<doc id="732276" url="https://sk.wikipedia.org/wiki?curid=732276" title="Prättigau/Davos (región)">
Prättigau/Davos (región)

Región Prättigau/Davos () je jedným z 11 regiónov kantónu Graubünden vo Švajčiarsku, ktoré vznikli v dôsledku územnej reformy k 1. januáru 2016.
Zahŕňa najmä údolie Prättigau a oblasť Davosu (údolie Landwasseru).

</doc>
<doc id="732278" url="https://sk.wikipedia.org/wiki?curid=732278" title="Albula">
Albula

Albula môže byť:

</doc>
<doc id="732279" url="https://sk.wikipedia.org/wiki?curid=732279" title="Ľadový hokej na Zimných olympijských hrách 2026 – Mužský turnaj – zostavy">
Ľadový hokej na Zimných olympijských hrách 2026 – Mužský turnaj – zostavy

Súpiska každého tímu pozostáva z minimálne 20 korčuliarov (útočníkov a obrancov) a 2 brankárov a maximálne 22 korčuliarov a 3 brankárov. Všetkých 12 zúčastnených krajín muselo potvrdiť prvých 6 hráčov najneskôr do 15. júna 2025, kompletný zoznam 25 hráčov by malo byť zverejnených najneskôr do 31. decembra 2025. Následne, tesne pred začiatkom turnaja, sa vykonajú akékoľvek úpravy na poslednú chvíľu pri odovzdávaní súpisiek na hrací deň. 
Skupina A.
Česko.
Prvých 6 hráčov bola vymenovaná 16. júna 2025.
Hlavný tréner: Radim Rulík
Francúzsko.
Prvých 6 hráčov bola vymenovaná 16. júna 2025. Zvyšok tímu bol neskôr odhalený 23. decembra 2025.
Hlavný tréner: Yorick Treille
Kanada.
Prvých 6 hráčov bola vymenovaná 16. júna 2025. Zvyšok tímu bol neskôr odhalený 31. decembra 2025.
Hlavný tréner: Jon Cooper
Švajčiarsko.
Prvých 6 hráčov bola vymenovaná 16. júna 2025.
Hlavný tréner: Patrick Fischer
Skupina B.
Fínsko.
Prvých 6 hráčov bola vymenovaná 16. júna 2025. Aleksander Barkov bol pôvodne jedným zo šiestich hráčov nominovaných do súpisky 16. júna 2025, ale počas tréningového kempu na sezónu NHL 2025/2026 si natrhol predný a stredný väz. Následne bol vylúčený na nasledujúcich sedem až deväť mesiacov vrátane olympijských hier.
Hlavný tréner: Antti Pennanen
Slovensko.
Prvých 6 hráčov bola vymenovaná 16. júna 2025.
Hlavný tréner: Vladimír Országh
Švédsko.
Prvých 6 hráčov bola vymenovaná 16. júna 2025.
Hlavný tréner: Sam Hallam
Taliansko.
Prvých 6 hráčov bola vymenovaná 16. júna 2025. Hostiteľská krajina bude jediným tímom na turnaji, ktorý nebude mať v zostave žiadnych súčasných ani bývalých hráčov z National Hockey League (NHL). Brankár a nádejný hráč z Anaheim Ducks Damian Clara bude jediným hráčom podpísaným zmluvou s tímom NHL.
Hlavný tréner: Jukka Jalonen
Skupina C.
Dánsko.
Prvých 6 hráčov bola vymenovaná 16. júna 2025.
Hlavný tréner: Mikael Gath
Lotyšsko.
Prvých 6 hráčov bola vymenovaná 16. júna 2025.
Hlavný tréner: Harijs Vītoliņš
Nemecko.
Prvých 6 hráčov bola vymenovaná 16. júna 2025.
Hlavný tréner: Harold Kreis
USA.
Prvých 6 hráčov bola vymenovaná 16. júna 2025.
Hlavný tréner: Mike Sullivan

</doc>
<doc id="732281" url="https://sk.wikipedia.org/wiki?curid=732281" title="Michel Breistroff">
Michel Breistroff

Michel Breistroff (* 5. február 1971, Roubaix, Francúzsko – † 17. júl 1996, Atlantický oceán, neďaleko Long Island) bol francúzsky hokejový reprezentant, účastník MS v hokeji 1996. Zahynul pri leteckom nešťastí o tri mesiace neskôr.
Breistroff bol študentom antropológie na Harvard University, ktorú aj reprezentoval v ľadovom hokeji. Dve sezóny odohral aj vo francúzskej lige za tímy Angers, respektíve Amiens. V roku 1996 ho nominovali do reprezentácie Francúzska, pri svojej prvej a jedinej účasti na šampionáte odohral sedem zápasov a získal bod za asistenciu.

</doc>
<doc id="732283" url="https://sk.wikipedia.org/wiki?curid=732283" title="Piz Suvretta">
Piz Suvretta

Piz Suvretta je vrchol nachádzajúci sa v pohorí Albula v kantóne Graubünden, vo Švajčiarsku.
Poloha.
Nachádza sa severne od mesta St. Moritz na hrebeni vrcholu Piz Bever (). Na jeho južnom úpätí sa nachádza ľadovcov jazero Lej Suvretta. Vrchol obklopujú dve doliny – na západe údolie Val Bever, na východe Suvretta da Samedan.
Prístup.
Výstup na vrchol je možný z dvoch smerov. Prvým je trasa od jazera Lej Suvretta. Za jazerom začína chodník od rázcestia vo výške a pokračuje nie veľmi dobre značenou cestou do sedla Fuorcla Suvretta (). Tu značenie končí. Smer výstupu je však dobre viditeľný a v závere vedie na vrchol ľahkým lezením (I – II. stupeň UIAA). Zostup je rovnakou trasou.
Z konca doliny Val Bever je taktiež možné vystúpiť na Piz Suvretta. Východiskovým bodom je chata Chamanna Jenatsch (). Prístup k nej je dlhší (približne 4 hod.). Výstup vedie od chaty opäť do sedla Fuorcla Suvretta a ďalej rovnako ako v predchádzajúcej variante.

</doc>
<doc id="732288" url="https://sk.wikipedia.org/wiki?curid=732288" title="Bever">
Bever

Bever môže byť:

</doc>
<doc id="732292" url="https://sk.wikipedia.org/wiki?curid=732292" title="Korück 531">
Korück 531

Korück 531 alebo veliteľstvo tylového armádneho priestoru 531 () bolo zriadené 1. februára 1942 ako jednotka zodpovedná za zabezpečenie zásobovacích ciest a „pacifikáciu“ tylového územia nemeckej 1. tankovej armády. Spočiatku bola jednotka dislokovaná na juhu Ruska. Na jar 1944 sa presunula na severnú Ukrajinu. Po vypuknutí Slovenského národného povstania bola nasadená do operácie Kartoffelernte, kde odzbrojovala 2. divíziu Východoslovenskej armády. Následne 11. septembra jednotky Korück 531 vystriedali na východnom úseku povstaleckého frontu pri Telgárte jednotky úderného pluku 1. tankovej armády, ktoré boli presunuté k Dukle. Koniec vojny zastihol Korück 531 v Hornom Sliezsku.
Účasť v Slovenskom národnom povstaní.
Odzbrojovanie 2. divízie Východoslovenskej armády.
Korück 531 dostal rozkazom zo dňa 31. augusta 1944 úlohu odzbrojiť 2. divíziu Východoslovenskej armády a všetky slovenské služobne ležiace vo vnútri úsekov. Na odzbrojovaní sa podieľali aj XXIV. tankový zbor a bojová skupina „Rintelen“. Hranica pôsobnosti Korück 531 bola JasliskaStropkovcesta na KelčuVranov nad TopľouTrebišov.
Štáb 2. pešej divízie Východoslovenskej armády nebol pripravený na možné udalosti spojené s povstaním. O vypuknutí bojov na strednom Slovensku 30. augusta vojsko nevedelo. V operačnom priestore 2. divízie sa nič mimoriadne nedialo ani z nemeckej, ani zo slovenskej strany až do započatia samotného ozbrojovania v popoludňajších hodinách 31. augusta.
Rozkaz veliteľstva skupiny armád Severná Ukrajina na začatie odzbrojovania Východoslovenskej armády bol vydaný 31. augusta o 13.08 h pod heslom "Kartoffelernte mit Prämie". Korück 531 mal k dispozícii príslušníkov armádnej zbrojárskej školy, dve protitankové roty armádneho ženijného náčelníka, protitankový oddiel vyčlenený z XXXXIX. horského zboru, pohotovostnú rotu spojovacieho náčelníka a zabezpečovacích síl.
Odzbrojovanie 2. divízie bolo zahájené 31. augusta 1944 okolo 14. h z juhu, od Humenného. Veliteľ 2. divízie plk. Štefan Tatarko sa o odzbrojovaní dozvedel z telefonátu pplk. Tibora Dualského, posádkového veliteľa v Humennom. Tatarko narýchlo informoval o odzbrojovaní plk. J. Husára, veliteľa 4. pešieho pluku, a vydal sa do Humenného zistiť, čo sa deje. Nemecký dôstojník vykonávajúci odzbrojovania odkázal Tatarka na nemeckého gen. Bauera (veliteľa Korück 531) v Michalovciach. Plk. Tatarko sa okamžite vybral do Michaloviec k menovanému generálovi. Pri vstupe do budovy michalovských kasární odobrali nemecké stráže plk. Tatarkovi zbraň a zaviedli ho za gen. Bauerom. Gen. Bauer poskytol plk. Tatarkovi svoju telefónnu linku a prezidentská kancelária v Bratislave plk. Tatarkovi potvrdila, že odzbrojovanie sa uskutočňuje so súhlasom prezidenta Slovenskej republiky. Plk. Štefan Tatarko potom pod nátlakom vydal telefonicky rozkaz pre 2. divíziu na zloženie zbraní: "„Z rozkazu prezidenta republiky bude 1. a 2. divízia odzbrojená nemeckou brannou mocou. Jednotky severne od Humenného zložia zbrane a privezú všetok materiál do Humenného a odtiaľ odídu peším pochodom do Michaloviec. Jednotky južne od Humenného zložia zbrane v Michalovciach. Dôstojníci si ponechajú opasky a pištole.“"
Po doručení rozkazu velitelia plukov zvolali porady. Pohotovosť a prípravu na kruhovú obranu nariadil pre svoje jednotky hneď po rozkaze veliteľ delostreleckého pluku 2 pplk. del. Jozef Vogl-Sokolovský, pohotovosť vyhlásil tiež mjr. jazd. Štefan Benický, veliteľ Jazdeckého priezvedného oddielu 1 (JPO-1). V Papíne prebehla porada štábu 4. pluku zvolaná veliteľom pluku plk. pech. Jozefom Husárom. Ten podal informácie, že na strednom Slovensku začalo ozbrojené vystúpenie, veliteľ Východoslovenskej armády gen. Malár sa z Bratislavy zatiaľ k armáde nevrátil, jeho zástupca plk. Viliam Talský preletel aj so Skupinou vzdušných zbraní na sovietsku stranu frontu so žiadosťou o pomoc a 
veliteľ 2. divízie plk. gšt. Š. Tatarko sa nevrátil z Humenného z veliteľstva Korück 531, no vydal rozkaz na zloženie zbraní. Nálada bola proti odzbrojeniu, no plk. Husár argumentom o nedostatočných zásobách debatu o ozbrojenom odpore ukončil a nevydal iné rozkazy.
Náčelník štábu 2. divízie mjr. gšt. Ján Cisárik, ktorý nebol priamo zapojený do príprav povstania, zvolal 31. augusta na 20. h vo Vyšnej Radvani poradu štábu 2. divízie a dôstojníkov pomocných jednotiek. Prítomní dôstojníci boli oboznámení s telefonickým rozkazom plk. gšt. Š. Tatarku. Ich reakcia bola jednotná a jednoznačná – „Odzbrojiť sa nedáme“. Väčšina štábu a prítomných príslušníkov divízie, sa na štábnych nákladných autách vydala na nočnú
cestu smerom na obec Oľka, kde sa následne pridali k partizánskemu zväzku pplk. M. I. Šukajeva.
Vo Vydrani pplk. del. Jozef Vogl-Sokolovský organizoval
kruhovú obranu, dal príkaz svojim dvom najbližším oddielom na presun do Vydrane a začal organizovať improvizovanú bojovú skupinu, ktorá sa mala pokúsiť prebiť cez front na sovietsku stranu. Odišiel do Medzilaboriec, kde získali súhlas 3. roty Pluku útočnej vozby, vyzbrojenej siedmimi samohybnými delami Marder III a tankovej čaty so štyrmi tankami LT-38 a priezvedného oddielu 1 mjr. jazd. Štefana Benického. Chýbajúcu pechotu chcel pplk. Jozef Vogl-Sokolovský získať zapojením 6. pešieho pluku, ale jeho veliteľ pplk. pech. Martin Strapák po rozkaze na odzbrojenie Vogla odkázal na veliteľov jednotiek zhromaždených v budove školy v Medzilaborciach. Pplk. Jozef Vogl-Sokolovský predniesol svoj návrh na pripravovanú akciu vo forme rozkazu. Účasť svojich peších jednotiek akcii prisľúbil aj veliteľ 5. pluku mjr. V. Šupák sídliaci v obci Habura. 
Akcia sa rozbehla. Okolo polnoci 31. augusta predný voj dosiahol v priestore RadosziceSzczavne slovenskopoľské hranice. Pešie jednotky 5. a 6. pluku sa však nedostavili. Vojaci Priezvedného oddielu 1 sa rozhodli namiesto prechodu k Červenej armáde presunúť na stredné Slovensko a veliteľ mjr. jazd. Štefan Benický ich rozhodnutie rešpektoval. Pokus o prechod cez front stroskotal. Pplk. Jozef Vogl-Sokolovský vydal rozkaz na zničenie ťažkej techniky a vojakom oznámil, že každý sa môže slobodne rozhodnúť, či pôjde s ním do hôr, alebo si vyberie iné riešenie. Spolu s ním sa vydalo do beskydských lesov kolo 150 dôstojníkov a mužstva.
Zvyšok 2. divízie bol odzbrojený a internovaný.
Korück 531 pri Telgárte.
11. septembra boli na východnom úseku povstaleckého frontu pri Telgárte jednotky úderného pluku 1. tankovej armády presunuté k Dukle. Vystriedali ich jednotky Korück 531 a 154. rezervnej divízie. Pravdepodobne 6 zabezpečovacích práporov Korück 531 bolo rozptýlených na pomerne veľkom území PopradSpišská Nová Ves. 
18. septembra 1944 vydal veliteľ II. taktickej skupiny pplk. Michal Širica kpt. Stanekovi rozkaz vyhnať oslabených Nemcov z údolia Hrona. 21. septembra povstalecké jednotky dosiahli pri Telgárte severné svahy kóty Kozovec, malý telgártsky tunel a priestor severne od neho, dobyli kótu Besník a začali postupovať bez odporu na Pusté Pole.
23. septembra sa slabšie nemecké jednotky pokúšali bez úspechu zachytiť v nedokončenom obrannom postavení severne od Hámrov. Do večera 24. septembra prenikli jednotky kpt. P. Kováča k Dobšinskej ľadovej jaskyni a jednotky kpt. A. Takáča k Podlesku. Dňa 23. septembra 1944 nariadil gen. Golian zastaviť ďalší postup povstaleckých jednotiek z dôvodu nebezpečenstva odrezania skupiny. Nemecké jednotky sa po ústupe z Horehronia zachytili až na južných okrajoch obcí KravanySpišské BystréHranovnicaSpišský ŠtiavnikBetlanovceHrabušiceSpišské Tomášovce.

</doc>
<doc id="732293" url="https://sk.wikipedia.org/wiki?curid=732293" title="Piz Ot">
Piz Ot

Piz Ot () je vrchol nachádzajúci sa v pohorí Albula v švajčiarskom kantóne Graubünden. Má podobu ostrého skalného zuba a na prvý pohľad pôsobí ako nedostupný. K vrcholu však vedie miestami aj zaistená cesta. Samotný vrchol tvorí asi 20 m dlhá úzka plošina.
Prístup.
Výstup na vrchol sa najčastejšie začína v obci Samedan (), ktorá leží severne od mesta St. Moritz. Značený chodník strmo stúpa serpentínami až na planiny Munt da la Bes-cha (). Odtiaľ pokračuje miernejšie po alpských lúkach, traverzuje popod strmé steny Les Trais Fluors () až ku konečnej stanici lanovky vo výške Tu chodník odbočuje na sever do sedla Fourcla Valletta (). Odtiaľ začína modro značený chodník, ktorý stúpa priamo po kužeľovitej spádnici hory Piz Ot. Na exponovaných miestach je nainštalované zábradlie a oceľové laná. Trasa by nemala predstavovať problém pre priemerne skúseného vysokohorského turistu.

</doc>
<doc id="732296" url="https://sk.wikipedia.org/wiki?curid=732296" title="Chabib Abdulmanapovič Nurmagomedov">
Chabib Abdulmanapovič Nurmagomedov

Chabib Abdulmanapovič Nurmagomedov (; * 20. september 1988) je ruský bývalý profesionálny bojovník zmiešaných bojových umení, ktorý súťažil v ľahkej váhe na Ultimate Fighting Championship (UFC). Bol najdlhšie vládnucim šampiónom UFC v ľahkej váhe, pričom titul držal od apríla 2018 do marca 2021. S 29 víťazstvami a žiadnou prehrou ukončil kariéru s neporaziteľnou bilanciou. Nurmagomedov je všeobecne považovaný za jedného z najväčších bojovníkov zmiešaných bojových umení všetkých čias a bol uvedený do Siene slávy UFC 30. júna 2022.
Nurmagomedov, dvojnásobný majster sveta v bojovom sambe, má skúsenosti so zápasením, džudom a sambom. Nurmagomedov bol v čase svojho odchodu do dôchodku na prvom mieste v rebríčku mužov UFC v pomere k váhe, až do odchodu po titulovej dovolenke v marci 2021. Fight Matrix ho radí na prvé miesto v ľahkej váhe všetkých čias. V roku 2019 Forbes zaradil Nurmagomedova na prvé miesto v rebríčku najúspešnejších ruských športovcov; Nurmagomedov sa tiež umiestnil na čele zoznamu 40 najúspešnejších ruských osobností šoubiznisu a športu do 40 rokov.
Nurmagomedov je tiež tréner a promotér zmiešaných bojových umení, známy založením Eagles MMA a propagáciou Eagle Fighting Championship (EFC). Po odchode do dôchodku sa pred odchodom do dôchodku v januári 2023 úplne zamestnal ako tréner a cornerman. Počas svojej kariéry sa Nurmagomedov stal predmetom mnohých kontroverzií, vrátane dlhodobého prepojenia s čečenským vodcom Ramzanom Kadyrovom, pochybných vzťahov s oligarchami, obhajoby zvýšenej kultúrnej cenzúry a mizogýnizmu.
Skorý život.
Khabib Abdulmanapovič Nurmagomedov sa narodil avarskej rodine 20. septembra 1988 v dedine Sildi v Cumadinskom okrese Dagestanskej ASSR, autonómnej republiky v rámci Ruskej SFSR, Sovietskeho zväzu. Má staršieho brata Magomeda a mladšiu sestru Aminu. Rodina jeho otca sa presťahovala zo Sildi do Kirovaulu, kde jeho otec prerobil prízemie ich dvojposchodovej budovy na telocvičňu. Nurmagomedov vyrastal v domácnosti so svojimi súrodencami a bratrancami. Jeho záujem o bojové umenia sa začal, keď sledoval študentov trénovať v telocvični. Khabibov tréning v detstve zahŕňal zápasenie s medveďom, keď mal deväť rokov.
Ako je bežné u mnohých detí v Dagestane, začal zápasiť už od útleho veku: začal vo veku ôsmich rokov pod vedením svojho otca Abdulmanapa Nurmagomedova. Abdulmanap, vyznamenaný športovec a veterán Sovietskej armády, zápasil už od útleho veku, predtým ako absolvoval výcvik džuda a samba v armáde. Abdulmanap zasvätil svoj život trénovaniu mládeže v Dagestane v nádeji, že ponúkne alternatívu k islamskému extrémizmu, ktorý je v tomto regióne bežný.
V roku 2001 sa jeho rodina presťahovala do Machačkaly, hlavného mesta Dagestanu, kde trénoval zápasenie od 12 rokov a džudo od 15 rokov. V 17 rokoch obnovil tréning bojového samba pod vedením svojho otca. Podľa Nurmagomedova bol prechod zo zápasenia na džudo ťažký, ale jeho otec chcel, aby si zvykol súťažiť v "gi". Abdulmanap bol hlavným trénerom národného tímu bojového samba v Dagestanskej republike a trénoval niekoľko športovcov v sambe v Machačkale v Rusku. Nurmagomedov sa v mladosti často zapájal do pouličných bitiek, než sa zameral na zmiešané bojové umenia. Khabib povedal, že okrem jeho otca ho inšpirovali traja športovci: americkí boxeri Muhammad Ali a Mike Tyson a brazílsky futbalista Ronaldo Nazário. Za svojich obľúbených bojovníkov MMA v tom čase označil Fedora Emelianenka, Maurícia Ruu a Georgesa St-Pierra.

</doc>
<doc id="732297" url="https://sk.wikipedia.org/wiki?curid=732297" title="Aladin">
Aladin

Aladin môže byť:

</doc>
<doc id="732298" url="https://sk.wikipedia.org/wiki?curid=732298" title="Anthony Steel">
Anthony Steel

Anthony Steel (* 21. máj 1920, Chelsea – † 21. marec 2001, Northwood) bol anglický herec a spevák. Medzi rokmi 1948 až 1980 sa objavil vo viac ako 60 filmových úlohách a účinkoval v mnohých významných britských vojnových snímkach. Bol ženatý s herečkou Anitou Ekbergovou. Steel zomrel na rakovinu pľúc v Northwoode v Middlesexe v roku 2001 vo veku 80 rokov.
Životopis.
Steel bol synom dôstojníka indickej armády. Vzdelanie získal v Írsku a neskôr navštevoval Cambridgeskú univerzitu. Na začiatku druhej svetovej vojny vstúpil do Grenadierskej gardy. Po návrate do civilného života sa venoval herectvu a po niekoľkých menších úlohách v londýnskych divadelách ho prijala organizácia Rank. Vo filme "The Wooden Horse" (1950) hral utečenca z nemeckého vojnového zajateckého tábora. Táto produkcia pomohla Steelovi nastúpiť na cestu k väčším rolám. Objavil sa vo viacerých filmoch vrátane "Where No Vultures Fly" (1951), "The Sea Shall Not Them" (1954) či "Storm Over the Nile" (1955). V roku 1956 sa oženil so švédskou herečkou Anitou Ekbergovou a presťahoval sa do Hollywoodu. Tam sa mu úplne nepodarilo nájsť role, ktoré by mu vyhovovali, a jeho manželstvo s Ekbergovou sa rozpadlo. Steel sa vrátil do Británie, čím zistil, že Rank už jeho služby nepotrebuje. V 70. rokoch sa objavil v niekoľkých európskych filmoch vrátane erotického príbehu "Histoire d’O" a v 80. rokoch sa hral v pár britských televíznych programoch. Bol trikrát ženatý a rozvedený a zanechal po sebe dve dcéry a syna.

</doc>
<doc id="732300" url="https://sk.wikipedia.org/wiki?curid=732300" title="Preplnené prsníky">
Preplnené prsníky

Preplnené prsníky sú výsledkom expanzie a tlaku vyvíjaného syntézou a ukladaním materského mlieka v mliečnych žľazách. Sú tiež hlavným faktorom pri zmene schopnosti prisatia novorodenca. Preplnenie mení tvar a zakrivenie oblasti bradavky tým, že prsník stáva nepružným, plochým, tvrdým a opuchnutým. Bradavky na preplnenom prsníku sú ploché alebo vpadnuté. Niekedy to môže viesť k striám na bradavkách, čo je najmä predchádzajúci príznak septačnej mastitídy.
K preplneniu zvyčajne dochádza, keď prsníky prejdú z tvorby kolostra na zrelé mlieko. K preplneniu však môže dôjsť aj neskôr, ak dojčiace ženy vynechajú niekoľko dojčení a z prsníkov sa neodstrieka dostatok mlieka. Môže sa to zhoršiť nedostatočným dojčením a/alebo upchatými mliekovodmi. Pri preplnení môžu prsníky opuchnúť, pulzovať a spôsobiť miernu až extrémnu bolesť a nocicepciu.
Preplnenie môže viesť k mastitíde (zápalu prsníka) a neliečené prekrvenie vyvíja tlak na mliekovody, čo často spôsobuje upchatie mliekovodu. Žena často nahmatá hrčku v jednej časti prsníka a koža v tejto oblasti môže byť červená a/alebo teplá. Ak pretrváva nekontrolovateľne, upchatý mliekovod sa môže stať infekciou prsníka, v takom prípade môže mať horúčku alebo príznaky podobné chrípke.

</doc>
<doc id="732301" url="https://sk.wikipedia.org/wiki?curid=732301" title="Upchaté mliekovody">
Upchaté mliekovody

Upchaté mliekovody (v jednotnom čísle upchatý mliekovod) alebo zablokované mliekovody (v jednotnom čísle zablokovaný mliekovod) je zablokovanie jedného alebo viacerých mliekovodov, ktoré privádzajú materské mlieko do bradavky za účelom dojčenia dojčaťa, čo môže spôsobiť mastitídu. Príznakom je citlivá, lokalizovaná hrčka v jednom prsníku so začervenaním kože nad hrčkou. Príčinou zablokovaného mliekovodu je neschopnosť odstrániť mlieko z časti prsníka. Môže to byť spôsobené zriedkavým dojčením, zlým prisatím, tesným oblečením alebo traumou prsníka. Niekedy je mliekovod do jednej časti prsníka zablokovaný zhustnutým mliekom. Zablokovaný mliekovod sa dá prekonať zlepšením odvádzania mlieka a odstránením základnej príčiny.

</doc>
<doc id="732302" url="https://sk.wikipedia.org/wiki?curid=732302" title="Zablokované mliekovody">
Zablokované mliekovody



</doc>
<doc id="732303" url="https://sk.wikipedia.org/wiki?curid=732303" title="Oxytocínový reflex">
Oxytocínový reflex

Oxytocínový alebo uvoľnovací reflex je mechanizmus, ktorým sa materské mlieko transportuje z alveoly prsníka do bradavky. Satie dieťaťa stimuluje paraventrikulárne jadrá a supraoptické jadro v hypotalame, ktoré signalizuje zadnej hypofýze produkciu oxytocínu. Oxytocín stimuluje kontrakciu myoepitelových buniek obklopujúcich alveoly, ktoré už mlieko obsahujú. Zvýšený tlak spôsobuje, že mlieko prúdi cez systém vývodov a uvoľňuje sa cez bradavku. Táto reakcia môže byť podmienená napríklad plačom dieťaťa.
Uvoľňovanie mlieka sa v matkinom prsníku iniciuje satím dieťaťa. Keď dieťa saje, svaly v prsníku stláčajú mlieko smerom k bradavkám. Dieťa môže reagovať na začiatok toku materského mlieka zmenou z rýchleho satia na hlboké rytmické prehĺtanie. Niekedy je uvoľnenie materského mlieka také silné, že dieťa prská ​​a kašle a matka ho musí na krátky čas odobrať z prsníka, kým prúd nezmizne. Uvoľňovací reflex nie je vždy konzistentný, najmä spočiatku. Keď si žena zvykne na dojčenie, uvoľňovanie mlieka môže byť spúšťané rôznymi podnetmi vrátane zvuku akéhokoľvek dieťaťa. Už len pomyslenie na dojčenie môže stimulovať tento reflex, čo môže spôsobiť nechcený únik, alebo oba prsníky môžu produkovať materské mlieko, keď dieťa kŕmi z jedného prsníka. Tento a ďalšie problémy však často ustúpia po dvoch týždňoch kŕmenia. Aby ženy absorbovali neočakávané prúdy materského mlieka, môžu si vyrobiť alebo kúpiť dojčiace vložky. 
Stres alebo úzkosť môžu spôsobiť ťažkosti s dojčením. Uvoľňovanie hormónu oxytocínu vedie k uvoľnovaniu mlieka alebo spúšťaciemu reflexu. Oxytocín stimuluje svaly obklopujúce prsník, aby vytlačili mlieko. Dojčiace matky opisujú tento pocit rôzne. Niektoré cítia mierne brnenie, iné cítia obrovský tlak alebo miernu bolesť/nepohodlie a ďalšie necítia nič iné. Menšina matiek pociťuje bezprostredne pred spustením dysforický uvoľnovací reflex, ktorý spôsobuje úzkosť, hnev alebo nevoľnosť, okrem iných negatívnych pocitov, a to až niekoľko minút počas jedného kŕmenia.
Slabý uvoľňovací reflex môžu spôsobovať boľavé alebo popraskané bradavky, odlúčenie od dieťaťa, anamnéza operácie prsníka alebo poškodenie tkaniva z predchádzajúceho úrazu prsníka. Ak má matka problémy s dojčením, môžu pomôcť rôzne metódy na podporu uvoľňovací reflex. Patria sem kŕmenie na známom a pohodlnom mieste, masáž prsníka alebo chrbta alebo nahrievanie prsníka obkladom či sprchou.
Mechanizmus uvoľňovacieho reflexu.
Toto je mechanizmus, ktorým sa mlieko transportuje z alveol prsníka do bradavky. Satie dieťaťa inervuje pomaly a rýchlo prispôsobujúce sa mechanoreceptory, ktoré sú husto usporiadané okolo oblasti alveol. Elektrický impulz sleduje spinotalamický trakt, ktorý začína inerváciou štvrtého medzirebrového nervu. Elektrický impulz potom stúpa po posterolaterálnom trakte na jednu alebo dve stavce a synapsiuje sa s neurónmi druhého rádu, nazývanými traktové bunky, v zadnom dorzálnom rohu. Traktové bunky sa potom krížia cez prednú bielu komisúru do anterolaterálneho rohu a stúpajú do supraoptického jadra a paraventrikulárneho jadra v hypotalame, kde synapsizujú s oxytocinergnými neurónmi tretieho rádu. Sómy týchto neurónov sa nachádzajú v hypotalame, ale ich axónové a axónové zakončenia sa nachádzajú v infundibulume hypofýzy a pars nervosa zadnej hypofýzy. Oxytocín sa produkuje v sóme neurónu v supraoptickom a paraventrikulárnom jadre a potom sa transportuje dole infundibulom cez hypotalamo-neurohypofyzeálny trakt pomocou transportného proteínu neurofyzínu I do pars nervosa zadného laloku hypofýzy a potom sa ukladá v telieskach typu Herring, kde sa ukladá až do synapsie medzi neurónmi druhého a tretieho rádu.
Po elektrickom impulze sa oxytocín uvoľní do krvného obehu. Prostredníctvom krvného obehu sa oxytocín dostane do myoepitelových buniek, ktoré sa nachádzajú medzi extracelulárnou matricou a luminálnymi epitelovými bunkami, ktoré tiež tvoria dvorce v tkanive prsníka. Keď sa oxytocín naviaže na myoepitelové bunky, bunky sa stiahnu. Zvýšený intraalveolárny tlak tlačí materské mlieko do mliečnych dutín, do mliekovodov (štúdia zistila, že mliečne dutiny nemusia existovať. Ak je zistenie pravdivé, materské mlieko jednoducho vstupuje do mliekovodov) a potom vyteká cez bradavku.

</doc>
<doc id="732304" url="https://sk.wikipedia.org/wiki?curid=732304" title="Uvoľnovací reflex">
Uvoľnovací reflex



</doc>
<doc id="732306" url="https://sk.wikipedia.org/wiki?curid=732306" title="Veľkosť podprsenky">
Veľkosť podprsenky

Veľkosť podprsenky označuje veľkostné charakteristiky podprsenky, aby presne zodpovedala prsníkom. Hoci na svete existuje množstvo systémov na určovanie veľkostí podprseniek, veľkosti podprseniek sa zvyčajne skladajú z čísla, ktoré označuje veľkosť pásu okolo trupu, a jedného alebo viacerých písmen, ktoré označujú veľkosť košíčkov prsníkov. Veľkosti košíčkov podprsenky boli vynájdené v roku 1932, zatiaľ čo veľkosti pásov sa stali populárnymi v 40. rokoch 20. storočia. Pre pohodlie, kvôli nepraktickosti určovania rozmerov veľkosti každého prsníka, je šírka cez prsia alebo veľkosť košíčkov založená na rozdiele medzi dĺžkou pásu a mierou cez hrudník.
Výrobcovia sa snažia navrhovať a vyrábať podprsenky, ktoré správne sedia väčšine nositeľov, zatiaľ čo jednotlivci sa snažia identifikovať správne padnúce podprsenky medzi rôznymi štýlmi a veľkostnými systémami.
Tvar, veľkosť, poloha, symetria, rozostup, pevnosť a ochabnutie prsníkov sa u jednotlivých žien značne líšia. Systémy označovania veľkostí podprseniek výrobcami sa v jednotlivých krajinách líšia, pretože neexistujú žiadne medzinárodné štandardy. Dokonca aj v rámci jednej krajiny jedna štúdia zistila, že označenie veľkosti podprsenky sa konzistentne líšilo od nameranej veľkosti. V dôsledku všetkých týchto faktorov má približne 25 % nositeľov podprsenky problém nájsť si správne padnúcu podprsenku, a niektoré sa rozhodnú kúpiť si podprsenky na mieru kvôli jedinečnému tvaru svojich prsníkov.

</doc>
<doc id="732307" url="https://sk.wikipedia.org/wiki?curid=732307" title="Podprsný záhyb">
Podprsný záhyb



</doc>
<doc id="732308" url="https://sk.wikipedia.org/wiki?curid=732308" title="Inframamárny záhyb">
Inframamárny záhyb

Inframamárny alebo podprsný záhyb (, "inframammary crease" or "inframammary line") je prirodzená dolná hranica prsníka; miesto, kde sa stretáva prsník a hrudník. Výber termínu závisí od výraznosti daného prvku. Niekedy sa nazýva aj inframamárna ryha. Z kozmetologického hľadiska je to dôležitá estetická zložka prsníka, ktorá by sa mala brať do úvahy pri rôznych druhoch operácií prsníkov.
Histologicky je inframamárny záhyb vnútorná dermálna štruktúra pozostávajúca z pravidelných polí kolagénu, ktoré sú držané na mieste špecializovaným systémom povrchovej fascie. Záhyb vzniká zlúčením povrchovej a mliečnej fascie.

</doc>
<doc id="732309" url="https://sk.wikipedia.org/wiki?curid=732309" title="Kľačniansky potok">
Kľačniansky potok

Kľačniansky potok je vodný tok v Malej Fatre a Hornonitrianskej kotline na území okresu Prievidza. Je to pravostranný prítok Tmavej v povodí rieky Nitry s dĺžkou približne 5 km a je tokom V. rádu. 
Priebeh toku.
Potok pramení na južnom okraji Malej Fatry, v geomorfologickom podcelku Lúčanská Fatra a jej časti Kľak, na južných svahoch Bukovca (), v nadmorskej výške približne Od prameňa v lesnom poraste v závere doliny Uhliská tečie južným až juhovýchodným smerom. Onedlho priberá krátky ľavostranný prítok spod Bukovca a pokračuje dolinou južným smerom. V strednej časti preteká malou vodnou nádržou, pod ktorou priberá významný ľavostranný prítok z Drevenej doliny, prameniaci na svahoch Vranej skaly (). Od sútoku pokračuje Kľačnianskou dolinou, kde končí Lúčanská Malá Fatra a začína Hornonitrianska kotlina a jej podcelok Prievidzská kotlina. Potok sa kopírujúc Ostrý vrch () stáča na juhovýchod a vteká do obce Kľačno, kde sa v nadmorskej výške približne vlieva ako pravostranný prítok do Tmavej, prítoku rieky Nitry. Potok patrí do širšieho povodia rieky Váh.
Potok pramení a preteká iba územím obce Kľačno v okrese Prievidza v Trenčianskom kraji.

</doc>
<doc id="732314" url="https://sk.wikipedia.org/wiki?curid=732314" title="Irena Medňanská">
Irena Medňanská

Prof. Mgr. art. Irena Medňanská PhD. (* 28. júl 1950, Považská Bystrica – † 31. december 2020 Prešov) bola slovenská muzikologička a vysokoškolská pedagogička. „Jej vedecko-výskumná a publikačná činnosť sa orientovala na hudobnú pedagogiku, komparatívnu hudobnú pedagogiku, hudobnú estetiku a hudobnú sociológiu“. Pracovala na všetkých úrovniach umeleckého školstva, od základnej umeleckej školy, cez konzervatórium po učiteľské fakulty a katedry hudby.
Životopis.
V roku 1971 absolvovala Konzervatórium v Žiline v odbore hra na akordeóne kde pracovala do roku 1973. Na Vysokej hudobnej škole Franza Liszta Weimar študovala v rokoch 1973 až 1977. V roku 1980 sa stala odbornou asistentkou na Katedre hudobnej výchovy Pedagogickej fakulty Univerzity Konštantína Filozofa v Nitre, o rok neskôr začala svoje pôsobenie na Pedagogickej fakulte Univerzity Pavla Jozefa Šafárika v Prešove. Doktorandské štúdium v odbore "Teória a dejiny hudby" študovala v rokoch 1987 až 1992 na Univerzite Martina Luthera v Halle/Salle.
V rokoch 1988 až 1991 bola riaditeľkou Štátnej filharmónie Košice. V rokoch 1991 až 1997 bola znovu odbornou asistentkou na Katedre hudobnej výchovy Pedagogickej fakulty UPJŠ v Prešove (v období 19941997 katedru viedla) a následne od roku 2000 na Katedre hudobnej výchovy Fakulte humanitných a prírodných vied Prešovskej univerzity, tá sa neskôr stala Katedra hudby Inštitútu hudobnej a výtvarnej výchovy Filozofickej fakulty Prešovskej univerzity. Od roku 2000 do roku 2011 tiež pracovala v kontinuálnom vzdelávaní učeteľov hudobnej výchovy. Do roku 2016 viedla Inštitút hudobnej a výtvarnej výchovy PU.
Habilitovala sa v roku 2004 na Hudobno-tanečnej fakulte Vysokej školy múzických umení a v roku 2011 bola menovaná za profesorku, inaugurovaná bola na Univerzite v Ostrave v odbore Hudobná teória a pedagogika. Na Prešovskej univerzite bola garantkou odboru hudobné umenie a hudobná výchova. Bola členkou Medzinárodnej spoločnosti pre integratívnu hudobnú pedagogiku, výboru Európskej asociácie pre školskú hudobnú výchovu (EAS). Bola členkou "Arbeitsgemeinschaft Musikpädagogik der südlichen Länder Europa", táto asociácia dopomohla k vzniku EAS.
Jej manželom bol Karol Medňanský, muzikológ, hudobný historik a hudobník. Spoločne boli považovaní za hudobnú dušu Prešovskej univerzity. Zomrela v Prešove.
Dielo.
Medzi jej najvýznamnejšie práce patria monografie "Kinderchormusik aus dem Schaffen slowakischer Komponistennach 1945" (1993) a " Systematika hudobnej pedagogiky" (2010). Spolu so Silviou Fecskovou napísala knihu o skladateľovi, pedagógovi, hudobníkovi a organizátorovi hudobného života Jozefovi Grešákovi.

</doc>
<doc id="732323" url="https://sk.wikipedia.org/wiki?curid=732323" title="Európska asociácia pre hudobné vzdelávanie v školách">
Európska asociácia pre hudobné vzdelávanie v školách



</doc>
<doc id="732325" url="https://sk.wikipedia.org/wiki?curid=732325" title="Nemci v Maďarsku">
Nemci v Maďarsku

Maďarskí Nemci (nemecky: "Ungarndeutsche", maďarsky: "magyarországi németek") sú etnickou nemeckou menšinou v Maďarsku, niekedy tiež označovaní ako Podunajskí Švábi (nemecky: "Donauschwaben", maďarsky: "dunai svábok"), pričom mnohí z nich sami seba nazývajú „"Shwoveh"“ vo svojom vlastnom švábskom nárečí. Termín "podunajskí Švábi" je súhrnné označenie pre viacero nemeckých etnických skupín, ktoré žili na území bývalého Uhorského kráľovstva už od stredoveku. Podľa sčítania obyvateľstva z roku 2022 žije v Maďarsku 142 551 osôb hovoriacich po nemecky.
Mnohí maďarskí Nemci boli z tejto oblasti vyhnaní v rokoch 1946 až 1948 a dnes žijú v Nemecku alebo Rakúsku, ale aj v Austrálii, Brazílii, Spojených štátoch a Kanade. Ide o silne asimilované obyvateľstvo.
Napriek značnej asimilácií si zachovali kultúru a etnické povedomie. Taktiež nebolo zaznamenané masové vysťahovanie do Nemecka či Rakúska po páde Železnej opony. Okrem vyše 200 základných škôl majú k dispozícií nemecké gymnázium v Baji a Budapešti. Pochádzajú z mnohých kútov Nemecka a Rakúska (pôvodom sú to najmä Bádenčania, Lotrinčania, Moselskí Frankovia, Hesenčania a Falčania). V severnom Zadunajsku prevládajú bavorsko-rakúske dialekty, v juhozápadnom Zadunajsku prevláda „fuldský“ fransko-hesenský dialekt, v Báčke - franský dialekt. Z náboženského hľadiska sa jedná o rímskokatolíkov (takmer 85%) a zvyšok sú protestanti, predovšetkým luteráni, v malej miere kalvíni ("napr. Nemci v Nagyszékely či v Mórágy") a baptisti.
Názov „Podunajskí Švábi“.
Týmto pojmom sa označuje väčšina Nemcov žijúcich na území dnešného Maďarska. Nasledovné endoetnonymum je však nesprávne, pretože väčšina maďarských Nemcov nemá so Švábmi nič spoločné. Volajú sa tak, že veľká čas Nemcov prišla na územie Maďarska v priebehu 18. storočia počas kolonizácie nazvanej „Veľké švábske ťaženie / "Grosser Schwabenzug"“. Švábsky pôvod má približne 5 % nemeckých obcí, ktoré sú sústredené najmä v Peštianskej župe.
Sídelné oblasti.
Okrem veľkých miest, napríklad len v Budapešti žije približne 50 tisíc ľudí s nemeckým pôvodom, žijú Nemci v nasledujúcich 5 oblastiach:
Západné Maďarsko.
Jedná sa o najstaršie nemecké osídlenie. Ich kolonizácia siaha do roku 1000. Nazývajú sa „"Hienzen"“. Tvoria asi 11 % maďarských Nemcov. Väčšina má rakúsky pôvod a hovorí rakúsko-bavorskými nárečiami.
Maďarské Stredohorie.
Oblasť medzi Balatonom a Dunajom:
Švábske Turecko.
Druhou oblasťou je tzv. Švábske Turecko v južných župách Baranya, Tolna a Somogy.
Báčka.
6 % Nemcov obýva maďarskú časť Báčky. Ide o 13 obcí v Báčsko-malokumánskej župe. Jedná sa obce: Harta (19 %), Nemesnádudvar (35 %), Hajós (44 %), Császártöltés (41 %), Vaskút (11 %), Bácsbokod (11 %) a Kunbaja (16 %).
Východné Maďarsko.
V Békešskej župe obývajú Nemci obec Almáskamarás (41 %), v župe Heveš obec Aldebrő (12 %), väčšinu tvoria v tokajských obciach Hercegkút (55 %) a Rátka (67 %) v Boršodsko-Abovsko-Zemplínskej župe, a významné zastúpenie majú v obciach: Vállaj (46 %), Mérk (11 %) a Zajta (17 %) v Sabolčsko-Satmársko-Berežskej župe.

</doc>
<doc id="732326" url="https://sk.wikipedia.org/wiki?curid=732326" title="Norbert Bödör">
Norbert Bödör

Norbert Bödör (* 28. august 1977) je kontroverzný slovenský podnikateľ.
Je synom Miroslava Bödöra († 2023), ktorý vlastnil súkromnú bezpečnostnú služby Bonul. Počas bývalých vlád strany Smer získavala lukratívne štátne zákazky.
Norbert Bödör čelí obžalobe v kauzách Dobytkár a Očistec. Prvá sa týka korupcie v Pôdohospodárskej platobnej agentúre, druhá jeho vplyvu na Policajný zbor, kedy ho viedol Tibor Gašpar.
Životopis.
Narodil sa 28. augusta 1977 v Nitrianskych Hrnčiarovciach. V mladosti bol spájaný s MMA a niektorými známymi zápasníkmi, ako Attilou Véghom.
Pôsobil ako majiteľ futbalového klubu FC Nitra. Mal podniky v stavebníctve, lízingových službách, vinárstve (penzión Pivnica Radošina) a prevádzkoval vínnu pivnicu, pričom profitoval aj z dotácií eurofondov. S Norbertom Bödörom je spájaný aj nitriansky hotel Zlatý kľúčik.
Má silné väzby na Smer‑SD a osobnosti ako premiér Robert Fico či bývalý šéf polície Tibor Gašpar. Fico ho dokonca prijal na Úrade vlády, čo vyvolalo kritiku v médiách 
Z Threema komunikácie s Marianom Kočnerom vyplynulo, že mal prístup k citlivým policajným informáciám, vplyv na vyšetrovania a slúžil ako „vybavovač“.
Aktuálne trestné stíhanie.
Rovnako čelí ďalším obvineniam z legalizácie príjmov z trestnej činnosti, vrátane prania špinavých peňazí. Bol viacnásobne zadržaný, väzobne stíhaný, no Najvyšší súd ho niekoľkokrát prepustil — naposledy v januári 2022.

</doc>
<doc id="732328" url="https://sk.wikipedia.org/wiki?curid=732328" title="O₂ Arena">
O₂ Arena



</doc>
<doc id="732385" url="https://sk.wikipedia.org/wiki?curid=732385" title="Výtok z bradavky">
Výtok z bradavky

Výtok z bradavky alebo bradaviek je tekutina vytekajúca z bradavky pri stlačení alebo nestlačení prsníka. Výtok môže byť mliečny, číry, zelený, hnisavý, krvavý alebo slabo žltý. Konzistencia môže byť hustá, riedka, lepkavá alebo vodnatá.
Príčiny.
Výtok z bradaviek môže byť normálny, napríklad materské mlieko v neskorom tehotenstve alebo po pôrode a u novorodencov počas prvých týždňov života. Môže to byť tiež normálne po stláčaní, u žien v reprodukčnom veku. Pravdepodobne ide o abnormálnu situáciu, ak sa vyskytuje u mužov, obsahuje krv, pochádza iba z jedného prsníka alebo je spojená s hrčkou v prsníku, opuchom, začervenaním alebo zmenami na koži. Medzi príčiny abnormálneho výtoku patrí intraduktálny papilóm, ektázia mliekovodov, upchatý mliekovod, infikovaný prsník (mastitída alebo absces prsníka), rakovina prsníka, niektoré lieky a stavy, ktoré zvyšujú prolaktín.
Určenie.
Výtok mlieka u netehotných a nedojčiacich žien sa určuje odlišne od iných abnormálnych výtokov z bradavok. Príčinu možno často určiť na základe symptómov a vyšetrenia. Vykonanie krvných testov môže vylúčiť nízkej hladiny štítnej žľazy alebo vysokej hladiny prolaktínu. Medzi ďalšie testy môže patriť mamografia, ultrazvuk prsníkov, biopsia prsníka alebo biopsia kože.
Liečba a epidemiológia.
Liečba závisí od základnej príčiny. Ektázia mliekovodov sa môže liečiť chirurgickým odstránením postihnutých vývodov. Infekčné príčiny môžu vyžadovať antibiotiká alebo incíziu a drenáž. Výtok z bradavky je treťou najčastejšou ťažkosťou žien v oblasti prsníkov, po bolesti prsníkov a hrčke v prsníku. Približne 3 % prípadov rakoviny prsníka je spojených s výtokom.

</doc>
<doc id="732387" url="https://sk.wikipedia.org/wiki?curid=732387" title="Upchatý mliekovod">
Upchatý mliekovod



</doc>
<doc id="732390" url="https://sk.wikipedia.org/wiki?curid=732390" title="Neonatálne mlieko">
Neonatálne mlieko



</doc>
<doc id="732392" url="https://sk.wikipedia.org/wiki?curid=732392" title="Výtok z bradaviek">
Výtok z bradaviek



</doc>
<doc id="732393" url="https://sk.wikipedia.org/wiki?curid=732393" title="Kavej">
Kavej

Kavej je slovenská komédia Lukáša Zednikoviča z roku 2024. Film sa natáčal v lete 2023 najmä v Prešove, Kysaku, Finticiach, Petrovanoch a Košiciach. Film nadväzuje na rovnomenný internetový seriál.
Dej.
Film ukazuje príbeh mladej rodiny, ktorá cestuje z Bratislavy na východné Slovensko. Hlavnými hrdinkami príbehu o láske, priateľstve a rodine sú Klára (Anna Jakab Rakovská) a Veronika (Jana Kovalčiková). Náhodné stretnutia počas cesty vo vlaku i v rodisku Kláry a rôzne situácie poukazujú na to, ako si sami zbytočne komplikujeme život. Prehliadame skutočné hodnoty a nevnímame šťastie okolo seba, skladajúce sa z maličkostí. Počas svojho pobytu v rodnej obci obe mladé ženy zažijú stretnutia plné nečakaných situácií, ktoré ich životy otočia naruby. Zásluhu na tom majú tri svadby a jeden pohreb, okolo ktorých sa toho dokáže udiať viac ako dosť.
Herecké obsadenie.
Zdroj:

</doc>
<doc id="732410" url="https://sk.wikipedia.org/wiki?curid=732410" title="Turistická značkovaná trasa číslo 8415">
Turistická značkovaná trasa číslo 8415

 Turistická značkovaná trasa číslo 8415 je krátka žltá trasa v Strážovských vrchoch. Spája Bojnické kúpele s turistickou trasou 0811 a je dlhá 2,5 km. Turistická trasa je v správe Klubu slovenských turistov.

</doc>
<doc id="732411" url="https://sk.wikipedia.org/wiki?curid=732411" title="Bojová skupina SS Dietz">
Bojová skupina SS Dietz

Bojová skupina SS Dietz bola nemecká improvizovaná bojová skupina zostavená z bývalých zamestnancov Hlavného úradu SS a Ríšskej pošty, ktorá bola po vypuknutí Slovenského národného povstania podriadená 2. septembra 1944 nemeckej skupine SS Schill. Tá totiž musela odoslať všetky svoje tanky ku Strečnu, kde Nemci narazili na nečakane tvrdý odpor. Vzhľadom na nízku bojovú hodnotu plnila skupina pomocné úlohy v tyle skupiny SS Schill. 
História jednotky.
V Slovenskom národnom povstaní.
Bojová skupina bola 2. septembra presunutá do Nitry. 3. septembra sa presunula na východ, aby chránila prístup k Nitre od Zlatých Moraviec. Prví nemeckí vojaci v dvoch autobusoch a viacerých nákladných autách dorazili do Zlatých Moraviec v neskorých popoludňajších hodinách. Došlo k prestrelke so zadným vojom ustupujúcich povstalcov, ktorá bola bez obetí.
Nemecká okupácia Zlatých Moraviec neodradila gen. Goliana od zámeru dobyť Nitru. Vyslal 1 prápor 1. partizánskej brigády J. V. Stalina v sile 600 mužov, ktorý do Zlatých Moraviec vstúpil 4. septembra. Bojová skupina Dietz bez boja ustúpila. Partizánsky prápor bol však už 5. septembra odvelený na kritický úsek frontu k Turčianskemu sv. Martinu. Skupina Dietz po ústupe zo Zlatých Moraviec sformovala obranu na čiare NevericeBeladiceTesáre nad ŽitavouMlyňany. Hlavné povstalecké sily sa stiahli zo Zlatých Moraviec, no do mesta vysielali hliadky.
14. septembra vyslal SS Sturmbannführer Dietz smerom na Hronský Beňadik prieskum, ktorý sa dostal pri obci Nemce do prestrelky s povstaleckou rotou npor. Štefana Noska a mal osem obetí. Napriek tomu, že sa oddiel Dietz stiahol, povstalci sa pod dojmom hroziaceho útoku stiahli k Novej Bani. Skupina Dietz takmer štyri týždne nevyvíjala žiadnu činnosť a Zlaté Moravce obsadila až 12. októbra. O ďalšom pôsobení skupiny Dietz až do potlačenia povstania nie sú správy. 
Po potlačení povstania.
Na Silvestra 1944 sa skupina Dietz spolu s mechanizovaným plukom SS „Schill“ presunuli do priestoru BratislavaŠamorínSenec, kde popri výcviku a strážnej službe budovali obranné postavenia. Niekoľko rôt sa zapojilo do bojov proti sovietskym vojskám na predmostí Hrona medzi Štúrovom a Kamenínom. Následne bol mechanizovaného pluku SS „Schill“ a bojovej skupiny Dietz sformovaný 86. dobrovoľnícky granátnický pluk SS „Schill“, ktorý sa stal súčasťou novovznikajúcej 32. SS-Freiwilligen-Grenadier-Division „30. Januar“. 2. februára 1945 86. pluk SS „Schill“ opustil Slovensko. V apríli 1945 sa zúčastnil bitky o Seelowské výšiny a bol obkľúčený v kotle pri Halbe. SS Sturmbannführer Sepp Dietz sa dokonca stal veliteľom pluku po smrti SS-Ostubaf. Ecchera. Zvyšky divízie „30. Januar“ sa vo štvrtok 3. mája 1945 vzdali pri mestečku Tangermünde americkým jednotkám.

</doc>
<doc id="732412" url="https://sk.wikipedia.org/wiki?curid=732412" title="Silvia Mária Fecsková">
Silvia Mária Fecsková

PaedDr. Mgr. Silvia Mária Fecsková (* 31. december 1958, Prešov) je slovenská muzikologička, zbormajsterka, publicistka, pedagogička, dramaturgička a hudobná manažérka.
Životopis.
V roku 1978 absolvovala Gymnázium Bardejov (dnes Gymnázium Leonarda Stöckela). Od roku 1975 pracovala ako regenschori na Rímsko-katolíckom farskom úrade v Bardejove. V rokoch 1979 až 1982 súkromne študovala dirigovanie u prof. Jaroslava Malinu a hru na organe, dirigovanie speváckeho zboru a gregoriánskeho chorálu v Prahe u prof. Miroslava Venhudu. V roku 1986 absolvovala Katedru hudobnej vedy Filozofickej fakulty Univerzity Komenského v Bratislave. V rokoch 1987 až 1989 bola štipendistka Slovenského hudobného fondu. V rokoch 1989 až 1990 pracovala v Mestskom kultúrnom a spoločenskom stredisku v Bardejove ako referentka pre dovážaný program a koncerty.
V roku 1990 bola odborná asistentka na Katedre hudobnej výchovy Pedagogickej fakulty Univerzity Pavla Jozefa Šafárika v Prešove (dnes súčasť Prešovskej univerzity). Následne bola v období 1991 až 2000 odbornou asistentkou na Filozofickej fakulte UPJŠ a (z nej vzniknutej) Filozofickej fakulte Prešovskej univerzity. Zároveň v rokoch 1996 až 1999 študovala teóriu liturgickej hudby na teologickom inštitúte Aloisianum.
Pracovala na dramaturgii viac ako 270 hudobných koncertov, festivalov a podujatí. Bola zbormajsterkou viacerých zborov: Chrámový zbor Dómu sv. Egídia v Bardejove (19751987), Chrámový zbor Rímskokatolíckeho farského úradu vo Svidníku (19901991) a Evanjelický a.v. miešaný zbor Zachariáša Zarewutia v Bardejove (19932015). S týmto zborom „naštudovala viac ako 184 kompozícií“.
Dielo.
Spolu s Irenou Medňanskou napísala knihu o skladateľovi, pedagógovi, hudobníkovi a organizátorovi hudobného života Jozefovi Grešákovi. Počas socialistického režimu mala zákaz publikovania a tak jej práce vychádzali pod kódmi „-sf-, -SF-, -sivá-, -SIVÁ-, -les-, LES-“

</doc>
<doc id="732413" url="https://sk.wikipedia.org/wiki?curid=732413" title="Lille (rozlišovacia stránka)">
Lille (rozlišovacia stránka)

Lille môže byť:

</doc>
<doc id="732414" url="https://sk.wikipedia.org/wiki?curid=732414" title="Citrónshow">
Citrónshow



</doc>
<doc id="732415" url="https://sk.wikipedia.org/wiki?curid=732415" title="Citrón show">
Citrón show



</doc>
<doc id="732416" url="https://sk.wikipedia.org/wiki?curid=732416" title="Chrám svätého Andreja">
Chrám svätého Andreja



</doc>
<doc id="732419" url="https://sk.wikipedia.org/wiki?curid=732419" title="Pínerovský potok">
Pínerovský potok

Pínerovský potok je krátky vodný tok v Malej Fatre a Hornonitrianskej kotline na území okresu Prievidza. Je to pravostranný prítok Tmavej v povodí rieky Nitry s dĺžkou približne 1,8 km a je tokom V. rádu. 
Priebeh toku.
Potok pramení na južnom okraji Malej Fatry, v geomorfologickom podcelku Lúčanská Fatra a jej časti Kľak, na južných svahoch vrchu Sedlo (), v nadmorskej výške približne Od prameňa v lesnom poraste v závere doliny tečie južným smerom. Onedlho priberá krátky pravostranný prítok spod nevýrazného hrebeňa a pokračuje dolinou. V strednej časti v oblasti Pinerovské opúšťa Lúčanskú Malú Fatru a pokračuje do Prievidzskej kotliny, ktorá je podcelkom Hornonitrianskej kotliny. Na dolnom toku tečie východne od Ostrého vrchu () a bez významnejších prítokov vteká do Tmavej doliny. Tu podteká hlavnú cestu do Kláštora pod Znievom a nad obcou Kľačno sa v nadmorskej výške približne vlieva ako pravostranný prítok do Tmavej, prítoku rieky Nitry. Potok patrí do širšieho povodia rieky Váh.
Potok pramení a preteká iba územím obce Kľačno v okrese Prievidza v Trenčianskom kraji.

</doc>
<doc id="732420" url="https://sk.wikipedia.org/wiki?curid=732420" title="Pinerovský potok">
Pinerovský potok



</doc>
<doc id="732422" url="https://sk.wikipedia.org/wiki?curid=732422" title="Goar">
Goar

Goar môže byť:

</doc>
<doc id="732423" url="https://sk.wikipedia.org/wiki?curid=732423" title="Futbalistka roka (Slovensko)">
Futbalistka roka (Slovensko)

Futbalistka roka 2008 bol 1. ročník ankety Futbalistka roka. Vyhlásenie sa uskutočnilo 26. marca 2009 v bratislavskom hoteli Holiday Inn. Ocenenie pre najlepšie futbalistky sa odovzdáva za uplynutý rok súbežne s cenou Futbalista roka a cenou Petra Dubovského 2008. Ocenenie získala 19- ročná stredopoliarka Veronika Klechová s počtom bodov 14, pôsobiaca v klube ŠK Slovan Bratislava. Na druhom mieste skončila Marcela Lukácsová z FK Slovan Duslo Šaľa s počtom bodov 13 a na treťom Eva Kolenová taktiež z FK Slovan Duslo Šaľa s 8 bodmi.
V druhom ročníku najlepšej futbalistky SR za rok 2009 sa stala premiérovo Dominika Škorvánková zo slovenského futbalového klubu ŠK Slovan Bratislava s počtom bodov 22, ktorej ako prvej zagratuloval generálny sekretár SFZ Miloš Tomáš. Ako druha skončila Eva Kolenová z futbalového klubu Slovan Duslo Šaľa s počom bodov 15 a ako tretia sa umiestnila Viera Králiková z futbalového klubu ŠKF VIX Žilina s počtom bodov 9.
Najviac ocenení a to jedenásť má Dominika Škorvánková.
Futbalistka roka.
Zdroj.

</doc>
<doc id="732424" url="https://sk.wikipedia.org/wiki?curid=732424" title="Goban">
Goban

Goban môže byť:

</doc>
<doc id="732429" url="https://sk.wikipedia.org/wiki?curid=732429" title="Konkláve v auguste 1978">
Konkláve v auguste 1978

Prvé pápežské konkláve v roku 1978 sa konalo v auguste po smrti pápeža Pavla VI. 6. augusta. Začiatok konkláve bol stanovený na 25. augusta a skončilo 26. augusta. Zo 114 oprávnených kardinálov voliteľov sa ho zúčastnili všetci okrem troch. Po 4 kolách hlasovania bol za nového pápeža zvolený benátsky patriarcha Albino Luciani, ktorý si ako prvý pápež v dejinách zvolil dvojité meno Ján Pavol I. na počesť svojich predchodcov Jána XXIII. a Pavla VI.
Zbor voliteľov.
Hoci bolo v čase voľby celkovo 129 žijúcich kardinálov, toto konkláve bolo prvé, ktoré sa riadilo zákonom Ingravescentem aetatem (1970), ktoré vylučovalo kardninálov zo spoluúčasti na konkláve, z dôvodu dovŕšenia veku 80 rokov v deň začatia konkláve. Toto pravidlo vylúčilo 15 kardinálov. Podľa niektorých zdrojov však počet odovzdaných hlasov Lucianimu v konečnom hlasovaní bol taký vysoký, že ani teoretický jednotný odpor týchto 15 kardinálov by nezmenil výsledok. Nakoniec sa voľby zúčastnilo 111 zo 114 kardinálov voliteľov. Traja sa nezúčastnili z dôvodu choroby.
Zoznam kardinálov s právom voliť.
Toto je zoznam kardinálov, ktorí mali právo voliť pápeža (v zozname sú uvedený podľa abecedy).
Toto je zoznam kardinálov, ktorí sa nezúčastnili konkláve z dôvodu choroby.

</doc>
<doc id="732434" url="https://sk.wikipedia.org/wiki?curid=732434" title="Majstrovstvá sveta klubov FIFA 2029">
Majstrovstvá sveta klubov FIFA 2029

Majstrovstvá sveta klubov FIFA 2029 budú 22. ročníkom Majstrovstiev sveta klubov FIFA a druhým ročníkom MS klubov s 32 tímami. Turnaj organizuje FIFA a hrať by sa malo v júni a v júli v roku 2029.
Pridelenie miest.
Pridelenie miest na MS klubov 2029 bude rovnaké pri prvom ročníku. Rátať sa bude obdobie od roku 2025 do roku 2028:
Ak klub vyhrá dve alebo viac sezón v najvyššej klubovej súťaži, nahradí ho ďalší tím podľa podľa klubového rebríčka za štvorročné obdobie. Bude sa uplatňovať obmedzenie dvoch klubov na zväz, s výnimkou majstrovských klubov, ak viac ako dva kluby z toho istého zväzu vyhrajú najvyššiu klubovú súťaž svojej konfederácie. Metóda výpočtu štvorročného hodnotenia klubov v rámci každej konfederácie je založená na športových kritériách počas sezón ukončených medzi rokmi 2025 a 2028 a bude dokončená po konzultácii s konfederáciami a zainteresovanými stranami.
Na základe vyššie spomínaných pravidiel a pridelených miest sa do turnaj kvalifikovali tieto tímy:

</doc>
<doc id="732436" url="https://sk.wikipedia.org/wiki?curid=732436" title="Matthias Bernhard Braun">
Matthias Bernhard Braun



</doc>
<doc id="732439" url="https://sk.wikipedia.org/wiki?curid=732439" title="Irena Hesensko-darmstadtská">
Irena Hesensko-darmstadtská

Irena Hesensko-darmstadtská ("Irène Luise Marie Anne", * 11. júl 1866 – † 11. november 1953) bola rodom hesenská princezná a sobášom pruská princezná. Irena bola tretím dieťaťom Alice Sasko-cobursko-gothajskej a Ľudovíta IV. Hesenského. Jej starí rodičia z matkinej strany boli kráľovná Viktória a Albert Sasko-cobursko-gothajský a z otcovej Karol Hesenský a Alžbeta Pruská. Bola manželkou Henricha Pruského, mladšieho brata nemeckého cisára Viliama II. SS Prinzzesin Irene, parník spoločnosti North German Lloyd, bol pomenovaný po nej. 
Medzi jej súrodencov patrila Viktória Hesenská, manželka Ľudovíta z Battenbergu; veľkokňažná Alžbeta Fiodorovna, manželka Sergeja Alexandroviča Ruského; Ernest Ľudovít Hesenský a ruská cárovná Alexandra Fiodorovna, manželka ruského cára Mikuláša II. Irena, rovnako ako jej mladšia sestra Alexandra, bola nositeľkou génu hemofílie.
Raný život.
Irena sa narodila 11. júla 1866 v Darmstadte ako dcéra Ľudovíta IV. Hesenského a jeho manželky Alice Sasko-cobursko-gothajskej, dcéry britskej kráľovnej Viktórie. Svoje krstné meno, ktoré bolo prevzaté z gréckeho slova pre „mier“, dostala, pretože sa narodila na konci rakúsko-pruskej vojny. Jej rodina ju prezývala „Nin“. Kráľovná Viktória považovala Irenu za neatraktívne dieťa a raz svojej dcére Viktórii (budúcej nemeckej cisárovnej) napísala, že „nie je pekná“. Nikdy nebola považovaná za krásku ako jej sestry Alžbeta a Alix, ale mala príjemnú a vyrovnanú povahu. Princezná Alica vychovávala svoje dcéry veľmi jednoducho. Anglická opatrovateľka viedla výchovu detí. Deti jedli jednoduché jedlá z ryžových pudingov a pečených jabĺk a nosili jednoduché šaty. Jej dcéry sa učili, ako vykonávať domáce práce ako je pečenie, ustielanie postelí, zakladanie ohňa a zametanie s utieraním prachu v izbách. Princezná Alica tiež zdôrazňovala potrebu dávať chudobným a často brávala svoje dcéry na návštevy do nemocníc a charitatívnych organizácii.Rodina bola v roku 1873 zdrvená, keď Irenin brat Fridrich, ktorý trpel hemofíliou vypadol z otvoreného okna, udrel si hlavu a o niekoľko hodín zomrel na krvácanie do mozgu. V mesiacoch po smrti Fridricha, prezývaného „Frittie“, Alica často brávala svoje deti k jeho hrobu, aby sa modlili a pri výročiach bola veľmi melancholická. Na jeseň roku 1878, Irena a jej súrodenci (okrem Alžbety) a jej otec ochoreli na záškrt. Jej mladšia sestra, princezná Mária, prezývaná „May“, na túto chorobu zomrela. Nakazila sa aj jej matka, vyčerpaná z ošetrovania deti. Princezná Alica vedela, že jej hrozí smrť, a tak nadiktovala závet vrátane pokynov, ako vychovávať svoje dcéry a viesť domácnosť. Nakoniec zomrela na záškrt 14. decembra 1878.
Po Alicinej smrti sa kráľovná Viktória rozhodla, že bude pôsobiť ako matka pre svoje hesenské vnúčatá. Princezná Irena a jej súrodenci trávili každoročné dovolenky v Anglicku a ich stará matka posielala guvernantke pokyny týkajúce sa ich vzdelania a schvaľovania strihu ich šiat. Spolu so svojou sestrou Alix, bola Irena družičkou na svadbe ich tety z matkinej strany, princeznej Beatrix s princom Henrichom z Battenbergu v roku 1885. 
Manželstvo.
Irena sa 24. mája 1888 vydala za svojho bratranca z prvého kolena, princa Henricha Pruského, tretie dieťa a druhého syna nemeckého cisára Fridricha III. a jeho manželky Viktórie, v kaplnke paláca Charlottenburg v Berlíne. Keďže ich matky boli sestry, Irena a Henrich boli sesternica a bratranec z prvého kolena. Ich manželstvo sa nepáčilo kráľovnej Viktórii, pretože sa o dvorení dozvedela až vtedy, keď sa rozhodli vziať. V čase obradu umieral Irenin strýko a svokor, nemecký cisár, na rakovinu hrdla a necelý mesiac po obrade nastúpil na trón Irenin bratranec a švagor Viliam II. Henrichova matka, cisárovná Viktória mala Irenu rada. Cisárovná však bola šokovaná, pretože Irena v roku 1889, keď čakala svoje prvé dieťa, nenosila šál ani šatku, aby zamaskovala svoje tehotenstvo. Viktóriu, ktorú fascinovala politika, tiež nechápala, prečo Henrich a Irena nikdy nečitali noviny. Pár však bol šťastný a ich príbuzní ich pre ich príjemnú povahu nazývali „Veľmi milí“. 
Rodinné vzťahy.
Irena preniesla gén hemofílie na svojho najstaršieho a najmladšieho syna, Waldemara a Henricha. Waldemarovo zdravie ju znepokojovalo už od jeho raného detstva. Neskôr bola zdrvená smrťou svojho najmladšieho dieťaťa, Henricha, keď ako štvoročný vo februári 1904 spadol a udrel si hlavu. Šesť mesiacov po smrti malého Henricha sa Irena stala tetou cároviča Alexeja Nikolajeviča, syna jej najmladšej sestry Alexandry, ktorý tiež trpel hemofíliou. 
Irena, vychovaná vo viere v správny viktoriánsky kódex, veľa vecí považovala za nemorálne. V roku 1884, v tom istom roku, keď sa jej staršia sestra Viktória vydala za Ľudovíta z Battenbergu, sa ďaľšia sestra, Alžbeta, vydala za Sergeja Alexandroviča Ruského. Keď v roku 1891 konvertovala z luteránstva na ruské pravoslávie, Irena bola hlboko rozrušená. Napísala svojmu otcovi, že nad Alžbetiným rozhodnutím „hlboko plakala“. V roku 1892, zomrel Irenin otec a jej brat Ernest sa stal jeho nástupcom. O dva roky neskôr, v máji 1894, kráľovná Viktória oženila Ernesta Ľudovíta s jeho sesternicou z prvého kolena, Viktóriou Melitou Sasko-cobursko-gothajskou. Uprostred svadobných osláv, príjala Irenina najmladšia sestra Alix návrh na sobáš od cároviča Mikuláša. Keď Mikulášov otec v novembri 1894 predčasne zomrel, Irena a jej manžel odcestovali do Petrohradu, aby sa zúčastnili jeho pohrebu aj svadby Alix, ktorá po konverzii na pravoslávie prijala meno Alexandra Fiodorovna. Napriek pochybnostiam, ktoré mala ohľadom konverzie dvoch svojich sestier na ruské pravoslávie, zostala blízka so všetkými svojimi súrodencami. V roku 1907 Irena pomohla zorganizovať manželstvo, ktoré sa neskôr ukázalo ako katastrofálne medzi zverenkyňou Alžbety, veľkokňažnou Máriou Pavlovnou a princom Viliamom Švédskym. Viliamova matka, švédska kráľovná Viktória, bola starou priateľkou Ireny a Alžbety. Veľkokňažná Mária neskôr napísala, že Irena na ňu tlačila, aby v zasnúbení pokračovala, keď mala pochybnosti. Povedala Márii, že ukončenie zasnúbenia by Alžbetu „zabilo“. V roku 1912 bola Irena zdrojom podpory pre svoju sestru Alix, keď Alexej takmer zomrel na komplikácie hemofílie v poľovníckom zámočku v Poľsku. 
Neskorší život a smrť.
Irenine väzby so sestrami boli narušené príchodom prvej svetovej vojny, ktorá ich postavila na opačné strany vojny. Keď sa vojna skončila, dostala správu, že Alix a jej rodina spolu s Alžbetou boli zabití boľševikmi. 
Keď sa Anna Andersonová objavila v Berlíne začiatkom 20. rokov 20. storočia a tvrdila, že je veľkokňažnou Anastáziou Nikolajevnou. Irena ju navštívila, ale rozhodla sa, že Andersonová nemôže byť jej neter, ktorú naposledy videla v roku 1913. Princezná Irena neskôr napísala: Okamžite som vedela, že to nemôže byť jedna z mojich neterí. Aj keď som ich nevidela deväť rokov, základné črty tváre sa nemohli zmeniť do takej miery, najmä poloha očí, uší atď... Na prvý pohľad by sa dala snáď rozpoznať podobnosť z veľkokňažnou Tatianou. Veľkokňažná Oľga Alexandrovna, sestra zavraždeného cára, komentovala návštevu princeznej Ireny: Bolo to neuspokojivé stretnutie, ale podporovatelia ženy povedali, že princezná Irena svoju neter veľmi dobre nepoznala, a tak ďalej. Irenin manžel Henrich povedal, že zmienka o Andersonovej Irenu príliš rozrušila a nariadila, aby nikto v jej prítomnosti o Andersonovej nehovoril. Henrich zomrel v roku 1929 na rakovinu hrdla. Životopisec Anny Andersonovej, Peter Kurth napísal, že o niekoľko rokov Irenin syn Žigmund kládol Andersonovej prostredníctvom sprostredkovateľa otázky o ich spoločnom detstve a vyhlásil, že všetky odpovede boli presné. Irena si neskôr adoptovala Žigmundovu dcéru Barbaru, pretože Žigmund v 30. rokoch 20. storočia opustil Nemecko a presťahoval sa do Kostariky a po druhej svetovej vojne sa odmietol vrátiť do Nemecka. 
Irena zomrela 11. novembra 1953 v Hemmelmarku. Jej vnučka, Barbara bola pri posteli svojej starej matky, keď zomrela. V čase svojej smrti bola Irena posledným žijúcim dieťaťom princeznej Alice a Ľudovíta IV. Hesenského. 

</doc>
<doc id="732444" url="https://sk.wikipedia.org/wiki?curid=732444" title="Arsène Lupin">
Arsène Lupin

Arsène Lupin alebo Arsene Lupin môže byť:

</doc>
<doc id="732445" url="https://sk.wikipedia.org/wiki?curid=732445" title="Arsene Lupin">
Arsene Lupin



</doc>
<doc id="732448" url="https://sk.wikipedia.org/wiki?curid=732448" title="Chrám svätého Ondreja (Sofia)">
Chrám svätého Ondreja (Sofia)

Chrám svätého Ondreja () je chrám Bulharskej pravoslávnej cirkvi z prvej polovice 20. storočia, ktorý sa nachádza sa v meste Sofia v oblasti Sofia v juhozápadnom Bulharsku. Je zasvätený svätému apoštolovi Ondrejovi.
Budova má pridelený štatút kultúrnej pamiatky miestneho významu.
Sofijský Chrám svätého Ondreja je jediný chrám, ktorý je zasvätený ako pamätník venovaný bulharským opolčencom (bulharské dobrovoľnícke vojenské jednotky z druhej polovice 19. storočia a začiatku 20. storočia), ktorí bojovali v rusko-tureckej osloboditeľskej vojne, srbsko-bulharskej vojne v roku 1885, ako aj tých, ktorí boli členmi Macedónsko-adrianopolského opolčenského hnutia (teda opolčencov, ktorí sa zúčastnili udalostí prvej balkánskej, ako aj medzispojeneckej vojny).
Iné názvy.
Chrám je známy aj ako Chrám-pamätník svätého apoštola Ondreja Prvopovolaného (), alebo len Chrám svätého apoštola Ondreja Prvopovolaného ().
Lokalita.
Chrám svätého Ondreja sa nachádza v meste Sofia v rajóne Serdika v štvrti Baništora na ulici „Opălčenska“ (, doslova "Opolčenská ulica") č. 112.
Dejiny.
V roku 1925 vyslovil sofijský metropolita a neskorší exarcha Stefan na vtedy najvyššom mieste v rámci Sofie, v štvrti Baništora želanie, aby sa na mieste postavil nový chrám, ktorý by bol venovaný spomienke päťdesiateho výročia bojov v Šipčenskom priesmyku. Na účel výstavby nového chrámu venovalo predstavenstvo sofijského okresu pozemok medzi ulicami „Opălčenska“, „Strandža“, „Struga“ a „Kavala“. Za vedúceho zodpovedného za založenie komisie na výstavbu chrámu bol určený Vasilij Davidov, predstaviteľ zo sofijského Chrámu svätého Mikuláša Sofijského. Komisia hneď po založení začala so zbierkou prostriedkov na výstavbu.
Chrám bol postavený v priebehu roku 1926, pričom pôvodne to mal byť len dočasný chrám, ktorý bol postavený vo forme kaplnky a mal slúžiť do doby, než bude na mieste postavený veľkolepý chrám, ktorý by bol podobný Chrámu svätého Alexandra Nevského. Prvá božská liturgia bola v chráme odslúžená 13. decembra 1926.
Výstavbu nového chrámu, ktorý by nahradil pôvodne dočasne postavenú budovu prerušil začiatok druhej svetovej vojny. V roku 1944 bola budova chrámu vážne poškodená v dôsledku zásahu bombou pri leteckom bombardovaní Sofie. Vtedajší predstaviteľ chrámu, kňaz Vasilij Popdimitrov neskôr vyhlásil, že chrám bude obnovený do troch rokov, čo sa aj stalo a obnova chrámu bola nakoniec dokončená v roku 1948. Po obnovení Bulharského patriarchiátu v roku 1953, vtedajší bulharský patriarcha Kiril navštívil chrám a vyhlásil, že si želá, aby bol čo najskôr dodržaný pôvodný plán a aby bol chrám, čo najskôr prestavaný do pôvodne zamýšľanej veľkolepej podoby. Tieto plány prekazilo zoštátnenie častí pozemku na ktorom chrám stál a výstavba škôlky a lokálnej poštovej stanice. Chrám tak nemohol byť postavený v pôvodne zamýšľanej veľkosti. Nakoniec tak došlo len k rozšíreniu stávajúcej budovy o dve postranné krídla a zvonicu, ktorá bola postavená v priestore nad predsieňou. Rozšírený chrám bol oficiálne vysvätený 2. mája 1972. Svätiteľom bol vikariátny biskup Sofijskej metropoly, Partenij.
V roku 1976 bol budove udelený štatút kultúrnej pamiatky. 
V 20. rokoch 21. storočia prebehli na chráme reštauračné práce, ktoré boli ukončené 9. júna 2024.
Charakteristika.
Chrám predstavuje trojloďovú stavbu s vysokou zvonicou postavenou v priestore nad predsieňou.
Štatút a dôvod pamiatkovej ochrany.
Kategória: kultúrna pamiatka miestneho významu
Rok vyhlásenia: 1976
Dôvod pamiatkovej ochrany: architektonicko-staviteľská a umelecká hodnota budovy

</doc>
<doc id="732451" url="https://sk.wikipedia.org/wiki?curid=732451" title="Edita Bugalová">
Edita Bugalová

PhDr. Edita Bugalová PhD. (* 6. máj 1951, Trnava – † 23. marec 2025, Trnava) bola slovenská muzikologička, publicistka, editorka, dramaturgička a hudobná manažérka. Venovala sa lokálnej hudobnej historiografii a Mikulášovi Schneiderovi-Trnavskom
Životopis.
Rodičia ju vodili do chrámového hudobného telesa v trnavskom dóme, ktoré viedol Mikuláš Schneider-Trnavský. Nasledovala hudobná škola (obdoba ľudovej školy umenia/základnej umeleckej školy). V rozhovore spomína: „Viac ako cvičenie klavírnych etúd a stupníc ma však lákala popmusic, naša generácia bola očarená bítovou hudbou. Naučila som sa hrať na gitare, hrala som v dievčenských skupinách (aj na bicie), spievala som s tanečnou kapelou. Napokon som sa rozhodla pre štúdium hudby, zvolila som si teoreticko-vedné disciplíny (hudobná veda – divadelná veda), lebo na interpretačný smer som nebola dosť vytrvalá. Hudba sa stala súčasťou môjho života.“
V roku 1969 absolvovala SVŠ Trnava. Na Filozofickej fakulte Univerzity Jana Evangelistu Purkyně v Brne (dnes súčasť Masarykovej univerzity) v rokoch 1969 až 1974 študovala hudobnú a divadelnú vedu. Od roku 1974 do roku 1990 bola hudobnou historičkou v Západoslovenskom múzeu v Trnave. Táto pozícia bola vtedy novovytvorená a jej zameranie bola spracovať spravovať pozostalosť Schneidra-Trnavského. Svoju pedagogickú činnosť začala v roku 1978. Vyučovala na stredných a základných umeleckých školách v Trnave a vo Vrbovom.
V roku 1990 sa stala podpredsedníčkou Mestského národného výboru v Trnave a bola tiež zástupkyňou prednostu Mestského úradu v Trnave. Do roku 1998 bola nezávislou poslankyňou. V období 1993 až 1997 pracovala v školskej správe v Trnave a vyučovala na ZUŠ Vrbové a ZUŠ Trnava. Riaditeľkou Hudobného kabinetu Regionálneho osvetového strediska bola v rokoch 1997 až 1999, v období 1999 až 2002 bola zástupkyňa riaditeľa Západoslovenského múzea. Následne bola v rokoch 2002 až 2023 riaditeľka Hudobného múzea Slovenského národného múzea.
Spoluzaložila Spoločnost Mikuláša Schneidera-Trnavského a od roku 1991 bola členkou jej predstavenstva. V Trnave sa podieľala na rozvoji hudobného života, iniciovala viaceré podujatia, bola autorkou scenára výstav, organizátorka konferencií, seminárov, súřaží a iných podujatí. Bola tiež autorkou alebo spolupracovala pri tvorbe rozhlasových a televíznzch programov a relácií. Medzi desiatky scenárov výstav v Bugalovej autorstve patria tieto: "Trnava hudobná", "Sto rokov gramoplatne alebo disco nie je novinka" či "Sieň slávy Dobra, reinštalácia". Venovala sa osobám ako Ján Levoslav Bella, Eugen Suchoň či Gejza Dusík.
Vydala sa za vnuka Mikuláša Schneidera-Trnavského. Jej synovia sú Mikuláš, Štefan a Michal.

</doc>
<doc id="732452" url="https://sk.wikipedia.org/wiki?curid=732452" title="Studený potok (prítok Nitry)">
Studený potok (prítok Nitry)

Studený potok je krátky vodný tok v Strážovských vrchoch a Hornonitrianskej kotline na území okresu Prievidza. Je to pravostranný prítok rieky Nitry s dĺžkou približne 3 km a je tokom IV. rádu. 
Priebeh toku.
Potok pramení na východnom okraji Strážovských vrchov, v geomorfologickom podcelku Zliechovská hornatina a jej časti Javorinka, na južných svahoch vrchu Smrekovica (), v nadmorskej výške približne Od prameňa v lesnom poraste v závere nevýraznej Studenej doliny tečie juhovýchodným až južným smerom. Onedlho priberá krátky pravostranný prítok spod nevýrazného hrebeňa a opúšťa Strážovské vrchy. Pokračuje do Prievidzskej kotliny, ktorá je podcelkom Hornonitrianskej kotliny a priberá menší a onedlho i významnejší pravostranný prítok. V strednej časti už bez významnejších prítokov preteká okrajom tzv. Nitrianskeho poľa cez pásmo lesných porastov. Na dolnom toku priberá krátky ľavostranný prítok a vteká do intravilánu obce Kľačno. Tu podteká hlavnú cestu I/64 a následne sa v nadmorskej výške približne vlieva ako pravostranný prítok do rieky Nitry. Potok patrí do širšieho povodia rieky Váh.
Potok pramení a preteká iba územím obce Kľačno v okrese Prievidza v Trenčianskom kraji.

</doc>
<doc id="732453" url="https://sk.wikipedia.org/wiki?curid=732453" title="Cilicium">
Cilicium

Cilicium (známa tiež ako "vlásnica, vrecovina" či "košeľa z kozej srsti") je odev z hrubej látky vyrobený z kozej srsti, ktorý sa nosí vo forme košele alebo opaska okolo tela ako prejav umŕtvovania a pokánia. Latinský názov je údajne odvodený od oblasti Kilíkia, kde sa táto látka vyrábala, ale pravdepodobne bola známa a používaná dávno predtým, ako jej bol daný tento názov.
Používajú ju príslušníci rôznych kresťanských cirkví ako dobrovoľný prostriedok pokánia a umŕtvenia tela. Často sa nosí počas kresťanského pôstu, najmä na Popolcovú stredu, Veľký piatok a iné piatky pôstneho obdobia. Vo Svätom písme písme často spomína vrecovina ako symbol smútku a pokánia, odev z ťavej srsti, ktorý nosil svätý Ján Krstiteľ, bol nepochybne podobný.
V raných dobách kresťanstva sa jej používanie ako prostriedku telesného umŕtvenia a ako pomôcky pre nositeľa pri odolávaní pokušeniam tela stalo veľmi bežným nielen medzi askétmi a tými, ktorí túžili po živote dokonalosti, ale aj medzi bežnými laikmi vo svete, ktorí ju používali ako nenápadný protijed na vonkajší luxus a pohodlie svojho života. Napríklad svätý Hieronym spomína, že "vlasnicu" často nosili pod bohatými a honosnými rúchami muži vo vysokých svetských pozíciách. Svätý Atanáz, svätý Ján Damascenský, Teodoret a mnohí ďalší tiež svedčia o jej používaní vo svojej dobe. Svätý Benedikt sa o ňom vo svojich pravidlách konkrétne nezmieňuje, ale údajne ho nosili mnohí z raných benediktínov, hoci to nebolo predpísané univerzálne v celom ráde.

</doc>
<doc id="732454" url="https://sk.wikipedia.org/wiki?curid=732454" title="Hráč roka FIFA 2001">
Hráč roka FIFA 2001

Futbalista roka FIFA (angl. "FIFA World Player of the Year") bolo ocenenie pre najlepšieho svetového futbalistu roka od roku 1991 do roku 2009 (a pre najlepšiu svetovú futbalistku roka od roku 2001 do roku 2015), ktoré sa udeľovalo na základe hlasovania všetkých reprezentačných trénerov národných tímov z celého sveta. Každý tréner hlasoval za tri mená hráčov, ktorým pridelil 1, 3 alebo 5 bodov. Jedinou podmienkou bolo, že tréneri nemohli hlasovať za hráča z vlastného národného tímu. Víťazom sa stal hráč, ktorý získal najviac bodov. V roku 2004 sa hlasovania okrem trénerov zúčastnili aj kapitáni národných tímov z celého sveta a zástupcovia FIFAPro.
Cenu FIFA pre najlepšieho hráča roka 2001 získal Luís Figo s tesným rozdielom 12 bodov. David Beckham bol opäť na druhom mieste. Galavečer sa konal v Televíznom produkčnom centre v Zürichu 17. decembra 2001, ktorý sa vysielal do celého sveta. Po skončení galaprogramu boli zverejnené výsledky hlasovania. Po prvýkrát bola udelená cena pre ženy, ktorú získala Mia Hamm.

</doc>
<doc id="732456" url="https://sk.wikipedia.org/wiki?curid=732456" title="Bitka pri Hattíne">
Bitka pri Hattíne

Bitka pri Hattíne známa tiež aj ako bitka pri Hattínskych rohoch sa odohrala 4. júla 1187 medzi kresťanskými vojskami jeruzalemského kráľa Guya de Lusignana a moslimskými silami Ajjúbskeho sultanátu vedenými Saladinom. Skončila sa porážkou križiackych vojsk a vydláždila cestu pre moslimské dobytie Jeruzalema v októbri 1187 a väčšiny územia troch kresťanských štátov Levanty – Tripoliského grófstva, Antiochijského kniežatstva a Jeruzalemského kráľovstva. Bitka anulovala kresťanské úspechy dosiahnuté vo Svätej zemi vodcami prvých dvoch križiackych výprav a upozornila Európu na potrebu tretej križiackej výpravy.
Pozadie.
Križiacke štáty v Levante (Jeruzalemské kráľovstvo, Edesské grófstvo, Antiochijské kniežatstvo a Tripoliské grófstvo) sa po celú dobu svojej existencie stretávali s nedostatkom vojenskej sily. S križiackymi výpravami sa do Svätej zeme síce dostali desaťtisíce bojovníkov, ale po skončení výprav sa veľká väčšina križiakov vracala do Európy. Potom nastal problém, ako dobyté územie udržať a často sa stávalo, že Saracéni ho znova bez boja ovládli.
V druhej polovici 12. storočia sa začala situácia meniť v prospech moslimov. Saladin začal rozširovať svoju moc z Egypta a snažil sa zjednotiť moslimské štáty obklopujúce Svätú zem. Výsledkom bolo, že Jeruzalemské kráľovstvo bolo prvýkrát obkľúčené jednotným nepriateľom. V roku 1177 Saladin zaútočil na križiacky štát a stretol sa s jeruzalemským kráľom Balduinom IV. v bitke pri Montgisarde. Balduin viedol útok, ktorý rozbil Saladinovo vojsko a Ajjúbovcov priviedol na útek. Po bitke panovalo medzi oboma stranami krehké prímerie.
Po Balduinovej smrti v roku 1185 nastúpil na trón jeho synovec Balduin V. Keďže bol len dieťa, jeho regentom bol Raymond III. z Tripolisu. O rok neskôr mladý Balduin za nevyjasnených okolností zomrel a v Jeruzaleme začali rozbroje kvôli nástupníctvu. na trón sa dostal Guy de Lusignan, ktorý sa oženil s matkou zosnulého kráľa, Sibylou, a jeho nástup na trón podporoval Reginald de Chatillon a vojenské rády, najmä templári. Proti však bola tzv. „frakcia šľachticov“, ktorú viedol Raymond III. z Tripolisu. Napätie medzi oboma stranami sa rýchlo stupňovalo a hrozila občianska vojna. Guyova situácia bola krehká, pretože Reginald opakovane porušoval prímerie so Saladinom a útočil na moslimské obchodné karavány a vyhrážal sa pochodom na Mekku.
Všetko sa vyhrotilo, keď jeho Reginaldovi muži napadli veľkú karavánu cestujúcu na sever z Káhiry. V bojoch jeho vojská zabili mnoho strážcov, zajali obchodníkov a ukradli tovar. Saladin konal v rámci podmienok prímeria a poslal ku Guyovi poslov so žiadosťou o odškodnenie a nápravu. Guy de Lusignan sa spoliehal na Reginalda, ale ten, aby si udržal moc, poslov poslať preč, hoci vedel, že to bude znamenať vojnu. Na severe sa medzitým Raymond III. rozhodol uzavrieť so Saladinom separátny mier na ochranu svojich území.
Priebeh bitky.
V roku 1187 sa Saladin rozhodol tvrdo zakročiť proti Jeruzalemskému kráľovstvu, hlavne proti Reginaldovi de Chatillon. Saladin bol ale stúpencom džihádu a je pravdepodobné, že k zúčtovaniu s križiakmi v Levante by asi došlo skôr či neskôr. Templári a johaniti vedení veľmajstrom templárov Gérardom de Ridefort zaútočili 1. mája 1187 na mamlúcke oddiely neďaleko Nazaretu. Sedemtisíc mamelukov viedol Saladinov syn al-Afdal. Nerozvážny výpad dvoch stoviek rytierov sa skončil v bitke pri Cresson porážkou kresťanov. V bitke padlo 150 rytierov, zahynul aj veľmajster johanitov Roger de Moulins, zachránil sa len Gérard de Ridefort, ktorý pred koncom bitky utiekol z bojiska, dvaja templári a päť johanitov. Radoví rytieri ťažko niesli porážku, ktorú si sami zavinili zlým odhadom sily protivníka a kráľa Guya de Lusignan podnecovali k boju.
Koncom mája 1187 sa v okolí Seforis zhromaždilo najväčšie vojsko, aké kedy levantskí križiaci postavili. Guy de Lusignan povolal svojich barónov a stiahol posádky z hradov a miest. Odhady počtu vojakov na oboch stranách sa líšia, kresťanské vojsko malo 16 000 až 20 000 mužov a do boja si nieslo relikviu tzv. Pravého kríža, ktorý opatroval biskup z Akkonu. Prítomnosť relikvie mala povzbudiť kresťanov v boji.
Saladinova armáda sa skladala z jeho vlastných elitných telesných strážcov, žoldnierov, vojakov odvedených z ajjúbovských krajín a dokonca aj z niektorých dobrovoľníkov dychtivých po dobrodružstve a náboženskej vojne. V Hattíne tak Saladin dokázal postaviť o niečo viac vojakov: okolo 12 000 žoldnierov a 12 000 odvedencov, z čoho 12 000 tvorilo jazdectvo.
Križiaci začiatkom júla dostali správa, že Saladin zaútočil na mesto Tiberias. Približne 20 000 križiakov sa 3. júla 1187 vydalo na pomoc obliehanému mestu. Ich trasa viedla cez horúcu, vyprahnutú rovinu, kde im v polovici cesty došla voda. Stav križiakov sa po noci strávenej bez vody zhoršil, ale nasledujúce ráno pokračovali v pochode a zamierili k hrebeňu kopcov nad dedinou Hattín. Križiaci už nedokázali efektívne bojovať, opustili cestu a moslimami boli zatlačení späť k dvom najväčším kopcom, Hattínskym rohom. Hoci jazdecké jednotky križiackej armády opakovane útočili na moslimské línie, nedokázali dosiahnuť žiadny významný prielom. Moslimská armáda na bojisku povraždila mnohých križiakov, ukoristila relikviu Pravého kríža a poslala ju do Damasku.
Saladin ušetril životy kráľa Guya a väčšiny kresťanských pánov, ale osobne zabil Reginalda de Chatillon. Saladin tiež nariadil popravu prakticky všetkých zajatých templárov a johanitov; iba templársky veľmajster Gérard z Ridefortu sa vyhol smrti. V bitke zahynul dočasný majster Rádu rytierov Špitála svätého Jána z Jeruzalema William Borrel. 
V bitke bol zajatý aj Nicasius zo Sicílie, ktorý bol kapitánom v armáde johanitov, a pretože odmietol konvertovať na moslimské náboženstvo, bol v prítomnosti Saladina sťatý. Keďže zomrel ako kresťan na obranu Krista a viery, katolícka cirkev ho kanonizovala ako svätého.
Dôsledky.
Deň po bitke sa Saladin začal pripravovať na znovudobytie mesta Jeruzalema. Po porážke kresťanských vojsk pri Hattíne už ľahko dobýval jedno križiacke územie za druhým, Napokon 2. októbra 1187 padol aj samotný Jeruzalem. Iba niekoľko miest a hradov zostalo v križiackych rukách, ako prístav Tyros, mesto Antiochie, Tripolis a hrady Beaufort, Chastel Blanc, Marqab, Tortosa a Krak des Chevaliers.
"Bližšie informácie v článku: Obliehanie Jeruzalema (1187)"

</doc>
<doc id="732460" url="https://sk.wikipedia.org/wiki?curid=732460" title="Miloš Jurkovič">
Miloš Jurkovič

Miloš Jurkovič môže byť:

</doc>
<doc id="732461" url="https://sk.wikipedia.org/wiki?curid=732461" title="Marian Alojz Mayer">
Marian Alojz Mayer

PhDr. Marian Alojz Mayer CSc. (* 10. december 1948, Bratislava – † 11. december 2023) bol slovenský muzikológ, organológ a vysokoškolský pedagóg. „Špecializoval sa na výrobu a servis hudobných nástrojov. V oblasti výskumu sa zameriaval na píšťaľové organy na Slovensku, ale aj na širšie otázky vývoja píšťaľového organa a dejín výrobcov tohto nástroja pôsobiacich na Slovensku od najstarších čias až po súčasnosť.“
Životopis.
V rokoch 19671972 študoval pomocné vedy historické na Filozofickej fakulte Univerzity Komenského. Od roku 1972 bol odborným asistentom na Stavebnej fakulte Slovenskej vysokej školy technickej, následne od roku 1976 do roku 1988 na Katedre teórie a dejín architektúry, kreslenia a modelovania Fakulty architektúry SVŠT. V roku 1978 získal titul PhDr., v rokoch 1983 až 1988 bol externým ašpirantom na Umenovednom ústave Slovenskej akadémie vied. V rokoch 1988 až 1989 pracoval ako vedúci nástrojárskej dielne na reštaurovanie historických organov v Slovenskom hudobnom fonde. Od roku 1990 bol externý pedagóg organológie a dejín organa na VŠMU v Bratislave. Na Hudobnej a tanečnej fakulte Vysokej školy múzických umení vyučoval predmety "Dejiny a literatúru organa" a "Náuku o organe". Od rovnakého roku bol expert na organy v Štátnom ústave pamiatkovej starostlivosti (dnes Pamiatkový úrad). V roku 1997 sa stal spoluautorom projektu a odborným garantom prieskumu píšťaľových organov na Slovensku na pôde Národného hudobného centra (od 1999 Hudobné centrum). Od roku 2014 do roku 2021 bol členom Komisie odborníkov pre historické organy pri Hudobnom centre.
Spolupracoval na vzniku festivalu Slovenské historické organy a v rokoch 1992 až 2019 bol jeho odborným garantom.

</doc>
<doc id="732464" url="https://sk.wikipedia.org/wiki?curid=732464" title="Odstavenie">
Odstavenie

Odstavenie je proces postupného uvádzania dieťaťa alebo mláďaťa iného cicavca do prijímania dospelej potravy, pričom sa odoberá zásobovanie materským mliekom. V Spojenom kráľovstve sa odstavenie primárne vzťahuje na zavádzanie tuhej stravy v 6 mesiacoch; v Spojených štátoch sa to primárne vzťahuje na ukončenie dojčenia.
Tento proces prebieha iba u cicavcov, pretože iba cicavce produkujú mlieko. Mláďa sa považuje za úplne odstavené, keď už nie je dojčené žiadnym materským mliekom (alebo náhradou dojčenskej výživy z fľaše).

</doc>
<doc id="732465" url="https://sk.wikipedia.org/wiki?curid=732465" title="Laktivizmus">
Laktivizmus

Laktivizmus (zložené zo slov „laktácia“ a „aktivizmus“; ) je doktrína alebo prax energickej akcie alebo zapojenia sa ako prostriedku na dosiahnutie kultúry dojčenia, niekedy prostredníctvom demonštrácií, protestov atď. za dojčenie. Podporovatelia, nazývaní „laktivisti“, sa snažia protestovať proti porušovaniu Medzinárodného kódexu marketingu náhrad materského mlieka spoločnosťami a priemyslom vyrábajúcim umelé mlieko. Laktivizmus je téma, ktorá odkedy tento termín získal na popularite okolo roku 2015 v západnom svete negatívne aj pozitívne konotácie. Kontroverzná diskusia o laktivizme je ovplyvnená osobnou identitou, protichodným výskumom, veľkými korporáciami a politickými programami. Keďže dojčenie je osobným rozhodnutím, vznikajú výzvy s množstvom hlasov, ktoré sa vyjadrujú na podporu alebo odrádzanie od laktivizmu. Kázané presvedčenia o tom, či by matka mala dojčiť, siahajú od odsudzovania matiek, ktoré nedojčia, naznačujúc alebo priamo tvrdiac, že ​​fyzicky ubližujú svojim deťom, až po opačný koniec spektra, ktorý tvrdí, že materské mlieko a dojčenie nemajú žiadne výhody. Uprostred diskusie o laktivizme sa nevenuje pozornosť ani neodkazuje na kohokoľvek, kultúry alebo krajiny mimo západného sveta. Vynechávaním iných prístupov, spoločenských noriem a reakcií na laktivizmus sa vytvára úzke zameranie a vylučujú sa mnohé dojčiace aj nedojčiace matky.

</doc>
<doc id="732467" url="https://sk.wikipedia.org/wiki?curid=732467" title="Medzinárodná spevácka súťaž Mikuláša Schneidera-Trnavského">
Medzinárodná spevácka súťaž Mikuláša Schneidera-Trnavského

Medzinárodná spevácka súťaž Mikuláša Schneidera-Trnavského je medzinárodná spevácka súťaž konaná každé dva roky v Trnave, ktorej poslaním je „je vyhľadávanie mladých talentovaných interpretov koncertného vokálneho umenia, podnecovanie ich ďalšieho umeleckého rastu, propagácia vokálnej tvorby s akcentom na tvorbu Mikuláša Schneidera-Trnavského“. Koná sa každý druhý rok. Súťaž organizuje Hudobné centrum a Trnavský samosprávny kraj spolu s mestom Trnava. Prezývaná je aj „Schneidrovka“. V roku 2025 sa uskutočnil 26. ročník.
História.
Súťaž vznikla v roku 1971 ako národná. Spoluzakladala ju aj Terézia Ursínyová. Medzi víťazov patria: Peter Dvorský, Ľubica Orgonášová, Miroslav Dvorský, Gustáv Beláček, Magdaléna Kožená, Štefan Kocán, Terézia Babjaková a Slávka Zámečníková. Ročníky 2012 a 2014 sa neuskutočnili. V roku 2025 sa súťaže zúčastnilo 62 spevákov a speváčok z 12 krajín. Tento ročník sa konal v Divadle Jána Palárika.
Podmienky.
V súťaži sú (stav z roku 2025) dve kategórie, pre mladších a starších spevákov a speváčky: „I. kategória má tri kolá, súťažný repertoár je menej náročný. Do tejto kategórie sa môžu prihlásiť speváci narodení po roku: ženy – 2001 / muži -1999“ a „II. kategória má tri kolá, súťažný repertoár je náročnejší. Do tejto kategórie sa môžu prihlásiť speváci narodení po roku: ženy – 1992 / muži – 1989“. Udeľujú sa aj mimoriadny ceny.

</doc>
<doc id="732468" url="https://sk.wikipedia.org/wiki?curid=732468" title="Plodová voda">
Plodová voda

Plodová voda alebo amniotická tekutina () je tekutina, ktorá sa vytvára v priebehu tehotenstva ako ochrana vyvíjajúceho sa plodu v plodových obaloch v tele matky – budúcej rodičky.
Význam.
Plodová voda pôsobí ako ochranné prostredie vyvíjajúceho sa plodu, aj keď sa ten anatomicky nachádza v tele budúcej rodičky. Voda vytvára okolo plodu dostatočný priestor a tým plodu umožňuje pohyb, chráni ho pred úrazmi spôsobenými vonkajšími nárazmi a vonkajším tlakom, rozopína plodové vajcia, maternicovú svalovinu, chráni placentu pred útlakmi.
Na tvorbe vody sa spočiatku podieľa telo matky, presakovaním (transsudáciou) pupočníka. Neskôr sa na tvorbe vody podieľa aj plod, ktorý ju prehĺta, spracováva tráviacim traktom a cez obličky vylučuje ako moč. Tento objem postupne stúpa a pred koncom tehotenstva je nepriamym spôsobom reabsorbovaných asi 40 % vody. Do fetoplacentárneho obehu plodu sa voda ešte predtým dostáva vstrebávaním (resorbovaním) amniem v ranom tehotenstve a pravdepodobne i povrchom embrya a následne plodu. Obeh vody je pomerne veľký a koncom tehotenstva je za jednu hodinu obmenených približne 50 % jej objemu.
Množstvo vody kolíše podľa týždňa tehotenstva, až do 38. týždňa tehotenstva obsah vody stúpa až na objem približne jedného litra a po tomto týždni jej objem klesá až na objem 250 až 700 mililitrov v čase pôrodu.
Charakteristika.
Plodová voda je číra tekutina, ktorá sa postupne s blížiacim sa termínom pôrodu mliečne zakaľuje. Voda je slabo alkalickej reakcie (pH 6,95-7,10), kde 98,7% je tvorených vodou, 0,3% bielkoviny, 0,3% glukózy, 0,7% močovina. Plodová voda ďalej obsahuje minerálne látky a kreatín. Okrem týchto látok obsahuje aj častice epitelií odlúpané z povrchu plodu, mázok a chĺpky lanuga. V začiatku tehotenstva je plodová voda tvorená amniovým epitelom, od 12. týždňa tehotenstva i močom plodu.
Plodovú vodu je taktiež možné využiť na vyšetrenie stavu plodu, a to chemickým rozborom alebo kultiváciou buniek v nej obsiahnutých. Tieto odbery vykonáva špecializovaný lekár nasatím vody po nabodnutí plodového vajca (obalu) cez brušnú a maternicovú stenu. Tento postup je označovaný ako amniocentéza a výkonáva sa pod kontrolou ultrazvuku.
Tekutina v amniovom vaku dôležitá pre správny vývoj plodu. K jej odtoku dochádza v počiatku pôrodu. Je tvorená bunkami amnia a jej množstvo aj zloženie ovplyvňuje aj činnosť močového a tráviaceho ústrojenstva plodu. Plodová voda sa odoberá pri amniocentéze a ďalej sa vyšetruje (karyotyp buniek plodu, DNA diagnostika). Zo sfarbenia plodovej vody pri amnioskopii je možné odhaliť eventuálne vnútromaternicové ohrozenie plodu. Množstvo plodovej vody možno odhadnúť z ultrazvukového vyšetrenia (porov. oligohydramnión, polyhydramnión).
Odtok plodovej vody.
Odtok plodovej vody je signálom o začatí pôrodu aj vtedy, ak sa ešte nedostavili pôrodné kontrakcie. Predčasný odtok vody, teda pred očakávaným termínom pôrodu, je signálom o predčasnom pôrode. Ak k tomuto dôjde skôr ako v 24. týždni tehotenstva, čo je hranica pre prežitie plodu, nemožno predčasný pôrod vykonať a plod je potom postihnutý vývojovou chybou.

</doc>
<doc id="732469" url="https://sk.wikipedia.org/wiki?curid=732469" title="Amniotická tekutina">
Amniotická tekutina



</doc>
<doc id="732472" url="https://sk.wikipedia.org/wiki?curid=732472" title="Karol Medňanský">
Karol Medňanský

Doc. Mgr. art. Karol Medňanský PhD. (* 28. máj 1948, Trenčín) je slovenský muzikológ, inštrumentalista (violončelo, viola da gamba), skladateľ, organizátor hudobného života a vysokoškolský pedagóg. Ako výskumník sa venuje „predovšetkým bachovskému logickému výskumu, viole da gamba, reformácii a jej vplyvu na hudobný vývoj, tvorbe Mikuláša Moyzesa a slovenskej hudbe 20. a 21. storočia. Ako pedagóg sa zameriava na hudobno-teoretické disciplíny, dejiny európskej hudby a umelecké a inštrumentálne praktiká (akordeón, violončelo, dychové nástroje, komorná hudba a orchestrálna hra).“
Životopis.
S hudbou sa prvý krát stretol na Ľudovej škole umenia v Prievidzi kde sa učil hru na akordeóne a violončele. V rokoch 1963 až 1966 študoval na SVŠ Prievidza, v rokoch 1966 až 1972 violončelo na Konzervatóriu v Žiline, pedagógom bol Július Mehly. V rokoch 1972 až 1973 bol členom orchestra Spevohry na Novej scéne v Bratislave a súčasne v súbore starej hudby Chorea antiqua. V období 1973 až 1980 pôsobil ako tutti hráč, neskôr ako zástupca koncertného majstra skupiny violončiel v orchestri Mestského divadla v Nordhausene v Nemecku. Od roku 1976 do rouku 1980 študoval violončelo a fakultatívnu kompozíciu na Vysokej hudobnej škole Franza Liszta vo Weimare. Členom Káhirského symfonického orchestra a súčasne pedagógom oddelenia európskej hudby na Konzervatóriu pre arabskú hudbu bol v rokoch 1980 až 1981. V období 19812001 bol striedavo členom orchestra Spevohry Divadla Jonáša Záborského v Prešove ((19811983, 19871989, 19912001) a orchestra Opery Štátneho divadla Košice (19831987, 19891991).
V období 1992 až 1995 študoval hru na violu da gamba na Akadémii starej hudby pri Ústave hudobnej vedy Filozofickej fakulty Masarykovej univerzity v Brne. Po štúdiu sa zameral na prax starej hudby. Od roku 1992 pracoval ako umelecký vedúci a dirigent univerzitného komorného orchestra Prešovskej univerzity Camerata Academica a externý pedagóg na Katedre hudobnej výchovy Fakulty humanitných a prírodných vied Prešovskej univerzity, od roku 2001 bol ako odborný asistent a interný pedagóg. Na tejto pozícii bol do roku 2009. V rokoch 1992 až 1997 pôsobil v Prešovskom sláčikovom kvartete. Umelecký vedúci, zakladateľ a hráč na violu da gamba komorného súboru Musica Historica Prešov bol v rokoch 1994 až 2010. V roku 2003 získal na Ústave hudobnej vedy SAV a Filozofickej fakulte Univerzity Komenského v Bratislave dizertačnou prácou "Viola da gamba v kantátach Johanna Sebastiana Bacha" doktorát. V roku 2008 sa habilitoval prácou "Komorná tvorba Mikuláša Moyzesa" na Pedagogickej fakulte Ostravskej univerzity. Do roku 2010 bol docentom na Katedre hudby FHPV. Od roku 2010 na Katedre hudby Inštitútu hudobného a výtvarného umenia Filozofickej fakulty Prešovskej univerzity. Založil a v období 20042017 organizoval festival Akademické komorné koncerty. Bol členom Slovenskej muzikologickej asociácie, od roku 2003 aj členom jej predsedníctva.
Jeho manželkou bola muzikologička a pedagogička Irena Medňanská. Spoločne boli považovaní za hudobnú dušu Prešovskej univerzity.
Dielo.
Je autorom „cca 50 kompozícií“.

</doc>
<doc id="732475" url="https://sk.wikipedia.org/wiki?curid=732475" title="Dojenie">
Dojenie

 
Dojenie je akt odoberania mlieka z mliečnych žliaz kráv, byvolov, kôz a oviec. Vzácnejšie sa doja aj ťavy, kobyly, oslica, soby alebo losy. Dojenie sa môže vykonávať ručne alebo strojovo.
Všeobecné informácie.
Dojenie simuluje satie mláďaťa z vemena matky. Krava sa preto musí oteliť predtým, ako začne produkovať mlieko. Potom ho produkuje približne 300 dní od pôrodu. Zvyčajne je krava produktívna päť rokov. Koľkokrát denne je zviera potrebné podojiť závisí na plemene, mliečnej užitkovosti a strave zvieraťa. Kravy se zvyčajne doja ráno a večer a pred pôrodom nového telaťa sa niekoľko týždňov nedoja.
Aby sa vemeno vyprázdnilo, musí sa do krvného obehu kravy uvoľniť hormón oxytocín, produkovaný v hypofýze, a to satím telaťa alebo inými podnetmi, na ktoré je krava zvyknutá. Oxytocín sa tiež môže krave injekčne podať, aby sa získalo aj tzv. zbyškové mlieko, t. j. mlieko, ktoré po úplnom dojení zostane vo vemene. Zbyškové mlieko má extrémne vysoký obsah tuku (u kráv až 10 %).
Zloženie mlieka sa počas laktačného obdobia mení, najmä sa zvyšuje obsah tuku, bielkovín a solí. Postupne sa mlieko stáva nehodiace ku spotrebe, preto je nutné, aby sa krava v pravidelnom intervale otelila. V praxi sa krava otelí raz ročne. Pred otelením sa asi dva mesiace nedojí, takže využiteľná doba laktácie trvá približne 300 dní.
Ručné dojenie.
Ručné dojenie sa vykonáva masírovaním a sťahovaním strukov vemena smerom dole, pričom sa mlieko strieka do pripraveného vedra. Používajú sa dve hlavné metódy. Nežiaduce je však vystriekanie mlieka zo struku dvomi prstami.
Ručné dojenie vyžaduje značnú prax, pri ktorej je dôležitá rýchlosť. Dojič sedí počas dojenia na stoličke vedľa zvieraťa. Skúsení dojiči dokážu podojiť až liter kozieho mlieka za minútu. Pri tejto metóde sa nadojené mlieko zhromažďuje vo vedre.
Mlieko viazané na vhodnú stimuláciu, ktorá umožňuje mlieku prúdiť do mliekovodov. Tento tok je spúšťaný oxytocínom. Účinok však trvá iba asi 7 až 10 minút, takže dojenie musí prebiehať rýchlo. Naopak stresový hormón adrenalín inhibuje účinok oxytocínu, preto je dôležité, aby krava nebola vystavená nepríjemným podnetom. Hluk a vibrácie v kravíne zaťažujú ako zviera, tak dojiča.
V etnografickej literatúre z mnohých krajín sa uvádza praktika fúkania do kráv, kedy sa vzduch silno vháňa do pošvy kravy (niekedy aj do konečníka), v snahe zvýšiť dojivosť. Fyziologické účinky týchto praktík však nie sú jasné.
Strojové dojenie.
Väčšina dojení sa v rozvinutých krajinách vykonáva pomocou dojacich zariadení. Strukové násadky sa pripevnia na struky kráv a potom sa v nich striedavo používa podtlak a normálny tlak vzduchu, aby sa mlieko z vemena extrahovalo. Mlieko sa filtruje a chladí, než sa pridá do veľkej nádrže na mlieko, ktorá je určená na jeho skladovanie.
Priemerná doba dojenia je 5 až 7 minút a jedna krava môže byť denne strojovo podojená dvakrát až trikrát.
Známym vedľajším dôsledkom strojového dojenia kráv je, že sa u nich môže rozvinúť mastitída. Nesterilné stroje môžu zaviesť baktérie do strukov a spôsobiť infekciu. Ďalším vedľajším dôsledkom strojového dojenia je možnosť fyzického poškodenia strukov strojom.

</doc>
<doc id="732476" url="https://sk.wikipedia.org/wiki?curid=732476" title="Nadežda Bosiková">
Nadežda Bosiková

Nadezhda Timofeevna Bosikova (* 17. jún 1972) je ruská futbalová trénerka a bývalá hráčka. Ako útočníčka hrala za Energiju Voronež od prvého ročníka Ruského šampionátu v roku 1992. V rokoch 1994, 1995, 1996, 1997, 1998 a 2000 bola najlepšou strelkyňou šampionátu s 31, 37, 39, 21, 19 a 30 gólmi. Bosikovej hráčsku kariéru prerušilo narodenie syna Matthewa . V roku 2004 zostala verná Energiyi, keď po odchode hráčiek z klubu zostala jedinou hráčkou zo základnej zostavy.
Bosiková reprezentovala Ruskú ženskú futbalovú reprezentáciu, v 28 zápasoch strelila 18 gólov. V kvalifikácii na Majstrovstvá sveta žien FIFA 1999 strelila gól v zápase v play-off Ruska nad Fínskom, ale nebola zaradená do nominácie na finálový turnaj. Zúčastnila sa aj kvalifikácie na Majstrovstvá sveta žien 2003, ale opäť nebola povolaná na finálový turnaj.

</doc>
<doc id="732478" url="https://sk.wikipedia.org/wiki?curid=732478" title="Chrám svätého Andreja (Petrohrad)">
Chrám svätého Andreja (Petrohrad)



</doc>
<doc id="732479" url="https://sk.wikipedia.org/wiki?curid=732479" title="Chrám svätého Andreja (Sofia)">
Chrám svätého Andreja (Sofia)



</doc>
<doc id="732480" url="https://sk.wikipedia.org/wiki?curid=732480" title="Struk (vemeno)">
Struk (vemeno)

Struk alebo cecok je časť mliečnych žliaz cicavcov, z ktorej prúdi alebo je vypúšťané mlieko za účelom kŕmenia mláďat. U mnohých cicavcov struk vyčnieva z vemena. Počet strukov sa líši v závislosti od druhu cicavca a často zodpovedá priemernej veľkosti vrhu daného zvieraťa. V niektorých prípadoch sa struky samíc zvierat doja na účely ľudskej spotreby.
Kvalita niektorých domestikovaných zvierat je určená stanovením požadovaných charakteristík, ako je veľkosť a umiestnenie strukov.

</doc>
<doc id="732481" url="https://sk.wikipedia.org/wiki?curid=732481" title="Maliar z Atén 1183">
Maliar z Atén 1183

Maliar z Atén 1183 je konvenčné meno atického maliara červenofigúrových váz, pôsobiaceho v poslednej štvrtine 5. storočia pred Kr.
Maliara z Atén 1183, jedného z najmladších manieristov, pomenovali podľa miesta uloženia (Národné archeologické múzeum v Aténach 1183) a evidenčného čísla jeho rukou zdobeného červenofigúrového peliké. Na základe štylistickej analýzy mu bolo pripísaných len niekoľko pelikai (s krátkymi krkmi a baňatými telami) a jedna hydria. Niektoré jeho pelikai sú tvarom, figurálnou výzdobou a ornamentmi príbuzné vázam pripisovaným Maliarovi dinosu ( "Dinos Painter"). Pri ich výzdobe uprednostňoval hudobné a dionýzovské scény. Jeho učiteľom bol zrejme Maliar Héfaista.
Na peliké z Atén je zobrazený muž s tráckou kitharou (ktorá bola menej obvyklá) na vysokom pódiu, ako ho Niké korunuje vencom za víťazstvo v hudobnej súťaži, zatiaľ čo mu iná Niké nesie dve hydrie (okrem toho je na stĺpe zobrazené „zobákovité“ oinochoé – možno ďalšia cena, zo striebra?) a ďalšia bradatá postava sa na to s obdivom pozerá (zobrazené postavy majú na sebe bohato zdobené javiskové kostýmy) V nemytologických kontextoch sa trácka kithara objavuje v scénach súvisiacich s hudobnými súťažami a divadlom. Na najmenej šiestich vázach z druhej polovice 5. storočia pred Kr. ju držia víťazní umelci v scénach zobrazujúcich hudobné súťaže. 

</doc>
<doc id="732483" url="https://sk.wikipedia.org/wiki?curid=732483" title="Slávka Zámečníková">
Slávka Zámečníková

Slávka Zámečníková (* 23. december 1991, Bánovce nad Bebravou) je slovenská operná speváčka, sopranistka.
Životopis.
V rokoch 2010 až 2014 študovala spev na Konzervatóriu v Bratislave (jej učiteľka bola Božena Ferancová). Následne v rokoch 2014 až 2019 študovala spev na Hochschule für Musik Hanns Eisler Berlin (pedagogička Anna Samuil) kde získala magisterský titul. V rokoch 2017 až 2019 bola členkou Operného štúdia berlínskej Štátnej opery Unter den Linden. Pôvodne mala debutovať ako prvá dáma v "Čarovnej flaute", ale musela zaskočiť za chorú kolegyňu a tak debutovala v "Scénach z Goetheho Fausta".
V júni 2018 debutovala v opere Národního divadla. Od roku 2020 je sólistka Viedenskej štátnej opery. Na tamojšom javisku debutovala 13. októbra 2020 ako Norina v opere "Don Pasquale".
Hosťovala okrem iného v parížskej opere, Štátnej opere v Berlíne a Slovenskom národnom divadle. Účinkovala ako grófka vo "Figarovej svatbe" ako aj Poppea ("Korunovácia Poppey"), Nannetta ("Falstaff"), Donna Anna (Don Giovanni), Sophie ("Werther"), Pamina ("Čarovná flauta").

</doc>
<doc id="732492" url="https://sk.wikipedia.org/wiki?curid=732492" title="Hollywood (rozlišovacia stránka)">
Hollywood (rozlišovacia stránka)

Hollywood môže byť:

</doc>
<doc id="732493" url="https://sk.wikipedia.org/wiki?curid=732493" title="Cucco (Udine)">
Cucco (Udine)

Cucco je osada ("frazione") obce Malborghetto Valbruna v provincii Udine, v talianskom regióne Furlansko-Júlske Benátky.
Podľa odhadu z 2011 mala lokalita 76 obyvateľov. Lokalita sa nachádza v nadmorskej výške 700 m.

</doc>
<doc id="732494" url="https://sk.wikipedia.org/wiki?curid=732494" title="Vpáčené bradavky">
Vpáčené bradavky

Vpáčené, vpadnuté, invertované alebo invaginované bradavky je stav, pri ktorom je prsná bradavka namiesto toho, aby smerovala von, vtiahnutá smerom do prsníka. V niektorých prípadoch môže bradavka pri stimulácii dočasne vyčnievať. Vpáčené bradavky môžu mať ženy aj muži.
Príčiny.
Medzi najčastejšie príčiny inverzie bradaviek patria:
Najčastejšie variácie bradaviek, s ktorými sa ženy rodia, sú spôsobené krátkymi vývodmi alebo širokým zvieračom dvorca bradaviek.
Vpáčené bradavky sa môžu vyskytnúť aj po náhlom a výraznom úbytku hmotnosti.
Systém stupňovania.
Tri stupne vpáčených bradaviek sa definujú podľa toho, ako ľahko sa bradavka dá vysunúť, a podľa stupňa fibrózy prsníka, ako aj podľa poškodenia, ktoré spôsobila na mliekovodoch.
Vpáčené bradavky 1. stupňa sa vzťahujú na bradavky, ktoré sa dajú ľahko vytiahnuť tlakom prstov okolo dvorca. Vpáčené bradavky 1. stupňa si zachovávajú svoje výčnelky a zriedka sa zasúvajú. Vpáčené bradavky 1. stupňa sa tiež môžu občas objaviť bez manipulácie alebo tlaku. Mliekovody zvyčajne nie sú narušené a je možné dojčiť. Ide o tzv. „shy nipples“ (). Predpokladá sa, že majú minimálnu alebo žiadnu fibrózu. V bradavke nie je prítomný deficit mäkkých tkanív. Mliekovod by mal byť normálny, bez akejkoľvek retrakcie.
Vpáčená bradavka 2. stupňa je bradavka, ktorú je možné vytiahnuť, aj keď nie tak ľahko ako bradavku 1. stupňa, ale po uvoľnení tlaku sa stiahne. Dojčenie je zvyčajne možné, hoci je pravdepodobnejšie, že v prvých týždňoch po narodení bude ťažké prinútiť dieťa k pohodlnému prisatiu; môže byť potrebná ďalšia pomoc. Bradavky 2. stupňa majú stredný stupeň fibrózy. Mliekovody sú mierne stiahnuté, ale na uvoľnenie fibrózy ich nie je potrebné prerezať. Pri histologickom vyšetrení majú tieto bradavky bohaté kolagénové stromáty s početnými zväzkami hladkého svalstva.
Vpáčená bradavka 3. stupňa opisuje silne vpáčenú a stiahnutú bradavku, ktorú je zriedka možné fyzicky vytiahnuť a ktorej vytiahnutie si vyžaduje chirurgický zákrok. Mliečne kanáliky sú často stiahnuté a dojčenie je ťažké, ale nie nevyhnutne nemožné. S dobrou prípravou a pomocou môžu bábätká často piť z prsníka a tvorba materského mlieka nie je ovplyvnená; po dojčení sú bradavky často menej alebo úplne vpáčené. Ženy s vpáčenými bradavkami 3. stupňa môžu tiež trpieť infekciami, vyrážkami alebo problémami s hygienou bradaviek. Fibróza je výrazná a mliečne kanáliky sú krátke a výrazne stiahnuté. V bradavke je výrazne nedostatočné množstvo mäkkého tkaniva. Histologicky sa pozorujú atrofické lalokové jednotky terminálnych kanálikov a závažná fibróza.

</doc>
<doc id="732495" url="https://sk.wikipedia.org/wiki?curid=732495" title="Invertované bradavky">
Invertované bradavky



</doc>
<doc id="732496" url="https://sk.wikipedia.org/wiki?curid=732496" title="Invaginované bradavky">
Invaginované bradavky



</doc>
<doc id="732497" url="https://sk.wikipedia.org/wiki?curid=732497" title="Vpadnuté bradavky">
Vpadnuté bradavky



</doc>
<doc id="732498" url="https://sk.wikipedia.org/wiki?curid=732498" title="Mamogenéza">
Mamogenéza

Mamogenéza alebo vývoj prsníkov je komplexný biologický proces u primátov, ktorý prebieha počas celého života samice.
Prebieha v niekoľkých fázach vrátane prenatálneho vývoja, puberty a tehotenstva. Pri menopauze sa vývoj prsníkov zastavuje a nastáva atrofia prsníkov. Mamogenéza vedie k výrazným a vyvinutým štruktúram na hrudníku, známym ako prsníky u primátov, ktoré slúžia predovšetkým ako mliečne žľazy. Tento proces je sprostredkovaný rôznymi hormónmi (a rastovými faktormi), z ktorých najdôležitejšie patria estrogén, progesterón, prolaktín a rastový hormón.

</doc>
<doc id="732499" url="https://sk.wikipedia.org/wiki?curid=732499" title="Vývoj prsníkov">
Vývoj prsníkov



</doc>
<doc id="732500" url="https://sk.wikipedia.org/wiki?curid=732500" title="Laktácia">
Laktácia

Laktácia opisuje sekréciu mlieka z mliečnych žliaz a časové obdobie, počas ktorého matka laktuje, aby nakŕmila svoje mláďatá. Tento proces prirodzene prebieha u všetkých pohlavne dospelých samica cicavca, hoci môže predchádzať cicavcom. Proces kŕmenia mliekom u všetkých samičiek sa nazýva dojčenie. Novorodenci často produkujú neonatálne mlieko z vlastného prsného tkaniva, ktoré je hovorovo známe ako „witch's milk“.
U väčšiny druhov je laktácia znakom toho, že samica bola v určitom okamihu svojho života gravidná, hoci u ľudí a kôz sa to môže stať aj bez gravidity. Takmer každý druh cicavca má cecky; okrem jednotrémových cicavcov, cicavcov kladúcich vajíčka, ktoré namiesto toho vypúšťajú mlieko cez kanáliky v bruchu. Len u hŕstky druhov cicavcov, určitých druhov netopierov, je produkcia mlieka normálnou funkciou samca.
Galaktopoéza udržiava produkciu mlieka. Táto fáza vyžaduje prolaktín. Oxytocín je rozhodujúci pre „uvoľnovací reflex“ v reakcii na satie. Galaktorea je produkcia mlieka nesúvisiaca s dojčením. Môže sa vyskytnúť u samcov a samíc mnohých druhov cicavcov v dôsledku hormonálnej nerovnováhy, ako je hyperprolaktinémia.

</doc>
<doc id="732501" url="https://sk.wikipedia.org/wiki?curid=732501" title="Agalakcia">
Agalakcia

Agalakcia, agalaktorea, hypogalakcia alebo hypogalaktorea je produkcia materského mlieka v denných objemoch, ktoré úplne nepokrývajú nutričné ​​potreby dieťaťa.
Tvorba materského mlieka sa zvyšuje v reakcii na dopyt dieťaťa po mlieku a znižuje sa, keď mlieko ostáva v prsníkoch. Nízka tvorba mlieka je zvyčajne spôsobená dlhodobým zostávaním mlieka v prsníkoch alebo nedostatočným odvádzaním mlieka z prsníkov počas kŕmenia. Zvyčajne sa tomu dá predísť, pokiaľ nie je spôsobená zdravotnými problémami, ktoré sa odhadujú na päť až pätnásť percent žien.
Niekoľko bežných mylných predstáv často vedie matky k presvedčeniu, že majú málo mlieka, hoci ho v skutočnosti produkujú dostatok. Skutočne nízka tvorba mlieka je pravdepodobná, ak sa dieťa dobre prisaje a prehĺta z prsníka, napriek tomu dobre nerastie alebo vykazuje známky dehydratácie či podvýživy a nemá zdravotný problém, ktorý by vysvetľoval nedostatočný rast. Hlavnou metódou na zvýšenie tvorby mlieka je zlepšenie dojčiacich postupov a/alebo odsávanie mlieka pomocou odsávačky mlieka alebo ručného odsávania. Liek domperidón u niektorých žien zvyšuje tvorbu mlieka. Pre matky, ktoré nemôžu výlučne dojčiť, dojčenie v čo najväčšej možnej miere s doplnkovou výživou podľa potreby ponúka mnoho výhod oproti samotnej výžive.

</doc>
<doc id="732502" url="https://sk.wikipedia.org/wiki?curid=732502" title="Agalaktorea">
Agalaktorea



</doc>
<doc id="732503" url="https://sk.wikipedia.org/wiki?curid=732503" title="Hypogalakcia">
Hypogalakcia



</doc>
<doc id="732504" url="https://sk.wikipedia.org/wiki?curid=732504" title="Hypogalaktorea">
Hypogalaktorea



</doc>
<doc id="732507" url="https://sk.wikipedia.org/wiki?curid=732507" title="Galaktagóg">
Galaktagóg

Galaktagóg alebo galaktogóg (z [γαλακτ-], „mlieko“, + ἀγωγός, „vedenie“) je látka, ktorá podporuje laktáciu u žien a iných cicavcov. Môže byť syntetický, rastlinného pôvodu alebo endogénneho. Môžu sa použiť na vyvolanie laktácie a na liečbu nízkej tvorby mlieka.
Farmaceutické galaktagógy.
Syntetické galaktagógy, ako napríklad domperidón a metoklopramid, interagujú s dopamínovým systémom takým spôsobom, že zvyšujú produkciu prolaktínu; konkrétne blokovaním D2 receptoru. 
Existujú dôkazy, ktoré naznačujú, že matky, ktoré nie sú schopné uspokojiť potreby dojčenia svojich detí, môžu mať úžitok z galaktogógov. 
Novšia štúdia spochybňuje účinnosť komerčných laktačných sušienok, pričom nezistila žiadny významný rozdiel.
Galaktagógy možno zvážiť, ak sa zistí, že nie sú dostatočné nefarmakologické intervencie. Napríklad domperidón môže byť možnosťou pre matky predčasne narodených detí, ktoré majú po viac ako 14 dňoch od pôrodu a po plnej podpore laktácie stále ťažkosti s ručne odsatým materským mliekom v dostatočnom množstve pre potreby svojho dieťaťa. Indukcia laktácie môže byť za určitých okolností možná aj u žien, ktoré plánujú adoptovať dieťa.
Domperidón (podobne ako metoklopramid, antagonista receptoru D2) nie je schválený na zvýšenie laktácie v USA. Naproti tomu austrálske smernice považujú domperidón za preferovaný galaktagóg, keď sa nefarmakologické prístupy ukázali ako nedostatočné. Na rozdiel od metoklopramidu domperidón neprechádza hematoencefalickou bariérou a nemá tendenciu k nežiaducim účinkom, ako je ospalosť alebo depresia.
Medzi ďalšie lieky, ktoré môžu zvýšiť laktáciu, patria:
Zistilo sa, že progestogén ako progesterón, medroxyprogesterónacetát a cyproterónacetát spôsobujú lobuloalveolárny vývoj prsníkov prsníkov, čo je dôležité pre laktáciu, pretože mlieko sa produkuje v mliečnych lalôčkoch.
Bylinné galaktagógy.
Bylinky a potraviny používané ako galaktagógy majú málo alebo žiadne vedecké dôkazy o účinnosti a identita a čistota bylín sú problémom z dôvodu nedostatočných požiadaviek na testovanie. 
Bylinky najčastejšie uvádzané ako galaktagógy sú:
Medzi ďalšie byliny, o ktorých sa tvrdí, že sú galaktagógmi, patria:

</doc>
<doc id="732508" url="https://sk.wikipedia.org/wiki?curid=732508" title="Galaktogóg">
Galaktogóg



</doc>
<doc id="732510" url="https://sk.wikipedia.org/wiki?curid=732510" title="Olešnica">
Olešnica

Olešnica je vodný tok v Strážovských vrchoch a Hornonitrianskej kotline na území okresu Prievidza. Je to pravostranný prítok rieky Nitry s dĺžkou približne 5 km a je tokom IV. rádu. 
Priebeh toku.
Potok pramení na východnom okraji Strážovských vrchov, v geomorfologickom podcelku Zliechovská hornatina a jej časti Javorinka, na juhovýchodnom úbočí Dlhej lúky (), v nadmorskej výške približne . Od prameňa v lesnom poraste v závere nevýraznej doliny tečie juhovýchodným až južným smerom. Onedlho priberá krátky ľavostranný prítok spod vrchu Jazvečie () a následne aj potok spod nevýrazného hrebeňa a pokračuje údolím na juhovýchod. V strednej časti opúšťa Zliechovskú hornatinu aj Strážovské vrchy a zvyškom toku pokračuje Prievidzskou kotlinou, ktorá je podcelkom Hornonitrianskej kotliny. Na okraji súvislého lesného porastu priberá svoj najvýznamnejší, pravostranný prítok z lokality Vykúpené a tečie prevažne južným smerom oblasťou nesúvislých porastov. Na dolnom toku už bez významnejších prítokov vteká do intravilánu obce Kľačno, kde podteká hlavnú cestu I/64 a následne sa v nadmorskej výške približne vlieva ako pravostranný prítok do rieky Nitry. Potok patrí do širšieho povodia rieky Váh.
Potok pramení a preteká iba územím obce Kľačno v okrese Prievidza v Trenčianskom kraji.

</doc>
<doc id="732512" url="https://sk.wikipedia.org/wiki?curid=732512" title="Pavol Tužinský">
Pavol Tužinský

doc. Mgr. art. Pavol Tužinský ArtD. (* 31. október 1958, Hronec/Podbrezová) je slovenský dirigent a vysokoškolský pedagóg. Diriguje opery, orchestre a zbory.
Životopis.
V rokoch 1973 až 1979 študoval husle (pedagóg Bohumil Urban) a klavír (pedagóg Anton Kállay) na Konzervatórium Žilina. V rokoch 19797 až 1984 študoval dirigovanie (Ladislav Slovák, Bystrík Režucha a komornú hru (Bohdan Warchal) na Vysokej škole múzických umení. Po jej absolvovaní pracoval ako asistent dirigenta v Opere Slovenského národného divadla. V rokoch 19831990 viedol Komorný orchester slovenských učiteľov a v rokoch 1987 až 1989 bol spolu s Jozefom Búdom vedúci miešaného zboru CANTUS. Pracoval v operete Národního divadla moravskoslezského v Ostrave a v Štátnej opere v Banskej Bystrici. od roku 1991 do roku 2009 bol šéfdirigentom Štátnej opery. V sezóne 2006/2007 bol tiež súčasne riaditeľ Slezského divadla Opava.
Spolupracoval tiež so Slovenskou filharmóniou, Symfonickým orchestrom Štátnej opery v Banskej Bystrici. Rovnako bol šéfdirigentom Symfonického orchestra Jána Cikkera v Banskej Bystrici. Od roku 2010 je hosťujúcim dirigentom Opery Slovenského národného divadla. „V Opere SND bolo výnimočnou udalosťou jeho naštudovanie Benešovej opery "The Players" v slovenskej premiére.“
Na Katedre dirigovania zboru Fakulty múzických umení Akadémie umení vyučuje predmety "Dirigovanie vokálno-inštrumentálnych diel", "Teória dirigovania zboru", "Komorný spev", "Komorná hra/komorný spev", "Príprava umeleckej časti dizertačnej práce", "Teória interpretácie zborových diel".

</doc>
<doc id="732513" url="https://sk.wikipedia.org/wiki?curid=732513" title="Literárne a hudobné múzeum Banská Bystrica">
Literárne a hudobné múzeum Banská Bystrica



</doc>
<doc id="732514" url="https://sk.wikipedia.org/wiki?curid=732514" title="Chrám Zosnutia Bohorodičky (gréckokatolícky, Sofia)">
Chrám Zosnutia Bohorodičky (gréckokatolícky, Sofia)

Chrám Zosnutia Bohorodičky (), alebo Chrám Zosnutia presvätej Bohorodičky () je kostol Bulharskej gréckokatolíckej cirkvi, ktorý sa nachádza v meste Sofia v oblasti Sofia v juhozápadnom Bulharsku.
Chrám má pridelený štatút kultúrnej pamiatky miestneho významu.
Je katedrálnym chrámom Sofijskej eparchie Bulharskej gréckokatolíckej cirkvi. Chrámový sviatok sa slávi 15. augusta. 
Lokalita.
Chrám Zosnutia Bohorodičky leží v centrálnej časti Sofie v rajóne Krasno Selo na ulici „Ľulin planina“ č. 7.
Dejiny.
Uvažovať o výstavbe katedrálneho chrámu pre sofijskú eparchiu Bulharskej gréckokatolíckej cirkvi sa začalo začiatkom 20. storočia. V roku 1920 daroval pápež Benedikt XV. sofijskej eparchii 1 600 000 levov a tak mohol byť zakúpený pozemok na výstavbu chrámu. Základný kameň bol položený a posvätený 17. septembra 1922. Chrám bol postavený v priebehu roku 1924 a blahorečený 1. augusta toho istého roku. 25. apríla 1925 apoštolský vyslanec Vatikánu Angelo Giuseppe Roncalli (neskorší pápež Ján XXIII.) oficiálne menoval duchovné predstaviteľstvo eparchie vrátane hlavného zástupcu, ktorým sa stal Kiril Kurtev (ktorý bol neskôr v Ríme menovaný biskupom) a tým sa sofijský Chrám Zosnutia presvätej Bohorodičky stal katedrálnym chrámom. Verejnosti oznámil novú úlohu chrámu sám arcibiskup Angelo Giuseppe Roncalli pri príležitosti chrámového sviatku 28. augusta 1926.
V rokoch 19701972 bol interiér chrámu vyzdobený freskami.
V roku 1976 bol budove pridelený štatút kultúrnej pamiatky miestneho významu.
V priebehu roku 2000 prebehli reštauračné práce na chrámovom ikonostase, pričom boli reštaurované pôvodné ikony, ako aj pridané nové. Reštauračné práce prebehli pod vedením lektora Umeleckej akadémie Zdravka Kamenarova. V roku 2002 chrám navštívil vtedajší pápež Ján Pavol II. pri príležitosti jeho apoštolskej návštevy Bulharska.
V roku 2010 bol chrám pri príležitosti stopäťdesiateho výročia od založenia Bulharskej gréckokatolíckej cirkvi zreštaurovaný. V marci roku 2016 boli do základov oltára uložené relikvie štrnástich svätcov. Keďže chrám nebol po výstavbe vysvätený, ale len blahorečený, 20. marca 2016 štátny sekretár Vatikánu, kardinál Pietro Parolin, chrám vysvätil. 
Charakteristika.
Autorom projektu bol rakúsky architekt Karl Heinrich. Ide o prvý chrám v Sofii so železobetónovou konštrukciou.
Chrám je jednoloďový, s polkruhovou apsidou (zvnútra) a osemhrannou zvonicou. Architektúra chrámu nesie znaky východnej pravoslávnej staviteľskej tradície.
V chrámovom dvore sa okrem samotnej budovy chrámu nachádza aj budova eparchiálneho domuadministratívneho sídla Katolíckej apoštolskej eparchie, ako aj sofijského gréckokatolíckeho biskupa.
Výzdoba interiéru.
Chrám je vyzdobený freskami, pričom bohatá výzdoba sa nachádza predovšetkým na klenbe, kde sú fresky doplnené mozaikami. Autormi freskovej výzdoby sú umelci Nikola Kožucharov, Stojan Sotirov a Stojan Izov.
Drevorezbové elementy v chráme sú dielom Todora Christova.
Dve hlavné oltárne ikony chrámu, zobrazujúce Bohorodičku a Ježiša Krista zhotovil významný rusko-bulharský umelec Nikolaj Jevgenijev Rostovcev. 
Štatút a dôvod pamiatkovej ochrany.
Kategória: kultúrna pamiatka miestneho významu
Rok vyhlásenia: 1976
Dôvod pamiatkovej ochrany: architektonicko-staviteľská a umelecká hodnota budovy

</doc>
<doc id="732517" url="https://sk.wikipedia.org/wiki?curid=732517" title="Hattín">
Hattín

Hattín alebo Hittin bola dedina nachádzajúca sa 8 kilometrov západne od Tiberiasu. Uvádza sa ako miesto bitky pri Hattíne v roku 1187, v ktorej Saladin medzi Druhou križiackou výpravou a Treťou križiackou výpravou porazil kresťanské vojská, aby neskôr dobyl Jeruzalem. Nachádzala sa na severných svahoch dvojitého kopca známeho ako Hattínske rohy. Bola strategicky a obchodne významná vďaka polohe s výhľadom na planinu, ktorá sa na východe otvára do pobrežných nížin Tiberiadského jazera a na západe je spojená horskými priesmykmi vedúcimi k rovinám dolnej Galiley. Tieto roviny s ich východozápadnými priechodmi slúžili ako trasy pre obchodné karavány a vojenské invázie v priebehu vekov.
Od 16. storočia až do konca prvej svetovej vojny dedina patrila do Osmanskej ríše. Potom bola súčasťou Britského mandátu v Palestíne. Dedina bola 17. júla 1948 obsadená Izraelom, po tom, čo jej obyvatelia utiekli zo svojich domovov kvôli okupácii Nazaretu. V neskorších rokoch boli na území dediny Hattín postavené mošavy Arbel a Kfar Zeitim.
Na území niekdajšej dediny Hattín sa nachádza svätyňa Nabi Shu'ayb, ktorú uctieva drúzska a sunnitská komunita ako hrobku Jetra.

</doc>
<doc id="732520" url="https://sk.wikipedia.org/wiki?curid=732520" title="Lucia Papanetzová">
Lucia Papanetzová

doc. Lucia Papanetzová ArtD. (* 1. august 1978, Lučenec) je slovenská hudobná skladateľka a vysokoškolská pedagogička.
Životopis.
V rokoch 1992 až 1997 študovala odbor cirkevná hudba (organ – Ladislav Kiss, zborové dirigovanie – Pavol Tužinský) na Konzervatóriu Jána Levoslava Bellu v Banskej Bystrici. Petrohradský skladateľ a klavirista Jevgenija Iršaia jej tam sprostredkoval prvý kontakt s kompozíciou. V štúdiu pokračovala na Hudobnej a tanečnej fakulte Vysokej školy múzických umení (HTF VŠMU). Po absolvovaní odboru skladba v roku 2003 u prof. Vladimíra Bokesa pokračovala u rovnakého pedagóga v doktorandskom štúdiu. Absolvovala ho v roku 2006.
V roku 2002 sa podieľala na založení zoskupenia SOOZVUK, „ktoré zohralo v priebehu svojej desaťročnej existencie dôležitú úlohu v rozvoji súčasnej vážnej hudby na Slovensku.“ Založila a viedla Študentský festival súčasnej hudby ORFEUS. Od začiatku výuky na VŠMU v roku 2004 bola vedúca Katedry skladby a dirigovania, predseda akademickému senátu VŠMU, bola prodekankou HTF VŠMU a od decembra 2022 je prorektorka VŠMU pre vzdelávanie.
Diela.
Výber zo zoznamu Hudobného centra:

</doc>
<doc id="732521" url="https://sk.wikipedia.org/wiki?curid=732521" title="Ženská ligová jedenástka roka">
Ženská ligová jedenástka roka

Ženská ligová jedenástka roka je futbalová anketa o najlepšiu jedenástku futbalistiek z najvyššej domácej súťaže. Vyhlasovateľom a organizátorom ankety je Slovenský futbalový zväz. Ocenenia sa odovzdávajú na galavečeri Grassroots futbalu. Anketa Ženská ligová jedenástka roka nahradila ženskú Jedenástku roka, ktorá mala v priebehu rokov rôzne pravidla.
Ženská ligová jedenástka roka.
Patrícia Chládeková (Partizán Bardejov), Monika Havranová (ŠK Selce / Partizán Bardejov), Stephanie Deszatová (FC Union Nové Zámky / FK Duslo Šaľa), Iveta Neveďalová (Spartak Myjava), Denisa Mráziková (MŠK Slovan Trenčianske Teplice), Terézia Kovaľová (ŠK Slovan Bratislava), Katarína Košlabová (FC Nitra), Adriana Briššová (ŠK Selce / Sport Ladies Club Banská Bystrica), Mária Mikolajová (Partizán Bardejov), Martina Šurnovská (Partizán Bardejov / ŠK Slovan Bratislava), Veronika Sluková (ŠKF VIX Žilina)
Veronika Matušková (ŠK Slovan Bratislava) - Monika Havranová (Partizán Bardejov), Alexandra Hollá (ŠK Slovan Bratislava), Denisa Mráziková (ŠKF VIX Žilina), Monika Bytčanková (ŠK Slovan Bratislava) - Martina Šurnovská (ŠK Slovan Bratislava), Mária Mikolajová (Partizán Bardejov), Katarína Košlabová (FC Nitra) - Veronika Sluková (ŠKF VIX Žilina), Andrea Bogorová (Spartak Myjava), Adriana Briššová (SLC Banská Bystrica)
Denisa Mochnacká (Partizán Bardejov / AZS Uniwersytet Jagiellonski) - Tamara Gmitterová (Partizán Bardejov), Stephanie Deszatová (FC Nitra), Monika Bytčanková (ŠK Slovan Bratislava), Terézia Kulová (ŠK Slovan Bratislava) - Alexandra Hollá (ŠK Slovan Bratislava), Mária Mikolajová (Partizán Bardejov / Sparta Praha), Diana Lemešová ((Partizán Bardejov / FK Austria Viedeň) - Monika Havranová (Partizán Bardejov), Martina Šurnovská (ŠK Slovan Bratislava / Apollon Ladies FC) , Laura Žemberyová (1.FC Tatran Prešov / Lokomotíva Brno Horní Heršpice)
Dominika Rezeková (ŠK Slovan Bratislava) - Maja Dimitrijevič (Partizán Bardejov), Stephanie Deszátová (FC Nitra), Monika Bytčanková (ŠK Slovan Bratislava), Denisa Mráziková (ŠK Slovan Bratislava) - Alexandra Hollá (ŠK Slovan Bratislava), Kristína Panáková (Spartak Myjava), Karina Pelikánová (FC Nitra) - Monika Havranová (Partizán Bardejov), Dominika Koleničková (ŠK Slovan Bratislava), Andrea Bogorová (Spartak Myjava)
Natália Čermákova (Spartak Myjava) - Patrícia Mudráková (MŠK Žilina), Viktória Čeriová (ŠK Slovan Bratislava), Sára Kršiakova (Spartak Myjava), Tereza Mrocková (ŠK Slovan Bratislava) - Kristína Panáková (Spartak Myjava), Ella Glatzová (Spartak Myjava), Laura Retkesová (Spartak Myjava) - Sofia Anna Škerdová (ŠK Slovan Bratislava), Pavlina Hrdličková (ŠK Slovan Bratislava), Andrea Bogorová (Spartak Myjava)
Marína Anna Štefániková (AS Trenčín) - Aneta Surová (ŠK Slovan Bratislava), Viktória Čériová (FC Spartak Trnava), Sára Kršiaková (Spartak Myjava), Soňa Servátková (FC Spartak Trnava) - Sára Straková (AS Trenčín), Patrícia Mudráková (FC Spartak Trnava), Laura Retkesová (Spartak Myjava) - Darina Hrúziková (MFK Ružomberok), Andrea Bogorová (Spartak Myjava), Lenka Mazúchová (MFK Dukla Banská Bystrica)
Viktória Opalková (Spartak Myjava) - Soňa Servátková (FC Spartak Trnava), Viktória Čeriová (FC Spartak Trnava), Zuzana Nina Nárožná (Spartak Myjava), Janka Jusková (1.FC Tatran Prešov) - Laura Retkesová (Spartak Myjava), Sára Straková (AS Trenčín), Dominika Kucharčíková (Spartak Myjava) - Darina Hrúziková (MFK Ružomberok), Victoria Havalec (MFK Ružomberok), Andrea Bogorová (Spartak Myjava)
2024/2025
Viktória Opalková (Spartak Myjava) - Viktória Čeriová (FC Spartak Trnava), Ema Marhevková (MFK Ružomberok), Nina Matušicová (Spartak Myjava), Katarína Tordajiová (ŠK Slovan Bratislava) - Laura Bučková (FC Tatran Prešov), Dominika Kucharčíková (Spartak Myjava), Ela Žigová (FC Spartak Trnava) - Michaela Martišková (ŠK Slovan Bratislava), Andrea Bogorová (Spartak Myjava), Katarína Vredíková (Spartak Myjava)

</doc>
<doc id="732523" url="https://sk.wikipedia.org/wiki?curid=732523" title="Smrekový potok (prítok Hrona)">
Smrekový potok (prítok Hrona)

Smrekový potok je potok v regióne Horehronie v Banskobystrickom kraji v okrese Brezno na území obce Podbrezová. Je ľavostranným prítokom Hrona, ktorý ústi do Dunaja. Nachádza sa v geomorfologickom celku Veporské vrchy v geomorfologickom podcelku Čierťaž a v geomorfologickom celku Horehronské podolie v geomorfologickom podcelku Lopejská kotlina. Má dĺžku .
Prameň.
Pramení v nadmorskej výške v centrálnej časti územia obce Podbrezová na západnom úbočí vrchu Samanovský vrch s v lesnom extraviláne v okrese Brezno v Banskobystrickom kraji.
Opis toku.
Od prameňa tečie severným smerom cez lesný extravilán v lese a doline Sviniarka, skrúca sa na severozápad, vteká do lesa zmiešaného s poľnohospodárskym extravilánom, ľavým brehom obmýva úpätie lesa Nad Smrekovou, preteká dolinou Smreková, vteká do intravilánu Podbrezovej, tečie popri ulici Smreková, pravým brehom obmýva západné úpätie pasienka Bendíčka. Od až do ústia má zakrytý priebeh. V podzemí tečie pod východnou časťou ulice Kolkáreň, podteká železničnú trať Banská Bystrica – Červená Skala i železničnú stanicu Podbrezová, v ústi do Hrona ako jeho ľavostranný prítok. Pramení, preteká a ústi na území obce Podbrezová. Nemá prítoky.
Pôvod názvu.
Názov vodného toku má pôvod v názve doliny "Smreková", ktorou potok preteká (po vtoku do intravilánu Podbrezovej ulica Smreková). Názov doliny (a ulice) "Smreková" má pôvod v apelatíve "smrek obyčajný" (latinsky "Picea abies" alebo "Picea excelsa"), ktorého prvý člen bol rozšírený formantom "-ová" do tvaru menného adjektíva ako "Buková, Dubová, Javorová" vo význame "objekt s porastom, lesom s väčšinovým zastúpením dreviny tohto ihličnatého druhu". Po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Smrekový potok" ako súčasť veľmi početnej skupiny názvov v slovenskej toponymii, najmä hydronymii. Vodný tok s číslom 4-23-02-3033 ešte nemá štandardizovaný názov, v časti máp a literatúry figuruje ako bezmenný potok. V dnešnej slovenskej hydronymii už existuje vodný tok so štandardizovaným názvom "Smrekový potok" prítok Laborca v Čertižnom (jún 2025).
Referencie.
 

</doc>
<doc id="732524" url="https://sk.wikipedia.org/wiki?curid=732524" title="Dievča">
Dievča

Dievča je nedospelý alebo dospievajúci človek, dieťa ženského pohlavia.
Vo vývoji ženy označuje zvyčajne obdobie od predškolského veku po obdobie pohlavného dospievania, puberty. Počas nej sa dievčatám rozvíjajú pohlavní orgány a sekundárne pohlavné znaky, najmä sa zväčšujú prsníky a rastie pubické ochlpenie. Hlavným znakom pohlavnej dospelosti ženy je začiatok ovulácie umožňujúci plodnosť, ktorá sa prejavuje prvou menštruáciou. Z hľadiska práva je dievča považované za dieťa, po dosiahnutí určitého veku potom prípadne za mladistvú a po dosiahnutí plnoletosti sa stáva dospelou ženou.

</doc>
<doc id="732525" url="https://sk.wikipedia.org/wiki?curid=732525" title="Vladimír Bokes">
Vladimír Bokes

prof. Vladimír Bokes (* 11. január 1946, Bratislava – † 2. júl 2024, Bratislava) bol slovenský hudobný skladateľ a vysokoškolský pedagóg. Patril k „najvýznamnejším skladateľom súčasnej vážnej hudby“. Venoval sa hlavne orchestrálnym a komorným skladbám.
Životopis.
V rokoch 1960 až 1965 študoval violončelo a kompozíciu na Konzervatóriu v Bratislave (jeho pedagógom bol Juraj Pospíšil). V rokoch 1965 až 1970 študoval kompozíciu na Vysokej škole múzických umení v Bratislave kde jeho pedagógmi boli Alexander Moyzes a Dezider Kardoš. Od roku 1970 pôsobil ako pedagóg kompozície na Konzervatóriu v Bratislave. V období 1975 až 1982 vyučoval teoretické predmety na VŠMU a v období 1982 až 2014 na VŠMU vyučoval kompozíciu.
Generačná výmena a príchod pedagógov Ivana Hrušovského, Jozefa Sixta, Vladimíra Bokesa a Ilju Zeljenku na Katedru skladby a dirigovania „priniesli uvoľnenie v štýlovej orientácii, ako aj oživenie diania na katedre“.
V roku 1989 sa na VŠMU habilitoval a 1993 sa tam stal profesorom. V rokoch 1993 až 1998 predsedal festivalovému výboru medzinárodného festivalu súčasnej hudby Melos-Étos, v rokoch 2012 až 2014 bol predsedom Rady Hudobného fondu. V období 2014 až 2017 bol opäť pedagógom kompozície na Konzervatóriu v Bratislave.
Bokesa ovplyvnila „poetika Druhej viedenskej školy, dodekafónia a serializmus“. Predvádzanie jeho tvorby bolo v 80. rokoch zakázané kvôli Bokesovej orientácii „na technológie avantgardnej 'západnej hudby'“. Do pôvodnej formy rekonštruoval "Krútňavu" Eugena Suchoňa a orchestráciu klavírnej "Sonáty b mol" Jána Levoslava Bellu.
Diela.
Od začiatku členstva v Slovenskom ochrannom zväze autorskom v roku 1977 v ňom evidoval takmer 180 diel. Výber zo zoznamu Hudobného centra:

</doc>
<doc id="732526" url="https://sk.wikipedia.org/wiki?curid=732526" title="Janáčkova akadémia múzických umení">
Janáčkova akadémia múzických umení



</doc>
<doc id="732527" url="https://sk.wikipedia.org/wiki?curid=732527" title="Rezá Šáh Pahlaví">
Rezá Šáh Pahlaví

Rezá Šáh Pahlaví (rodený Rezá Chán; * 15. marec 1878, Alašt, Savadkúh, Irán – † 26. júl 1944, Johannesburg, Juhoafrická únia) bol iránsky šáh, ktorý vládol v rokoch 1925 až 1941. Predtým pôsobil ako dôstojník v kozáckej brigáde. Založil dynastiu Pahlavíovcov, poslednú panovnícku dynastiu, ktorá vládla v Iráne až do roku 1979.
Detstvo a mladosť.
Pahlaví sa narodil 15. marca 1878 v dedine Alašt v iránskej provincii Mazandarán v okrese Savadkúh do rodiny vojenského dôstojníka Abbasa Aliho Chána. Jeho otec zomrel iba 6 mesiacov po jeho narodení. Vdova Núš Afarín sa spolu so synom presťahovala do Teheránu, kde žili skôr v chudých pomeroch. V roku 1892, keď mal pätnásť rokov, vstúpil do kozáckej brigády, ktorú v Iráne sformovalo cárske Rusko, čím sa začala jeho vojenská kariéra.
Vojenská kariéra a vzostup k moci.
Pahlaví dosiahol rýchly kariérny postup: z obyčajného vojaka sa vypracoval na dôstojníka a v roku 1919 sa stal zástupcom veliteľa kozáckej brigády s hodnosťou plukovníka (vrchné velenie vtedy stále ešte bolo v rukách Rusov). 
Rovnako ako iní Iránci bol aj Pahlaví nespokojný s vtedajším stavom Iránu. V zemi, napriek jej tisícročnej histórii a kultúre, neexistovala silná ústredná vláda, chýbala moderná infraštruktúra, súdnictvo ovládali dve koloniálne mocnosti, Rusko a Spojené kráľovstvo, ktoré súperili o zónu vplyvu v jednotlivých regiónoch. Pre Pahlavího bolo dôležité, že si pomerne skoro získal podporu Spojeného kráľovstva, ktorá si popri tradičných snahách o hegemóniu v oblasti nepriala expanziu ruských boľševikov. Schopný a protikomunisticky orientovaný dôstojník Pahlaví sa javil ako vítaný spojenec.
S podporou Britov začal Pahlaví na začiatku roku 1921 pripravovať štátny prevrat. Jeho kavaléria vtedy nemala viac než 2500 mužov, no boli to jednotky dobre vycvičené a postačujúce k plánovanému účelu. Dňa 21. februara vstúpil Pahlaví na čele kozákov do Teheránu, donútil predsedu vlády k rezignácii a sám sa dal šáhom Ahmadom menovať za generála a ministra vojny. Od tej chvíle mal rozhodujúci vplyv na vládne záležitosti. 
Rezovým vzorom bol Mustafa Kemal Atatürk, ktorý začal s radikálnou premenou Turecka, a preferovanou formou štátneho zriadenia bola republika. Dňa 26. októbra 1923 Pahlaví v tejto súvislosti prevzal úrad predsedu vlády a šáhovi navrhol, „aby robil to, čo by robil najradšej“. Ahmad Šáh ešte v ten deň odcestoval do Európy. O pol roka neskôr, 21. marca, Pahlaví predniesol pred parlamentom svoje predstavy o budúcnosti Iránu – Iránskej republiky.
Stretnutie s šiitskym klérom 1. apríla v meste Qom znamenalo pre Pahlavího veľké sklamanie. Klérus odmietal republiku a trval len na monarchistickej forme vlády. To bola vážna prekážka pre plánované zosadenie vládnucej dynastie. Pahlaví však zašiel už príliš ďaleko a tak mu nezostávalo nič iné, než sa usilovať o titul šáha. Dňa 29. októbra 1925 rozhodol parlament o odvolaní vládnucej dynastie Kadžarovcov a dňa 12. decembra parlament zvolil za šáha Rezu Chána Pahlavího.
Rodina.
Pahlaví počas svojho života uzavrel celkovo štyri manželstvá. V roku 1895 sa oženil so svojou sesternicou Maryam Chánum, s ktorou zotrval v manželstve až do jej smrti v roku 1906. V roku 1916 uzavrel manželstvo s Tádž ol-Molúk, ktorá sa neskôr stala jeho hlavnou manželkou. V roku 1922 sa oženil s Turán Soľajmání, príslušníčkou dynastie Kadžárovcov, a napokon uzavrel v roku 1923 manželstvo aj s Esmat Dowlatšáhí, ktorá taktiež pochádzala z rodu Kadžárovcov.
Z manželstva s Marjam Chanúmovou mal Rezá dcéru Hamdam Saltaneovú (* 23. február 1904; † 1992); z manželstva s Tádž ol-Molúkovou dcéru Šams (* 18. október 1917;† 1996), dvojčatá Mohammada Rezu a Ašrafa (* 26. október 1919) a syna Alího Rezu (* 1. apríla 1922; † 26. októbra 1954); z manželstva s Túrán syna Gholáma Rezu (* 15. mája 1923; † 7. mája 2017 ); z manželstva s Esmat Dowlatshahi synov Abdola Rezu (* 7. jún 1924; † 2004), Ahmada Rezu (* 21. august 1925; † 1981), Mahmúda Rezu (* 4. október 1926; † 2001) a Hámida Rezu (* 4. júl 1932; † 1992) a dcéru Fátimu (* 4. október 1928; † 1987).
Potomkov Túrán a Esmat neskôr Pahlavího syn, Muhammad Rezá Pahlaví, vylúčil z následníctva.

</doc>
<doc id="732531" url="https://sk.wikipedia.org/wiki?curid=732531" title="Blanka Juhaňáková">
Blanka Juhaňáková

Prof. MgA. et MgA. Blanka Juhaňáková ArtD. (* 10. júl 1962, Skalica) je slovenská dirigentka, zbormajsterka a vysokoškolská pedagogička, pôsobí aj ako korepetítorka.
Životopis.
Pochádza z hudobnej rodiny: otec hrá na husle a matka učí spev. Začínala v Holíči na ľudovej škole umenia. V rokoch 1976 až 1980 študovala spev a klavír na Konzervatóriu v Bratislave. V období 1984 až 1988 študovala klavír na Janáčkovej akadémii múzických umení v Brne. Získala MgA, v rokoch 1988 až 1992 tam študovala dirigovanie a získala MgA. V rokoch 1983 až 1985 bola dirigentkou mužského zboru Bradlan. Od roku 1984 do roku 1989 bola pedagogičkou na Konzervatóriu v Bratislave. V rokoch 19891990 bola korepetítorka v Slovenskom národnom divadle. Od roku 1989 dirigovala zmiešaný zbor Cantus. V rokoch 1990 až 1994 bola korepetítorka na VŠMU.
V rokoch 1991 až 2001 bola dirigentkou a zbormajsterkou Slovenského filharmonického zboru. Od roku 1994 diriguje Octet Singers. V roku 2003 získala na Hudobnej a tanečnej fakulte Vysokej školy múzických umení doktorát z odboru dirigovanie zboru. V rokoch 2005 až 2014 bola hlavná zbormajsterka Slovenského filharmonického zboru, od roku 2006 hosťuje ako zbormajsterka Opery Slovenského národného divadla. Podľa VŠMU „pod jej vedením SFZ vyrástol na teleso mimoriadnych kvalít a dnes sa radí k najlepším európskym ansámblom svojho druhu.“ V roku 2005 sa habilitovala a v roku 2012 bola menovaná za profesorku.

</doc>
<doc id="732535" url="https://sk.wikipedia.org/wiki?curid=732535" title="Robert Webber">
Robert Webber

Robert Webber (* 14. október 1924, Santa Ana, Kalifornia – † 19. máj 1989, Malibu, Kalifornia) bol americký herec. Počas 50. až 80. rokov sa objavil v okolo 150 filmoch a televíznych seriáloch. Webber zomrel na amyotrofickú laterálnu sklerózu vo veku 64 rokov v Malibu v Kalifornii.
Životopis.
Robert Webber ako syn rybára navštevoval technickú strednú školu v Oaklande, než sa počas druhej svetovej vojny prihlásil do amerického námorníctva. Počas vojny v Tichomorí slúžil ako radista na Okinawe. Po skončení konfliktu získal za svoju statočnosť niekoľko vojenských medailí za zásluhy. Po vojne sa venoval herectvu a v roku 1950 začal svoju dlhú kariéru v televízii. V roku 1953 získal hlavnú úlohu v dennom seriáli "Three Steps to Heaven", v ktorom sa objavil v 380 epizódach. Filmové úlohy sa mu však akoby vyhýbali, a to aj napriek hlavnej role v majstrovskom diele režiséra Sidneyho Lumeta "Dvanásť rozhnevaných mužov" (1957), v ktorom si zahral dvanásteho porotcu. Napriek úspechu celovečerného filmu prichádzali ponuky iba z televízie. Až v polovici 60. rokov, dostal ponuky na filmové úlohy. Odvtedy ho bolo možné vidieť vo vedľajších úlohách vo filmoch "The Silencers" (1966), "Harper" (1966) alebo "The Dirty Dozen" (1967). Zároveň ho talianski producenti volali, aby sa stal hviezdou béčkových filmov ako "Tecnica di un omicidio" (1966) a "Qualcuno ha tradito" (1967). Jeho kariéra béčkového filmového herca sa však nerozbehla a bol nútený opäť prijať prácu v televízii, no hral aj vedľajšie úlohy vo filmoch. Hral v dielach "The Great White Hope" (1970), "Prineste mi hlavu Alfreda Garciu" (1974) a dokonca aj v európskych produkciách ako "Policajt v Hongkongu" (1975), "Soldat Duroc, ça va être ta fête" (1975) a "Madame Claude" (1977). Vojenskú rolu stvárnil vo filme "Bitka o Midway" (1976), predtým ako sa vráti k svojim významným filmovým ponukám v projektoch "The Imprecator" (1977) "The Choirboys" (1977), "Pomsta Ružového pantera" (1978), "10" (1979), "Trhák" (1981), "Vraždy naživo" (1982) a "Wrong Is Right" (1987). Koncom 80. rokov sa Robert Webber objavil aj vo významnom počte televíznych filmov. Robert Webber, trpel Lou Gehrigovou chorobou a predčasne zomrel v roku 1989 vo veku 64 rokov.

</doc>
<doc id="732536" url="https://sk.wikipedia.org/wiki?curid=732536" title="Mia Hammová">
Mia Hammová

Mariel Margaret „Mia“ Hammová (neprechýlene Mariel Margaret „Mia“ Hamm; * 17. marec 1972, Selma, Alabama, USA) je bývalá americká futbalistka hrajúca na pozícii útočníka.
Je jednou z najslávnejších futbalistiek histórie. Dvakrát zvíťazila v ankete FIFA o najlepšiu futbalistku sveta, vyhrala prvé dva ročníky v rokoch 2001 a 2002. Navyše v rokoch 2003 a 2004 bola v tejto ankete druhá. Pelé ju zaradil v roku 2003 do svojho výberu 125 najlepších žijúcich futbalistov, ako jednu z dvoch žien (druhou bola jej krajanka Michelle Akerson). S Americkou ženskou futbalovou reprezentáciou získala dve zlaté olympijské medaily, prvú v roku 1996 na olympiáde v Atlante, druhú v roku v Aténach. V roku 2000 na olympiáde v Sydney vybojovali Američanky striebro. Má tiež štyri medaily z majstrovstiev sveta, dve zlaté (1991, 1999) a dve bronzové (1995, 2003). Za národný tím Spojených štátov odohrala 275 stretnutí, v ktorých strelila 158 gólov.
Nadácia pre ženský šport ju v rokoch 1997 a 1999 vymenovala za Športovkyňu roka. Bola uvedená do Národnej futbalovej siene slávy, Siene slávy športu v Alabame, Siene slávy športu v Texase, Siene slávy futbalu v Severnej Karolíne a bola prvou ženou uvedenou do Svetovej futbalovej siene slávy.
Hammová je spolumajiteľkou klubov Los Angeles FC a Angel City FC, je tiež globálnou ambasádorkomu FC Barcelona a je členom predstavenstva klubu Serie A AS Rím. Autor knihy "Go For the Goal: A Champion's Guide to Winning in Soccer and Life" ("Go za cieľom: Sprievodca šampióna k víťazstvu vo futbale a živote") sa objavil vo viacerých filmoch a televíznych reláciách vrátane dokumentu HBO "Dare to Dream: The Story of the US Women's Soccer Team" ("Odvážte sa snívať: Príbeh amerického ženského futbalového tímu").

</doc>
<doc id="732541" url="https://sk.wikipedia.org/wiki?curid=732541" title="Mamoplastika">
Mamoplastika

Mamoplastika, mamaplastika alebo mammaplastica označuje skupinu chirurgických zákrokov, ktorých cieľom je zmeniť tvar alebo inak upraviť vzhľad prsníka. Existujú tri hlavné typy mamoplastiky:

</doc>
<doc id="732542" url="https://sk.wikipedia.org/wiki?curid=732542" title="Mamaplastika">
Mamaplastika



</doc>
<doc id="732543" url="https://sk.wikipedia.org/wiki?curid=732543" title="Mammaplastica">
Mammaplastica



</doc>
<doc id="732544" url="https://sk.wikipedia.org/wiki?curid=732544" title="Mastopexia">
Mastopexia

Mastopexia () je operačné zavesenie previsnutého prsníka prišitím k svalovine hrudníka. Tento zákrok sa často kombinuje s chirurgickými zákrokmi, ako je zväčšenie alebo zmenšenie prsníkov.

</doc>
<doc id="732546" url="https://sk.wikipedia.org/wiki?curid=732546" title="Banana bread">
Banana bread

Banana bread, banánový chlebík alebo banánový chlieb je americké pečivo pripomínajúce sladký chlieb, ktoré sa pripravuje z múky, vajec, prášku do pečiva a roztlačených banánov. V niektorých variantoch sa pridávajú aj orechy a ovocie. Pečie sa v podlhovastých formách podobných tým, ktoré sa používajú na pečenie chleba.
Prvý recept na banana bread bol publikovaný v americkej kuchárskej knihe "Balanced Recipes Cookbook" v roku 1933. V Spojených štátoch je 23. február Národným dňom banánového chleba ().

</doc>
<doc id="732547" url="https://sk.wikipedia.org/wiki?curid=732547" title="Banánový chlieb">
Banánový chlieb



</doc>
<doc id="732549" url="https://sk.wikipedia.org/wiki?curid=732549" title="Hraničný potok (prítok Nitry)">
Hraničný potok (prítok Nitry)

Hraničný potok je vodný tok v Strážovských vrchoch a Hornonitrianskej kotline na území okresu Prievidza. Je to pravostranný prítok rieky Nitry s dĺžkou približne 5,2 km a je tokom IV. rádu. 
Priebeh toku.
Potok pramení na východnom okraji Strážovských vrchov, v geomorfologickom podcelku Zliechovská hornatina a jej časti Javorinka, na juhovýchodných výbežkoch Dlhej lúky (), v nadmorskej výške približne . Od prameňa v lesnom poraste v závere Tužinskej doliny tečie juhovýchodným až južným smerom, oblasťou poznačenou lesnou ťažbou. V hornej časti má len malé prítoky a onedlho v strednej časti opúšťa Zliechovskú hornatinu aj Strážovské vrchy. Zvyškom toku pokračuje Prievidzskou kotlinou, ktorá je podcelkom Hornonitrianskej kotliny. Kopíruje západný okraj nevýrazného hrebeňa a oddeľuje zalesnenú časť od podhorských lúk a pasienkov. Stáča sa na juhovýchod a na okraji lesa v lokalite Na farskom priberá svoj najvýznamnejší, ľavostranný prítok. Pokračuje Tužinskou dolinou poľnohospodársky využívanou oblasťou, nazývanou Stará hranica. Pásmom porastov obteká areál poľnohospodárskeho družstva na južnom okraji obce Kľačno, následne podteká hlavnú cestu I/64. V jej blízkosti sa v nadmorskej výške približne vlieva ako pravostranný prítok do rieky Nitry. Potok patrí do širšieho povodia rieky Váh.
Potok pramení a takmer celou časťou tvorí hranicu katastrov obcí Kľačno a Tužina v okrese Prievidza v Trenčianskom kraji.

</doc>
<doc id="732553" url="https://sk.wikipedia.org/wiki?curid=732553" title="SUBWAY®">
SUBWAY®



</doc>
<doc id="732556" url="https://sk.wikipedia.org/wiki?curid=732556" title="Planetárny systém">
Planetárny systém



</doc>
<doc id="732557" url="https://sk.wikipedia.org/wiki?curid=732557" title="Interkontinentálny pohár FIFA 2025">
Interkontinentálny pohár FIFA 2025

Interkontinentálny pohár FIFA 2025 bol druhým ročníkom Interkontinentálneho poháru FIFA. každoročného futbalového turnaja, ktorú organizuje FIFA. Turnaja sa skladá zo šiestich tímov, ktoré vyhrali svoje najvyššie klubové súťaže vo všetkých konfederáciách FIFA za predchádzajúci ročník. 
Turnaj si vo všeobecnosti zachováva formát predchádzajúcich výročných verzií Majstrovstiev sveta klubov FIFA, ktorý bol rozšírený a reorganizovaný na štvorročný turnaj s väčším počtom účastníkov.
Obhajcom titulu bol Real Madrid, ktorý však trofej neobháji potom čo vypadli s Arsenalom vo štvrťfinále Ligy majstrov UEFA 2024/2025.
Víťazom sa stal Paris Saint-Germain.
Udelenie trofejí.
Okrem finále získajú trofeje aj víťazné tímy v Africko-Ázijsko-Oceánsky pohár FIFA, v Derby Ameriky FIFA a v Challenger Cup FIFA.

</doc>
<doc id="732558" url="https://sk.wikipedia.org/wiki?curid=732558" title="Slovenský filharmonický zbor">
Slovenský filharmonický zbor

Slovenský filharmonický zbor (SFZ) je profesionálny miešaný zbor. Od roku 1957 je súčasťou Slovenskej filharmónie. Od sezóny 2023/2024 zbor vedie Jan Rozehnal.
Dejiny.
Zbor vznikol v roku 1946 ako Miešaný zbor Československého rozhlasu. Zakladateľom a prvým dirigentom bol Ladislav Slovák. V rokoch 19551977 zbor viedol Jan Maria Dobrodinský. V neskoršom období Valentin Iljin, Lubomír Mátl, Štefan Klimo, Pavel Baxa, Pavol Procházka, Marián Vach, Jan Rozehnal, Blanka Juhaňáková a Jozef Chabroň.
Pôsobenie.
Zbor spolupracoval s viacerými orchestrami, ako Berlínski a Viedenskí filharmonici, Viedenskí symfonici, Izraelská filharmónia či Orchestre de Paris. Nahrával pre zahraničný a domáci rozhlas a nahrávacie spoločnosti.

</doc>
<doc id="732559" url="https://sk.wikipedia.org/wiki?curid=732559" title="Dievča (dieťa)">
Dievča (dieťa)



</doc>
<doc id="732560" url="https://sk.wikipedia.org/wiki?curid=732560" title="Mercy Akide">
Mercy Akide

Mercy Joy Akideová Udohová (neprechýlene Mercy Joy Akide Udoh; * 26. august 1975, Port Harcourt, Nigéria) je bývalá nigérijská futbalistka, ktorá hrala ako stredopoliarka za nigérijskú národnú ženskú futbalovú reprezentáciu.
Futbalové začiatky.
Mercy začala hrať futbal vo veku piatich rokov so svojím najstarším bratom Seleipirim a mladším bratom Ipalim na piesočnatom poli Bundu Waterside, neďaleko väzníc Port Harcourt. Jej rýchlosť bola tak viditeľná už od mladého veku. Keď mala 12 rokov na strednej škole Holy Rosary v Port Harcourt sa zúčastnila behu na dlhé trate, kde bežala 400 m, 800 m a 1500 m proti jej starším súperkám. Stala sa tiež regionálnou majsterkou v stolnom tenise, ale futbal bol šport, v ktorom naozaj vynikala.
Mercy si vyslúžila prezývku „Ske“, čo v miestnom žargóne znamená „chudý“, keď hrala proti chlapcom na Mile 1 v Port Harcourt. Medzi jej mnohými obdivovateľmi vtedy bol aj mladý chlapec menom Chidi Odjah, ktorý je teraz plnohodnotným nigérijským reprezentantom a hrá futbal za CSKA Moskva.
Hlavne s ohľadom na jej schopnosti skupina organizátorov mládežníckeho futbalu zostavila dievčenský futbalový turnaj, aby vybrala dievčatá, ktoré sa stanú „the Garden City Queens“.
Po 2 rokoch hrania za Queens a odmietnutí ponúk konkurenčného tímu Larry's Angels z Port Harcourtu, Akide odišla z Port Harcourtu do Lagosu, aby sa ďalej vzdelávala a pokračovala vo futbale s tímom Jegede Babes pod vplyvom trénerky Princess Bola Jegede.
Kariéra.
Garden City Queens.
V tom čase sa nigérijská ženská liga nachádzala vo svojich formujúcich rokoch a Garden City Queens nepatrili medzi najlepšie tímy ako Jegede Babes, Ufuoma Babes a Larry's Angels. Klub hral prevažne exhibičné zápasy po celom štáte, pričom Akide bola hlavnou atrakciou. Počas dvoch rokoch, ktoré strávila v klube, strelila v priemere takmer 5 gólov na zápas. Jeden z týchto priateľských zápasov bol proti elitnému tímu Jegede Babes a hoci tím Queens prehrali 6:1, Akide strelila jediný gól za svoj tím.
Majiteľka klubu, Princess Bola Jegede, bola ňou tak ohromená, že jej okamžite ponúkla miesto vo svojom klube.
Jegede Babes.
Akide sa pridala k Jegede Babes práve v čase, keď sa Nigéria zúčastnila inauguračných Majstrovstiev sveta žien v Číne v roku 1991. Keďže útočná sila už bola etablovaná, Akide bola v sezóne 1992 presunutá do strenej zálohy, kde potrebovala čas na adaptáciu. Ale v sezóne 1993 sa stala najlepšou strelkyňou ligy aj pohára. V lige strelila 16 gólov a ďalších 8 v Challenge Cupe. Formu si udržala aj v ďalšej sezóne, keď v ligovej sezóne 1994 strelila 15 gólov a v Challenge Cupe 10, čím si vyslúžila povolanie do národného kempu trénera Ismailu Maba. Jej góly bohužiaľ nestačili na to, aby Jegede pomohli k zisku nejakého titulu.
Ufuoma Babes.
Po návrate z Majstrovstiev sveta žien FIFA v roku 1995 Akide (ktorá si medzitým vyslúžila prezývku – Úžasná) postavila tím s klubom Ufuoma Babes so sídlom v meste Warri, ktorý v predchádzajúcich dvoch rokoch vyhral ligu a pohár. Mal to byť jej obohacujúci krok. Jej 17 gólov v lige a 9 v Challenge Cupe pomohli Ufuome k výhre. Bol to prvý z mnohých titulov. V nasledujúcej sezóne strelila 11 ligových gólov a 10 gólov v Challenge Cupe a Ufuoma Babes pokračovali v dominancii v domácej lige. Akide aj tak skončil v roku 1997 s najvyšším ocenením pre strelcov gólov. Strelila 14 ligových gólov a 8 gólov v Challenge Cupe, čím Ufuoma dosiahla štvrté víťazstvo v rade. Pelican Stars v roku 1998 zosadili z trónu Ufuoma Babes v lige aj pohári, keď Akide strelil sklamaním 10 ligových gólov a 7 v Challenge Cupe.
Pelican Stars.
Akide strávil v Pelican Stars iba 1 rok, ale bol to obohacujúci rok, čo sa týka trofejí. Pelican opäť získal víťazstvo, hoci Akide strelila iba 9 ligových gólov a 6 gólov v Challenge Cupe. Do konca sezóny získala Akide štipendium na Milligan College v Tennessee v Spojených štátoch po brilantnom výkone na Majstrovstvách sveta s nigérijským ženským národným futbalovým tímom – Super Falcons. Vo svojej jedinej sezóne v škole zaznamenala 42 gólov a 15 asistencií, čím vytvorila rekord v počte gólov a bodov (99) v sezóne.
Medzinárodná kariéra.
Jej dve sezóny nepretržitého pôsobenia v tíme Jegede Babes, kde strelila celkovo 49 gólov, upútali pozornosť národného trénera Ismaily Maba a Mercy bola v roku 1994 povolaná do národného nigérijského kempu. Ale ďalšia séria gólov, 17 v lige a 9 v Challenge Cupe, jej vyniesla povolanie do národných súťažných zápasoch. Jej medzinárodný debut sa uskutočnil krátko nato v kvalifikačnom zápase na Majstrovstvá sveta proti Sierra Leone v Ibadane, kde Mercy hrala na pozícii krajného útočníka. Zaznamenala to dvoma gólmi. V odvete strelila ešte jeden gól a upevnila si tak miesto v tíme. V roku 2001 bola vyhlásená za prvú africkú futbalistku roka a v rokoch 1999 a 2004 sa zúčastnila zápasu hviezd FIFA.
Hrala za Nigériu na troch Majstrovstvách sveta žien FIFA a tiež pomohla nigérijskému tímu Super Falcons k 3 titulom na Majstrovstvách Afriky žien (AWC) v rokoch 1998, 2000 a 2002. V novembri 2004 sa vo svojom rodnom meste Port Harcourt vydala za futbalového novinára Colina Udoha.
V roku 2005 ju FIFA vymenovala za jednu zo svojich 15 ambasádoriek ženského futbalu.
Trénerská kariéra.
V rokoch 2006 až 2008 trénovala Mercy v Stars Soccer Club, kde bola aj hlavnou trénerkou dievčat Stars U-16 Athena C Gold Girls (zlaté dievčatá) a pracovala v rámci rozvoja mládeže (v mimovládnej organizácii, ktorá zamestnáva aj jej priateľa Luka Concannona – trénera dievčenského tímu U-13). V rokoch 2008 až 2013 pracovala Mercy ako zástupkyňa riaditeľky rozvoja mládeže a pre klub Beach FC vo Virginia Beach vo Virgínii.
V roku 2013 sa Mercy pridala k trénerskému tímu futbalového klubu Virginia Rush vo Virginia Beach vo Virgínii.
Vyznamenania.
Jednotlivec

</doc>
<doc id="732561" url="https://sk.wikipedia.org/wiki?curid=732561" title="Sukňa">
Sukňa

Sukňa je časť ženského oblečenia nosená od pása dolu.
Súčasť slovenského ľudového odevu.
Na Slovensku sa nosili sukne do pása a sukne so živôtikom. Rozlišovali sa sukne pre bežné dni a pre sviatočné. Predný diel býval zakrytý zásterou, mohol tak byť šitý z lacnejšej látky. Sukne pre bežné dni boli šité z farbiarskeho plátna, modrotlače, kanafasu, kartúnu, flanelu alebo barchetu; sviatočné sukne zo súkna, kašmíru, zamatu, šifónu, damasku alebo brokátu.
V minulosti sa na Slovensku nosievali dve sukne na sebe ako ochrana pred chladom. Spočiatku sa ako spodná nosila obnosená či staršia sukňa, v priebehu 19. storočia sa začali šiť spodné sukne. Nosenie spodných sukní bolo prepojené s ideálom ženskej krásy. Počas bežných dní nosili ženy jednu alebo dve spodné sukne, počas sviatočných dní aj viacero. Spodná sukňa nahradila rubáš.

</doc>
<doc id="732567" url="https://sk.wikipedia.org/wiki?curid=732567" title="Miss mokré tričko">
Miss mokré tričko

Miss mokré tričko () je druh súťaže krásy, počas ktorej sa ženy prezentujú v bielych alebo jemne sfarbených tričkách, bez podprseniek. Počas prezentácie sú polievané vodou, vďaka čomu sú ich oblečenie polopriehľadné. Erotický charakter udalosti je niekedy ešte silnejšie zdôraznený, keď si súťažiace vyzlečú vrchné časti oblečenia alebo sa úplne vyzlečú. Ženy, ktoré sa umiestnili na prvých troch miestach, dostanú čestné podprsenky, ktoré si pred publikom oblečú. Z tohto dôvodu sa súťaž miss mokré tričko niekedy klasifikuje ako druh erotického tanca. Charakteristickým prvkom súťaže je aktívne a hlasné povzbudzovanie publika.
Inšpiráciu pre miss mokré tričko možno nájsť vo filme Petra Yatesa z roku 1977, "Hlbočina", so Jacqueline Bissetovou v hlavnej úlohe, v ktorom úvodná scéna ukazuje hrdinku, ako sa potápa a pláva v tričku.

</doc>
<doc id="732571" url="https://sk.wikipedia.org/wiki?curid=732571" title="Otília">
Otília

Otília môže byť:

</doc>
<doc id="732572" url="https://sk.wikipedia.org/wiki?curid=732572" title="Dievčenský spevácky zbor Slovenského rozhlasu">
Dievčenský spevácky zbor Slovenského rozhlasu



</doc>
<doc id="732573" url="https://sk.wikipedia.org/wiki?curid=732573" title="Bakunjú">
Bakunjú

Bakunjú () je podžáner japonského erotického anime alebo mangy, vyznačujúci sa zobrazovaním žien s veľkými prsiami, ktorý je dedikovaný mazofilom. Termín sa dá preložiť ako „výbušné prsia“ (z , „výbuch“ a , „mlieko“). Bakunjú je súčasťou žánru hentai (pornografická manga).
V Japonsku je to istá hodnota erotickej predstavivosti mangy, ktorú kedysi zatienila móda loliconu, ale znovu sa objavila od 90. rokov 20. storočia.

</doc>
<doc id="732574" url="https://sk.wikipedia.org/wiki?curid=732574" title="Brandy Norwoodová">
Brandy Norwoodová

Brandy Rayana Norwoodová (* 11. február 1979, McComb, Mississippi, USA) je americká speváčka, herečka, hudobná skladateľka, moderátorka, podnikateľka a tanečnica. 
Detstvo a mladosť.
Norwoodová sa narodila 11. februára 1979 v meste McComb, v štáte Mississippi. Jej otec bol gospelový spevák a dirigent, matka pracovala ako manažérka. Norwoodová je staršou sestrou speváka Ray J. Cez svoju mamu je vzdialenou príbuznou hudobníka Bo Diddleyho. Raper Snoop Dogg tvrdí, že sú bratranci, no Brandy si tým nie je istá. Spája sa aj s ďalšími známymi osobnosťami ako wrestlerka Mercedes Moné či raper Daz Dillinger.
Vyrastala v kresťanskej domácnosti, kde už ako dvojročná zaspievala svoje prvé gospelové sólo v kostole. V roku 1983 sa rodina presťahovala do Carsonu v Kalifornii, kde Norwoodová navštevovala umeleckú školu. Jej záujem o spev sa výrazne prehĺbil, keď sa ako sedemročná stala fanúšičkou Whitney Houston. V škole však nemala podporu pri hľadaní umeleckých príležitostí.
Ako jedenásťročná začala vystupovať na talentových súťažiach a podujatiach. V roku 1990 sa dostala k profesionálnemu spevu ako vokalistka pre skupinu Immature. O tri roky neskôr podpísala zmluvu s Atlantic Records. Jej matka kvôli tomu opustila prácu, aby sa stala jej manažérkou, a Norwoodová zanechala štúdium, pričom ďalej pokračovala s individuálnym vyučovaním.
Kariéra.
V septembri 1994 vydala Norwoodová svoj debutový album "Brandy", ktorý sa umiestnil na dvadsiatom mieste v americkom rebríčku Billboard 200 a získal pozitívne recenzie od hudobných kritikov. Album jej priniesol dve nominácie na cenu Grammy v kategóriách „Najlepší nový umelec“ a „Najlepší ženský R&amp;B vokálny výkon“, výhru na Soul Train Music Awards, štyri ocenenia Billboard Music Awards a cenu New York Children’s Choice Award. Celkovo sa predalo viac ako šesť miliónov kópií albumu po celom svete. Tri hlavné single z tejto nahrávky – „I Wanna Be Down“, „Baby“ a „Brokenhearted“ – sa dostali do prvej desiatky rebríčka Billboard Hot 100. 
Rok 1996 bol pre Norwoodovú významný aj herecky – začala hrať hlavnú úlohu v sitkome "Moesha", kde stvárnila stredoškoláčku Moeshu Mitchell. Seriál, ktorý pôvodne kúpila televízia CBS, sa vysielal na stanici UPN a stal sa jej najúspešnejším programom. Vysielal sa šesť sezón a inšpiroval aj spin-off "The Parkers".
V roku 1997 ju Whitney Houston vybrala na hlavnú rolu v hudobnom televíznom filme "Popoluška", ktorý sa stal veľkým úspechom s rekordnou sledovanosťou a získal Emmy. O rok neskôr, si zahrala po boku hercov ako Jennifer Love Hewitt, Freddie Prinze Jr. a Mekhi Phifer vo filme "Viem, čo ste robili minulé leto 2". O rok neskôr, si po boku Diany Ross zahrala v televíznom filme "Krutá daň".
V roku 2001 sa po krátkej prestávke Norwoodová vrátila k hudbe a spolu so svojím bratom Ray J nahrala cover verziu piesne Phila Collinsa „Another Day in Paradise“ pre tributný album Urban Renewal: A Tribute to Phil Collins. Tento singel, vydaný v Európe a Oceánii, sa rýchlo stal hitom a dostal sa do top desať viacerých hitparád. V februári 2002 vydala svoj tretí sólový album Full Moon, ktorý obsahoval piesne v štýle R&amp;B, popu. 
Koncom roku 2004, po 11 rokoch spolupráce, Norwoodová opustila vydavateľstvo Atlantic Records. O rok neskôr, si zahrala v sitkome "One on One", kde účinkoval aj jej brat. V júni toho istého roku sa stala jednou z troch porotkýň v prvom ročníku talentovej šou America’s Got Talent. 
Koncom roku 2008 Norwoodová vydala piaty štúdiový album Human, ktorý produkovali Rodney Jerkins, Brian Kennedy, RedOne a James Fauntleroy. Album vyšiel pod vydavateľstvom Epic Records a získal pozitívne recenzie, no v predajoch zaostal, čo viedlo k ukončeniu spolupráce s Epic a manažérskou spoločnosťou Roc Nation. Prvý singel „Right Here (Departed)“ sa dostal na 34. miesto v Billboard Hot 100. V roku 2009 absolvovala turné na podporu albumu a predstavila svoje alter ego Bran’Nu.
V rokoch 2010 až 2014 sa Brandy venovala hlavne televíznym projektom: spolu s jej bratom účinkovala v reality šou "Brandy and Ray J: A Family Business", kde ukazovali život svojej rodiny. V roku 2010 súťažila v Dancing with the Stars a skončila na štvrtom mieste.
Norwoodová účinkovala na Broadwayi v muzikáli "Chicago", kde od apríla 2015 stvárnila hlavnú rolu Roxie Hart. Hoci mala pôvodne účinkovať len šesť týždňov, jej angažmán bol predĺžený až do augusta 2015, čo viedlo k tomu, že si úlohu zopakovala viackrát aj v rokoch 2016 a 2017.
V júli 2024 mal na platforme Disney+ premiéru film "Descendants: The Rise of Red", v ktorom si Norwoodová opäť zahrala postavu Popolušky. Objavila sa aj na soundtracku k filmu, kde prispela vokálmi v piesni "Love Ain’t It" spolu s Ritou Orou, Maliou Baker a Kylie Cantrall a v duete "So This Is Love" s Paolom Montalbanom.
V septembri 2024 mal premiéru psychologický horor "The Front Room" od spoločnosti A24, ktorý režírovali Max a Sam Eggersovci a ktorý je založený na pôvodnej poviedke od Susan Hill. 
V máji 2025 bolo oznámené, že si znovu zahrá Popolušku v piatom pokračovaní série Descendants s názvom "Descendants: Wicked Wonderland".
Súkromný život.
Počas svojho života chodila s viacerými známymi osobnosťami, medzi ktorých patrili basketbalista Kobe Bryant, spevák Wanya Morris, producent Robert Smith či basketbalista Quentin Richardson.
V roku 2006 bola účastníčkou vážnej dopravnej nehody, pri ktorej zahynul jeden človek. Podľa policajných správ mala byť Brandy zodpovedná za nehodu – keďže údajne nedodržala bezpečný odstup a zozadu narazila do iného vozidla, ktoré bolo následne zatlačené do ďalších áut. Rodina zosnulého sa s ňou súdila a podala voči nej civilné žaloby.

</doc>
<doc id="732575" url="https://sk.wikipedia.org/wiki?curid=732575" title="Brandy Norwood">
Brandy Norwood



</doc>
<doc id="732576" url="https://sk.wikipedia.org/wiki?curid=732576" title="Frajerka">
Frajerka

Frajerka môže byť:

</doc>
<doc id="732577" url="https://sk.wikipedia.org/wiki?curid=732577" title="Frajer">
Frajer

Frajer môže byť:

</doc>
<doc id="732578" url="https://sk.wikipedia.org/wiki?curid=732578" title="Eroticizmus">
Eroticizmus

Eroticizmus (zo (eros) – „láska“, „túžba“ a prípony -izmus) je vlastnosť, ktorá spôsobuje sexuálne pocity, ako aj filozofické zamyslenie sa nad estetikou sexuálnej túžby, zmyselnosti a romantickej lásky. Túto kvalitu možno nájsť v akejkoľvek forme erotických diel vrátane malieb, sôch, erotických fotografií, drámy, erotických filmov, hudby alebo erotickej literatúry. Môže sa vyskytovať aj v sexe v reklame. Tento termín sa môže vzťahovať aj na stav sexuálneho vzrušenia alebo takéto očakávanie – neodbytný sexuálny impulz, túžba alebo vzorec myšlienok.
Ako uviedol francúzsky románopisec Honoré de Balzac, erotika nezávisí len od sexuálnej morálky jednotlivca, ale aj od kultúry a doby, v ktorej jednotlivec žije.

</doc>
<doc id="732579" url="https://sk.wikipedia.org/wiki?curid=732579" title="Marián Vach">
Marián Vach

Marián Vach (* 28. august 1950, Bratislava) je slovenský dirigent a zbormajster.
Životopis.
V rokoch 1968 až 1972 študoval matematiku a hudobnú výchovu na Pedagogickej fakulte Univerzity Komenského v Trnave. Asistoval Jozefovi Potočárovi, vtedajšiemu zbormajstrovi tamojšieho Akademického speváckeho zboru Univerzity Komenského a zbor tiež sprevádzal na klavíri. Július Farkaš ho oslovil na spoluprácu na predstavení "Jednotkári", ktorý bol protestom voči vpádu vojsk Varšavskej zmluvy a podľa Vacha tiež inšpiroval svoj vzťah k divadlu a k opere. Profesor Ján Strelec ho presvedčil na štúdium na Vysokej škole múzických umení. Na Hudobnej a tanečnej fakulte vyštudoval zborové dirigovanie u prof. Juraja Haluzického (19721977). Externe tam (v rokoch 1977 až 1981) tiež vyštudoval orchestrálne dirigovanie (pedagóg Ladislav Slovák) a operné dirigovanie (pedagóg Tibor Frešo).
V októbri 1972 ho oslovil Ondrej Francisci, dirigent Detský spevácky zbor Československého rozhlasu, s ponukou asistentskej spolupráce na čiastočný úväzok. Neskôr sa stal dirigentom a od roku 1977 toto teleso viedol. So zborom sa účastnil aj medzinárodných turné. Zároveň bol tiež umeleckým šéfom a vedúcim dirigentom Ľudového spevokolu učiteľov Slovenska. Spolupracovník so súborom Technik a Akademickým speváckym združením pri PKO v Bratislave bol v rokoch 1973 až 1974. Od roku 1983 bol dirigentom Štátneho divadla Košice, a v sezóne 1985/1986 hlavným dirigentom Štátneho divadla Košice. Súčasne spolupracoval aj so zborom Collegium Technicum s ktorým získal viaceré ocenenia. V sezóne 1986/1987 sa stal umeleckým vedúcim SĽUKu. Od roku 1988 bol šéfdirigentom a umeleckým vedúcim Komornej opery Slovenskej filharmónie a v rokoch 19971999 riaditeľom Komornej opery Slovenského národného divadla v Bratislave a zároveň v roku 1990 zastával pozíciu hlavného zbormajstra Slovenského filharmonického zboru a v rokoch 19931995 tiež hlavného zbormajstra Opery SND.
V rokoch 1998 až 2003 bol umelecký vedúci a šéfdirigent speváckeho zboru Lúčnica, „s ktorým naštudoval a premiérovo uviedol štyri koncertné programy a absolvoval mnohé domáce i zahraničné koncertné turné“. V období 19992001 bol umeleckým vedúcim a dirigentom Štátnej opery v Banskej Bystrici. V rokoch 2002 až 2003 bol šéfdirigent Opery Štátneho divadla Košice. Umelecký vedúci a hlavný zbormajster Slovenského filharmonického zboru bol v rokoch 2003 až 2004. V januári 2005 sa vrátil do Štátnej opery v Banskej Bystrici kde bol znovu umeleckým šéfom a šéfdirigentom. V pozícii umeleckého šéfa bol do roku 2011, z postu dirigenta odišiel v roku 2021.
Celkovo naštudoval 40 opier, z toho 18 boli slovenské premiéry. Od roku 1992 spolupracuje s rakúskou opernou spoločnosťou Amici del Belcanto s ktorou naštudoval 10 operných titulov. Je tiež dlhoročným šéf dirigentom medzinárodného festivalu Universitas Cantat. Venuje sa tiež skladbe zborových, komorných a orchestrálnych diel.

</doc>
<doc id="732584" url="https://sk.wikipedia.org/wiki?curid=732584" title="Juraj Haluzický">
Juraj Haluzický

Prof. Juraj Haluzický (* 28. august 1911, Uherský Brod – † 11. október 1991, Bratislava) bol slovenský zbormajster, dirigent, vysokoškolský pedagóg a publicista. Jeho žiakmi bolo „okolo 30 dirigentov“.
Životopis.
Jeho otec bol Bohumil Haluzický V roku 1929 zmaturoval na gymnáziu, v roku 1933 získal doktorát na Právnickej fakulte Univerzity Komenského. Súčasne študoval u Anny Kafendovej hru na klavír Hudobnej a dramatickej akadémii (predchodkyňa Konzervatória v Bratislave). Od roku 1936 do roku 1939 študoval hudobnú vedu na Filozofickej fakulte Univerzity Komenského. Už v roku 1934 založil a viedol mužský zbor dôstojníckych kadetov dôstojníckej školy v Bratislave. V rokoch 1935 až 1954 dirigoval amatérsky zbor ZORA. Od roku 1954 dirigoval Spevácky zbor slovenských učiteľov do ktorého prišiel už v roku 1952 ako žiak Jána Strelca. U Strelca v roku 1953 ukončil štúdium zborového dirigovania, od roku 1952 už pôsobil na Hudobnej a tanečnej fakulte ako pedagóg zborového dirigovania. Patril medzi prvých absolventov fakulty. V roku 1957 sa habilitoval. Neskôr bol v období 19551963 prodekan Hudobnej a tanečnej fakulty, 19631969 dekan Hudobnej a tanečnej fakulty a 196971 prorektor VŠMU. Za profesora bol menovaný v roku 1967.
V roku 1962 s Jánom Strelcom založili Bratislavský detský zbor, ktorý Haluzický viedol. So Speváckym zborom slovenských učiteľov premiéroval viaceré diela: "Žalm zeme podkarpatskej" Eugena Suchoňa, "Cantus filiorum" Jána Cikkera a "Stabat mater" Tibora Freša. Na tomto dirigenta tam pôsobil do roku 1977. Viaceré z nich boli nahraté pre Československý rozhlas či Československú televíziu. Pripravoval rozhlasové a televízne relácie (napr. "Televízny hudobný slovník"). V rokoch 1971 až 1984 predsedal festivalovému výboru Bratislavských hudobných slávností. Bol tiež člen Zväzu slovenských skladateľov a výboru SOZA, člen Slovenskej hudobnej rady a iných organizácií.

</doc>
<doc id="732593" url="https://sk.wikipedia.org/wiki?curid=732593" title="SFZ">
SFZ

SFZ môže byť:

</doc>
<doc id="732595" url="https://sk.wikipedia.org/wiki?curid=732595" title="Slovenské národné múzeum – Hudobné múzeum v Bratislave">
Slovenské národné múzeum – Hudobné múzeum v Bratislave

Slovenské národné múzeum – Hudobné múzeum v Bratislave je múzeum v Bratislave, súčasťou Slovenského národného múzea. Je „dokumentačným, vedeckovýskumným a metodickým múzejným pracoviskom s celoštátnou pôsobnosťou, ktoré cieľavedome získava, ochraňuje, vedecky a odborne spracováva, využíva a sprístupňuje múzejné zbierky hudobnej povahy, dokumentujúce oblasť hudobnej kultúry na Slovensku od najstarších čias po súčasnosť.“ Ako samostatné múzeum bolo založené v roku 1991. Rozsahom zbierok patrí k najväčším v sieti Slovenského národného múzea. Sídli v Brämerovej kúrii na Žižkova 18. Jeho riaditeľka je PhDr. Zlatica Kendrová, PhD.
Dejiny.
Zbieranie hudobnín začal v roku 1921 Hudobnovedný seminár na Filozofickej fakulte Univerzity Komenského. Od roku 1943 Ústav hudobnej vedy SAV. V roku 1965 vzniklo Hudobné oddelenie Historického ústavu Slovenského národného múzea, prvé hudobné dokumentačné stredisko na Slovensku. Už v 50. rokoch však prof. Juraj Šimko-Juhás zozbieral „viacero hudobných nástrojov a hudobnín“ a plánoval zriadiť hudobné múzeum v kaštieli v Dolnej Krupej. V kaštieli je aj depozitár múzea.
Zbierky.
K roku 2018 malo múzeum 134 tisíc zbierkových predmetov. Zbierka hudobných nástrojov tvorí viac než 2600 kusov a „patrí k najväčším zbierkam tohto druhu v strednej Európe“. Významnou časťou zbierky je pozostalosť Alexandra Albrechta a jeho syna Jána Albrechta. Múzeum získalo viac než 20 000 jednotiek. Múzeum spravuje osobné fondy, pozostalosti a dokumenty osobností ako Ján Levoslav Bella, Tibor Frešo, Alexander Moyzes, Mikuláš Schneider-Trnavský, Eugen Suchoň a iných.
Vedenie.
Riaditeľom múzea bol v rokoch 1991 až 1994 Ivan Mačák. V rokoch 1995 až 2002 múzeum viedla Jana Kalinayová-Bartová. V rokoch 2002 až 2023 múzeum viedla Edita Bugalová. K 1. augustu 2023 sa riaditeľkou stala Zlatica Kendrová.

</doc>
<doc id="732598" url="https://sk.wikipedia.org/wiki?curid=732598" title="Fyziologické zmeny počas tehotenstva">
Fyziologické zmeny počas tehotenstva

 
Fyziologické zmeny počas tehotenstva sú adaptácie ženského tela, ktoré sa dejú počas tehotenstva a umožňujú prispôsobenie sa vyvíjajúcemu sa embryu a plodu. Ide o normálne fyziologické adaptácie, ktoré spôsobujú zmeny v správaní rodičov, fungovaní srdca, ciev a krvi, metabolizme vrátane zvýšenia hladiny cukru v krvi, obličiek, držania tela a dýchania. Počas tehotenstva sa vylučuje množstvo hormónov a proteínov, ktoré majú tiež širokú škálu účinkov.
Hormonálne.
Tehotné ženy prechádzajú početnými zmenami v endokrinnom systéme, ktoré pomáhajú podporovať vyvíjajúci sa plod. Fetálno-placentárna jednotka vylučuje steroidné hormóny a proteíny, ktoré menia funkciu rôznych materských endokrinných žliaz. Niekedy môžu zmeny hladín určitých hormónov a ich vplyv na cieľové orgány viesť k gestačnému diabetu a gestačnej hypertenzii.
Zmeny prsníkov.
Ženské prsia sa počas tehotenstva menia, aby sa pripravili na dojčenie dieťaťa. Medzi bežné zmeny patria:
Približne od 16. týždňa tehotenstva sú prsníky schopné začať produkovať materské mlieko. Nie je nezvyčajné, že z bradaviek vyteká malé množstvo slamovo sfarbenej tekutiny nazývanej kolostrum. Počas tehotenstva sa niekedy vytvoria aj hrčky v prsníkoch, ale vo všeobecnosti ide o benígne cysty alebo fibroadenómy, ktoré nie sú dôvodom na obavy. Ak z bradaviek začne vytekať akákoľvek krvavá tekutina, žena by sa mala poradiť so svojím lekárom.
Vývoj prsníkov počas tehotenstva môže viesť k významnému zväčšeniu dvorca prsníka (nafúknuté bradavky), erektilným bradavkám a/alebo citlivosti bradaviek.
Ženské prsia počas tehotenstva rastú, zvyčajne o 1 až 2 veľkosti košíčkov. Žena, ktorá pred tehotenstvom nosila podprsenku s veľkosťou C, si môže počas dojčenia kúpiť podprsenku s veľkosťou F alebo väčšou. Ženský trup tiež rastie a veľkosť jej podprsenky sa môže zväčšiť o jedno alebo dve čísla. Priemerne 80 % žien nosí nesprávnu veľkosť podprsenky, a matky, ktoré sa pripravujú na dojčenie, môžu využiť profesionálne prispôsobenie podprsenky laktačnou poradkyňou. Po narodení dieťaťa, po počiatočnej fáze dojčenia kolostrom, matka pocíti, ako sa jej prsia napĺňajú mliekom (niekedy sa tento stav označuje ako „prichádzajúce mlieko“). Toto sa môže stať približne 50 – 73 hodín po pôrode. Po začatí plnej laktácie prsia ženy výrazne napučia a môžu byť bolestivé, hrudkovité a ťažké (čo sa označuje ako preplnenie). Jej prsia sa môžu opäť zväčšiť o ďalšiu 1 alebo 2 veľkosti košíčkov, ale individuálna veľkosť prsníkov sa môže líšiť v závislosti od toho, koľko dieťa saje z každého prsníka. Zmeny veľkosti prsníkov počas tehotenstva môžu súvisieť s pohlavím dieťaťa, pretože matky dievčat pociťujú väčšie zmeny vo veľkosti prsníkov ako matky chlapcov.
Množstvo ľudí a dokonca aj zdravotníckych pracovníkov sa mylne domnieva, že dojčenie spôsobuje ochabnutie prsníkov (označované ako "ptóza"). V dôsledku toho sa niektorí novopečení rodičia zdráhajú dojčiť svoje deti. Vo februári 2009 Cheryl Coleová povedala britskému časopisu "Vogue", že váhala s dojčením kvôli vplyvu, ktorý by to mohlo mať na jej prsníky. „Chcem dojčiť,“ povedala, „ale videla som, čo to môže urobiť, takže si to možno budem musieť prehodnotiť.“ V skutočnosti sa dojčenie nepovažuje za hlavný faktor prispievajúci k mastoptóze. V skutočnosti sú najväčšími faktormi ovplyvňujúcimi ptózu fajčenie cigariet, index telesnej hmotnosti (BMI) ženy, jej tehotenstvo, veľkosť dekoltu pred tehotenstvom a vek.
Veľkosť prsníkov neurčuje množstvo mlieka, ktoré žena vyprodukuje, ani to, či bude schopná úspešne dojčiť svoje dieťa. Väčšie prsníky pred tehotenstvom sú znakom toho, že v prsníku je viac tukových buniek, ktoré neovplyvňujú tvorbu materského mlieka. Dôležitejším ukazovateľom sú zmeny prsníkov počas tehotenstva. Ak žena počas tehotenstva nepociťuje žiadne zmeny bradaviek alebo prsníkov, je to signál, že môže mať zriedkavé ochorenie, ako je hypoplázia prsníkov, ktorá môže viesť k väčším ťažkostiam s dojčením. Ženy, ktorých prsia sú jednoducho menšie, ale u ktorých došlo k nejakým zmenám prsníkov, budú mať pravdepodobne úspešné dojčenie.

</doc>
<doc id="732610" url="https://sk.wikipedia.org/wiki?curid=732610" title="Free the Nipple">
Free the Nipple

Free the Nipple je topfreedom kampaň vytvorená v roku 2012 počas predprodukcie rovnomenného filmu z roku 2014. Kampaň zdôrazňuje všeobecnú konvenciu, ktorá umožňuje mužom objavovať sa na verejnosti hore bez, zatiaľ čo pre ženy to isté považuje za sexuálne, sugestívne alebo neslušné, a tvrdí, že tento rozdiel je diskriminačný a je v rozpore s právami žien. Kampaň argumentuje, že by malo byť právne a kultúrne prijateľné, aby ženy odhaľovali bradavky na verejnosti.
Niektoré celebrity, vrátane Miley Cyrusovej, Leny Dunhamovej, Jennifer Anistonovej, Scout Willisovej, Rihanny, Cary Delevingnovej, Naomi Campbellovej a Florence Pughovej, vyjadrili podporu hnutiu #FreeTheNipple na sociálnych sieťach. Florence Pughová v rozhovore pre "Vogue" reagovala na komentáre o svojich šatách z červeného koberca slovami: „Ak som v nich šťastná, tak si ich oblečiem. Samozrejme, nechcem ľudí uraziť, ale myslím si, že môj názor je: Ako vás môžu moje bradavky až tak uraziť?“

</doc>
<doc id="732611" url="https://sk.wikipedia.org/wiki?curid=732611" title="Zoznam geografických článkov/Œ">
Zoznam geografických článkov/Œ

Tento index bol automaticky vygenerovaný podľa tejto . Obsahuje 2 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
œt.
Œting
œu.
Œuilly (Marne)

</doc>
<doc id="732612" url="https://sk.wikipedia.org/wiki?curid=732612" title="Chrám svätého Mikuláša z Myry (Sofia)">
Chrám svätého Mikuláša z Myry (Sofia)

Chrám svätého Mikuláša z Myry () je chrám Bulharskej pravoslávnej cirkvi z 13. storočia, ktorý sa nachádza sa v meste Sofia v oblasti Sofia v juhozápadnom Bulharsku. 
Budova má pridelený štatút kultúrnej pamiatky miestneho významu.
Je svojimi dejinami jedným z najstarších chrámov v Sofii. Bol v priebehu svojej histórie veľakrát poškodený a obnovovaný. V časoch najväčšieho rozmachu pôsobil ako metropolitný chrám.
Iné názvy.
Chrám je známy aj ako Chrám svätého Mikuláša z Myry Divotvorcu (), Chrám svätého Mikuláša Divotvorcu (), alebo Kaplnka svätého Mikuláša z Myry ().
Lokalita.
Chrám svätého Mikuláša z Myry sa nachádza v centrálnej časti mesta Sofia v rajóne Sredec na ulici „Car Kalojan“ (, doslova "ulica cára Kalojana") č. 8, oproti budove Sofijskej metropoly.
Dejiny.
Prvá budova.
Pôvodný chrám vznikol v priebehu 4. storočia, pričom ho nechal postaviť cisár Konštantín I. Veľký. Chrám bol súčasťou jeho rezidencie.
Súčasná budova.
Súčasný chrám (do dnešnej doby však niekoľkokrát významne prestavaný) si nechal postaviť ako rodinný chrám a súčasť svojej mestskej rezidencie v 13. storočí sebastokrator Kalojan. V cestopise nemeckého cestovateľa a evanjelického teológa Stephana Gerlacha z roku 1578 sa chrám spomína pod názvom "Chrám svätého Mikuláša Veľkého".
V období bulharského národného obrodenia (18. storočie až rok 1878) bol chrám niekoľkokrát obnovovaný a prestavovaný až do podoby veľkého trojloďového chrámu so zvonicou.
V roku 1939 chrám prichýlil bývalých duchovných, ktorí boli vylúčení z ruskej cirkvi po tom, čo ich sovietske veľvyslanectvo vyhlásilo za bielogvardejcov. Medzi nimi bol arcibiskup Serafim Sobolev, ktorého sarkofág sa nachádza v krypte ruského Chrámu svätého Mikuláša na bulvári cára Osloboditeľa. 30. marca 1944 bola budova chrámu vážne poškodená v dôsledku zásahu bombou pri leteckom bombardovaní Sofie. Chrám bol následne obnovený v priebehu 50. rokov 20. storočia na naliehanie bulharského patriarchu Kirila.
V roku 1955 bol budove udelený štatút kultúrnej pamiatky miestneho významu.
Charakteristika.
Čiastočne sú zachované aj časti stien pôvodného chrámu zo 4. storočia. Nachádzajú sa v malej kaplnke, ktorá sa nachádza v interiéri chrámu vľavo od vchodu.
V dnešnej podobe po poslednej obnove chrám architektonicky pripomína bulharskú stredovekú malú kaplnku. Väčšia časť dnešnej budovy chrámu však pochádza z rekonštrukčných prác v 50. rokoch 20. storočia, zo stredovekej budovy je zachovaná jedna stena (severná) a taktiež pôvodná podlaha, v dôsledku čoho chrám pôsobí, ako keby bol zasadený pod úroveň terénu.
V chráme sa uchováva ikona zobrazujúca svätého Mikuláša z Myry, ktorá je považovaná za zázračnú, keďže bez ujmy prestala bombardovanie v roku 1944.
Štatút a dôvod pamiatkovej ochrany.
Kategória: kultúrna pamiatka miestneho významu
Rok vyhlásenia: 1955
Dôvod pamiatkovej ochrany: historická, architektonicko-staviteľská a umelecká hodnota budovy

</doc>
<doc id="732613" url="https://sk.wikipedia.org/wiki?curid=732613" title="Telarché">
Telarché

Telarché (gréčtina), známe aj ako pučanie prsníkov, je začiatok sekundárnej mamogenézy, ktorá často predstavuje začiatok puberty. Je to štádium, v ktorom sa mužské a ženské prsníky líšia v dôsledku rozdielnych hladín hormónov; u niektorých mužov sa však vyskytuje stav, pri ktorom sa im vyvíjajú prsníky, nazývaný gynekomastia. Telarché sa zvyčajne vyskytuje vo veku 8 až 13 rokov s výraznými rozdielmi medzi jednotlivými dievčatami. Počiatočný rast prsného tkaniva však nastáva počas vývoja plodu. U žien je zvyčajne prvým príznakom puberty (menej často to môže byť druhý príznak po pubarché).
Ženy zvyčajne zažívajú menarché približne dva roky po začiatku telarché, pričom úplný vývoj prsníkov od telarché až po dospelé prsníky trvá 2 až 4 roky, ale môže trvať až do 18 rokov. Okrem toho sa puberta považuje za oneskorenú, ak sa vývoj prsníkov nezačne vo veku 13 rokov alebo ak dievča nedostalo prvú menštruáciu (menarché) do troch rokov od puberty. Okrem toho, sekundárny vývoj prsníkov, ku ktorému dochádza pred dovŕšením 7 rokov, môže byť príznakom predčasné telarché alebo predčasnej puberty. Je potrebné poznamenať, že u niektorých dievčat sa thelarche objaví s následnou regresiou vývoja prsníkov a potom o mesiace alebo roky neskôr sa opäť začne normálny rast prsníkov sprevádzaný normálnymi pubertálnymi zmenami; toto sa nazýva prechodné telarché.
Pubertálne zmeny vrátane vývoja prsníkov sa hodnotia pomocou Tannerovej stupnice, kde 1. štádium predstavuje obdobie pred začiatkom pučania prsníkov, 2. štádium predstavuje začiatok pučania prsníkov alebo telarché, 3. a 4. štádium predstavuje kontinuálny rast prsníkov a vývoj dvorca a 5. štádium označuje ukončenie vývoja. Tento systém nepoužíva veľkosť prsníkov, ale namiesto toho skúma tvar prsníkov, bradaviek a dvorcov, aby určil postup rastu.
Rôzne hormóny interagujú a vedú k zmenám pozorovaným počas telarché. Rast a hromadenie tukového tkaniva v prsníkoch je indukované estrogénom, zatiaľ čo vývoj mliečnych žliaz a dvorcov je spôsobený progesterónom; estrogén aj progesterón produkujú vaječníky. V dôsledku zmien v hladinách hormónov sa mladé prsia pravdepodobne vyvíjajú asymetricky a v mnohých prípadoch zostanú prsníky v dospelosti nerovnakej veľkosti alebo tvaru.

</doc>
<doc id="732616" url="https://sk.wikipedia.org/wiki?curid=732616" title="Jan Baptist van der Meiren">
Jan Baptist van der Meiren

Jan Baptist van der Meiren (* 1664, Antverpy† 1708 alebo neskôr) bol flámsky maliar špecializujúci sa na malé, zvyčajne animované krajinky, pohľady na prístav a bojové scény s početnými postavami. Okrem času stráveného vo Viedni v roku 1695 pracoval celú svoju kariéru v Antverpách.
Život.
Jan Baptist van der Meiren sa narodil 15. decembra 1664 v Antverpách. O jeho vzdelaní nie sú známe žiadne podrobnosti. V roku 1685 bol prijatý za majstra v antverpskom cechu svätého Lukáša. Napriek nedostatku písomných dôkazov niektorí historici špekulujú, že mohol navštíviť Taliansko, keďže jeho dielo vykazuje mnoho talianskych prvkov.
V roku 1690 sa oženil s Catharinou Tassaertovou. V roku 1695 prijal za žiaka Jaspera Broersa. Keď bol v roku 1700 zvolený za dekana antverpského cechu svätého Lukáša, zaplatil sumu 300 guldenov, aby bol oslobodený od výkonu tejto funkcie.
Jan Baptist van der Meiren bol veľmi úspešný pri práci v osvedčených flámskych žánroch a tešil sa medzinárodnej priazni významných zberateľov, ako napríklad Alžbety Farnese. Jeho diela mali v tom čase vysoké ceny.
Dátum jeho smrti nie je jasný, ale predpokladá sa, že musel zomrieť medzi rokmi 1700 a 1708. Ak je pripisovanie kompozície z roku 1736 v zbierke Múzea západného a orientálneho umenia v Kyjeve van der Meirenovi správne, poukazuje to na dátum úmrtia v roku 1736 alebo po ňom.
Práca.
Jan Baptist van der Meiren maľoval malé krajinky s výjavmi talianskych trhov a prístavov v rovnakom duchu ako Pieter Bout. Maľoval aj stretnutia jazdcov a biblické výjavy v exotických krajinách. Príležitostne maľoval postavy v krajinách Adriaena Fransa Boudewijnsa.
Van der Meiren rád maľoval v malom formáte a používal techniku oleja na medi. Toto médium umocňovalo jasnosť a živosť jeho farieb s výraznými odtieňmi modrej a zelenej, ktoré boli typické pre flámsky štýl. Jeho práca štetcom je rýchla a živá, ale chýba jej kreativita. Malý formát a medené médium, ktoré uprednostňoval, uľahčili export jeho kompozícií. Antverpskí obchodníci s umením Forchondt ho poverili, aby na export oživil niekoľko krajiniek od iných umelcov, ako boli Adriaen Frans Boudewyns a Lucas van Uden.
Van der Meirenova tvorba ovplyvnila ďalších antverpských maliarov, ako boli Arnold Frans Rubens a Peter Tillemans.

</doc>
<doc id="732617" url="https://sk.wikipedia.org/wiki?curid=732617" title="Daniël Boone">
Daniël Boone

Daniël Boone (tiež Boon alebo Boontje), raz podpísaný ako Daniel Adriaensen (* 1631/1632, Borgerhout, Flámske grófstvo† 1686), bol flámsky maliar známy svojimi žánrovými scénami hrubiánskych typov v štýle Adriaena Brouwera a Egberta van Heemskerka. Poslednú časť svojej kariéry strávil v Holandskej republike a v Anglicku.
Život.
O Booneovom živote je známe len veľmi málo. Podľa životopisca umelca Jacoba Campa Weyermana sa Daniël Boone narodil v roku 1632 v Borgerhoute, dedine neďaleko Antverp. Keďže 17. septembra 1665 uviedol, že má 34 rokov, a 21. septembra 1654 uviedol, že má 23 rokov, pravdepodobne sa narodil v roku 1631 alebo 1632. Bol bratom Huybrechta Booneho (zomrel v roku 1660 v Middelburgu) a Salomona Booneho, ktorý žil v Middelburgu. Daniël sa neskôr stal poručníkom Huybrechtových detí.
Campo Weyerman uviedol, že Joos van Craesbeeck bol Booneovým majstrom. Van Craesbeeck bol antverpský maliar, ktorý bol žiakom Adriaena Brouwera a bol známy svojimi žánrovými scénami zobrazujúcimi postavy z nižších vrstiev, ako aj scény ľudí zo strednej triedy. Van Craesbeeck v druhej časti svojej kariéry pôsobil v Bruseli. V knihách cechov svätého Lukáša v Antverpách alebo v Bruseli nie je záznam o Booneho učňovskej praxi.
Booneova prítomnosť v Amsterdame a jeho spoločenské kruhy sú doložené v roku 1654. V tomto roku pre neho a Pietera van Roestraetena urobil dispozíciu Reynier Hals, syn slávneho maliara Fransa Halsa. Van Roestraeten bol maliarom zátiší, ktorý pochádzal z Haarlemu, ale vtedy žil v Amsterdame. Bol tiež švagrom Reyniera Halsa. V záznamoch týkajúcich sa Reyniera Halsa sa nenachádza žiadna ďalšia zmienka o Booneovi. Ďalej sa nezdá, že by medzi týmito dvoma umelcami existovalo nejaké vzájomné štýlové ovplyvňovanie. To by naznačovalo, že obaja umelci si neboli blízki. Vzťah s van Roestratenom mohol byť silnejší, keďže van Roestraten mohol byť autorom Booneho obrazu "Bradatý muž stláča citrón na pečeného vtáka na tanieri". Van Roestraten sa presťahoval za prácou do Londýna približne v rovnakom čase ako Boone a podobne ako Boone tam žil do konca svojho života.
V Amsterdame sa Boone možno poznal aj s Egbertom van Heemskerkom, ktorý tam v roku 1661 svedčil Reynierovi Halsovi a v 60. rokoch 16. storočia sa na istý čas zdržiaval v Amsterdame pred odchodom do Anglicka. V rokoch 1660 a 1661 bol Boone zaznamenaný v dokumentoch v Middelburgu, ktoré pravdepodobne súviseli s vybavovaním dedičstva jeho brata Huybrechta a opatrovníctvom Huybrechtových detí. V roku 1665 je zaznamenaný jeho pobyt na Nieuwendijku v Amsterdame. Krátko po roku 1665 odišiel Boone do Anglicka. Musel byť veľmi plodný, keďže v rokoch 1689 až 1692 bolo na londýnskych aukciách ponúknutých 99 jeho žánrových obrazov.
Tradične sa predpokladá, že holandský rytec Jan Griffier, ktorý žil v Londýne od roku 1666, vytvoril mezzotintový portrét Boonea ako hráča na husle. Keďže však táto mezzotinta bola údajne vytvorená podľa obrazu Hendricka ter Brugghena, ktorý zomrel skôr, ako sa Boone narodil, zdá sa nepravdepodobné, že by na mezzotinte bol zobrazený Boone. Keďže posmrtný predaj jeho zbierky bol inzerovaný v Londýnskych novinách 22. septembra 1692, Boone musel zomrieť pred týmto dátumom.
Práca.
Hoci sa zdá, že Boone bol plodným maliarom, v súčasnosti je známych len niekoľko jeho diel. Nezachovali sa žiadne datované Booneho diela. Známe sú jeho žánrové scény a žánrové portréty. Tieto diela sú v roľníckom žánri drsne vyzerajúcich roľníkov, ktorí sa venujú veselým zábavám v krčmách. V týchto dielach bol zrejmý vplyv Egberta van Heemskerka, žiaka Pietera de Grebbera. Medzi ďalšie vplyvy patrí Adriaen van Ostade, David Teniers mladší a Adriaen Brouwer.

</doc>
<doc id="732619" url="https://sk.wikipedia.org/wiki?curid=732619" title="Kravská">
Kravská

Kravská je vodný tok v Strážovských vrchoch a Hornonitrianskej kotline na území okresu Prievidza. Je to pravostranný prítok rieky Nitry s dĺžkou približne 5,2 km a je tokom IV. rádu. 
Priebeh toku.
Potok pramení na východnom okraji Strážovských vrchov, v geomorfologickom podcelku Zliechovská hornatina a jej časti Javorinka, na východných výbežkoch Zadného diela (), v nadmorskej výške približne Od prameňa v lesnom poraste v závere Kravskej doliny tečie východným, postupne juhovýchodným smerom, oblasťou poznačenou lesnou ťažbou. V hornej časti nemá významnejšie prítoky a zakrátko opúšťa zalesnenú oblasť a s ňou aj Zliechovskú hornatinu aj Strážovské vrchy. Dočasne sa točí na juh a krátko tvorí hranicu Prievidzskej kotliny, ktorá je podcelkom Hornonitrianskej kotliny. Pokračuje mierne zvlnenou krajinou, oblasťou lúk a pasienkov a v lokalite Bôrik priberá svoj najvýznamnejší prítok, pravostranný Hlboký potok. Smeruje na juh popri trojici vodných nádrží, západným okrajom Nitrianskeho Pravna, pričom vytvára mnohé meandre. Nad Poluvsím priberá menší ľavostranný prítok, následne preteká obcou a na jej južnom okraji sa v nadmorskej výške približne vlieva ako pravostranný prítok do rieky Nitry. Potok patrí do širšieho povodia rieky Váh.
Potok pramení a preteká iba územím okresu Prievidza v Trenčianskom kraji. Na hornom toku tečie katastrom obce Tužina, v strednej časti územím Nitrianskeho Pravna a napokon územím obce Poluvsie.

</doc>
<doc id="732620" url="https://sk.wikipedia.org/wiki?curid=732620" title="Friedrich Michael Falcko-birkenfeldský">
Friedrich Michael Falcko-birkenfeldský



</doc>
<doc id="732621" url="https://sk.wikipedia.org/wiki?curid=732621" title="Camille Costa de Beauregard">
Camille Costa de Beauregard

Blahoslavený Camille Costa de Beauregard (* 17. február 1841, Chambéry, Sardínske kráľovstvo† 25. marec 1910, Chambéry) bol francúzskym kanonikom zo Chambéry. V roku 1868 založil sirotinec v Bocage, ktorý bol určený na vzdelávanie chudobných a opustených detí. Katolícka cirkev ho liturgicky uctieva 27. mája.
Životopis.
Camille Costa de Beauregard sa narodil 17. februára 1841 v savojskom Chambéry v Sardínskom kráľovstve. Prišiel na svet do šľachtickej rodiny v kráľovstve Piemont-Sardínia. V mladosti bol šikanovaný. 
Ako 22-ročný sa rozhodol všetko zanechať, aby viedol radikálnejší kresťanský život a rozhodol sa stať kňazom. V septembri 1863 vstúpil do francúzskeho seminára v Ríme, kde bol 26. mája 1866 v Bazilike svätého Jána v Lateráne vysvätený za kňaza.
Camille odmietol vstúpiť do Akadémie cirkevných šľachticov, v rámci ktorej by mohol dosiahnuť cirkevnú kariéru, a v júni 1867 sa vrátil do Chambéry, kde sa stal vikárom katedrály. Tam pod patronátom savojského svätca Františka Saleského založil fond vzájomnej pomoci. Camille viedol chudobný a strohý život a úplne sa venoval apoštolátu.
V auguste 1867 zasiahla Chambéry a región cholera. Otec Costa organizoval charitatívnu pomoc. Keď videl množstvo sirôt a opustených detí, rozhodol sa niekoľko z nich prijať do svojho domova. Vďaka daru od grófa z Boigne a vlastnému dedičstvu založil v roku 1868 sirotinec v Bocage, ktorý mohol ubytovať až 150 detí. Keďže mal blízko k svätému Jánovi Boscovi, otec Costa zavádzal saleziánske princípy výchovy, ktoré budujú dôverný vzťah medzi vychovávateľom a mladými. Deti učil poľnohospodárstvu. Až do svojej smrti 25. marca 1910 vo veku 69 rokov sa venoval sirotám.
Po jeho smrti sa v novinách objavovali označenia ako „svätý z Chambéry“ alebo dokonca „otec sirôt“. Jeho pohrebu sa zúčastnilo niekoľko tisíc ľudí. Pochovali ho na cintoríne Paradis v Chambéry v roku 1910. Jeho pozostatky boli 19. apríla 1911 prevezené do Bocage počas slávnostného ceremoniálu, pričom sa na tejto udalosti zúčastnilo viac ako tisíc ľudí.
Pokračovanie misie.
Po Costovej smrti pokračoval v jeho práci jeho synovec Ernest, ktorý ju v roku 1954 zveril saleziánom dona Bosca. Vznikla aj nadácia "Fondation du Bocage", ktorá bola v roku 1981 uznaná za verejnoprospešnú. V roku 2025 sa starala o 150 mladých ľudí v detskom domove a viac ako 200 študentov na súkromnej poľnohospodárskej strednej škole.
Uctievanie.
Po dlhom skúmaní života a cností Costu de Beauregard ho pápež Ján Pavol II. v roku 1991 vyhlásil za ctihodného. Prvá žiadosť o blahorečenie pri príležitosti stého výročia jeho úmrtia bola podaná už v roku 2010, ale Dikastérium pre kauzy svätých ju zamietlo. Cesta k blahorečeniu sa otvorila až 14. marca 2024, keď pápež František podpísal dekrét, ktorým uznal zázrak na príhovor otca Costu.
Uznaný zázrak, ktorý viedol k blahorečeniu tohto kňaza, sa spája s okom jedného dieťaťa. Jeho oko bolo v novembri 1910 (teda viac šesť mesiacov po smrti Camille Costa de Beauregard) postihnuté kvôli pichľavej časti lopúcha. Uzdravilo sa veľmi rýchlo a bez akéhokoľvek lekárskeho zásahu po tom, ako mu ošetrovateľka priložila vreckovku, ktorá patrila Costovi. Svedectvá sa zachovali v archívoch a umožnili blahorečenie. Oftalmológovia pri Dikastériu pre kauzy svätých vypracovali medzi rokmi 20152018 päť správ, v ktorých sa snažili o vysvetlenie tohto javu. Lekárska komisia 30. marca 2023 jednomyseľne skonštatovala, že toto uzdravenie nevedia vysvetliť.
Slávnostnú omšu, počas ktorej bol vyhlásený za blahoslaveného, celebroval 17. mája 2025 v katedrále v Chambéry apoštolský nuncius pre Francúzsko Celestine Migliore za prítomnosti 4 500 veriacich. Išlo o prvé blahorečenie počas pontifikátu Františkovho nástupcu Leva XIV. Tohto nového blahoslaveného dávaju za príklad „činného prístupu k utrpeniu“.
Liturgická spomienka na blahoslaveného Camilla Costu sa slávi 27. mája.

</doc>
<doc id="732622" url="https://sk.wikipedia.org/wiki?curid=732622" title="Železničná zastávka Harmanec">
Železničná zastávka Harmanec

Železničná zastávka Harmanec je železničná zastávka v Harmanci. Nie je elektrifikovaná. Leží na trati 170 Zvolen – Vrútky.
Doprava.
Na zastávke sa nachádza 1 koľaj. Zastávka patrí do Oblastného riaditeľstva Zvolen.

</doc>
<doc id="732624" url="https://sk.wikipedia.org/wiki?curid=732624" title="Go Topless Day">
Go Topless Day

Go Topless Day (), známy aj ako National Go Topless Day () alebo International Go Topless Day () je každoročné podujatie, ktoré sa koná v Spojených štátoch a Kanade na podporu práva žien byť na verejnosti hore bez z dôvodu rodovej rovnosti. V štátoch, kde ženy majú toto právo, sa oslavujú zákony o topfreedom a v štátoch, kde je ženám hore bez zakázané, sa konajú protesty.
Toto každoročné podujatie bolo založené v roku 2007 skupinou Go Topless z Nevady, ktorú založil Claude Vorilhon, vodca Raeliánskeho hnutia, náboženstva zameraného na UFO.

</doc>
<doc id="732625" url="https://sk.wikipedia.org/wiki?curid=732625" title="Kalojan">
Kalojan

Kalojan môže byť:

</doc>
<doc id="732626" url="https://sk.wikipedia.org/wiki?curid=732626" title="Kryty na bradavky">
Kryty na bradavky

Kryty na bradavky (, v jednotnom čísle kryt na bradavku, ) sú náplasti, ktoré zakrývajú bradavky a dvorce prsníkov, zvyčajne samolepiace alebo pripevnené lepidlom. Zvyčajne sa nosia v pároch. Vznikli ako súčasť burleskných predstavení a umožňovali tanečniciam vystupovať úplne hore bez odhaľovania bradaviek, aby poskytli komerčnú formu zábavy s holými prsníkmi. Náplasti sa tiež niekedy používajú pri opaľovaní, pričom ich nosia striptérky a showgirls, alebo ako forma protestu počas podujatí za práva žien, ako napríklad Go Topless Day. V niektorých prípadoch je to preto, aby sa predišlo možnému trestnému stíhaniu podľa zákonov o verejnom pohoršení.
Okrem toho, že sa používajú ako spodná bielizeň namiesto podprsenky, nosia sa aj viditeľne ako módny doplnok, kde sa vyžaduje ukázať prsníky, ale nie bradavky, a niekedy sa im hovorí nálepky na bradavky (). Kryty niekedy nosia aj bikini baristky, zamestnankyne najaté na podávanie kávy z chatrčí pri ceste, ktorí majú na sebe spodnú bielizeň, tangá alebo odhalené plavky.

</doc>
<doc id="732627" url="https://sk.wikipedia.org/wiki?curid=732627" title="Nálepky na bradavky">
Nálepky na bradavky



</doc>
<doc id="732628" url="https://sk.wikipedia.org/wiki?curid=732628" title="Pubarché">
Pubarché

Pubarché (gréčtina) označuje prvý výskyt pubického ochlpenia počas puberty. Je to jedna z prvých fyzických zmien puberty a môže sa vyskytnúť nezávisle od úplnej puberty. Zvyčajne je to druhý príznak puberty, po telarché u žien a gonadarché u mužov (hoci u žien sa môže vyskytnúť aj pred telarché, ale je to menej časté).
Skoré štádium pohlavného dospievania, známe aj ako adrenarché, sa vyznačuje charakteristikami vrátane vývoja ochlpenia na ohanbí, axilárneho ochlpenia, apokrinného telesného zápachu dospelých, akné a zvýšenej mastnoty vlasov a pokožky. Encyclopedia of Child and Adolescent Health priraďuje pubarché SMR2 ​​(hodnotenie pohlavnej zrelosti) a definuje ho ako vývoj ochlpenia na ohanbí, ku ktorému dochádza v priemernom veku 11,6 roka u dievčat (rozsah 9,3 – 13,9 roka) a 12,6 roka u mužov (rozsah 10,7 – 14,5 roka). Ďalej opisuje, že fyzickým prejavom pubarché je velusové ochlpenie na pyskoch ohanbia alebo na báze penisu.
Štúdia skúmala, či dráha telarché, začínajúca pubertu samotným vývojom prsníkov, alebo dráha pubarché, začínajúca pubertu samotným vývojom ochlpenia v oblasti ohanbia, predstavuje skutočný pubertálny vývoj. Štúdia je observačná, longitudinálna kohortová. Kohorta štúdie je obmedzená na skupinu černošiek a bielych dievčat, ktoré boli každoročne počas desiatich rokov pozorované. Výskum dospel k záveru, že pubarché môže predstavovať skutočné pubertálne dozrievanie.

</doc>
<doc id="732630" url="https://sk.wikipedia.org/wiki?curid=732630" title="Adrenarché">
Adrenarché

Adrenarché je skoré štádium pohlavného dozrievania, ku ktorému dochádza u niektorých vyšších primátov (vrátane ľudí), zvyčajne vrcholí okolo veku 20 rokov a podieľa sa na vývoji pubického ochlpenia, telesného zápachu, mastnej pokožky, podpazušného ochlpenia, sexuálnej príťažlivosti/sexuálnej túžby/zvýšeného libida a mierneho akné. Počas adrenarché nadobličky vylučujú zvýšené hladiny slabých adrenálnych androgénov, vrátane dehydroepiandrosterónu (DHEA), dehydroepiandrosterónsulfátu (DHEA-S) a androstendiónu (A4), ale bez zvýšených hladín kortizolu. Adrenarché je výsledkom vývoja novej zóny kôry nadobličiek – retikulárnej zóny. Adrenarché je proces súvisiaci s pubertou, ale odlišný od dozrievania a funkcie osi hypotalamus-hypofýza-gonády (HPG).

</doc>
<doc id="732633" url="https://sk.wikipedia.org/wiki?curid=732633" title="Maliar Io (4. stor. pred Kr.)">
Maliar Io (4. stor. pred Kr.)

Maliar Io je konvenčné meno kampánskeho maliara červenofigúrových váz, činného približne v rokoch 350 až 325 pred Kr.
Maliar Io, anonymný grécky maliar váz z Kampánie (pravdepodobne sídlil v Capue), bol pomenovaný novozélandským historikom umenia A. D. Trendallom podľa maľby na viedenskom (Kunsthistorisches Museum Wien 1035) červenofigúrovom oinochoé, na ktorom je okrem Io zobrazených aj mnoho iných postáv. Tento umelec patril do okruhu Parrishovho maliara, ktorý bol zase členom maliarskej školy Maliara Kassandry.
Viedenské oinochoé (typu 3) sa zdá byť jedinou takouto vázou, ktorú namaľoval Maliar Io. Inak uprednostňoval hydrie a baňaté lékythoi. Veľkosť nádoby je obzvlášť pozoruhodná. S výškou 38,5 cm je to jeden z najväčších džbánov oinochoé, ktoré sú v rámci kampánskej vázovej produkcie známe. Pozoruhodné je aj rozloženie postáv v obrazovom poli v dvoch zónach nad sebou, čo je inak u džbánov oinochoé pomerne zriedkavé. Je tu zobrazených 21 osôb, čo je počet, ktorý nemá žiadne iné kampánske oinochoé tejto formy. Nemecký archeológ R. Engelmann už v roku 1874 identifikoval niektoré zobrazené postavy na váze. V žene sediacej v strede dolného vlysu s kravskými rohmi na čele spoznal Io a muža sediaceho nad ňou na kožušine, ktorý drží roh na pitie, identifikoval ako Arga. Hermes vpravo bol známy so svojím okrídleným klobúkom, okrídlenými sandálmi a kérykeionom. Zvažoval pomenovanie ženy sediacej vľavo hore v priestore, držiacej zrkadlo a obklopenej dvoma Erótmi, a nakoniec ju označil ako Afroditu. Chýbalo mu však presvedčivé vysvetlenie pre zostávajúce postavy (6 žien, 5 Erótov, 3 mladých mužov), takže dospel k záveru, že tieto postavy tam boli bezmyšlienkovite pridané, len aby tento priestor vyplnili.
Na základe štylistickej analýzy bolo tomuto umelcovi pripísaných len niekoľko váz, medzi ktoré patrí napr. londýnska (British Museum F 211 ) červenofigúrová hydria so zobrazením Dioskúrov a Herakla, zvoncový kratér (British Museum F 495 ) so satyrom a menádou, alebo lebes gamikos (British Museum F 495 ) so ženou sediacou na skale.

</doc>
<doc id="732635" url="https://sk.wikipedia.org/wiki?curid=732635" title="Daniel Boone">
Daniel Boone



</doc>
<doc id="732640" url="https://sk.wikipedia.org/wiki?curid=732640" title="Bud Bindi">
Bud Bindi

Bud Bindi alebo Buď Bindi je slovenský komediálny televízny seriál z roku 1996. Hlavné úlohy vo všetkých častiach stvárňujú Miroslav Noga a Stanislav Dančiak. Scenáristami a režisérmi projektu boli Jozef Slovák, Jozef Heriban a Pavol Jursa. Jednotlivé epizódy pozostávajú z niekoľkominútových humorných skečov, ktoré sú bez dialógov (okrem medzinárodne známych anglických slov alebo citoslovci). Seriál bol vysielaný vo viacerých zahraničných krajinách, vrátane Japonska či Austrálie.

</doc>
<doc id="732644" url="https://sk.wikipedia.org/wiki?curid=732644" title="Ivan Mačák">
Ivan Mačák

PhDr. Ivan Mačák (* 26. august 1935, Gbelce – † 2. september 2016, Bratislava) bol slovenský muzikológ, etnomuzikológ, organológ, publicista, editor, hudobný manažér a vysokoškolský pedagóg. Špecializoval sa na štúdium tradičných hudobných nástrojov. Bol považovaný za „nestora slovenskej hudobnej historiografie a muzikografie“.
Životopis.
V roku 1959 absolvoval hudobnú vedu na Filozofickej fakulte Univerzity Komenského. Diplomovú prácu venoval ľudovej piesni v Turzovke. V rokoch 1965 až 2002 pracoval ako kustód pre hudobné nástroje Hudobného oddelenia Historického ústavu Slovenského národného múzea a samostatného Hudobného múzea. V roku 1971 na študijnom pobyte v Kanade skúmal hudobné nástroje Indiánov a Inuitov. V roku 1972 pri pobyte v Indii uskutočnil „štúdium historických a ikonografických prameňov indických tradičných hudobných nástrojov.“
V rokoch 1977 až 1986 pripravoval Súťaž výrobcov ľudových hudobných nástrojov o Cenu Dr. Ladislava Lenga v Detve a pritom uskutočňoval hudobno-sociologický výskum hudobnosti slovenského vidieka. Výsledky publikoval v edícii "Slovenské ľudové hudobné nástroje" a vo viacerých monografiách, ktoré editoval alebo sa na nich autorsky podieľal. V rokoch 1991 až 1994 bol riaditeľom Hudobného múzea. V roku 1983 bola v Letohrádku Dardanely v Markušovciach otvorená výstava klávesových hudobných nástrojov, ktorú Mačák založil.
Spolupracoval s viacerými organizáciami, najmä s Comité international de musée et collection d'instruments de musique a Študijnou skupinou pre ľudové hudobné nástroje v rámci International Council for Traditional Music a bol členom omisie pre hudobné nástroje v Medzinárodnej rade múzeí (International Council of Museums – ICOM). Autorsky a editorsky sa podieľal na viacerých ďalších publikáciách ako "Annual Bibliography of European Ethnomusicology", "Osobnosti európskej hudby a Slovensko" alebo "Pramene slovenskej hudby". Na Vysokej škole múzických umení vyučoval úvod do muzikológie.
Svoju etnoorganologickú, filozofickú a antropologickú knižnicu, LP-archív a rukopisy (spolu vyše 600 kusov) venoval Katedre etnológie a folkloristiky Univerzity Konštantína Filozofa kde vznikol Fond Ivana Mačáka.
Jeho manželkou bola Mária Mačáková.

</doc>
<doc id="732646" url="https://sk.wikipedia.org/wiki?curid=732646" title="Cappella Istropolitana">
Cappella Istropolitana

Cappella Istropolitana je komorný orchester založený v roku 1981 v Bratislave. Umeleckým vedúcim je Robert Mareček.
Dejiny.
Orchester vznikol pod názvom Pressburger Solisten (Bratislavskí sólisti) a krátko ho viedol Jack Martin Händler. Vznikol z hráčov Slovenskej filharmónie. V roku 1991 teleso bratislavský magistrát vymenoval za komorný orchester mesta Bratislavy, v tejto pozícii bolo do roku 2024. V rokoch 1995 až 2004 orchester účinkoval na "Hommage à Lucia Popp". Cappella Istropolitana nahrala viacej než 90 CD. Získala dve platinové nahrávky. BBC Music Magazine v roku 2000 zaradil nahrávku symfónií Ignaza Pleyela do zoznamu 60 najlepších nahrávok toho roka. Orchester dirigoval aj Adrian Kokoš. Do roku 2024 orchester fungoval pod Bratislavským kultúrnym a informačnýmé strediskom. Hudobníci mali v BKIS 0,14 pracovný úväzok.

</doc>
<doc id="732654" url="https://sk.wikipedia.org/wiki?curid=732654" title="Udeľovanie Oscarov 2023">
Udeľovanie Oscarov 2023



</doc>
<doc id="732655" url="https://sk.wikipedia.org/wiki?curid=732655" title="Udeľovanie Oscarov 2018">
Udeľovanie Oscarov 2018



</doc>
<doc id="732656" url="https://sk.wikipedia.org/wiki?curid=732656" title="Udeľovanie Oscarov 2015">
Udeľovanie Oscarov 2015



</doc>
<doc id="732657" url="https://sk.wikipedia.org/wiki?curid=732657" title="Udeľovanie Oscarov 2013">
Udeľovanie Oscarov 2013



</doc>
<doc id="732658" url="https://sk.wikipedia.org/wiki?curid=732658" title="Udeľovanie Oscarov 2012">
Udeľovanie Oscarov 2012



</doc>
<doc id="732659" url="https://sk.wikipedia.org/wiki?curid=732659" title="Udeľovanie Oscarov 2011">
Udeľovanie Oscarov 2011



</doc>
<doc id="732660" url="https://sk.wikipedia.org/wiki?curid=732660" title="Udeľovanie Oscarov 2010">
Udeľovanie Oscarov 2010



</doc>
<doc id="732661" url="https://sk.wikipedia.org/wiki?curid=732661" title="Udeľovanie Oscarov 2009">
Udeľovanie Oscarov 2009



</doc>
<doc id="732662" url="https://sk.wikipedia.org/wiki?curid=732662" title="Udeľovanie Oscarov 2008">
Udeľovanie Oscarov 2008



</doc>
<doc id="732665" url="https://sk.wikipedia.org/wiki?curid=732665" title="Chrám stará svätá Petka (Sofia)">
Chrám stará svätá Petka (Sofia)

Chrám stará svätá Petka (), známy aj ako Starý chrám svätej Petky (), alebo len Chrám svätej Petky () je stredoveký chrám Bulharskej pravoslávnej cirkvi z polovice 13. storočia, ktorý sa nachádza sa v meste Sofia v oblasti Sofia v juhozápadnom Bulharsku.
Budova má pridelený štatút kultúrnej pamiatky národného významu.
Lokalita.
Chrám stará svätá Petka sa nachádza v centrálnej časti mesta Sofia v rajóne Sredec na ulici „Car Kalojan“ (, doslova "ulica cára Kalojana") č. 7 vo vnútornom dvore budovy Sofijskej metropoly.
Dejiny.
Chrám bol podľa prevedených výskumov postavený v rokoch 12411257 počas panovania sebastokratora Aleksandra, brata cára Ivana Asena II., ktorý v tom čase spravoval Sredeckú oblasť. Rok začiatku výstavby je označený na vnútornej stene pri vchode do budovy.
Chrám bol poškodený po tom, čo Sofiu v roku 1382 obsadili osmanské vojská. Následne bol niekoľkokrát opravovaný a rozširovaný. V cestopise nemeckého cestovateľa a evanjelického teológa Stephana Gerlacha z roku 1578 sa chrám spomína pod názvom "Svätá Paraskeva, metropolitný chrám".
V roku 1930 bol chrám vstavaný do novopostavenej budovy Sofijskej metropoly.
V roku 1955 bol budove udelený štatút kultúrnej pamiatky národného významu.
Chrám je v súčasnosti (2025) plne funkčným chrámom Bulharskej pravoslávnej cirkvi a konajú sa v ňom pravidelne Božské liturgie.
Charakteristika.
Budova chrámu je malá jednoloďová stavba s kamennými základmi, tehlovou stenou a drevenou vrchnou časťou. Strop je tvorený tehlovou klenbou a múry sú pomerne hrubé. Budova je dlhá 1213 metrov a široká 10 metrov. Vedľa hlavnej budovy bola neskôr (1866) pristavaná ženská časť (dlhá 5 metrov) na dvoch poschodiach, pričom podlaha spodného poschodia je v úrovni podlahy kostola a podlaha horného poschodia je takmer na úrovni nádvoria.
Chrám v súčasnej podobe je vstavaný do budovy Sofijskej metropoly, ktorá bola postavená v roku 1930. Interiérová časť chrámu sa rozkladá na niekoľkých výškových úrovniach, ktoré poukazujú na jednotlivé etapy výstavby a následných prestavieb. Najhlbšie položené časti podlahy chrámu sa nachádzajú až dva metre pod úrovňou okolitého terénu.
V najstaršej a najnižšie položenej časti chrámu boli odkryté zvyšky stien z obdobia neskorej antiky, pričom sa jedná s najväčšou pravdepodobnosťou i pozostatky rezidencie cisára Konštantína I. Veľkého.
V priestore chrámu sa nachádza tzv. ajazmo s liečivou vodou, ktorej prameň vyviera pod oltárom.
V chráme sa uchovávajú staré cenné ikony, ako aj relikvie svätej Paraskevy (Petky)patrónky chrámu a taktiež kus stromu, ktorý rástol na mieste, kde bol v priebehu 16. storočia sťatý bulharský svätec, mučeník Terapontij Sofijský a bol skropený jeho krvou.
Štatút a dôvod pamiatkovej ochrany.
Kategória: kultúrna pamiatka národného významu
Rok vyhlásenia: 1955
Dôvod pamiatkovej ochrany: archeologická, architektonicko-staviteľská a umelecká hodnota budovy

</doc>
<doc id="732667" url="https://sk.wikipedia.org/wiki?curid=732667" title="Chrám stará svätá Petka">
Chrám stará svätá Petka

Chrám stará svätá Petka môže byť:

</doc>
<doc id="732668" url="https://sk.wikipedia.org/wiki?curid=732668" title="Stredná a východná Európa">
Stredná a východná Európa

Stredná a východná Európa je geopolitický termín, ktorý zahŕňa krajiny v strednej Európe (najmä Vyšehradská skupina), východnej Európe, severovýchodnej Európe (predovšetkým pobaltské štáty) a juhovýchodnej Európe (hlavne Balkán), pričom zvyčajne označuje bývalé komunistické štáty východného bloku a Varšavskej zmluvy, ako aj bývalej Juhoslávie. V odbornej literatúre sa pre tento pojem často používajú skratky CEE (odvodené z ) alebo CEEC (podľa ). Organizácia pre hospodársku spoluprácu a rozvoj (OECD) tiež používa pomenovanie „stredoeurópske a východoeurópske krajiny“ (, "CEEC") pre zoskupenie zahŕňajúce niektoré z týchto krajín. Tento termín sa niekedy používa ako alternatíva k pojmu „východná Európa“ pre neutrálnejšie zoskupenie.
Definície.
V užšom zmysle.
Stredná a východná Európa zahŕňa v užšom zmysle krajiny bývalého východného bloku (Varšavská zmluva) západne od hranice s bývalým Sovietskym zväzom po druhej svetovej vojne, nezávislé štáty bývalej Juhoslávie a tri pobaltské štáty – Estónsko, Lotyšsko, Litva (ktoré sa rozhodli nepridať k SNŠ spolu s ostatnými 12 bývalými republikami ZSSR). Krajiny CEE sa ďalej delia podľa ich statusu pristúpenia k Európskej únii (EÚ): osem krajín, ktoré vstúpili do EÚ 1. mája 2004 (Česko, Estónsko, Litva, Lotyšsko, Maďarsko, Poľsko, Slovensko a Slovinsko), krajiny, ktoré pristúpili 1. januára 2007 (Rumunsko a Bulharsko) a Chorvátsko, ktoré sa stalo členským štátom EÚ 1. júla 2013. Podľa analýzy Svetovej banky z roku 2008 je prechod na pokročilé trhové hospodárstvo ukončený vo všetkých desiatich krajinách, ktoré vstúpili do EÚ v rokoch 2004 a 2007.
Ide o bývalé socialistické štáty, ktoré ležia na východ od Rakúska, Nemecka (západná časť) a Talianska, na sever od Grécka a Turecka (európska časť), na juh od Fínska a Švédska a na západ od Bieloruska, Moldavska, Ruska a Ukrajiny:
V širšom zmysle.
Pojem „stredná a východná Európa“ sa občas používa aj pre celú kontinentálnu Európu na východ od hraníc EÚ pred jej rozšírením na východ.
V širšom zmysle sem preto patria aj:
Ďalšie definície.
Podľa Organizácie pre hospodársku spoluprácu a rozvoj (OECD) sú „stredoeurópske a východoeurópske krajiny (CEEC) termínom OECD pre skupinu krajín, ktorú tvoria Albánsko, Bulharsko, Česko, Chorvátsko, Maďarsko, Poľsko, Rumunsko, Slovensko, Slovinsko a tri pobaltské štáty: Estónsko, Litva a Lotyšsko“.
Termín "stredná a východná Európa" (skrátene "CEE") nahradil v kontexte krajín s prechodnou ekonomikou alternatívny výraz "stredovýchodná Európa", najmä preto, lebo skratka "ECE" (z ) je nejednoznačná: bežne označuje "Európsku hospodársku komisiu", nie stredovýchodnú Európu.

</doc>
<doc id="732669" url="https://sk.wikipedia.org/wiki?curid=732669" title="Jack Martin Händler">
Jack Martin Händler

Jack Martin Händler (* 30. august 1947, Bratislava – † 24. máj 2023, Bratislava) bol slovenský hustlista a dirigent. Bol organizátorom Hudobných dní Bruna Waltera.
Životopis.
Do roku 1969 študoval hru na husliach na Konzervatóriu v Bratislave (u Jána Skladaného) a roku 1973 na Vysokej škole múzických umení v Bratislave. V rokoch 1973 až 1975 študoval na Moskovskom štátnom konzervatóriu P. I. Čajkovského kde bol jedným z posledných žiakov Davida Ojstracha.
Významným koncertom bol husľový koncert od Arama Chačaturjana so Slovenskou filharmóniou kde vystúpil ako sólista. pod skladateľovým vedením.
V roku 1978 sa odsťahoval do Nemecka kde pôsobil v orchestroch, napr. Hamburskom štátnom orchestri a 14 sezón v orchestri Bayreuther Festspielorchester (19821996). Tento orchester tiež dirigoval na koncertoch v Luxemburgu (1995) a vo Wartburgu (1996). V roku 1989 založil orchester Solistes Européens Luxembourg. S týtmo telesom v roku 2004 koncertoval pre Valné zhromaždenie OSN pri príležitosti rozšírenia Európskej únie. V roku 2002 založil Európsku hudobnú akadémiu so sídlom v Schengene a neskôr tiež v Bratislave.
Po odchode zo Solistes Européens (2009) pracoval na Hudobných dňoch Bruna Waltera (HDBW). V roku 2004 na nich predstavil Symfonický orchester Bruna Waltera, ktorý založil. S Hudobnými dňami Bruna Waltera spolupracoval do roku 2017. Poslaním HDBW je spájať Európu rečou hudby, zameraním na mestá Bratislava, Viedeň a Budapešť nadväzujú na obdobie, kedy mestá spájal spoločný kultúrny priestor. V roku 1994 založil projekt Tribune Internationale des Jeunes Interprètes/Medzinárodná tribúna mladých interpretov (MTMI), majstrovský kurz pri Bratislavských hudobných slávnostiach.
Pri jeho úmrtí Ústredný zväz židovských náboženských obcí uviedol: „Dnes ráno (24. 5. 2023) nás nečakane opustil Jacky Händler. 8. mája 2023 v plnej sile dirigoval náš koncert pri príležitosti skončenia vojny a dňa Európy v Bratislave. Zomrel profesionálny umelec, charizmatický šíriteľ židovskej kultúry, neúnavný obhajca myšlienky európskej vzájomnosti a predovšetkým dobrý priateľ mnohých z vás.“ Jeho manželkou bola Elena Händler.
Dielo.
Händler realizoval viac než 80 hudobných nahrávok.

</doc>
<doc id="732672" url="https://sk.wikipedia.org/wiki?curid=732672" title="Pubické ochlpenie">
Pubické ochlpenie

Pubické ochlpenie () je ochlpenie rastúce v oblasti genitálií, slabín a niekedy aj na hornej časti stehien (u dospelej ženy sa pubické ochlpenie vyskytuje na pahorku ohanbia a veľkých pyskoch ohanbia). Ide o sekundárny pohlavný znak, ktorý sa začína prejavovať v období puberty. Na rozdiel od vlasov dorastá pubické ochlpenie iba 3 až 8 centimetrov a má inú štruktúru. Rast pubického ochlpenia je daný hormóny a jeho intenzita sa rozdeľuje do piatich stupňov podľa tzv. Tannerovej stupnice, zavedené britským pediatrom Jamesom Tannerom. 
Klasifikácia.
Tannerova stupnica (klasifikácia) štádií vývoja pubického ochlpenia má nasledujúcich päť stupňov. Rob, Martan a Citterbart vo svojej knihe "Gynekológia" spomínajú prejavy u žien v nasledujúcich štádiách:
Spoločnosť a kultúra.
Upravovanie a odstraňovanie.
Upravovanie alebo úplné odstránenie pubického ochlpenia sa stalo v mnohých kultúrach bežné či zvykom. V islamských spoločenstvách je odstraňovanie pubického ochlpenia náboženstvom podporovaná praktika. Odstraňovanie pubického ochlpenia sa označuje ako depilácia (pokiaľ sú odstraňované iba viditeľné chĺpky) alebo epilácia (pokiaľ je odstránené ochlpenie aj s korienkami). Upravovanie a odstraňovanie však nie je iba doménou žien; existuje aj u mužov. Medzi dôvody odstraňovania pubického ochlpenia patria hygiena, estetika, tradície, náboženstvo a sexuálne praktiky.

</doc>
<doc id="732673" url="https://sk.wikipedia.org/wiki?curid=732673" title="Planéta 51">
Planéta 51

Planéta 51 (orig. Planet 51) je americko-britsko-španielska animovaná sci-fi komédia režiséra Jorgeho Blanca podľa scenára Joea Stillmana. V hlavných úlohách v pôvodnom znení sa predstavili Dwayne Johnson, Justin Long, Jessica Bielová, Gary Oldman, Seann William Scott a John Cleese. Film je o astronautovi, ktorý pristane na cudzej planéte, kde mu jeden z mimozemšťanov pomáha vrátiť sa na svoju vesmírnu loď, pričom sa spolu vyhýbajú armáde.
Dej.
Zelení obyvatelia Planéty 51 žijú spokojným životom v útulných domčekoch na predmestí, vychovávajú deti, venčia psíkov. Pokojnú idylku ruší len strach z mimozemskej invázie. Ich obavy sa jedného dňa naplnia. Astronaut NASA, kapitán Charles „Chuck“ Baker, pristane s vesmírnou loďou množstva svetelných rokov od domova. Domnieva sa, že nadišiel veľký okamih a on objavil neosídlenú planétu. Avšak krátko na to zistí, že tu rozhodne nie je prvý, nieto sám. Pristál uprostred záhrady práve v čase, keď si rodina zelených starousadlíkov užíva grilovaciu párty. Kapitán Chuck, zmätený z podivných postavičiek miestnych obyvateľov, sa dáva na útek. Cestou naráža na ďalšie a ďalšie potvorky, ktoré sú pri stretnutí so zvláštnou cudzou bytosťou vydesené rovnako ako on. Celá Planéta 51 je v pohotovosti, paranoidný generál so svojou armádou vydáva rozkaz chytiť a zneškodniť nevítaného „mimozemšťana“. Chuck sa ukryje v planetáriu, v ktorom pracuje ako brigádnik šestnásťročný domorodý „zelenáč“ Lem. Napriek tomu, že ich prvé stretnutie nie je úplne najšťastnejšie, vznikne medzi nimi skutočné priateľstvo. Chuck sa s Lemovou pomocou musí dostať k rakete skôr, než odletí späť na Zem bez neho.
Slovenský dabing.
Spolupráca na slovenskom znení.
Vyrobila spoločnosť CENCI, s.r.o. v štúdiu Yes Production pre Intersonic v roku 2009. Výsledný mix bol vytvorený v Štúdiu Virtual Praha.

</doc>
<doc id="732674" url="https://sk.wikipedia.org/wiki?curid=732674" title="Slimačí sliz">
Slimačí sliz

Slimačí sliz je druh hlienu (vonkajšej telesnej sekrécie) produkovaný slimákmi, ktoré sú ulitníkovými mäkkýšmi. Suchozemské slimáky a slizniaky produkujú hlien, rovnako ako všetky ostatné druhy ulitníkov, z morských, sladkovodných a suchozemských biotopov. Reprodukčný systém ulitníkov tiež produkuje hlien interne zo špeciálnych žliaz.
Chemicky patrí hlien produkovaný suchozemskými ulitníkmi do triedy glykozaminoglykánov (predtým nazývaných mukopolysacharidy). Navonok jeden druh hlienu produkuje noha ulitníka a zvyčajne sa používa na lezenie. Druhý druh vonkajšieho hlienu sa vyvinul tak, aby pokrýval vonkajšie časti tela ulitníka; u suchozemských druhov tento povlak pomáha predchádzať vysychaniu odkrytých mäkkých tkanív. Hlien z nohy ulitníka má niektoré vlastnosti lepidla a niektoré vlastnosti lubrikantu, čo umožňuje suchozemským slimákom liezť po zvislých povrchoch bez toho, aby spadli.
Slizová stopa, ktorú za sebou zanecháva suchozemský ulitník, je často viditeľná ako strieborná stopa na povrchoch, ako je kameň alebo betón.
Produkcia slizu.
Slimák uvoľňuje rôzne druhy hlienu v závislosti od spôsobu, akým je stimulovaný. Pri normálnej stimulácii je hlien viskózny (lepkavý), ale ak je slimák neustále alebo dokonca násilne rozrušený, uvoľňuje číre penivé sekréty. Ak je slimák sexuálne vzrušený, hlien, ktorý uvoľňuje, je číry a viskózny. V prípade druhu "Cornu aspersum" sa výlučky skladajú zo syntetizovaných produktov z rôznych typov sekrečných žliaz. Všetky tieto žľazy sú jednobunkové, ktoré sa nachádzajú v spojivovom tkanive a vylučujú svoje produkty cez póry, ktoré prechádzajú medzi epidermálnymi bunkami. Majú rôzne tvary a zvyčajne majú dlhý vylučovací kanálik. Existuje osem rôznych typov sekrečných žliaz. Štyri z týchto rôznych typov vylučujú bielkoviny, vápnik, pigmenty a lipidy.
Použitie v medicíne.
V čínskej medicíne sa niektoré vlastnosti slimačieho slizu ukázali ako užitočné. Tradičná čínska medicína používala sliz rôznymi spôsobmi na liečbu rôznych chorôb a kozmetických problémov. Používal sa aj ako pleťové krémy na vrásky a suchú pokožku v kozmetike. Číňania tiež používali stálofarebné a suché vlastnosti slimačieho slizu ako prírodné farbivo, ktoré predstavovalo bohatstvo a moc. Hlien preukázal niekoľko biologických aktivít vrátane antimikrobiálnych, antioxidačných, antityrozinázy a protinádorových aktivít.
Nová generácia tkanivového lepidla bola vyvinutá s využitím prirodzených adhéznych javov a mechanizmov, ako je napríklad gél zo slimačieho hlienu, ktorý vykazuje vynikajúcu hemostatickú aktivitu, biokompatibilitu a biologickú odbúrateľnosť. Je účinný pri urýchľovaní hojenia rán v plnej hrúbke kože u normálnych aj diabetických samcov potkanov.

</doc>
<doc id="732675" url="https://sk.wikipedia.org/wiki?curid=732675" title="Zoznam mnohookých bytostí v mytológii a fikcii">
Zoznam mnohookých bytostí v mytológii a fikcii

Tento článok obsahuje zoznam mnohookých bytostí v mytológii a beletrii. Zoznam zahŕňa bytosti, ktoré majú viac očí na tele alebo na hlave (alebo hlavách); pre bytosti, ktoré majú viac očí, pretože majú viac hláv, z ktorých každá má dve oči, pozri polycefália v mytológii.

</doc>
<doc id="732677" url="https://sk.wikipedia.org/wiki?curid=732677" title="Michaela Martišková">
Michaela Martišková

Michaela Martišková (* 23. február 2006, Slovensko) je slovenská futbalistka. Reprezentovala Slovensko v kategóriách WU15, WU17 a WU19 a od júla 2025 hrá za taliansky tím Bologna FC 1909 a slovenskú reprezentáciu.
Klubová kariéra.
V slovenskej lige hrala za kluby Spartak Trnava a Slovan Bratislava. V Slovane dala v 25 zápasoch 25 gólov. Od 1. júla 2025 má podpísanú zmluvu s talianskym klubom Juventus Turín, zmluvu má do 30. júna 2028. Od augusta 2025 hosťuje v talianskej Bologni, tím hrá druhu taliansku ligu.
Reprezentácia.
Slovensko reprezentovala v kategóriách WU15, WU17 a WU19. Debut v seniorskej kategórii mala 25. októbra 2025 v prípravnom zápase proti Ukrajine.

</doc>
<doc id="732678" url="https://sk.wikipedia.org/wiki?curid=732678" title="Zlatná (prítok Nitry)">
Zlatná (prítok Nitry)

Zlatná je vodný tok v Strážovských vrchoch a Hornonitrianskej kotline na území okresu Prievidza. Je to pravostranný prítok rieky Nitry s dĺžkou približne 8 km a je tokom IV. rádu. 
Priebeh toku.
Potok pramení na východnom okraji Strážovských vrchov, v geomorfologickom podcelku Malá Magura, v lokalite Dolné lazy, v nadmorskej výške približne Pramenná oblasť je poznačená ťažbou dreva a v lokalite je tak nesúvislý lesný porast. Potok tečie sprvu na východ, neskôr krátko na juh popod Starý vrch (). V lokalite Zahájené priberá krátky ľavostranný prítok a pokračuje na juhovýchod. V oblasti Zlatné opúšťa zalesnenú oblasť a zo Strážovských vrchov a ich podcelku Malá Magura pokračuje do Prievidzskej kotliny, ktorá je podcelkom Hornonitrianskej kotliny. V strednej časti tečie už mierne zvlnenou krajinou, oblasťou lúk a pasienkov. Na severnom okraji Kanianky v lokalite Potôčky priberá svoj najvýznamnejší, ľavostranný prítok zo svahov Starého vrchu. Onedlho priberá aj menší pravostranný prítok od obce Kanianka a smeruje na juhovýchod, okrajom obce Lazany. Stáča sa viac južným smerom a následne, v nadmorskej výške približne , sa vlieva ako pravostranný prítok do rieky Nitry. Potok patrí do širšieho povodia rieky Váh.
Potok pramení a preteká iba územím okresu Prievidza v Trenčianskom kraji. Od prameňa tvorí istý čas katastrálnu hranicu území obcí Poruba a Kanianka, na strednom toku vedie územím Lazian a napokon preteká katastrom obce Nedožery-Brezany.

</doc>
<doc id="732680" url="https://sk.wikipedia.org/wiki?curid=732680" title="Victoria Kaláberová">
Victoria Kaláberová

Victoria Kaláberová (* 7. júl 2001, New York, USA) je slovenská futbalistka, narodená v New Yorku. Hrá za poľský tím GKS Katowice a za slovenskú reprezentáciu.
Klubová kariéra.
V slovenskej lige hrala dve sezóny za Slovan Bratislava. Jednu sezónu 2020/2021 hrala za španielsky Real Oviedo. Odtiaľ prestúpila do cyperského Aris Limassol, rok hrala za islandsky Afturelding, odtiaľ sa vrátila na Cyprus do Lakatamia Larnaka. Potom hrala jednu sezónu 2023/2024 v gréckom OFI Kréta. A v roku 2024 prestúpila do českej ligy do tímu Sparta Praha. A v lete 2025 prestúpila do poľskej ligy do tímu GKS Katowice.
Reprezentácia.
Jej reprezentačný debut bol 13. apríla 2021 prípravnom zápase proti Slovinsku.

</doc>
<doc id="732684" url="https://sk.wikipedia.org/wiki?curid=732684" title="Zoé Chauveau">
Zoé Chauveau

Zoé Chauveau (* 28. marec 1959, Boulogne-Billancourt) je francúzska herečka. Počas svojej kariéry sa objavila v 10 filmoch a niekoľkých televíznych projektoch.
Životopis.
Jej filmová kariéra prebiehala medzi rokmi 1976 až 1983. V roku 1976 sa objavila vo filme Clauda Leloucha s názvom "Si c'était à refaire" a hrala rolu Fatoun v dráme Daniela Duvala "L'Ombre des châteaux" (1977). V roku 1978 ju filmár Chabrol obsadil do snímky "Violette Nozière", ktorá rozpráva príbeh dospievajúcej prostitútky a vrahyne Violette Nozière. V roku 1980 si zahrala významnejšiu úlohu v tínedžerskej komédii "Girls" od režiséra Justa Jaeckina. Pokračovala hraním vo filmoch Roberta Enrica ("L'Empreinte des génians"), Sergia Corbucciho ("Il conte Tacchia") alebo Bernarda Stora, ktorý jej ponúkol jej poslednú filmovú rolu v komediálnej dráme "Novomanžel" s Richardom Berrym. Okrem filmových rolí sa objavila aj v televíznych dielach "Brigade des mineurs" (1978) a "Le Boulanger de Suresnes" (1981).

</doc>
<doc id="732685" url="https://sk.wikipedia.org/wiki?curid=732685" title="Jedenástka roka ženy (anketa)">
Jedenástka roka ženy (anketa)

Jedenástka roka bola anketa o najlepšiu futbalovú jedenástku žien v rokoch 1993 - 2015. Od roku 2005 mohli byť prvýkrát v ankete zaradené aj hráčky, ktoré pôsobia v zahraničných kluboch, ale museli splniť podmienku a figurovať v kádri slovenskej ženskej, resp. juniorskej reprezentácie. V roku 2011 vyhlásili Jedenástku roka po 3 ročnej prestávke. 
Nahradila ju Ženská ligová jedenástka roka, v ktorej môžu opäť byť len futbalistky z domácej najvyššej súťaže.
Jedenástka roka.
1993
Andrea Scherhauferová - Darina Škodlerová, Mária Palkovičová, Oľga Dobšovičová, Ľubica Remeňová, Alena Vnuková, Barbora Miezgová, Jana Hanzelová, Monika Geržová, Ivona Gážiová, Jiřina Dzúrová
1994
Barbora Benediková (Skloplast Trnava) - Darina Škodlerová (Slovan Bratislava), Mária Palkovičová (Slávia Holíč), Oľga Dobšovičová (Skloplast Trnava), Ľubica Remeňová (Slovan Bratislava), Marcela Lukácsová (Slovan Bratislava), Mária Hroncová (Slovan Rimavská Sobota), Jana Hanzelová (Slovan Bratislava), Monika Geržová (Slovan Bratislava), Ivona Gážiová (Slovan Bratislava), Jiřina Dzúrová (Slávia Holič)
1995
Viktória Kráľovičová (Spoje Bratislava) - Silvia Gajdošová (Slovan Bratislava), Darina Škodlerová (Spoje Bratislava), Hana Botková (Skloplast Trnava), Erika Benešová (Olympia Košice), Marcela Babuliaková (HFK Čadca), Ivona Gážiová (Slovan Bratislava), Mária Kúdelová (Skloplast Trnava), Marcela Lukácsová (Slovan Bratislava), Jana Hanzelová (Slovan Bratislava), Barbora Miezgová (Slovan Bratislava)
1996
Barbora Benediková (Skloplast Trnava) - Silvia Gajdošová (Slovan Bratislava), Darina Škodlerová (Slovan Bratislava), Oľga Kušnierová (Slovan Bratislava), Jana Knoppová (Inter Bratislava), Edita Surovcová (VIX Žilina), Hana Botková (Skloplast Trnava), Mária Kúdelová (Skloplast Trnava), Marcela Lukácsová, Kamila Beregszásziová (Olympia Košice), Barbora Miezgová (Slovan Bratislava)
1997
Barbora Benediková (Skloplast Trnava) - Silvia Gajdošová (Slovan Bratislava), Darina Škodlerová (Slovan Bratislava), Jana Knoppová (Tatra Poisťovňa), Edita Surovcová (Slovan Bratislava), Hana Botková (Slovan Bratislava), Mária, Kúdelová (Skloplast Trnava), Marcela Lukácsová (Slovan Bratislava), Zdenka Lisková (VIX Žilina), Marcela Babuliaková (VIX Žilina), Jana Juríková (VIX Žilina)
1998
Barbora Benediková (Skloplast Trnava) - Silvia Gajdošová (Slovan Bratislava), Katarína Čillíková (VIX Žilina), Edita Surovcová (Slovan Bratislava), Jana Knoppová (Tatra Poisťovňa), Marcela Lukácsová (Slovan Bratislava), Hana Botková (Slovan Bratislava), Darina Škodlerová (Slovan Bratislava), Marcela Ižová (Olympia Košice), Marcela Babuliaková (Čadca), Katarína Dugovičová (Tatra Poisťovňa)
1999 
Barbora Benediková (Skloplast Trnava) - Silvia Gajdošová (Slovan Bratislava), Darina Škodlerová (Slovan Bratislava), Andrea Budošová (HFK Čadca), Katarína Čillíková (VIX Žilina), Zdenka Lisková (VIX Žilina), Marcela Babuliaková (HFK Čadca), Marcela Lukácsová (Slovan Bratislava), Marcela Ižová (Olympia Košice), Kamila Beregszásziová (Olympia Košice), Jana Juríková (VIX Žilina)
2000
Barbora Benediková (Skloplast Trnava) - Eva Petrovová (Olympia Košice), Monika Matysová (Campri Nitra), Katarína Čillíková (VIX Žilina), Katarína Girašeková (DFK Prešov), Jana Hanzelová (Skloplast Trnava), Andrea Budošová (HFK Čadca), Marcela Ižová (Olympia Košice), Zdenka Lisková (VIX Žilina) , Kamila Beregszásziová (Olympia Košice), Marcela Babuliaková (HFK Čadca)
2001
Barbora Benediková (Trnava/Nitra) - Edita Surovcová (Slovan/Žiar nad Hronom) - Eva Petrovová (Olympia Košice), Andrea Budošová (Čadca), Katarína Čillíková (Žilina) - Katarína Girašeková (Prešov), Marcela Ižová (Olympia), Zdenka Lisková (Žilina), Marcela Lukácsová (Žiar nad Hronom) - Ivana Bojdová (Nitra), Kamila Beregszásziová (Olympia)
2002
Lenka Gazdíková (Slovan Bratislava) - Natália Mackovičová (Slovan Bratislava), Edita Surovcová (Žiar nad Hronom), Andrea Riháková (Slovan Bratislava), Katarína Hadbavná (Slovan Bratislava) - Marcela Lukácsová (Žiar nad Hronom), Katarína Girašeková (Prešov/Žiar nad Hronom), Zuzana Jamečná (Žilina), Marcela Ižová (Olympia Košice/Žiar nad Hronom) - Monika Felingová (Nitra), Mária Zubková (Prešov)
2003
Lenka Gazdíková (Slovan Bratislava) - Hana Meszárosová (Slovan Bratislava), Edita Surovcová (Žiar nad Hronom), Jaroslava Krutá (VIX Žilina), Natália Mackovičová (Slovan Bratislava) - Jana Hanzelová (Nitra), Kristína Cerovská (Atlas Veľký Krtíš), Marcela Lukácsová (Žiar nad Hronom), Marcela Ižová (Žiar nad Hronom) - Renáta Árvaiová (Malé Dvorníky), Monika Felingová (Nitra)
2004
Lenka Gazdíková (Slovan Bratislava/Polygraf VFA Bratislava) - Monika Geržová (MFK Malé Dvorníky), Kristína Cerovská (V. Krtíš/MŠK Žiar nad Hronom), Eva Kolenová (MŠK Žiar nad Hronom), Viera Králiková (ŠKF VIX Žilina) - Katarína Girašeková (Nitra/Slovan Duslo Šaľa), Zuzana Škorvánková (Čadca/Slovan Duslo Šaľa), Marcela Lukácsová (MŠK Žiar nad Hronom), Kamila Hudecová (V. Krtíš/MŠK Žiar nad Hronom) - Ivana Bojdová (Nitra/Slovan Duslo Šaľa), Jana Hanzelová (Nitra/Slovan Duslo Šaľa)
2005
Lenka Gazdíková (Sparta Praha) - Natália Mackovičová (Polygraf VFA Bratislava), Monika Matysová (Sparta Praha), Eva Kolenová (Slovan Duslo Šaľa,), Zuzana Jarošová (SC Horn) - Anna Petrušová (Erlaa), Miriama Fedorková (ŠK Štich Humenné), Andrea Budošová (Slavia Praha), Viera Králiková (ŠKF Žilina) - Katarína Dugovičová (Slovan Duslo Šaľa), Katarína Strožová (Otrokovice)
2006
Mária Korenčiová (Slovan Bratislava) - Natália Mackovičová (Ardagger), Monika Matysová (Sparta Praha), Eva Kolenová (Slovan Duslo Šaľa), Zuzana Jarošová (SC Horn) - Anna Petrušová (Aue), Lucia Ondrušová (Slovan Bratislava), Andrea Budošová (Slavia Praha), Viera Králiková (ŠKF Žilina) - Katarína Dugovičová (Slovan Duslo Šaľa), Katarína Strožová (1. FC Slovácko)
2007
Mária Korenčiová (Slovan Bratislava) - Veronika Klechová (Slovan Bratislava), Monika Matysová (Sparta Praha), Alexandra Bíróová (Slovan Duslo Šaľa), Eva Kolenová (Slovan Duslo Šaľa) - Dominika Škorvánková (Slovan Bratislava), Andrea Budošová (Slavia Praha), Lucia Ondrušová (Sparta Praha), Ivana Bojdová (Slovan Duslo Šaľa) - Katarína Dugovičová (Slovan Duslo Šaľa), Marcela Lukácsová (Slovan Duslo Šaľa)
2011
Lucia El-Dahaibiová (Slovan Duslo Šaľa) - Alexandra Bíróová (SV Neulengbach), Eva Kolenová (Slovan Duslo Šaľa), Monika Matysová (Spratzern), Jana Vojteková (Slovan Duslo Šaľa) - Ivana Bojdová (Raciborz), Veronika Klechová (Slovan Bratislava), Lucia Ondrušová (Sparta Praha), Lucia Šušková (Žilina/Slovan Bratislava) - Dominika Škorvánková (Slovan Bratislava), Dana Fecková (Slovan Bratislava)
2012
Lucia El Dahaibiová (Slovan Duslo Šaľa) - Jana Vojteková (Slovan Duslo Šaľa/Slovan Bratislava), Monika Matysová (ASV Spratzern), Eva Kolenová (Slovan Duslo Šaľa/SKV Altenmarkt), Alexandra Bíróová (SV Neulengbach) - Lucia Šušková (Slovan Bratislava), Lucia Ondrušová (Sparta Praha/Slovan Bratislava), Patrícia Fischerová (Žilina/1. FC Katowice), Patrícia Hmírová (Žilina/1. FC Katowice) - Dana Fecková (Slovan Bratislava), Dominika Škorvánková (Slovan Bratislava/SV Neulengbach)
2013
Mária Korenčiová (SC Sand) - Jana Vojteková (SV Neulengbach), Monika Matysová (ASV Spratzern), Alexandra Bíróová (SV Neulengbach), Patrícia Fischerová (1. FC Katowice) - Lucia Šušková (FC Neunkirch), Kristína Cerovská (FC Neunkirch), Lucia Ondrušová (Bohemians Praha), Dominika Škorvánková (SV Neulengbach) - Diana Bartovičová (Slavia Praha), Dana Fecková (FC Neunkirch)
2014
Mária Korenčiová (SC Sand) - Jana Vojteková (SV Neulengbach), Monika Matysová (FSK St.Pölten-Spratzern), Alexandra Bíróová (SV Neulengbach), Patrícia Fischerová (Zaglebie Lubin) - Mária Mikolajová (Partizán Bardejov), Lucia Ondrušová (FC Neunkirch), Lucia Šušková (TS Mitech Zywiec), Dana Fecková (FC Neunkirch) - Diana Bartovičová (Slavia Praha), Dominika Škorvánková (SV Neulengbach)
2015
Mária Korenčiová (SC Sand) - Jana Vojteková (SC Sand), Monika Matysová (Sparta Praha), Alexandra Bíróová (FSK Simacek St. Pölten), Patrícia Fischerová (Czarni Sosnowiec) - Mária Mikolajová (Partizán Bardejov), Lucia Ondrušová (FC Neunkirch), Lucia Šušková (TS Mitech Źywiec), Dana Fecková (FC Neunkirch), Dominika Škorvánková (SC Sand) - Diana Bartovičová (Slavia Praha)

</doc>
<doc id="732694" url="https://sk.wikipedia.org/wiki?curid=732694" title="Denisa Šalingová">
Denisa Šalingová



</doc>
<doc id="732697" url="https://sk.wikipedia.org/wiki?curid=732697" title="SPACE 40">
SPACE 40

SPACE 40, Velká encyklopedie družic a kosmických sond, je veľkou, pôvodnou, českou encyklopédiou kozmických družíc a sond. Vznikla pri príležitosti výročia vypustenia Sputniku.
Bola založená a vedená Antonínom Vítkom ako špecializovaná databáza kozmonautiky. Obsahuje zoznam všetkých kozmických štartov od roku 1957 až do začiatku roku 2012.
Autorsky a technicky sa na vytváraní databáze podieľali Antonín Vítek, Marcel Grün, František Martinek, Jiří Kroulík, Petr Lála, Jan Kusák, Antonín Havlíček, Michal Václavík, Petr Kubala, Miroslav Pospíšil, Přemysl Lukavský a David Jůna.
Vzhľadom na svoju komplexnosť a vysokú kvalitu zozbieraných údajov je Space 40 jedným z popredných diel svojho druhu ITS na svete.
Pokračovateľom tejto encyklopédie je databáza Space50.

</doc>
<doc id="732699" url="https://sk.wikipedia.org/wiki?curid=732699" title="Lenakapavir">
Lenakapavir

Lenakapavir (tiež Yeytuo, Yeztugo, GS-6207) je nové antivirotikum proti HIV, ktoré bolo 22. decembra 2022 schválené americkou FDA na supresiu vírusovej nálože u HIV-1 pozitívnych pacientov na základe klinickej štúdie Capella Trial (NCT04150068) u pacientov s multirezistentnými kmeňmi HIV-1 (Sunlenca). 18. júna 2025 bol lenakapavir schválený americkou FDA ako predexpozičná profylaxia proti možnej infekcii vírusom HIV, ktorá sa podáva dvakrát ročne podkožnou injekciou (Yeztugo). Lenakapavir sa podáva injekčne pod kožu dvakrát ročne a má vyššiu účinnosť ako denné perorálne podávanie proliečiv tenofoviru v kombinácii s emtricitabínom (Truvada). Lenakapavir sa predáva pod komerčným názvom Yeztugo od firmy Gilead Sciences, ktorá vlastní patentové právca na liečivo. Keďže ide o nové liečivo, ktoré je chránené patentom, jeho cena je vysoká, udáva sa 28 218 amerických dolárov (24 373 eur) za rok, čiže 14 109 amerických dolárov (12 186 eur) za jednu injekciu s obsahom lenakapaviru. Ako nežiaduce účinky sa opisujú: citlivosť v mieste vpichu, bolesť hlavy, nevoľnosť. Liečivo lenakapavir nie je na Slovensku toho času dostupné. 
Európska únia schválila 26.augusta 2025 lenakapavir na základe odporúčania regulátorov z Európskej liekovej agentúry. Liečivo sa bude predávať v Európskej únii (čiže v 27 členských štátoch EÚ), Islande, Lichtenštajnsku a Nórsku pod komerčným názvom Yeytuo. 
Farmakologické vlastnosti lenakapaviru.
Farmakodynamika.
Lenakapavir (300 mg tablety a 463,5 mg/1,5 ml injekcie) je dlhodobo pôsobiaci inhibítor HIV kapsidy schválený v Spojených štátoch, Spojenom kráľovstve, Kanade a Európskej únii na liečbu infekcie HIV v kombinácii s inými antiretrovírusovými liečivami u ľudí s multirezistentným HIV, ktorí prekonali dlhodobú liečbu HIV. Tablety lenakapaviru sú schválené na perorálne podanie počas začatia liečby lenakapavirom, pred alebo v čase prvej injekcie dlhodobo pôsobiaceho lenakapaviru v závislosti od spôsobu začatia liečby. 
Viacstupňový mechanizmus účinku lenakapaviru sa odlišuje od iných v súčasnosti schválených tried antivírusových látok a je navrhnutý tak, aby poskytol novú cestu pre vývoj dlhodobo pôsobiacej možnosti liečby pre jednotlivcov s multirezistentným HIV, ktorých vírus už účinne nereaguje na liečbu. Zatiaľ čo väčšina antivirotík pôsobí iba na jedno štádium replikácie vírusu,lenakapavir je navrhnutý tak, aby inhiboval HIV vo viacerých štádiách jeho životného cyklu a nemá žiadnu známu skríženú rezistenciu preukázanú "in vitro" s inými existujúcimi triedami liekov. Lenakapavir je jedinou možnosťou liečby HIV podávanou dvakrát ročne.
Lenakapavir je viacstupňový selektívny inhibítor funkcie kapsidu HIV-1, ktorý sa priamo viaže na rozhranie medzi proteínovými podjednotkami kapsidu. Lenakapavir inhibuje replikáciu vírusu HIV-1 tým, že zasahuje do viacerých základných krokov životného cyklu vírusu vrátane kapsidom sprostredkovaného vychytávania provírusovej DNA HIV-1 jadrom (blokovaním väzby jadrových importných proteínov na kapsid), zostavovania a uvoľňovania vírusu (narušením funkcie Gag/GagPol, znížením tvorby podjednotiek CA) a tvorby jadra kapsidu (narušením rýchlosti spájania podjednotiek kapsidu, čo vedie k deformovaným kapsidom).
Farmakokinetika.
Lenakapavir sa podáva v nasycovacej fáze vo forme tabliet, neskôr dvakrát ročne podkožnou injekciou. V prvý deň a druhý deň liečby je odporúčaná dávka 600 mg lenakapaviru užívaná perorálne. Vo ôsmy deň liečby je odporúčaná dávka 300 mg užívaná perorálne. Následne sa v 15. deň liečby odporúča dávka 927 mg podávaná formou subkutánnej injekcie. Odporúčaná dávka je 927 mg lenakapaviru podávaných formou subkutánnej injekcie raz za každých šesť mesiacov (26 týždňov) od dátumu podania poslednej injekcie (± 2 týždne). Injekcie lenakapaviru sú len na subkutánne použitie. Injekcie lenakapaviru sa musia podávať iba subkutánne do brucha (dve injekcie naraz, každá do iného miesta) zdravotníckym pracovníkom. Injekcie lenakapaviru sa nesmú podávať intradermálne.
Lenakapavir má dlhý biologický polčas a vysoký distribučný objem. Má však nízku biologickú dostupnosť, čo vyžaduje invazívne injekčné podanie.
Absorpcia.
Subkutánne podanie.
Lenakapavir sa po subkutánnom podaní úplne absorbuje. V dôsledku pomalého uvoľňovania z miesta subkutánneho podania je profil absorpcie subkutánne podávaného lenakapaviru komplexný s maximálnymi plazmatickými koncentráciami dosahovanými 84 dní po podaní. 
Perorálne podanie.
Lenakapavir sa po perorálnom podaní absorbuje s maximálnymi plazmatickými koncentráciami dosahovanými približne 4 hodiny po podaní lenakapaviru. Absolútna biologická dostupnosť po perorálnom podaní lenakapaviru je nízka (približne 6 až 10 %). Lenakapavir je substrátom P-gp. Hodnoty AUC, Cmax a Tmax lenakapaviru po konzumácii jedla s nízkym obsahom tuku (~400 kcal, 25 % tuku) alebo s vysokým obsahom tuku (~1 000 kcal, 50 % tuku) boli porovnateľné so stavom nalačno. Perorálny lenakapavir sa môže podávať bez ohľadu na jedlo.
Distribúcia.
Distribučný objem lenakapaviru v rovnovážnom stave bol u účastníkov s infekciou HIV-1 po intenzívnej predchádzajúcej liečbe na základe analýzy populačnej farmakokinetiky 976 litrov. Lenakapavir sa vo veľkej miere viaže na plazmatické bielkoviny (približne 99,8 %, na základe údajov "in vivo").
Biotransformácia.
Po jednorazovej intravenóznej dávke rádioaktívne značeného lenakapaviru podanej zdravým účastníkom sa 76 % celkového rádioaktívne značeného liečiva vylúčilo stolicou a &lt; 1 % močom. V plazme (69 %) a stolici (33 %) prevažovala nezmenená forma lenakapaviru. Metabolizmus zohrával v eliminácii lenakapaviru menej významnú úlohu. Lenakapavir bol metabolizovaný prostredníctvom oxidácie, "N"-dealkylácie, hydrogenácie, hydrolýzy amidových väzieb, glukuronidácie, konjugácie hexózy, konjugácie pentózy a konjugácie glutatiónu; najmä prostredníctvom CYP3A a UGT1A1. Žiaden z cirkulujúcich metabolitov nepredstavoval &gt; 10 % plazmatickej expozície súvisiacej s liekom.
Eliminácia.
Medián polčasu eliminácie po perorálnom podaní bol v rozmedzí od 10 do 12 dní a v rozmedzí od 8 do 12 týždňov po subkutánnom podaní. Klírens lenakapaviru na základe analýzy populačnej farmakokinetiky u účastníkov s infekciou HIV-1 po intenzívnej predchádzajúcej liečbe bol 3,62 l/h.

</doc>
<doc id="732701" url="https://sk.wikipedia.org/wiki?curid=732701" title="Turistická značkovaná trasa číslo 2423">
Turistická značkovaná trasa číslo 2423

 Turistická značkovaná trasa číslo 2423 je modrá trasa v Strážovských vrchoch. Vedie z Prejty (miestna časť Dubnice nad Váhom) na chatu pod Ostrým vrchom a je dlhá 50,3 km. Turistická trasa je v správe Klubu slovenských turistov.

</doc>
<doc id="732703" url="https://sk.wikipedia.org/wiki?curid=732703" title="Keresztúr">
Keresztúr

Keresztúr (iné tvary: Keresztur, Kerestúr) môže byť bývalý (alebo aj súčasný) maďarský (alebo z maďarčiny pochádzajúci) názov viacerých geografických sídiel:

</doc>
<doc id="732704" url="https://sk.wikipedia.org/wiki?curid=732704" title="Keresztur">
Keresztur



</doc>
<doc id="732705" url="https://sk.wikipedia.org/wiki?curid=732705" title="Kanianka (potok)">
Kanianka (potok)

Kanianka je vodný tok v Strážovských vrchoch a Hornonitrianskej kotline na území okresu Prievidza. Je to pravostranný prítok rieky Nitry s dĺžkou približne 9 km a je tokom IV. rádu. 
Priebeh toku.
Potok pramení na juhovýchodnom okraji Strážovských vrchov, v geomorfologickom podcelku Malá Magura, na južných svahoch Hornej polianky (), v nadmorskej výške približne Od prameňa pod hrebeňom, vedúcom z Magury () na Boškovie laz (), tečie juhovýchodným smerom. Priberá menší pravostranný prítok zo svahov Boškovho lazu a pokračuje popod lokalitu Zahájené (), kde doňho vteká významný pravostranný potok z oblasti Panský háj. Nad obcou Kanianka opúšťa zalesnenú oblasť a zo Strážovských vrchov a ich podcelku Malá Magura vteká do Prievidzskej kotliny, ktorá je podcelkom Hornonitrianskej kotliny. Preteká centrom obce a postupne sa stáča na juh, obtekajúc vodnú nádrž. Z nej vyteká ďalší pravostranný prítok Kanianky, ktorá pokračuje cez Kanianske lúky a Bojnické na juhovýchod, poľnohospodársky využívanou krajinou. Na dolnom toku tečie východne od mesta Bojnice, bez významnejších prítokov k nive rieky Nitry. Do nej ústi na okraji Prievidze, v nadmorskej výške približne ako jej pravostranný prítok. Potok patrí do širšieho povodia rieky Váh.
Potok pramení a preteká iba územím okresu Prievidza v Trenčianskom kraji. Na hornom toku vedie územím obce Kanianka, neskôr pokračuje územím mesta Bojnice.

</doc>
<doc id="732707" url="https://sk.wikipedia.org/wiki?curid=732707" title="Kapsida">
Kapsida

Kapsida (tiež kapsid, proteínový plášť) je proteínová časť vírusu tvorená seba-usporiadaním jedného alebo viacerých typov proteínových podjednotiek do geometricky pravidelnej štruktúry. Kapsidy majú tvar mnohostena (polyédra). Kapsida je proteín, ktorý chráni nukleovú kyselinu vírusu pred vplyvmi vonkajšieho prostredia. 
Súvisiace pojmy.
Nukleokapsida.
Nukleokapsida je nukleoproteínová štruktúra vírusov, ktorá je tvorená kapsidovým proteínom a nukleovou kyselinou vírusu, čiže ide o kapsidu obklopenú nukleovou kyelinou vírusu.
Kapsoméra.
Kapsida vírusu je tvorená z kapsomér. 
Odpláštenie.
Odpláštenie je časť životného cyklu vírusov, pri ktorom dôjde ku odhaleniu nukleovej kyseliny vírusu, ktorá je v natívnom stave chránená kapsidovými proteínmi. Nukleokapsida sa v priebehu odpláštenia rozpadne na kapsidové proteíny a nahú nukleovú kyselinu, ktorá môže v takomto stave poliehať replikácii.

</doc>
<doc id="732708" url="https://sk.wikipedia.org/wiki?curid=732708" title="Turistická značkovaná trasa číslo 8587">
Turistická značkovaná trasa číslo 8587

 Turistická značkovaná trasa číslo 8587 je žltá trasa v Strážovských vrchoch. Vedie z Ilavy na rázcestie nad Hornou Porubou a je dlhá 11 km. Turistická trasa je v správe Klubu slovenských turistov.

</doc>
<doc id="732712" url="https://sk.wikipedia.org/wiki?curid=732712" title="Nukleokapsida">
Nukleokapsida

Nukleokapsida (tiež nukleokapsid) je nukleoproteínová častica vírusu, ktorá nesie nukleovú kyselinu vírusu a kapsidové proteíny (plášť vírusu). Nukleokapsida sa v priebehu životného cyklu, konkrétne v priebehu odpláštenia (dekapsidácie), rozpadá na kapsidové proteíny a nukleovú kyselinu.

</doc>
<doc id="732713" url="https://sk.wikipedia.org/wiki?curid=732713" title="Nukleokapsid">
Nukleokapsid



</doc>
<doc id="732714" url="https://sk.wikipedia.org/wiki?curid=732714" title="Cimélie">
Cimélie

Cimelie sú objekty alebo zbierky výnimočnej hodnoty vyčlenené zo všeobecných kolekcií inštitúcií, napr. galérie či knižnice.
Cimelie bývajú špeciálne chránené a vystavujú sa ako muzeálne exponáty. Do cimelií môžu patriť písomné a tlačené pamiatky výnimočné svojím vekom, formou, pôvodom, vzťahom k osobnosti, napríklad prvé vydania klasických autorov, tlače významných tlačiarenských dielní, písané tlačené knihy výnimočné z aspektu ilustrácií, iluminovania, väzby, významné dokumenty vzťahujúce sa na veľké historické, ideové, spoločenské či vedecké premeny.

</doc>
<doc id="732715" url="https://sk.wikipedia.org/wiki?curid=732715" title="Kapsid">
Kapsid



</doc>
<doc id="732716" url="https://sk.wikipedia.org/wiki?curid=732716" title="Bloková kniha">
Bloková kniha

Bloková kniha vznikala v etape prechodu medzi rukopisnou a tlačenou knihou, t.j. po roku 1450, po vynájdení kníhtlače.
Knihy, resp. strany knihy vznikali tak, že text a obrázok (ilustrácia), ktorý bol dominantný sa vyhĺbili do drevenej dosky, z ktorej sa odtlačili. Jednolisty sa často prilepovali chrbtom k sebe a vznikol tak „blok“. V knižniciach a archívoch sa uchováva len niekoľko desiatok týchto kníh, čo ich robí veľmi vzácnymi.

</doc>
<doc id="732717" url="https://sk.wikipedia.org/wiki?curid=732717" title="Virión">
Virión

Virión je individuálna vírusová častica. Virión je jeden jednotlivý organizmus vírusu, pričom vzťah vírus – virión je analogický vzťahu človek – ľudstvo. Virión je zložený z:

</doc>
<doc id="732718" url="https://sk.wikipedia.org/wiki?curid=732718" title="Plášť vírusu">
Plášť vírusu



</doc>
<doc id="732719" url="https://sk.wikipedia.org/wiki?curid=732719" title="Odpláštenie">
Odpláštenie

Odpláštenie (tiež dekapsidácia) je časť životného cyklu vírusov, pri ktorom sa vo fáze eklipsy uvoľní nukleová kyselina od kapsidu, replikuje sa vírusová nukleová kyselina a prebieha biosyntéza vírusových proteínov. Nukleová kyselina vírusov je chránená plášťom, ktorý je bielkovinovej povahy. Po vstupe vírusu do bunky dôjde ku odňatiu tejto bielkovinovej ochrany (odplášteniu) a prenosu nukleovej kyseliny do jadra hostiteľskej bunky. Za inhibítor odpláštenia vírusu chrípky typu A sa považuje amantadín, ktorý však nie je účinný proti vírusu chrípky typu B.

</doc>
<doc id="732720" url="https://sk.wikipedia.org/wiki?curid=732720" title="Dekapsidácia">
Dekapsidácia



</doc>
<doc id="732722" url="https://sk.wikipedia.org/wiki?curid=732722" title="Inhibítor odpláštenia">
Inhibítor odpláštenia

Inhibítor odpláštenia je liečivo zo skupiny antivirotík, ktorý zasahuje do životného cyklu vírusov tak, že zabraňuje odplášteniu vírusov, čo uvoľnenie nahej nukleovej kyseliny vírusu od kapsidu v nukleokapside. Za inhibítor odpláštenia vírusu chrípky typu A sa považuje amantadín, ktorý však nie je veľmi účinným antivirotikom a nie je účinný voči vírusu chrípky typu B.

</doc>
<doc id="732725" url="https://sk.wikipedia.org/wiki?curid=732725" title="Životný cyklus vírusov">
Životný cyklus vírusov

Životný cyklus vírusov je mechanizmus rozmnožovania vírusov, ktorý ma štyri základné časti:
Fáza adsorpcie.
Obligatórny celulárny biotropizmus.
Fáza adsorpcie predstavuje väzbu viriónu na povrch hostiteľskej bunky (tá musí mať príslušné receptory, aby ju vírus rozpoznal). Vírus a hostiteľská bunka majú úzky vzťah: virióny daného vírusu sa dostanú len do určitého bunky: to je jav, ktorý sa nazýva obligatórny celulárny biotropizmus. Napríklad vírus HIV infikuje len CD4+ T-lymfocyty, makrofágy a dendritické bunky, ktoré majú na svojom povrchu CD4 receptory a koreceptory (CCR5 alebo CXCR4).
Medzidruhová bariéra.
Medzidruhová bariéra je jav, keď daný vírus je schopný infikovať iba jeden alebo niekoľko málo druhov organizmov: vírus osýpok infikuje len človeka, nie je schopný infikovať iný organizmus: vďaka tomu boli eradikované pravé kiahne (variola vera).
Fáza penetrácie.
Fáza penetrácie je preniknutie viriónu do hostiteľskej bunky (penetrácia cez cytoplazmatickú membránu, príp. aj bunkovú stenu). Rastlinné a živočísne vírusy prenikajú do hostiteľských buniek mechnizmom, ktorý sa nazýva pinocytóza. Penetrácia zahŕňa procesy spojené so vztupom viriónu do bunky a prípravou na replikáciu. 
Fáza eklipsy.
Fáza eklipsy je uvoľnenie nukleovej kyseliny z kapsidu (odpláštenie), replikácia vírusovej nukleovej kyseliny a syntéza vírusových proteínov (vírus je v tejto fáze nedetekovateľný). 
Fáza maturácie.
Fáza maturácie je zrenie viriónov.
Elučná fáza.
Fáza elúcie je uvoľnenie viriónov z hostiteľskej bunky.

</doc>
<doc id="732726" url="https://sk.wikipedia.org/wiki?curid=732726" title="Anizomastia">
Anizomastia

Anizomastia alebo anisomastia je zdravotný stav s výraznou asymetriou alebo nerovnosťou veľkostí prsníkov, ktorá zvyčajne súvisí s rozdielom v ich objeme. Inými slovami, keď je jeden z prsníkov oveľa väčší ako druhý. Na rozdiel od anizomastie je bežná mierna asymetria prsníkov. Anizomastia sa dá korigovať chirurgickým zväčšením alebo zmenšením prsníkov.

</doc>
<doc id="732727" url="https://sk.wikipedia.org/wiki?curid=732727" title="Anisomastia">
Anisomastia



</doc>
<doc id="732728" url="https://sk.wikipedia.org/wiki?curid=732728" title="Obal vírusu">
Obal vírusu

Obal vírusu (tiež membránová obálka vírusu, tukový obal, fosfolipidová obálka, lipoidový obal, lipoidový plášť, membránový obal, vírusový obal) je fosfolipidová dvojvrstva, ktorá obaľuje nukleokapsidu obalených vírusov. Ide o lipidový obal vírusu, ktorý často tovrí charakteristické výčnelky (korona pozorovaná na elektromikrografe u koronavírusu SARS-CoV-2). Fosfolipidová dvojvrstva obalu vírusu pochádza z cytoplazmatickej, príp. jadrovej membrány alebo membrány endoplazmatického retikula infikovaných buniek, avšak proteíny v nej vnorené sú vírusového pôvodu.

</doc>
<doc id="732729" url="https://sk.wikipedia.org/wiki?curid=732729" title="Obalený vírus">
Obalený vírus

Obalený vírus je vírus, ktorý vo svojej štruktúre viriónu nesie fosfolipidovú dvojvrstvu obalu vírusu. Fosfolipidová vrstva pochádza z membrány hostiteľskej bunky, pričom v nej môžu byť inkorporované integrálne membránové proteíny kódované vírusovými génmi. Obalený vírus je označenie takého vírusu, ktorý okrem kapsidy má ešte ďalší, lipoproteínový obal, odvodený od biologickej membrány hostiteľskej bunky, v ktorej sa vírus replikoval. Môže ísť o membránu bunkového jadra, niektorej organely alebo cytoplasmatickú membránu. Obalené vírusy sú citlivé na éter a vo všeobecnosti sú menej odolné voči vonkajšiemu prostrediu. Prenos je preto obvykle priamy, v niektorých prípadoch vyžaduje intímny kontakt. K obaleným vírusom patrí vírus chrípky ("Orthomyxoviridae") alebo koronavírus SARS-CoV-2.

</doc>
<doc id="732730" url="https://sk.wikipedia.org/wiki?curid=732730" title="Neobalený vírus">
Neobalený vírus

Neobalený vírus je označenie vírusu, ktorý nemá lipoproteínový obal vírusu, sú tvorené len nukleokapsidou. Neobalené vírusy sú relatívne odolné voči vonkajším podmienkam, čo má význam pre spôsob prenosu infekcie, ktorá sa môže šíriť priamym kontaktom so zdrojom nákazy, prostredníctvom kontaminovaných predmetov, vody alebo potravín. Neobalené vírusy nie sú inaktivované kyslým pH žalúdka (žalúdočnou kyselinou chlorovodíkovou). Neobalené vírusy sú relatívne odolné, sú väčšinou rezistentné k éteru a hydrofóbnym rozpúšťadlám (alkány, toluén). 
Uvoľnenie neobaleného vírusu z hostiteľskej bunky prebieha lytickým mechanizmom so zánikom hostiteľskej bunky. Neobalené vírusy sa ľahko šíria stolicou, špinavými rukami, prachom, malými kvapôčkami, po vysušení ostávajú infekčné, prežívajú nepriaznivé prostredia v čreve, sú odolné voči detergentom, vyvolávajú tvorbu protektívnych protilátok.
Drvivá väčšina rastlinných vírusov (fytovírusov) je neobalená, obalené sú len 3 čeľade z celkových 36, rozmerovo aj tvarovo pestrá skupina vírusov.

</doc>
<doc id="732731" url="https://sk.wikipedia.org/wiki?curid=732731" title="Kapsoméra">
Kapsoméra

Kapsoméra je morfologická jednotka viriónu tvorená jedným alebo viacerými identickými (prípadne rôznymi) polypeptidovými reťazcami, ktoré predstavujú štruktúrne jednotky kapsidu. Počet a priestorové usporiadanie kapsomér okolo nukleovej kyseliny určujú tvar a štruktúru kapsidu. 

</doc>
<doc id="732732" url="https://sk.wikipedia.org/wiki?curid=732732" title="Nahý vírus">
Nahý vírus



</doc>
<doc id="732733" url="https://sk.wikipedia.org/wiki?curid=732733" title="Martina Geletová">
Martina Geletová

Martina Geletová (* 19. november 2003) je slovenská futbalová brankárka hrajúca za poľský Orlen Gdansk a za slovenskú reprezentáciu.
Klubová kariéra.
Seniorskú kariéru začala v Slovane Bratislava. V lete 2024 prestúpila do poľského klubu Skra, ktorý bol v poľskej prvej lige nováčikom. Vo februári 2025 prestúpila do poľského Orlen Gdansk.
Reprezentácia.
Reprezentačný debut mala 28. novembra 2024 v prípravnom zápase proti Grécku. 

</doc>
<doc id="732734" url="https://sk.wikipedia.org/wiki?curid=732734" title="Kapsidový proteín HIV-1">
Kapsidový proteín HIV-1

Kapsidový proteín HIV-1 (tiež p24 alebo kapsidový proteín HIV-1) je proteín tvoriaci kapsidu vírusu HIV-1, ktorá je cieľom liečiva lenakapavir. Kapsidový proteín HIV-1 zohráva esenciálnu úlohu v celom replikačnom cykle vírusu HIV-1, čo z neho robí atraktívny cieľ terapeutického zásahu. Na rozdiel od vírusových enzýmov (proteáza, reverzná transkriptáza a integráza), na ktoré sa v súčasnosti zameriavajú antiretrovírusové lieky s nízkou molekulovou hmotnosťou, kapsidový proteín HIV-1 funguje prostredníctvom interakcií medzi proteínmi; ciele, ktoré fungujú týmto spôsobom, historicky predstavovali značné výzvy pre intervencie s použitím liekov s nízkou molekulovou hmotnosťou. Kapsidový proteín HIV-1 sa spočiatku exprimuje v polyproteínoch Gag a Gag-Pol a zabezpečuje kľúčové interakcie medzi proteínmi, ktoré sú nevyhnutné pre zostavenie viriónu. Vo virióne sa kapsidový proteín HIV-1 uvoľňuje štiepením prekurzora sprostredkovaným proteázou HIV-1 a samovoľne sa zostavuje do kužeľovitej kapsidy zloženej z približne 250 hexamérov kapsidový proteín HIV-1 a 12 pentamérov. Správna tvorba a integrita kapsidy sú nevyhnutné pre infekčnosť vírusu. Po infekcii novej bunky je kontrolovaný intracelulárny transport a rozloženie vírusovej kapsidy čiastočne regulované interakciami s hostiteľskými faktormi a podporuje reverznú transkripciu a integráciu provírusovej DNA.

</doc>
<doc id="732735" url="https://sk.wikipedia.org/wiki?curid=732735" title="Dievča od vedľa">
Dievča od vedľa

Dievča od vedľa () je mladá ženská archetypálna postava, ktorá sa často používa v romantických príbehoch. Je tak pomenovaná, pretože často býva vedľa protagonistu alebo je jeho kamarátkou z detstva. Začínajú priateľstvom, ktoré sa neskôr často vyvinie do romantickej príťažlivosti. Opakom je „chlapec od vedľa“.
Charakteristika.
Postava dievčaťa od vedľa je často vykresľovaná ako prirodzená, nevinná a nenáročná. Evokuje nostalgiu a spája sa s malými mestami a miestnym alebo dokonca vidieckym spôsobom života. Napríklad herečka a speváčka Doris Dayová, „hollywoodske dievča od vedľa“, známa svojimi filmovými úlohami romantickými komédiami v 50. rokoch 20. storočia, bola priekopníčkou tohto typu postavy vo filme. Televízny sitcom "Gilligan's Island" ponúkol postavu Mary Ann Summersovej (stvárnila ju Dawn Wellsová), ktorej pôvab dievčaťa od vedľa kontrastoval s očarujúcou postavou filmovej hviezdy Ginger Grantovej (Tina Louisová). Dlhotrvajúca popularita seriálu viedla k otázke „Ginger alebo Mary Ann?“, čo je skrátený spôsob, ako sa niekoho opýtať, či uprednostňuje postavu typu dievča od vedľa alebo očarujúceho typu.
Milostný trojuholník je bežným klišé v beletrii a často sa týka mužského protagonistu, ktorý je chytený medzi túžbou po dvoch ženách, z ktorých jedna je „milým, obyčajným a starostlivým dievčaťom od vedľa“, s ktorým vyrastal, a druhá je bohatšou alebo krajšou ženou s nižšou morálkou. Muž môže prehliadnuť tú druhú kvôli dievčaťu od vedľa. alebo ho môže krásna žena ignorovať, keď sa uchádza o žiadanejšieho muža.

</doc>
<doc id="732736" url="https://sk.wikipedia.org/wiki?curid=732736" title="Florian Wirtz">
Florian Wirtz

Florian Richard Wirtz (* 3. máj 2003, Pulheim, Nemecko) je nemecký profesionálny futbalista, ktorý hrá ako ofenzívny stredopoliar za klub Liverpool a za nemecký národný tím. Je všeobecne považovaný za jedného z najlepších ofenzívnych stredopoliarov na svete.
Skorý život.
Wirtz sa narodil v okrese v Pulheime v Severnom Porýní-Vestfálsku.
Klubová kariéra.
Začiatok kariéry.
Wirtz je považovaný za veľký talent nemeckého futbalu V roku 2010 sa pripojil do klubu 1. FC Köln, kde hral až do januára 2020. Následne prestúpil do Bayeru Leverkusen. Jeho prestup do Leverkusenu bol kontroverzný, pretože Kolín mal pocit, že podpisom Wirtza Leverkusen porušil džentlmenskú dohodu medzi oboma klubmi.
Bayer Leverkusen.
2020: Profesionálny debut.
Po pôsobivých výkonoch v tíme do 17 rokov debutoval 18. mája 2020 v seniorskom tíme Leverkusenu v Bundeslige v základnej zostave v zápase vonku proti Werderu Brémy. Týmto spôsobom predbehol Kaia Havertza a stal sa najmladším hráčom Leverkusenu v lige vo veku 17 rokov a 15 dní. 6. júna strelil Wirtz svoj prvý gól za Leverkusen v 89. minúte proti Bayernu Mníchov, čím sa Wirtz vo veku 17 rokov a 34 dní stal najmladším strelcom v histórii Bundesligy. Tento rekord neskôr prekonal Youssoufa Moukoko o necelý rok neskôr, keď strelil gól vo veku 16 rokov a 28 dní. 22. októbra strelil svoj prvý gól v európskych súťažiach pri víťazstve 6:2 nad Nice počas zápasu Európskej ligy 2020/21.
20232024: Domáci double a cena hráča sezóny.
26. októbra 2023 strelil gól a pridal hetrik asistencií pri víťazstve 5:1 nad Karabachom počas skupinovej fázy Európskej ligy 2023/24. 14. apríla 2024 Wirtz strelil svoj prvý hetrik v kariére a doviedol svoj tím k historickému víťazstvu 5:0 nad Werderom Brémy, ktoré klubu zabezpečilo prvý nemecký ligový titul. S dvadsiatimi dvoma ligovými gólmi bol zvolený za hráča sezóny.
20242025: Titul v DFL-Supercupe, debut v Lige majstrov a odchod.
Na začiatku sezóny 2024/2025 vyhral so svojím tímom DFL-Supercup proti VfB Stuttgart po penaltách. Debut v Lige majstrov UEFA absolvoval v zápase proti Feyenoordu Rotterdam. V prvom polčase strelil dva góly a bol vyhlásený za hráča zápasu. V druhom kole súťaže získal druhýkrát ocenenie Muž zápasu pri víťazstve 1:0 nad AC Miláno. S piatimi gólmi v piatich zápasoch Ligy majstrov sa stal prvým Nemcom, ktorému sa to kedy podarilo. Jeho tím nakoniec vypadol v osemfinále proti Bayernu Mníchov.
Liverpool.
20. júna 2025 Wirtz prestúpil do Liverpoolu. S klubom podpísal dlhodobú zmluvu za prestupový poplatok 100 miliónov a 16 miliónov libier v prípadných bonusoch. Stal sa najdrahším prestupom v histórii Bundesligy čím na pozícii rekordéra nahradil Ousmaneho Dembélého. Jeho prestup predstavoval rekordnú sumu pre Liverpool a zároveň potenciálny rekordný prestup v Británii, ak by sa aktivovali prípadne bonusy.
Osobný život.
Wirtzovi rodičia sú jeho agenti; jeho otec, Hans-Joachim, je tiež predsedom Grün-Weiß Brauweiler, klubu, za ktorý Wirtz hral ako dieťa predtým, ako sa pripojil k 1. FC Koln. Wirtz má deväť súrodencov, štyroch bratov a päť sestier. Jeho staršia sestra Juliane je tiež profesionálna futbalistka. 
Úspechy.
Bayer Leverkusen
Nemecko U21
Individuálne

</doc>
<doc id="732737" url="https://sk.wikipedia.org/wiki?curid=732737" title="Postava presýpacích hodín">
Postava presýpacích hodín

Postava presýpacích hodín je jeden zo štyroch typov tvarov ženského tela popísaných v módnom priemysle; ďalšími tvarmi sú obdĺžnik, obrátený trojuholník a lyžica (alebo hruška). Tvar presýpacích hodín je definovaný mierami ženského tela – obvodom poprsia, pásu a bokov. Tvary tela presýpacích hodín majú široké poprsie, úzky pás a široké boky s podobnými mierami ako poprsie. Tento tvar tela je pomenovaný podľa podobnosti s presýpacími hodinami, kde horná aj dolná polovica je široká a sú približne rovnaké, zatiaľ čo stredná časť je úzka v obvode, čo robí celkový tvar široký-úzky-široký.
Ukázalo sa, že ženy s postavou presýpacích hodín sú viac obdivované, čo môže vyvíjať tlak na ženy, ktorých tvary tela sa výrazne líšia, aby sa snažili dosiahnuť postavu presýpacích hodín. To môže viesť k nespokojnosti s vlastným telom, ktorá môže spôsobiť poruchy príjmu potravy u (často mladých) žien z celého sveta.

</doc>
<doc id="732739" url="https://sk.wikipedia.org/wiki?curid=732739" title="Kerestúr">
Kerestúr



</doc>
<doc id="732740" url="https://sk.wikipedia.org/wiki?curid=732740" title="Stredovýchodná Európa">
Stredovýchodná Európa

Stredovýchodná Európa alebo východostredná Európa je nejednoznačne definovaná východná časť strednej Európy. Táto oblasť na východe hraničí s východoslovanskými krajinami a na západe s nemecky hovoriacimi krajinami. V užšom zmysle sem zvyčajne patria štáty Vyšehradskej skupiny (Poľsko, Česko, Slovensko a Maďarsko) a niekedy v širšom zmysle aj Slovinsko, Chorvátsko a pobaltské štáty (Litva, Lotyšsko a Estónsko). 
Tento kultúrno-geografický región je potrebné odlišovať od geopolitického pojmu stredná a východná Európa, ktorý je o niečo rozsiahlejší, resp. sa vníma komplexnejšie smerom na východ, keďže zvyčajne označuje všetky bývalé komunistické štáty východného bloku a Varšavskej zmluvy, ako aj bývalej Juhoslávie.
Definície.
Oskar Halecki.
V 50. rokoch 20. storočia poľský historik Oskar Halecki, ktorý rozlíšil štyri regióny v Európe (západná, stredozápadná, stredovýchodná a východná Európa), definoval stredovýchodnú Európu ako región od Fínska po Grécko, „východná časť strednej Európy medzi Švédskom, Nemeckom a Itáliou na jednej strane a Tureckom a Ruskom na strane druhej“. Podľa Haleckého:
V priebehu európskych dejín si veľké množstvo národov v tomto regióne vytvorilo svoje vlastné nezávislé štáty, niekedy dosť veľké a mocné; v spojení so západnou Európou rozvíjali svoje individuálne národné kultúry a prispeli k všeobecnému pokroku európskej civilizácie.
Štáty stredovýchodnej Európy.
Jasné vymedzenie geografického regiónu stredovýchodnej Európy nemá veľký zmysel, pretože by sa musel zohľadniť historický vývoj a úroveň rozvoja krajín, ktoré sa v nich nachádzajú. Avšak hlavným pilierom, ktorý odôvodňuje pojem "stredovýchodná Európa" a jasne odlišuje túto oblasť, je jej denominačná príslušnosť k západnému kresťanstvu.
V užšom zmysle sem najčastejšie patria krajiny Vyšehradskej skupiny, ktoré sa všeobecne považujú za jadro stredovýchodnej Európy:
V širšom zmysle sú sem niekedy zahrnuté aj:
Pobaltské štáty (región sa prevažne zaraďuje do severovýchodnej Európy so silnou asimiláciou so severnou Európou):

</doc>
<doc id="732741" url="https://sk.wikipedia.org/wiki?curid=732741" title="Východostredná Európa">
Východostredná Európa



</doc>
<doc id="732743" url="https://sk.wikipedia.org/wiki?curid=732743" title="Stredozápadná Európa">
Stredozápadná Európa

Stredozápadná Európa je nejasne definovaná západná časť strednej Európy. Jej protikladom je stredovýchodná Európa. Tieto dva pojmy vznikli na začiatku až v polovici 20. storočia a ovplyvnili ich najmä historicko-regionálne štúdie poľského historika Oskara Haleckého. Zatiaľ čo pojem "stredovýchodná Európa" sa dodnes používa veľmi často, termín "stredozápadná Európa" je medzi vedcami málo rozšírený. V západnej časti Európy sa až do pádu železnej opony v rokoch 19891990 v bežnej reči vo veľkej miere stotožňoval so strednou Európou.
Štáty stredozápadnej Európy.
Najčastejšie sa sem zaraďujú nemecky hovoriace krajiny strednej Európy:

</doc>
<doc id="732744" url="https://sk.wikipedia.org/wiki?curid=732744" title="Buď Bindi">
Buď Bindi



</doc>
<doc id="732745" url="https://sk.wikipedia.org/wiki?curid=732745" title="Fytovírus">
Fytovírus

Fytovírus je rastlinný vírus, ktorý je schopný infikovať iba rastlinné bunky a iba v nich sa rozmnožovať. Fytovírusy spôsobujú virózy rastlín. Fytovírusy sú prevažne RNA vírusy, pričom sa často jedná o neobalené vírusy. Fytovírusy sú klasifikované na tri rady, 22 čeľadí, 108 rodov a 1019 druhov.
Medzi známe rastlinné vírusy patrí vírus tabakovej mozaiky (TMV, tobacco mosaic virus), ktorý spôsobuje ochorenie tabakových listov, ktoré po infekcii získavajú jasnozelené a tmavozelené škvrny. Je známy kvôli tomu, že je najrozšíreným fytovírusom a išlo o prvý objavený vírus vôbec: objavil ho Dimitrij Ivanovič Ivanovskij v roku 1892 na základe úvahy, že extrakt z napadnutých tabakových listov si zachováva infekčnosť, aj keď je prefiltrovaný cez najmenšie bakteriologické filtre.
Vírus mozaiky zemiakov je fytovírus, ktorý spôsobuje významné hospodárske škody.
Infekcia.
Virióny fytovírusov prenikajú do rastlinnej bunky cez bunkovú stenu, ktorá je zložená z celulózy a pektínov. Fytovírusy teda na vstup do bunky nevyžadujú špecifickú interakciu s receptormi na povrchu bunky, spoliehajú sa iba na poškodenia pokožkových buniek spôsobených vírusovými vektormi, hmyzom.

</doc>
<doc id="732747" url="https://sk.wikipedia.org/wiki?curid=732747" title="Marie Laforêt">
Marie Laforêt

Marie Laforêt (* 5. október 1939, Soulac-sur-Mer – † 2. november 2019, Genolier) bola francúzska herečka a speváčka. Debutovala ako herečka vo filme "V žiari slnka" (1960) a získala si široké uznanie verejnosti aj kritiky za svoje následné interpretácie, okrem iného vo filmoch "La fille aux yeux d'or" (1961), "Leviathan" (1962), "Cent briques et des tuiles" (1965) a v novších snímkach ako "Una Fredda Mattina Di Maggio" (1990) a "Tykho Moon" (1996). Účinkovala aj v úspešných televíznych seriáloch ako "Chobotnica" (1987), "Isabella la ladra" (1989) alebo "Il deserto di fuoco" (1997).
Zomrela v sobotu vo švajčiarskom Genolier, malom mestečku v okrese Nyon severne od Ženevy vo veku 80 rokov.
Životopis.
V 60. rokoch sa preslávila ako speváčka piesňami ako "Les Vendanges de l'amour", "Mon amour, mon ami", "Viens, viens" či "Il a neigé sur Yesterday". Nahrala aj úspešné songy ako "Frantz" (1964), "Boris et Boris" (1967) či "Que calor la vida" (1968). René Clément jej ponúkol jej prvú rolu v kultovom trilery "V žiari slnka" (1960) podľa románu Patricie Highsmithovej. Jej postava Marge Duval sa točila okolo dvoch mužov: Philippa Greenleafa (hral Maurice Ronet), jej cynického snúbenca, a vraha Toma Ripleyho, ktorého hral Alain Delon. Po tomto pozoruhodnom debute si zahrala hlavnú úlohu vo filme "La Fille aux yeux d’or" (1961) od Jeana-Gabriela Albicocca, ktorý sa stal jej prvým manželom. Film zožal u kritikov úspech. S výnimkou filmu Clauda Chabrola "Marie-Chantal contre le docteur Kha" (1965), príjemnej, ale v konečnom dôsledku menej významnej špionážnej komédie, bola jej následná filmografia zmiešaná a Marie Laforêt získala menej hlavných úloh. Neskôr sa hrala kráľovnú vo filme "Le Petit Poucet" (1972) od Michela Boisronda, Belmondovu manželku v komédii "Veselá Veľká noc" (1984) od Georgesa Lautnera alebo majiteľku bordelu v "Fucking Fernand" (1987) od Gérarda Mordillata, za ktorý si vyslúžila nomináciu na cenu César za najlepšiu herečku vo vedľajšej úlohe. Marie Laforêt spolupracovala aj na málo známom projekte filmára Fernanda Solanasa "Tangos: l'exil de Gardel" (1985) a bola súčasťou ženského obsadenia filmu Claire Simonovej "Les Bureaux de Dieu" (2008) o plánovanom rodičovstve. Režírovali ju aj Michel Deville, Valerio Zurlini, Jean-Pierre Mocky, Enki Bilal a jej dcéra, režisérka Lisa Azuelos.

</doc>
<doc id="732748" url="https://sk.wikipedia.org/wiki?curid=732748" title="Elena Händler">
Elena Händler

Doc. Elena Händler ArtD. (Elena Händler-Lazarovová, Elena Michalicová, Elena Händlerová, Elena Michalicová-Händler; * 13. január 1949, Bratislava) je slovenská klaviristka a vysokoškolská pedagogička.
Životopis.
V rokoch 1964 až 1970 študovala hru na klavír na Konzervatóriu v Bratislave (u Evy Pappovej). V rokoch 1970 až 1975 študovala hru na klavír na Vysokej škole múzických umení. Jej pedagógom bol Ivan Palovič. Od 1975 pôsobila na Katedre klávesových nástrojov, od roku 1986 na Katedre komornej hry a klavírnej spolupráce Hudobnej a tanečnej fakulte Vysokej školy múzických umení. V rokoch 1982 až 1986 bola ašpirantkou u Miloslava Starostu. Od roku 1986 je odborná asistentka, od roku 2000 docentka. Od roku 2002 pedagogicky pôsobila na Europäische Musikakademie Schengen (Európska hudobná akadémia). Spolupracovala tiež s Tribune Internationale des Jeunes Interprètes.
Členkou komorného dua s huslistom Petrom Michalicom bola v období 1975 až 1989.
Jej manželom bol Peter Michalica a Jack Martin Händler.

</doc>
<doc id="732749" url="https://sk.wikipedia.org/wiki?curid=732749" title="Dimitrij Ivanovič Ivanovskij">
Dimitrij Ivanovič Ivanovskij



</doc>
<doc id="732753" url="https://sk.wikipedia.org/wiki?curid=732753" title="Presýpacie hodiny (rozlišovacia stránka)">
Presýpacie hodiny (rozlišovacia stránka)

Presýpacie hodiny môžu byť:

</doc>
<doc id="732755" url="https://sk.wikipedia.org/wiki?curid=732755" title="Retrovírus">
Retrovírus

Retrovírus je RNA vírus, ktorý je schopný počas svojho životného cyklu prepisovať genetickú informáciu z RNA do DNA, čo je v rozpore s ústrednou dogmou molekulárnej biológie. Primárnym produktom je hybrid DNA-RNA, kde jedno vlákno je tvorené polymérom RNA a druhé vlákno polymérom DNA. Až následne vzniká dvojvláknová DNA, ktorá sa môže inkorporovať do genómu hostiteľskej bunky. K retrovírusom patrí aj HIV. Nádorové retrovírusy (onkovírusy) v priebehu svojho životného cyklu preberajú do svojho genómu gény hostiteľskej bunky a pri infekcii ďalšej bunky tieto gény inkorporujú do infikovanej bunky, čoho dôsledkom je zmena regulácie ich expresie a tvorba nádorov.
HIV.
HIV-1 je obalený ikozahedrálny retrovírus patriaci do podskupiny Lentivírusov z čeľade Retroviridae. Jeho genóm sa skladá z dvoch identických kópií nekomplementárnej pozitívnej jednovláknovej RNA, ohraničenej kapsidou zloženou z niekoľkých kópií vírusového proteínu p24. Jednovláknová RNA je pevne viazaná na nukleokapsidové proteíny a enzýmy potrebné na replikáciu a zostavenie vírusu, ako je reverzná transkriptáza, proteázy, ribonukleáza a integráza. Matrica zložená z vírusového proteínu p17 obklopuje nukleokapsidu a tá je zase obklopená vírusovým obalom obsahujúcim povrchové glykoproteíny gp120 a gp41 ako vyčnievajúce hroty. Replikačný cyklus HIV začína adsorpciou vírusových častíc na molekuly CD4 (člen nadrodiny imunoglobulínov) na povrchu vnímavých buniek. Následná interakcia s koreceptorom patriacim do rodiny chemokínových receptorov (CXCR4 alebo CCR5) hrá hlavnú úlohu pri fúzii a vstupe do membrány. Krátko po vstupe sú subvírusové častice čiastočne odpláštené v cytoplazme a iniciujú reverznú transkripciu vírusovej RNA. Novovytvorená DNA je potom transportovaná do jadra a integrovaná do hostiteľskej DNA pomocou vírusom kódovanej integrázy. Integrovaná HIV DNA sa nazýva provírus. Provírus môže zostať dlho neaktívny a produkovať málo alebo žiadne nové vírusové častice. Koordinovaná interakcia HIV-kódovaného Tat proteínu a bunkových transkripčných faktorov s transkripčným aparátom RNA polymerázy II začína produkciu vírusovej genómovej RNA a mediátorovej RNA, ktorá sa potom zostrihá na menšie časti, exportuje z jadra do cytoplazmy a translatuje do proteínov. Okrem vírusových štrukturálnych proteínov a enzýmov kóduje HIV genóm regulačné proteíny (Rev a Tat, ktoré vylučujú HIV-infikované bunky) a niekoľko pomocných proteínov: Vif, Vpu, Vpr, Vpx a Nef, ktoré hrajú dôležitú úlohu pri replikácii vírusu, patogenéze ochorení a úniku imunitného systému. Na konci cyklu vírusovej replikácie sú obalové polyproteíny transportované do plazmatickej membrány, kde sa vírusové potomstvo začína skladať a pučať z infikovaných buniek. Následná proteolýza vírusovou proteázou generuje zrelé častice.

</doc>
<doc id="732756" url="https://sk.wikipedia.org/wiki?curid=732756" title="RNA vírus">
RNA vírus

RNA vírus je vírus, ktorého genetická informácia je zapísaná vo forme ribunukleovej kyseliny. Z hľadiska štruktúry genómovej RNA, RNA vírusy môžu obsahovať:
Vírusy s jednovláknovou RNA (ssRNA vírusy) môžu mať rôznu polaritu RNA reťazca podľa toho, či je možné okamžite po vstupe do cytoplazmy po translatovať genetickú informáciu obsiahnutú v RNA do proteínu (RNA vírusu je "de facto" mRNA):
U vírusov s pozitívnou jednovláknovou RNA (+ssRNA vírusy) je možné využiť genómovú RNA ako mRNA a okamžite translatovať za syntézy proteínov. RNA replikáza vírusov s pozitívnou jednovláknovou RNA syntetizuje mínus reťazec vírusovej RNA a jeho replikáciou sa tvorí vírusová genómová +ssRNA, ktorá spolu s bielkovinami vytvára nové virióny.
U vírusov s negatívnou jednovláknovou RNA (–ssRNA vírusy) nie je možné využiť genómovú RNA ako mRNA a okamžite translatovať za syntézy proteínov. RNA replikáza vírusov s negatívnou jednovláknovou RNA syntetizuje +ssRNA. Vytvorená +ssRNA slúži pre druhú fázu replikácie, kedy sa podľa +ssRNA replikuje vírusová –ssRNA a +ssRNA zároveň slúži na syntézu nových bielkovín vírusu.

</doc>
<doc id="732757" url="https://sk.wikipedia.org/wiki?curid=732757" title="Gravir">
Gravir



</doc>
<doc id="732758" url="https://sk.wikipedia.org/wiki?curid=732758" title="Integráza">
Integráza

Integráza je enzým, ktorý v životnom cykle vírusov zodpovedá za inkorporáciu genómu vírusov do genómu hostiteľskej bunky. Integráza vyžaduje na svoju činnosť dvojvláknovú molekulu DNA (dsDNA). Liečivá, ktoré inhibujú integrázu vírusu HIV sa nazývajú graviry (inhibítory integrázy), kam patrí napríklad kabotegravir.
Integráza rozpoznáva konce dvojreťazcovej DNA vyprodukovanej reverznou transkriptázou a vkladá vírusovú DNA do chromozómu mechanizmom podobným transpozónom. Tento cudzí úsek DNA v chromozóme sa nazýva provírus. 
Integráza je transponáza, ktorá je kódovaná vírusmi.

</doc>
<doc id="732759" url="https://sk.wikipedia.org/wiki?curid=732759" title="Provírus">
Provírus

Provírus je cudzorodá DNA, ktorá je inkorporovaná v chromozóme hostiteľskej bunky účinkom transponázy, napríklad integrázy, ako dôsledok infekcie vírusom, ktorý vkladá svoj genóm do genómu infikovanej bunky. Vírus začlenený do DNA hostiteľskej bunky sa nazýva provírus, alebo perzistentný vírus. Keď sa hostiteľská bunka rozmnožuje, kopíruje spolu s vlastným genetickým materiálom aj provírus a odovzdáva ho dcérskym bunkám. Vírus sa tak "de facto" rozmnožuje bez toho, aby zabil hostiteľskú bunku. Dvojreťazová DNA sa cirkularizuje a včleňuje do bunkového genómu ako provírus. Provírus je stabilný, nepremiestňuje sa, nevyštepuje sa a replikuje sa len spolu s bunkovým chromozómom. V tretej fáze replikácie dochádza k transkripcii provírusu bunkovou RNA-polymerázou II, pričom sú primárne RNA-transkripty použité buď ako mRNA pre syntézu proteínov alebo neskôr hlavne ako RNA tvoriace genóm nových viriónov.

</doc>
<doc id="732760" url="https://sk.wikipedia.org/wiki?curid=732760" title="Transponáza">
Transponáza

Transponáza je enzým, ktorý katalyzuje transpozíciu transpozónov, býva často kódovaná vlastným transpozónom, ktorý obsahuje gén pre transponázu "tnp." Vírus HIV využíva transponázu nazývanú integráza na inkorporovanie svojho genómu do chromozómu hostiteľskej bunky.

</doc>
<doc id="732764" url="https://sk.wikipedia.org/wiki?curid=732764" title="Elena Händler-Lazarovová">
Elena Händler-Lazarovová



</doc>
<doc id="732765" url="https://sk.wikipedia.org/wiki?curid=732765" title="Elena Michalicová">
Elena Michalicová



</doc>
<doc id="732766" url="https://sk.wikipedia.org/wiki?curid=732766" title="Elena Händlerová">
Elena Händlerová



</doc>
<doc id="732767" url="https://sk.wikipedia.org/wiki?curid=732767" title="Elena Michalicová-Händler">
Elena Michalicová-Händler



</doc>
<doc id="732769" url="https://sk.wikipedia.org/wiki?curid=732769" title="Dubnička (prítok Nitry)">
Dubnička (prítok Nitry)

Dubnička je vodný tok v Strážovských vrchoch a Hornonitrianskej kotline na území okresu Prievidza. Je to pravostranný prítok rieky Nitry s dĺžkou približne 7 km a je tokom IV. rádu. 
Priebeh toku.
Potok pramení na juhovýchodnom okraji Strážovských vrchov, v geomorfologickom podcelku Malá Magura, na južných výbežkoch Boškovho lazu (), v nadmorskej výške približne Od prameňa v lokalite Opletená tečie krátko popod hrebeň, no pod Šútovským sedlom sa stáča na juhovýchod. Onedlho priberá ľavostranný prítok z lokality Veľké brezy a stáča sa na východ, kopírujúc severné úpätie vrchu Hradište (). V tejto oblasti priberá niekoľko menších ľavostranných prítokov z Lokality Búčie a opúšťa Strážovské vrchy a ich podcelok Malá Magura. Vteká do Prievidzskej kotliny, ktorá je podcelkom Hornonitrianskej kotliny a postupne sa stáča až na juh. Opúšťa zalesnenú oblasť a vteká do Dubnice, mestskej časti Bojníc. Tu priberá dva pravostranné prítoky a opäť sa točí na juhovýchod cez Horné lány. Pokračuje okrajom mesta cez menšiu vodnú nádrž východnou časťou lokality Dolné lány, kde priberá ľavostranný prítok a opäť sa stáča na juh. Na dolnom toku tečie rovinatou oblasťou a juhovýchodne od mesta Bojnice, v nadmorskej výške približne sa vlieva do rieky Nitry. Potok patrí do širšieho povodia rieky Váh.
Potok pramení a preteká iba územím mesta Bojnice v okrese Prievidza v Trenčianskom kraji.

</doc>
<doc id="732771" url="https://sk.wikipedia.org/wiki?curid=732771" title="Ármin Pécsi">
Ármin Pécsi

Ármin Pécsi (* 24. február 2005, Hainburg an der Donau, Rakúsko) je maďarský profesionálny futbalista, ktorý hrá ako brankár za klub Liverpool.
Klubová kariéra.
Pécsi začal trénovať so seniorským tímom Puskás Akadémia, keď mal 16 rokov, a v tomto veku debutoval za klub v priateľskom zápase proti Club Brugge. V sezóne 2024/25 sa stal pravidelným hráčom základnej zostavy a odohral 36 zápasov vo všetkých súťažiach, v ktorých si 11-krát udržal čisté konto. S klubom skončil v lige druhý v maďarskej najvyššej lige. Na konci sezóny bol jedným z troch brankárov nominovaných na cenu Golden Boy.
7. júna 2025 bolo potvrdené, že podpísal zmluvu s Liverpoolom, ktorý pôsobí v Premier League.
Medzinárodná kariéra.
Pécsi sa narodil v Rakúsku, ale reprezentoval Maďarsko na mládežníckej úrovni.

</doc>
<doc id="732775" url="https://sk.wikipedia.org/wiki?curid=732775" title="Peter Michalica">
Peter Michalica

Prof. Peter Michalica ArtD. (* 10. júl 1945, Kremnica) je slovenský huslista a vysokoškolský pedagóg.
Životopis.
So štúdium hry na husle začínal na Hudobnej škole v Kremnici. V rokoch 1959 až 1965 študoval hru na husle na Konzervatóriu v Bratislave (u Jána Skladaného). V rokoch 1965 až 1969 pokračoval s Jánom Skladaným na Vysokej škole múzických umení. Po absolvovaní VŠMU na nej zostal ako pedagóg, ale v roku 1972 musel z ideologických dôvodov odísť. Od roku 1971 do roku 1974 študoval na Moskovskom štátnom konzervatóriu P. I. Čajkovského kde medzi pedagógmi boli Jurij Jankelevič a Maja Samuilovna Glezarova.
V rokoch 1964 až 1973 bol členom Klavírneho tria, ktoré sa od roku 1968 volalo Slovenské klavírne trio. Spolupracoval v ňom s Jurajom Alexandrom, Perlou Čápovou a Milošom Starostom. Od roku 1973 bol rovnako sólistom agentúry Slovkoncert. Spolu s Elenou Händler bol v období 1975 až 1989 členom komorného dua. V roku 2000 v rodnom dome v Kremnici založil koncertný cyklus "Hudba pod diamantovou klenbou".
Vyučoval na Michigan State University (1982 a 1983) a Wayne State University v Detroite (1985-1988) Od roku 1989 znovu vyučoval na VŠMU. Na Janáčkovej akadémii múzických umení v Brne pracuje od roku 2001, od roku 2002 aj na Konzervatóriu v Bratislave. V roku 2004 bol vymenovaný za profesora.
Michalica koncertoval v 40 štátoch sveta. Bol autorom rozhlasových a televíznych relácií, od roku 2004 bol tiež členom Rozhlasovej rady.

</doc>
<doc id="732780" url="https://sk.wikipedia.org/wiki?curid=732780" title="Transpozícia (molekulárna biológia)">
Transpozícia (molekulárna biológia)

Transpozícia (tiež transpozičná rekombinácia) je presun alebo skopírovanie segmentov DNA, ktoré sa nazývajú mobilné genetické elementy, z jedného miesta genómu na iné, pričom veľkosť presúvaných úsekov DNA je od stoviek bázových párov do niekoľko desiatok tisíc bázových párov. Na rozdiel od homológnej rekombinácie, ktorá vymieňa DNA sekvencie medzi chromozómami a poriadie génov sa nezmení, transpozícia nevyžaduje homológiu DNA úsekov. Transpozícia nie je tak bežný jav ako homológna rekombinácia, objavuje sa iba jedna transpozícia v priebehu desaťtisíc až desiatich miliónov bunkových delení. Oproti tomu je homológna rekombinácia súčasťou každej meiózy ako crossing-over. Konzervatívna miestne špecifická rekombinácia je typ rekombinácie podobný transpozícii, ktorý tiež nevyžaduje homológiu medzi prenášanýcmi reťazcami.
Transpozíciu objavila v skorých päťdesiatych rokoch dvadsiateho storočia Barbara McClintock, ktorá si všimla, že festrofarebnosť zrniek indickej kukurice je dôsledkom presunu genetickej informácie v rámci genómu kukurice. V sedemdesiatych rokoch boli mobilné genetické elementy objavené aj v baktériách ("E. coli"), neskôr vo viacerých ďalších eukaryotoch aj prokaryotoch. Transpozícia je realizovaná aj v genóme človeka.
Ústredným pojmom transpozície je mobilný genetický element, špecializovaný segment DNA, ktorý nesie jedinečný súbor génov, ako napríklad gén pre transponázu a/alebo reverznú transkriptázu, ktoré umožnia samotný presun mobilného genetického elementu.
V evolúcii hrala transpozícia významnú úlohu, pretože takmer všeky bunky obsahujú vo svojich genómoch mobilné genetické elementy, ktoré významne ovplyvnili súčasnú podobu genómov. U ľudí je až takmer polovica genómu spätne dohľadateľná ako bývalá alebo súčasná časť mobilných genetických elementov. V priebehu času dochádzalo ku mutáciám v mobilných genetických elementoch, čoho dôsledkom bola strata ich schopnosti presunu. Zvyšky týchto mobilných genetických elementov sú pozostatky, ktoré podávajú dôkazy a súvislosti pre evolučnú históriu.

</doc>
<doc id="732781" url="https://sk.wikipedia.org/wiki?curid=732781" title="Cena Frica Kafendu">
Cena Frica Kafendu

Cena Frica Kafendu je hudobné ocenenie, udeľované Hudobným fondom od roku 1964 za „významný interpretačný výkon v oblasti koncertného umenia“. Pomenovaná je na pamiatku Frica Kafendu, skladateľa, dirigenta, klaviristu a pedagóga.
O udelení ceny rozhoduje Rada Hudobného fondu na základe nominácie Komisie koncertných umelcov Hudobného fondu.

</doc>
<doc id="732783" url="https://sk.wikipedia.org/wiki?curid=732783" title="Cena Jána Levoslava Bellu">
Cena Jána Levoslava Bellu

Cena Jána Levoslava Bellu je hudobné ocenenie, udeľované Hudobným fondom od roku 1963 za hudobné dielo. Pomenovaná je na pamiatku Jána Levoslava Bellu, slovenského skladateľa.
O udelení ceny rozhoduje Rada Hudobného fondu na základe nominácie Skladateľskej komisie Hudobného fondu.

</doc>
<doc id="732787" url="https://sk.wikipedia.org/wiki?curid=732787" title="Mobilný genetický element">
Mobilný genetický element

Mobilný genetický element (tiež pohyblivý genetický element, skákajúci gén, sebecká DNA, parazitrická molekula) je špecializovaný úsek DNA, ktorý sa prenáša pri transpozícii alebo konzervatívnej miestne špecifickej rekombinácii. Veľkosť mobilných genetických elementov siaha od niekoľkých stoviek bázových párov až po desaťtisíce bázových párov. Mobilné genetické elementy nesú špecifické gény, ktoré umožňujú presun ich samých, ako sú reverzná transkriptáza alebo transponáza. 
Transpozóny (tiež nazývané transponovateľné elementy) sú mobilné genetické elementy, ktoré sú prenášateľné transpozíciou. Integróny (tiež konjugatívne transpozóny) sú mobilné genetické elementy, ktoré sú prenášateľné konzervatívnou miestne špecifickou rekombináciou.
Transpozóny často samy kódujú enzým transponázu, ktorá v priebehu transpozície rozpoznáva špecifické časti na koncoch transpozónu a vkladá tieto úseky DNA na náhodné iné miesto genómu.
Transpozóny sa rozdeľujú na:

</doc>
<doc id="732789" url="https://sk.wikipedia.org/wiki?curid=732789" title="Slovenský mládežnícky orchester">
Slovenský mládežnícky orchester

Slovenský mládežnícky orchester (SMO) je mládežnícky orchester založený v roku 2016 na podnet Hudobného centra. Cieľom SMO je pripraviť mladých hudobníkov na profesionálnu prax a „prispieť k pozdvihnutiu úrovne slovenského mládežníckeho interpretačného umenia“. Projekt nadväzuje na bývalú Hudobnú mládež Slovenska.
Dejiny.
Premiérový koncert orchestra sa uskutočnil 6. augusta 2016 vo Veľkom koncertnom štúdiu Slovenského rozhlasu v Bratislave. Dirigentom bol Martin Majkút, sólistom huslista Dalibor Karvay a koncertným majstrom orchestra bol Juraj Tomka. V roku 2018 SMO vystúpil v rámci Orchestra Residencies Program pod vedením huslistky Midori. V roku 2019 sláčiková sekcia SMO účinkovala na hudobnom festivale Košická hudobná jar. Orchester mentorovali okrem iného aj členovia Štátnej filharmónie Košice. V programe BBC Radio 3 bol SMO označený ako „jeden z popredných mládežníckych orchestrov sveta“. Od mája 2017 je SMO členom Európskej federácie národných mládežníckych orchestrov.
Od roku 2022 orchester koná svoje letné sústredenia v Košiciach kde spolupracuje so Štátnou filharmóniou, Konzervatóriom Petra Dvorského a Národným divadlom Košice.
Zloženie.
Hráčmi orchestra sú študenti konzervatórií a vysokých škôl vo veku 16 až 28 rokov. Pozvaní sú na základe konkurzov na štátnych konzervatóriách v Banskej Bystrici, Žiline, Košiciach a v Bratislave. Orchester spolupracuje tiež s viedenským Wiener Jeunesse Orchester.

</doc>
<doc id="732791" url="https://sk.wikipedia.org/wiki?curid=732791" title="DNA transpozón">
DNA transpozón

DNA transpozón je mobilný genetický element, ktorý sa presúva pri transpozícii bez RNA medzistupňa. Presun DNA transpozónov je realizovaný mechanizmom vystrihnutia a prilepenia. Na pôvodnom mieste nezostáva pôvodný úsek DNA tak, ako je to u retrotranspozónov. 
DNA transpozóny sa vyskytujú najmä u baktérií a zodpovedajú často za antibiotikú rezistenciu. Súčasťou DNA transpozónov teda môže byť gén pre enzým ,ktorý inaktivuje antibiotikum, ako je napríklad "AmpR" gén, gén rezistencie na ampicilín, resp. "TetR" gén, gén rezistencie na tetracyklín. Prenos génov rezistencie sa nerealizuje medzi bunbkami transpozíciou, ale horizontálnym genetickým transferom. Prenos génov rezistencie na ďalšie generácie sa realizuje DNA replikáciou a bunkovým delením.
U stavovcov majú retrotranspozóny význam v imunite a to tvorbe rozsiahlej škály protilátok a receptorov T buniek. V tomto prípade sa hovorí o V(D)J rekombinácii, ktorá je evolučnou novinkou (vyskytuje sa až u stavovcov), ale jej mechanizmus je odvodený od mechanizmu vystrihnutia a prilepenia DNA transpozónov.
Mechanizmus vystrihnutia a prilepenia.
DNA transpozóny (ružové) sú rozoznávané v chromozómoch podľa invertovaných opakujúcich sa DNA sekvencií (zelené), ktoré sú prítomné na koncoch DNA transpozónov. Ide o sekvencie s dĺžkou okolo 20 nukleových báz, ktoré sú nutné na činnosť transponázy (oranžová), ktorá vystrihne transpozón z chromozómu. Transponáza po rozpoznaní invertovaných opakujúcich sa DNA sekvencií priblíži tieto úseky k sebe za tvorby DNA slučky. Vloženie (prilepenie) transpozónu na cieľovú DNA je tiež katalyzované transponázou: v cieľovej DNA sa prerušením oboch reťazcov na rôznych miestach vytvoria lepivé konce (nezobrazené). Vloží sa transpozón pripojením k dlším reťazcom na oboch stranách prerušenia cieľovej DNA, čím vzniknú okolo trnaspozónu jednoreťazcové úseky cieľovej DNA, ktoré sa zacelia DNA polymerázou a DNA ligázou. Tieto enzýmy dosyntetizujú chýbajúci druhý krátky reťazec na oboch stranách prerušenia cieľovej DNA.
Materská DNA, z ktorej bol DNA transpozón vystrihnutý, môže byť opravená dvoma cestami:

</doc>
<doc id="732792" url="https://sk.wikipedia.org/wiki?curid=732792" title="Faksimile (polygrafia)">
Faksimile (polygrafia)

Faksimile (z – „čiň podobne“) je verná kópia, napodobenina akéhokoľvek grafického originálu, rukopisu, tlačeného dokumentu, mapy, výkresu, kresby a podobne.
Faksimile sa môže vyhotoviť rukou, bežnejšie sa však vyhotovuje fotografickým spôsobom, tlačou, prípadne inými technikami. Vo faksimilovej podobe sa dnes nanovo vydávajú najmä staré a vzácne rukopisy, prvotlače, významné texty zachované v rukopisnej podobe, Ďalej tlačené knihy pozoruhodné z obsahového i výtvarného hľadiska. V Európe sa faksimile začali vydávať na začiatku 19. storočia - vydávali sa najmä stredoveké rukopisy. V Československej republike sa prvé faksimile vydávali po prvej svetovej vojne. V dnešnej dobe takto vyšla v Česku pozoruhodná edícia faksimilových vydaní najvzácnejších českých rukopisov a starých tlačí Edition Cimelia Bohemica. Na Slovensku je vydavateľom faksimile Matica slovenská. 

</doc>
<doc id="732793" url="https://sk.wikipedia.org/wiki?curid=732793" title="Retrotranspozón">
Retrotranspozón

Retrotranspozón je mobilný genetický element, ktorý sa presúva pri transpozícii s využitím RNA medzistupňa. Presun retrotranspozónov je realizovaný mechanizmom kopírovania a prilepenia, nie vystrihnutia a prilepenia, kako je tomu u DNA transpozónov. Na pôvodnom mieste zostáva pôvodný úsek DNA.
Retrotranspozóny sa rozdeľujú na:

</doc>
<doc id="732794" url="https://sk.wikipedia.org/wiki?curid=732794" title="Laura Retkesová">
Laura Retkesová

Laura Retkesová (*30. júl 2004) je slovenská futbalistka hrajúca za českú Spartu Praha a za slovenskú reprezentáciu.
Klubová kariéra.
V seniorskej kategórii začala v sezóne 2020/2021 v klube Spartak Myjava, s ktorým odohrala 3 sezóny. A v roku 2024 prestúpila do českého klubu Sparta Praha.
Reprezentácia.
Reprezentačný debut mala v kvalifikačnom zápase na Majstrovstvá Európy 2025 v Poprade proti Walesu.
Úspechy a ocenenia.
Ženská ligová jedenástka roka 2021/2022, 2022/2023, 2023/2024
Najlepší strelci, kategória mládež dievčatá 2017 (54 zápasov / 93 gólov)
Najlepšia hráčka do 15 rokov 2018, (Klubové súťaže, Kategória žiačka WU15)

</doc>
<doc id="732795" url="https://sk.wikipedia.org/wiki?curid=732795" title="Reverzná transkriptáza">
Reverzná transkriptáza

Reverzná transkriptáza je enzým, ktorý podľa prelohy RNA syntetizuje DNA, ide o RNA dependentnú DNA polymerázu. Reverzná transkriptáza najskôr podľa jednoreťazcovej RNA (ssRNA) dosyntetizuje komplemantárnu DNA (cDNA), čím vznikne hybrid RNA-DNA, v druhom kroku sa uplatní RNázová aktivita RNázy H (exoribonukleáza), enzýmová aktivita samotnej reverznej transkriptázy, nie samostatný enzým, ktorá odbúra RNA z RNA-DNA hybridu, vznikne jednoreťazcová DNA (ssDNA) a následne dosyntetizuje druhé vlákno DNA za konečného vzniku dvojvláknovej DNA (dsDNA).
Reverzná transkriptáza bola nezávisle objavená Howardom Temina a Davidom Baltimorom v roku 1970. Jej objav vyvolal vo vedeckej komunite šok, pretože zdanlivo odporovala Ústrednej dogme molekulárnej biológie, čiže tok genetickej informácie z DNA cez RNA do proteínu. Syntéza DNA z RNA však nie je termodynamicky nemožná, dokonca samotná Polymeráza I je schopná syntetizovať DNA z RNA. 
Reverznú transkriptázu využívajú retrovírusy, akým je napríklad HIV, pretože transpozícia za vnorenia genómu vírusu do genómu hostiteľskej bunky je významný krok v životnom cykle vírusu. 
Na rozdiel od transpozónov a iných mobilných genetických elementov, retrovírusy disponujú plášťovými proteínmi, ktoré stabilizujú, viažu a ochraňujú nukleovú kyselinu vírusu pred vplyvmi vonkajšieho prostredia a umožňujú jeho väzbu na receptory bunky. Reverzná transkriptáza je kódovaná v transpozónoch.
Reverzná transkriptáza sa využíva v klinických a biochemických laboratóriách na RT-PCR, keď sa najskôr RNA prítomná vo vzorke prepíše do DNA a následne sa štandarnými technikami polymerázovej reťazovej reakcie amplifikuje a rozdelí, deteguje gélovou elektroforézou. RT-PCR je možné použiť na testovanie na prítomnosť RNA vírusov (ako je HIV, SARS-CoV-2, chrípka).

</doc>
<doc id="732797" url="https://sk.wikipedia.org/wiki?curid=732797" title="Retrovírusu podobný retrotranspozón">
Retrovírusu podobný retrotranspozón

Retrovírusu podobný retrotranspozón je mobilný genetický element, konkrétnejšie transpozón, konkrétnejšie retrotranspozón, ktorý počas transpozície využíva mechanizmy presunu nukleovej kyseliny podobné ako retrovírusy, ale netvorí kapsidové proteíny a neopúšta materskú bunku. Retrovírusu podobné retrotranspozóny sa vyskytujú v širokej škále organizmov ako sú kvasinky, muchy, cicavce.
Mechanizmus.
Prvým krokom transpozície retrovírusu podobného retrotranspozónu je transkripcia celého transpozónu za tvorby RNA kópie, ktorá je dlhá niekoľko tisíc nukleových báz. Následne prebehne translácia, pretože túto RNA vníma bunka ako mRNA, pričom vznikne reverzná transkriptáza. Reverzná transkriptáza potom dosyntetizuje DNA vlákno ku RNA, z ktorého vznikla, čím vznikne hybrid RNA-DNA, z ktorého vznikne dvojreťazcová DNA tiež vplyvom reverznej transkriptázy. 
Retrovírusu podobný retrotranspozón kóduje aj integrázu (transponázu), ktorá získanú dvojreťazcovú DNA inkorporuje náhodne do chromozómu. Mechanizmus a štruktúra integrázy pripomína mechanizmus a štruktúru transponáz, ktoré využívajú DNA transpozóny.

</doc>
<doc id="732798" url="https://sk.wikipedia.org/wiki?curid=732798" title="Hattínske rohy">
Hattínske rohy

Hattínské rohy (, ) je vyhasnutá sopka s dvojicou vrcholov s výhľadom na planinu v oblasti Hattín v dolnej Galilei. Nachádza sa asi 5 kilometrov západne od Tiberiasu, pozdĺž hlavnej cesty do hlavného mesta Galiley. Známa je najmä ako miesto bitky pri Hattíne v roku 1187.
Z horských vrcholov sa naskytá výhľad na Tiberiatské jazero, vrch Tábor a vrch Arbel. Na severných svahoch sa nachádzajú ruiny dediny Hittya z talmudského obdobia. Archeologické pozostatky na južnom „rohu“ sa spájajú s biblickým kanaánskym alebo izraelským mestom Adamah.

</doc>
<doc id="732799" url="https://sk.wikipedia.org/wiki?curid=732799" title="Neretrovirálny retrotranspozón">
Neretrovirálny retrotranspozón

Neretrovirálny retrotranspozón je mobilný genetický element, ktorý patrí ku transpozónom, pretože sa presúva transpozíciou, a patrí ku retrotranspozónom, pretože využíva štádium RNA. Na rozdiel od retrovírusu podobnýého retrotranspozónu, neretrovirálny retrotranspozón vyžaduje na svoju funkciu endonukleázu, nepotrebuje integrázu, resp. transponázu. Podobne ako retrovírusu podobný retrotranspozón, neretrovirálny retrotranspozón vyžaduje na svoju funkciu reverznú transkriptázu.
Chromozómy stavovcov sú tvorené veľkým počtom repetujúcich DNA sekvencií, pričom u ľudí ide o zmutované neretrovirálne retrotranspozómy, ktoré kvôli mutáciám stratili schopnosť premiestňovani v genóme. Nie všetky neretrovirálne retrotranspozómy u človeka stratili schopnosť premiestňovania, evolučne nedávny posun L1 elementu (tiež LINE, ang. "long interspersed nuclear element") vyvolal dedičnú hemofíliu kvôli inzercii tohto neretrovirálneho retrotranspozónu do génu kódujúceho zrážací Faktor VIII. 
Mechanizmus transpozície neretrovirálneho retrotranspozónu.
LINE a SINE sú netrerovirálne retrotranspozóny, ktoré tvoria až tretinu ľudského genómu.
LINE.
L1 element (tiež LINE, ang. "long interspersed nuclear element," dlhý rozptýlený jadrový prvok)
Transpozícia L1 elementu začína väzbou endonukleázy a L1 reverznej transkriptázy na L1 RNA. tento trojzložkový komplex sa presunie ku cieľovej DNA a naštiepi jeden reťazec meterskej DNA za uvoľnenia 3´-hydroxylovej skupiny deoxyribózy DNA, pričom tento úsek DNA slúži ako primer na reverznú transkripciu za vzniku RNA-DNA hydridu, ktorý je pripojený ku materskej DNA. Z neho vznikne dvojvláknová DNA vo viacerých krokoch. V ľudskom genóme sa nachádza až viac ako pol milióna kópií LINE neretrovirálnych retrotranspozónov. 
SINE.
SINE (ang. "short interspersed nuclear element", krátky rozptýlený jadrový prvok) je rodina neretrovirálnych retrotranspozónov, kam patrí "Alu" element. "Alu" element nenesie gén pre vlastnú endonukleázu, ani vlastnú reverznú transkriptázu, napriek tomu je namnožený v ľudskom genóme tak veľmi, že tvorí jeden z hlavný konštituentov ľudského genómu. V ľudskom genóme sa nachádza až viac ako milión kópií SINE neretrovirálnych retrotranspozónov. 
Predpokladá sa, že SINE neretrovirálne retrotranspozóny zneužívajú na transpozíciu endonukleázy a reverzné transkriptázy iných transpozónov.

</doc>
<doc id="732800" url="https://sk.wikipedia.org/wiki?curid=732800" title="Alexandra Stewart">
Alexandra Stewart

Alexandra Stewart (* 10. jún 1939, Montreal) je kanadská herečka pôsobiaca vo Francúzsku. Bola manželkou režiséra Louisa Malla, s ktorým má dcéru Justine.
Životopis.
V polovici 50. rokov 20. storočia sa usídlila v Paríži, aby sa stala hudobníčkou. Prvé filmové role jej ponúkli režiséri vo filmoch "Club de femmes" (1956), "L’eau à la bouche" (1959), "Nebezpečné známosti" (1959) a "Le bel âge" (1960). Jej dobrá znalosť angličtiny jej umožnila aj medzinárodnú kariéru, hrala tak vo filmoch "Exodus" (1960), "Rogopag" (1963) či "The Marseille Contract" (1974). Vo francúzskej kinematografii si zahrala hlavnú ženskú rolu v snímke "La mort de Belle" (1961) a v roku 1963 sa objavila v dráme "Bludička". Následne sa na niekoľko rokov stala partnerkou režiséra Louisa Mallea. Hrala aj vo filmoch "Mickey One" (1965), "La loi du survivant" (1967) a "The Bride Wore Black" (1968) v úlohe učiteľky. Počas 70. a 80. rokoch hrávala v rôznorodých úspešných filmoch ako "Bye bye Barbara" (1969), "Americká noc" (1973), "Black Moon" (1975), "Zbohom, Emmanuella" (1978), "Phobia" (1980), "Les uns et les autres" (1981), "Šok" (1982), "Rozmar" (1984), "Pod višňovým mesiacom" (1986) alebo "Buldog" (1988). Vo filme "Madame Claude 2" (1981) prevzala hlavnú úlohu po Françoise Fabian, ktorá hrala v prvom filme z roku 1977. Alexandra Stewart mala od 70. rokov 20. storočia tiež významnú televíznu kariéru a v 90. rokoch sa čoraz viac zameriavala na televíziu. Po roku 2000 sa objavila vo viacerých dielach, vrátane "Sous le sable" (2000), "Mon petit doigt m'a dit" (2005), "El Cantor" (2005), "Valentin Valentin" (2014), "La duchesse de Varsovie" (2015) a "À cause des filles..?" (2019).

</doc>
<doc id="732801" url="https://sk.wikipedia.org/wiki?curid=732801" title="Konzervatívna miestne špecifická rekombinácia">
Konzervatívna miestne špecifická rekombinácia

Konzervatívna miestne špecifická rekombinácia je typ nehomologickej rekombinácie, ktorý nevyužíva transpozóny ako mobilné genetické elementy. Nejedná sa o transpozíciu. Konzervatívna miestne špecifická rekombinácia vyžaduje špecifické DNA sekvencie na donornej a akceptornej DNA, ktoré sú rozpoznávané rekombinázou, čo je enzým podobný topoizomerázam v tom zmysle, že tvoria prechodné vysokoenergetické kovalentné väzby proteín-DNA, pričom energiu využívajú na prešmyk DNA, pričom všetky fosfodiesterové väzby, ktoré boli v priebehu reakcie prerušené, sú na konci obnovené (preto "konzervatívna " miestne špecifická rekombinácia).

</doc>
<doc id="732802" url="https://sk.wikipedia.org/wiki?curid=732802" title="Receptor (Maltézsky rád)">
Receptor (Maltézsky rád)

Receptor (lat.) je vyberač alebo príjemca, v hierarchii Maltézskeho rádu pokladník, správca aktív, osoba zodpovedná za prípravu a kontrolu rozpočtu. Najčastejšie používané v Nemecku, Česku a Slovensku.
Receptor spoločnej pokladnice – zároveň minister financií a rozpočtu – spravuje finančnú správu a majetok Maltézskeho rádu v konzultácii s veľkým kancelárom, pod dohľadom veľmajstra a kontrolou Účtovnej komory. Je zodpovedný za prípravu ročných rozpočtov a konečných súvah, ktoré odrážajú hospodársku a finančnú situáciu Rádu, a predkladá ich Účtovnej komore na posúdenie a veľmajstrovi na schválenie.

</doc>
<doc id="732803" url="https://sk.wikipedia.org/wiki?curid=732803" title="Fázová variácia">
Fázová variácia

Fázová variácia je v molekulárnej biológii proces, ktorým organizmy, najmä baktérie, regulujú expresiu génov mechanizmom konzervatívnej miestne špecifickej rekombinácie. Fázová variáca pomáha patogénom unikať imunitnému systému stavovcov, ktorý si vytvára špecifické protilátky proti antigénom parazita. Fázová variácia sa používa aj v technikách molekulárnej biológie a génovom inžinierstve na časovú a priestorovú identifikáciu úlohy jednotlívých génov.
Fázová variácia u baktérie Salmonella "spp.".
Baktéria Salmonella "spp." má v genóme dva gény, ktoré kódujú flagelín, čo je povrchový proteín, ktorý vytvára bakteriálny bičík. Promotor, ktorý kontroluje flagelínový gén H2, aktivuje transkripciu H2 flagelínového génu a aj represorového proteínu, ktorý blokuje expresiu flagelínového génu H1. 
Konzervatívna miestne špecifická rekombinácia vyvolá inverziu (otočenie) úseku DNA, ktorý obsahuje asi tisíc bázových párov, pričom tento úsek DNA obsahuje vyššie spomínaný promotor flagelínového génu. zatiaľčo pôvodne promotor aktivoval transkripciu H2 flagelínového génu (a represorového proteínu), po konzervatívnej miestne špecifickej rekombinácii je promotor otočený a aktivuje transkripciu flagelínového génu H1.
Inverzia vyžaduje špecifické DNA úseky a enzým rekombinázu, ktorá je kódobaná invertovateľným úsekom DNA. Táto konzervatívna miestne špecifická rekombinácia je aktivivaná len raz za 100000 bunkových delení, preto je produkcia daného flagelínu dedičná.
Význam fázovej variácie u baktérie Salmonella "spp." je v úteku imunitnej odpovedi hostiteľa na antigén, ktorým je práve flagelín. Baktéria, ktorá úspečene zrealizuje fázovú variáciu, bude schopná prežiť a množiť sa vďaka tomu, že organizmus bude vyrábať protilátky proti inému flagelínu.

</doc>
<doc id="732804" url="https://sk.wikipedia.org/wiki?curid=732804" title="Rekombináza">
Rekombináza

Rekombináza je enzým, ktorý má kruciálny význam v konzervatívnej miestne špecifickej rekombinácii, pretože umožňuje špecifické vystrihnutie a špecifické prilepenie mobilného genetického elementu v priebehu konzervatívnej miestne špecifickej rekombinácie. Rekombináza je užitočný nástroj pre bunkových biológov a vývinových biológov, pretože umožňuje študovať priestorovú (tkanivovo špecifickú) a časovú (v rôznych fázach vývinu) reguláciu génov a ich význam. 
Do organizmu červov, drozofíl, myší sa dá vpraviť gén pre rekombinázu a dizajnovaná cieľová molekula DNA, ktorá bude touto rekombinázou rozpoznávaná. Gén kódujúci rekombinázu je vo vhodnom čase aktivovaný, čím sa vyexprimuje rekombináza, ktorá v danej bunke vyvolá konzervatívnu miestne špecifickú rekombináciu rozpoznávaného génu, ktorý sa týmto najčastejšie poruší.
Technika využívajúca rekombinázu sa využíva aj na štúdium vývoja myší a to tak, že sa do buniek zárodočnej línie vložia dve molekuly DNA:
Je známe veľké množstvo tkanivovo špecifických promótorov, pričom mnohé z nich sú aktívne iba v určitom krátkom časovom úseku vývinu organizmu, preto je možné touto technikou skúmať aj význam génov vo vývine v danom tkanive.

</doc>
<doc id="732805" url="https://sk.wikipedia.org/wiki?curid=732805" title="Expresia génu">
Expresia génu

Expresia génu (tiež realizácia génu) je dvojstupňový proces, ktorý zahŕňa proces transkripcie (prepis genetickej informácie z DNA do mRNA, čiže syntézu mRNA) a translácie (preklad genetickej informácie z mRNA do bielkovín, čiže proteosyntézu).
Expresiou genetickej informácie sa zaoberá molekulárna biológia a molekulárna genetika. Expresia genetickej informácie znamená vyjadrenie genetickej informácie, čiže tok genetickej informácie podľa princípu Ústrednej dogmy molekulárnej biológie z DNA cez RNA do bielkovín, ktoré vykonávajú jednotlivé funkcie organizmu. Na syntézu bielkovín je dôležitý genetický kód, ktoré v princípe zdieľajú všetky živé organizmy, hoci by teoreticky mohli existovať nezávislé genetické kódy.

</doc>
<doc id="732806" url="https://sk.wikipedia.org/wiki?curid=732806" title="Expresia genetickej informácie">
Expresia genetickej informácie



</doc>
<doc id="732807" url="https://sk.wikipedia.org/wiki?curid=732807" title="Génová expresia">
Génová expresia



</doc>
<doc id="732808" url="https://sk.wikipedia.org/wiki?curid=732808" title="Košická hudobná jar">
Košická hudobná jar

Košická hudobná jar (KHJ) je medzinárodný hudobný festival konaný v Košiciach od roku 1956, čím patrí medzi najstaršie na Slovensku. Zároveń je považovaný za „jeden z najlepších“. Organizuje ho Štátna filharmónia Košice.
Riaditeľka Štátnej filharmónie Košice, Lucia Potokárová, sa o festivale vyjadrila: „Pilierom dramaturgie je rozmanitosť a kontrast. Na rozdiel od bežnej sezóny Štátnej filharmónie Košice sa nedržíme žiadnych mantinelov a nie sme ničím zviazaní. Môžeme si dovoliť byť odvážnejší v kombinovaní súčasnej a klasickej hudby. Aj keď viem, že tým niekoho môžeme odradiť, verím, že nám už návštevníci dôverujú a na koncerty prídu.“
Dejiny.
Od začiatku v roku 1956 festival navštevovali najmä amatérske telesá, po založení Štátnej filharmónie začala v 60. rokoch kvalita stúpať. Začiatkom 90. rokov sa festival dostal „do útlmu“ kvôli menšiemu objemu finančných zdrojov a zahraničných hostí ubudlo. Od roku 2024 sa festival koná v novom termíne, na konci sezóny Štátnej filharmónie. V roku 2025 sa festival konal vo Východoslovenskej galérii, Dóme sv. Alžbety, Synagóge na Zvonárskej ulici či v alternatívnom priestore Tabačka Kulturfabrik.

</doc>
<doc id="732811" url="https://sk.wikipedia.org/wiki?curid=732811" title="Rastislav Štúr">
Rastislav Štúr

Rastislav Štúr (* 26. november 1969, Bratislava) je slovenský dirigent, riaditeľ Opery Slovenského národného divadla.
Životopis.
V roku 1995 absolvoval štúdium dirigovania na Janáčkovej akadémii múzických umení. Od roku 1996 pôsobí ako dirigent Opery SND, naštudoval tituly ako "Čarovná flauta" (W. A. Mozart), "Predaná nevesta" (B. Smetana), "Nabucco" (G. Verdi), "Panna Orleánska" (P. I. Čajkovskij), "Andrea Chénier" (U. Giordano) či "Dcéra pluku" (G. Donizetti). Od roku 2011 je stály hosťujúci dirigent Slovenskej filharmónie.
V rokoch 2008 až 2020 bol Štúr šéfdirigentom Opery SND, od roku 2018 do roku 2020 bol riaditeľom Opery SND.
Spolupracoval s Petrom Dvorským, Montserrat Caballé, Gabrielou Beňačkovou, Jelenou Obrazcovovou, Ilonou Tokody, Evou Urbanovou a ďalšími umelcami. Spolupracoval s orchestrami ako Czech Virtuosi, Janáčkova filharmónia Ostrava, Südwestdeutsche Philharmonie, Moskovská filharmónia, Symfonický orchester hl. m. Prahy FOK, PKF - Prague Philharmonie, Český národný symfonický orchester, Česká filharmónia, Cairo Symphony Orchestra, Ruský štátny symfonický orchester J. F. Svetlanova, Orchestre Philharmonique de Strasbourg, São Paulo Symphony Orchestra, čínsky orchester National Centre for the Performing Arts a inými.
K 15. októbru 2024 ho generálna riaditeľka Slovenského národného divadla, Zuzana Ťapáková, znovu vymenovala do funkcie riaditeľa Opery SND.

</doc>
<doc id="732815" url="https://sk.wikipedia.org/wiki?curid=732815" title="RNáza H">
RNáza H

RNáza H (tiež ribonukleáza H) (H ako hybrid) je RNáza zo skupiny exoribonukleáz, ktorá štiepi reťazec RNA v hybridoch RNA-DNA, čoho dôsledkom je vznik jednoreťazcových DNA (ssDNA). Enzýmovú aktivitu RNázy H má aj reverzná transkriptáza, ktorá vďaka tomu dokáže z jednoreťazcovej RNA (ssRNA) nasyntetizovať "via" hybrid RNA-DNA dvojreťazcovú DNA, ktorú je možné inkorporovať do chromozómu hostiteľskej bunky.

</doc>
<doc id="732817" url="https://sk.wikipedia.org/wiki?curid=732817" title="Hybrid RNA-DNA">
Hybrid RNA-DNA

Hybrid RNA-DNA (tiež hybrid RNA/DNA, hybrid RNA:DNA, hybrid DNA-RNA, RNA–DNA duplex) je dvojreťazcový úsek nukleovej kyseliny, pričom jeden z reťazcov je tvorený ribonukleovou kyselinou a druhý reťazec je tvorený deoxyribonukleovou kyselinou.
Hybridy RNA-DNA vznikajú v procese transkripcie, transpozície a účinkom reverznej transkriptázy na genómy RNA vírusov. 
RNáza H je enzým, ktorý hydrolyticky štiepi RNA reťazec hybridu RNA-DNA za tvorby jednoreťazcovej DNA (ssDNA).

</doc>
<doc id="732818" url="https://sk.wikipedia.org/wiki?curid=732818" title="Jonathan Groff">
Jonathan Groff

Jonathan Drew Groff (* 26. marec 1986, Lancaster, Pensylvánia, USA) je americký herec a spevák, najviac známy svojimi vystúpeniami v broadwayských muzikáloch, ako aj úlohami v televíznych seriáloch seriáloch "Glee" (2010 – 2015), "Looking" (2014 – 2015) a "Mindhunter" (2017 – 2019). 
Detstvo a mladosť.
Groff sa narodil v meste Lancaster, v štáte Pensylvánia, ako syn Julie, učiteľky telesnej výchovy, a Jima, trénera koní. Má staršieho brata Davida. V roku 2003 ukončil strednú školu Conestoga Valley High School, po čom začal pracovať na Broadwayi.
Groff je bratrancom Jamesa Wolperta, semifinalistu piatej série súťaže The Voice.
Kariéra.
Groff debutoval na broadwayskom javisku v roku 2005, po čom získal hlavnú úlohu v muzikáli "Spring Awakening" a bol nominovaný na cenu Tony v kategórii „Najlepší herec v muzikáli“. Ako 22 ročný sa stal jedným z najmladších kandidátov na toto ocenenie. Väčší úspech mu priniesli aj úlohy v predstaveniach "Zvuk hudby", "Vlasy" a ďalších. Na filmovom plátne debutoval v roku 2009 vo filme "Zažiť Woodstock", po boku hercov ako Emile Hirsch, Liev Schreiber, Katherine Waterston a Mamie Gummer.
V roku 2010 sa pripojil k hereckému obsadeniu televízneho seriálu "Glee". 
V roku 2013 prepožičal svoj hlas postave menom Kristoff v animovanej rozprávke "Ľadové kráľovstvo". Dabing si zopakoval aj v ďalšom pokračovaní v roku 2019.
V roku 2016 bol opäť nominovaný na cenu Tony, tentoraz v kategórii „Najlepší herec vo vedľajšej úlohe v muzikáli“ za rolu kráľa Juraja III. v muzikáli "Hamilton". Spolu s hereckým obsadením Hamiltona získal aj cenu Grammy v kategórii „Najlepší album hudobného divadla“.
V rokoch 2014 – 2016 stvárnil hlavnú úlohu v seriáli HBO "Looking". Seriál bol kritikmi veľmi pozitívne hodnotený, ale pre nízku sledovanosť bol po druhej sérii zrušený. Groff si zahral aj v uzatvárajúcom televíznom filme "Looking: The Movie" z roku 2016.
V rokoch 2017 až 2019 stvárnil hlavnú postavu "Mindhunter". Po boku hercov ako Keanu Reeves, Carrie-Anne Moss a Yahya Abdul-Mateen II si zahral vo filme "Matrix Resurrections".
V roku 2022 hosťoval v televíznom seriáli "Ako to bolo ďalej...", po boku Sarah Jessicy Parker. O rok neskôr, bol zvažovaný do postavy Allana vo filme "Barbie", avšak bol nahradený hercom Michaelom Ceraom.
V roku 2024 Groff obdržal cenu Tony Award za najlepšieho herca v hlavnej úlohe v muzikáli, za stvárnenie Franklina Sheparda v obnovenom inscenovaní muzikálu "Merrily We Roll Along" na Broadwayi.
Súkromný život.
Groff žije striedavo v Pensylvánii a New Yorku; v roku 2019 si kúpil dom neďaleko konskej farmy svojho otca. V mladosti mu diagnostikovali melanóm, prešiel operáciou a praktizuje transcendentálnu meditáciu.
V roku 2009 verejne oznámil, že je gej, a odvtedy sa aktívne venuje LGBTQ+ aktivizmu – napríklad ako veľvyslanec na NYC Pride či držiteľ viacerých ocenení za advokáciu rovnosti. V minulosti mal vzťahy s hercami Gavinom Creelom, Zacharym Quintom a choreografom Coreym Bakerom. Podporuje viacero charít, vrátane Broadway Cares, Elton John AIDS Foundation a organizoval benefičné akcie s obsadením Hamiltona. V roku 2024 sa stal členom správnej rady Broadway Cares/Equity Fights AIDS.

</doc>
<doc id="732821" url="https://sk.wikipedia.org/wiki?curid=732821" title="Antiretrovirotikum">
Antiretrovirotikum

Antiretrovirotikum je liečivo zo skupiny antivirotík, ktoré je účinné proti niektorému retrovírusu, najčastejšie ide o liečivo proti HIV. Ako známe antiretrivirotikum sa často spomína tenofovir, podávaný vo forme proliečiva ako tenofovir dizoproxil fumarát alebo tenofovir alafenamid.

</doc>
<doc id="732823" url="https://sk.wikipedia.org/wiki?curid=732823" title="Barbara McClintocková">
Barbara McClintocková

Barbara McClintocková (* 16. jún 1902, Hartford, Connecticut, USA - † 2. septembra 1992, Huntington, New York, USA) bola americká genetička a molekulárna biologička, ktorá za svoj objav mobilných genetických elementov získala Nobelovu cenu za fyziológiu alebo medicínu v roku 1983.
Mnohé vlastnosti organizmov sú určené dedičnosťou – teda ich génmi – ktoré sú uložené v chromozómoch vo vnútri jadier ich buniek. Barbara McClintocková študovala dedičné vlastnosti kukurice, napríklad rôzne farby jej zŕn. Študovala, ako sa tieto vlastnosti prenášajú z generácie na generáciu, a prepojila to so zmenami v chromozómoch rastlín. Počas 40. a 50. rokov 20. storočia McClintocková dokázala, že genetické prvky môžu niekedy zmeniť polohu na chromozóme a že to spôsobuje, že sa blízke gény stanú aktívnymi alebo neaktívnymi.
Životopis.
Barbara McClintocková vyrastala v Spojených štátoch v Connecticute a New Yorku. Jej rodina mala málo peňazí, takže jej záujem o výskum bol vnímaný skepticky. Jej rodina si myslela, že pre ňu bolo dôležitejšie vydať sa. Napriek tomu s podporou svojho otca začala McClintocková v roku 1919 študovať na Cornellovej poľnohospodárskej fakulte.
Na jeseň roku 1921 absolvovala jediný kurz genetiky otvorený pre študentov bakalárskeho štúdia na Cornellovej univerzite. Viedol ho C. B. Hutchison, vtedajší profesor na katedre šľachtenia rastlín na Poľnohospodárskej fakulte, ktorý čoskoro opustil Cornell, aby sa stal kancelárom Kalifornskej univerzity v Davise v Kalifornii. Tento kurz absolvovalo relatívne málo študentov a väčšina z nich mala záujem o poľnohospodárstvo ako profesiu. Genetika ako disciplína ešte nezískala všeobecné uznanie. Od znovuobjavenia Mendelových princípov dedičnosti uplynulo iba dvadsaťjeden rokov. Genetické experimenty, vedené týmito princípmi, sa v rokoch 1900 až 1921 rýchlo rozšírili. Výsledky týchto štúdií poskytli solídny koncepčný rámec, do ktorého sa dali zaradiť následné výsledky. Napriek tomu sa niektorí profesionálni biológovia zdráhali akceptovať revolučné koncepty, ktoré sa objavovali. Táto neochota sa čoskoro rozplynula, keď sa logika, ktorá bola základom genetických výskumov, stala čoraz zrejmejšou.
Keď v januári 1922 ukončila bakalársky kurz genetiky, zavolal jej Dr. Hutchison. Musel vycítiť jej intenzívny záujem o obsah jeho kurzu, pretože účelom jeho telefonátu bolo pozvať ju na jediný ďalší kurz genetiky, ktorý sa na Cornellovej univerzite konal. Bol určený pre postgraduálnych študentov. Jeho pozvanie prijala s radosťou a veľkým očakávaním. Je zrejmé, že tento telefonát rozhodol o jej budúcnosti. Odvtedy zostala pri genetike.
V čase, keď študovala genetiku na bakalárskom stupni, bola zapísaná aj na kurz cytológie, ktorý viedol Lester W. Sharp z Katedry botaniky. Jeho záujmy sa sústredili na štruktúru chromozómov a ich správanie pri mitóze a meióze. Chromozómy sa pre ňu potom stali zdrojom fascinácie, pretože boli známe ako nositelia „dedičných faktorov“. V čase promócie už nemala žiadne pochybnosti o smere, ktorým sa chce uberať v rámci vyššieho štúdia. Zahŕňal by chromozómy a ich genetický obsah a expresiu – skrátka cytogenetiku. Táto oblasť práve začala odhaľovať svoj potenciál. Odvtedy sa jej venovala s rovnakým potešením v priebehu rokov, ako ho zažívala počas svojich bakalárskych čias.
Po splnení požiadaviek na doktorát na jar 1927 zostala na Cornellovej univerzite, aby iniciovala štúdium zamerané na prepojenie každého z desiatich chromozómov tvoriacich kukuričný komplement s génmi, ktoré každý z nich nesie. Za účasti ďalších, najmä Dr. Charlesa R. Burnhama, bola táto úloha konečne splnená. Medzitým sa však udiala séria udalostí, ktoré pre ňu mali veľký význam. Začalo to príchodom Georga W. Beadla (nositeľa Nobelovej ceny) na Katedru šľachtenia rastlín na jeseň 1927, aby začal štúdium pre svoj doktorát u profesora Rollinsa A. Emersona. Emerson bol významný genetik, ktorého vedenie záležitostí postgraduálnych študentov bolo pozoruhodne úspešné, a tak prilákal mnoho z najbystrejších myslí. Nasledujúcu jeseň prišiel na Katedru šľachtenia rastlín Marcus M. Rhoades, aby pokračoval v postgraduálnom štúdiu pre doktorát, tiež u profesora Emersona. Rhoades získal magisterský titul na Kalifornskom technologickom inštitúte a bol dobre oboznámený s najnovšími zisteniami členov Morganovho tímu pracujúceho s drozofilou. Beadle aj Rhoades si uvedomovali potrebu a význam skúmania vzťahu medzi chromozómami a génmi, ako aj ďalších aspektov cytogenetiky. Počiatočné spojenie týchto troch, po ktorom nasledovalo zapojenie akéhokoľvek zainteresovaného postgraduálneho študenta, vytvorilo úzku skupinu, ktorá dychtivo diskutovala o všetkých fázach genetiky, vrátane tých, ktoré odhalili alebo naznačili vlastným úsilím. Skupina bola vo všetkých ohľadoch sebestačná. Pre každú z nich to bolo mimoriadne obdobie. Zásluhy za jej úspech patria profesorovi Emersonovi, ktorý ticho ignoroval niektoré z ich zdanlivo zvláštnych prejavov správania. V priebehu rokov si členovia tejto skupiny udržali vrúcny osobný vzťah, ktorý vytvorilo ich rané spojenie. Spoločná skúsenosť hlboko ovplyvnila každého z nich.

</doc>
<doc id="732830" url="https://sk.wikipedia.org/wiki?curid=732830" title="Autoškola (rozlišovacia stránka)">
Autoškola (rozlišovacia stránka)

Autoškola môže byť:

</doc>
<doc id="732835" url="https://sk.wikipedia.org/wiki?curid=732835" title="Filmová cena">
Filmová cena



</doc>
<doc id="732837" url="https://sk.wikipedia.org/wiki?curid=732837" title="Európska federácia národných mládežníckych orchestrov">
Európska federácia národných mládežníckych orchestrov

Európska federácia národných mládežníckych orchestrov (skr. EFNYO) , , je asociácia mládežníckych, pred-profesionálnych orchestrov Európy. EFNYO je členom European Music Council. Od mája 2017 je členom EFNYO Slovenský mládežnícky orchester.
Dejiny.
Členov bolo pôvodne 14, neskôr sa federácia rozrástla na 17 národných, 8 medznárodných a 7 spolupracujúcich členov.
Činnosť.
Vďaka podpore mobility mladých hudobníkov od roku 1996 sa viac než 850 osôb zúčastnilo výmenných pobytov. V rámci projektu MusXchange, ktorý podporuje Európska komisia, sa uskutočnil spoločný koncert Holandského národného mládežníckeho orchestra a Slovenského mládežníckeho orchestra.

</doc>
<doc id="732838" url="https://sk.wikipedia.org/wiki?curid=732838" title="EFNYO">
EFNYO



</doc>
<doc id="732839" url="https://sk.wikipedia.org/wiki?curid=732839" title="EFNMO">
EFNMO



</doc>
<doc id="732845" url="https://sk.wikipedia.org/wiki?curid=732845" title="Akademický maliar (maliar váz)">
Akademický maliar (maliar váz)

Akademický maliar ( "Academy Painter") je konvenčné meno atického maliara červenofigúrových váz, pôsobiaceho v posledných desaťročiach 5. storočia pred Kr.
Akademického maliara, jedného z najmladších aténskych manieristov (je posledným identifikovateľným členom tejto skupiny maliarov), britský historik umenia John Beazley pomenoval po starovekej Platónovej akadémii (založenej v háji, kde bol uctievaný héros Akadémos, vzdialenom necelých 2 km severozápadne od Atén.) na mieste, kde sa našlo jeho rukou zdobené červenofigúrové peliké, dnes uložené v Národnom archeologickom múzeu v Aténach (National Museum 15882). Toto peliké na strane A zobrazuje odchádzajúceho bojovníka, muža sediaceho na stoličke so žezlom, Niké s fialé a oinochoé a na strane B troch mladíkov.
Akademický maliar sa zrejme učil u Maliara Héfaista a Maliara z Dómu. Pracovať začal okolo roku 430 pred Kr., krátko pred koncom kariéry Maliara Héfaista. Beazley pôvodne pripísal jeho neskoršie diela "Maliarovi z Bonnu 1614", lebo sa jeho štýl kresby do veľkej miery zmenil (zhoršil, maľoval už nedbalo a mechanicky). Typickými vázami pre jeho dielňu boli stĺpikové (jeho stĺpikové krátery si stále zachovávali charakteristický tvar, aký im dali starší manieristi) a zvoncové kratéry, pelikai a pripísaná mu je aj jedna hydria. Väčšinou zdobil zvoncové krátery. Maľoval žánrové námety, kavalkády, rozlúčkové scény i sprievody kómoi.
Na kratéri z Nauplia (Archaeological Museum 151) zobrazil pyrrhický tanec. Žena s vencom na hlave tancuje "pyrrhichios" (tancovali ho niekedy aj hetéry na hostinách) pred mužom hrajúcim na aulos. Zatiaľ čo má hráč na aule voľne prehodený plášť (himatión) cez plece, tanečnica má na sebe chitón a cezeň ďalší hrubší kus odevu, ktorý je v páse stiahnutý povrazom.

</doc>
<doc id="732850" url="https://sk.wikipedia.org/wiki?curid=732850" title="Barbara McClintock">
Barbara McClintock



</doc>
<doc id="732851" url="https://sk.wikipedia.org/wiki?curid=732851" title="Jeleškov potok">
Jeleškov potok

Jeleškov potok je vodný tok v Strážovských vrchoch a Hornonitrianskej kotline na území okresu Prievidza. Je to pravostranný prítok rieky Nitry s dĺžkou približne 4,2 km a je tokom IV. rádu. 
Priebeh toku.
Potok pramení na rozhraní Strážovských vrchov a ich geomorfologického podcelku Malá Magura a Rudnianskej kotliny, patriacej do Hornonitrianskej kotliny, na juhozápadných svahoch vrchu Vendelín (), v nadmorskej výške približne Od prameňa tečie západným smerom, no zakrátko priberá pravostranný prítok z lokality Pod Vígľašom a mení smer na juhozápad. V strednej časti pokračuje Rudnianskou kotlinou a vedie okrajom obce Kocurany, kde priberá krátky ľavostranný prítok. Veľkým oblúkom sa stáča až na juhovýchod, a na konci obce ešte priberá menší pravostranný prítok z lokality Zadné diely (). Zvlnenou krajinou pokračuje na juhovýchod a vteká do obce Opatovce nad Nitrou, kde križuje cestu a Ponitriansku cyklomagistrálu. V rámci Hornonitrianskej kotliny prechádza do Prievidzskej kotliny, kde sa na južnom okraji Opatoviec, v nadmorskej výške približne vlieva pravostranne do rieky Nitry. Potok patrí do širšieho povodia rieky Váh.
Potok pramení na okraji katastra mesta Bojnice, odkiaľ pokračuje územím obce Kocurany a napokon aj Opatovce nad Nitrou. Preteká tak iba územím okresu Prievidza v Trenčianskom kraji.

</doc>
<doc id="732857" url="https://sk.wikipedia.org/wiki?curid=732857" title="Cimelie">
Cimelie



</doc>
<doc id="732858" url="https://sk.wikipedia.org/wiki?curid=732858" title="Stará tlač">
Stará tlač

Stará tlač, častejšie v množnom čísle staré tlače alebo paleotypy sú tlače vydané od roku 1501 do konca 18. storočia.
V niektorých definíciách sa za staré tlače považujú všetky tlače vydané od vynájdenia kníhtlače, teda aj inkunábuly. Nie je univerzálne prijatá medzinárodná dohoda stanovujúca koniec obdobia starých tlačí. Začiatok novodobej knižnej produkcie závisí od rozvoja národnej kultúry jednotlivých krajín. U nás sa napríklad zvláštna pozornosť venuje tlačiam vydaným až do roku 1918.
Jednotiacim kritériom pre vymedzenie starých tlačí je, že sú výsledkom umeleckej, respektíve väčšinou kvalitnej remeselnej výroby. V uvedenom období sa nemenila technika kníhtlačiarstva. Až na konci 18., a najmä v 19. storočí nastali prevratné zmeny v technike kníhtlačiarstva, ktoré výrazne zmenili charakter knihy. Technika kníhtlačiarstva je tak rozhodujúcim faktorom pri určovaní či zväzok (kniha) je alebo nie je starou tlačou.
Stará tlač je často vo svojej komplexnosti originálnou jednotkou. Jej hodnotu ovplyvňuje aj počet zachovaných exemplárov doma i v zahraničí, prístupnosť a podobne. Tvoria väčšinou súčasť historických knižníc, respektíve historických knižných fondov. V knižniciach sa ukladajú v špeciálnych skladoch a sú predmetom zvláštnej ochrany.
Typickým znakom starých tlačí je, že môžu ešte obsahovať incipit a explicit.
Hodnota starej tlače.
Pri určovaní hodnoty starej tlače nemožno stanoviť jednotné univerzálne a nemenné kritériá. Mnohé z tlačí sú zaujímavé a cenné z obsahového hľadiska. Iné často predstavujú prekrásnu knihu, časopis aj iný typ dokumentu, napr. mapu ako celok, sú vytlačené na kvalitnom papieri, v dokonalej grafickej úprave s krásnymi ilustráciami. Hodnotu starej tlače môže zvyšovať meno renomovaného tlačiara , ktorý je zárukou kvality, textové, tlačiarenské, grafické odchýlky od ostatných zachovaných exemplárov, vek a hodnota väzby, ktorá býva často jedinečná, marginálie, poznámky, exlibrisy významných majiteľov, stupeň úplnosti a zachovalosti exemplára. Pri ich hodnotení treba vziať do úvahy aj vek tlače, časové a miestne okolnosti, ako je miesto pôvodu starej tlače, záujem verejnosti a podobne.

</doc>
<doc id="732859" url="https://sk.wikipedia.org/wiki?curid=732859" title="Inhibítor reverznej transkriptázy">
Inhibítor reverznej transkriptázy

Inhibítor reverznej transkriptázy je liečivo zo skupiny antivirotík, ktoré je inhibuje reverznú transkriptázu, pričom sa väčšinou myslí reverzná transkriptáza vírusu ľudskej imunitnej nedostatočnosti. Inhibítory reverznej transkriptázy zasahujú do životného cyklu HIV tak, že inhibujú prepis RNA genómu vírusu na DNA.
Inhibítory reverznej transkriptázy sa rozdeľujú do troch skupín:
Iné delenie inhibítorov reverznej transkriptázy je založené na mechanizme inhibície:
Nukleozidové inhibítory reverznej transkriptázy.
Nukleozidové inhibítory reverznej transkriptázy sú kompetitívne inhibítory reverznej transkriptázy, ktoré vo svojej molekule neobsahujú atóm fosforu. Majú upravenú štruktúru neukleozidu, teda obsahujú pravú alebo upravenú nukleovú bázu a upravenú pentózu ribózu.
Nukleozidové inhibítory reverznej transkriptázy sú proliečivá, nie sú sami o sebe účinnými látkami. Po vstupe do bunky sú najskôr fosforylované na 5´-OH skupine enzýmom tymidínkináza, čím vznikne nukleozidmonofosfát (nukleotid). Ten je ďalej fosforylovaný nešpecifickými kinázami na nukleoziddifosfát a ďalej na nukleozidtrifosfát. Až nukleozidtrifosfát je účinným liečivom, ktoré kompetitívne inhibuje reverznú transkriptázu tak, že sa naviaže do aktívneho miesta reverznej transkriptázy a blokuje prístup fyziologických (pravých) nukleozidtrifosfátov ako je dATP, dGTP, dTTP a dCTP. Zároveň, reverzná transkriptáza inkorpotuje tieto liečivá do štruktúry vznikajúceho vlákna DNA, pričom týmto liečivám často chýba 3´-hydroxylová skupina, čoho dôsledkom je terminácia polymerizácie vlákna DNA, pretože ďalší nukleotid sa nemá kam naviazať. Preto sa tieto liečivá označujú aj ako terminátory polymerizácie.
Vývoj liečiv zo skupiny nukleozidových inhibítorov reverznej transkriptázy bol založený na tom, že podľa vzoru nukleozidov boli pripravené ich izostéry, ktoré mali často pozmenenú ribózu (najmä tak, aby chýbala 3´-OH skupina). Nukleová báza mohla a nemusela byť modifikovaná, pretože je nutné, aby si zachovala schopnosť komplementarity, teda sa viazať vodíkovými väzbami na bázy vlákna RNA.
Izostéry deoxycytidínu.
Medzi izostéry deoxycytidínu patrí emtricitabín, lamivudín.
Emtricitabín.
Emtricitabín je izostér deoxycytidínu, u ktorého bola modifikovaná cytozínová báza zavedením fluóru do polohy 5 (5-fluórcytozín). Na ribóza bola hydroxymetylénová skupina (-CH(OH)-) nahradená atómom síry.
Emtricitabín pôsobí na vírusy HIV-1, HIV-2 aj HBV. Preto sa klinicky používa pri infekciách akýmkoľvek vírusom HIV alebo pri infekcii vírusom hepatitídy typu B. Emtricitabín je tak nielen inhibítorom reverznej transkriptázy HIV, ale aj DNA polymerázy HBV.
Emtricitabín sa podáva perorálne, pričom sa dobre absorbuje z GIT do krvej cirkulácie. Biologická dostupnosť dosahuje 75 až 93 %. Maximálnu plazmatickú koncentráciu dosahuje za 60 až 120 minút od podania. Väzba liečiva na plazmatické proteíny je len 4 %. Emtricitabín je aktívnou tubulárnou sekréciou vylučovaný do primárneho moču, pričom až 86 % podanej dávky sa objaví v moči. V stolici sa objaví zvyšných 14 % podanej dávky.
Pri terapii HIV sa emtricitabín často kombinuje s proliečivom tenofoviru (Truvada obsahuje emtricitabín a tenofovir dizoproxil fumarát; Descovy obsahuje emtricitabín a tenofovir alafenamid; Biktarvy obsahuje tenofovir alafenamid, bictegravir a emtricitabín; Odefsey obsahuje tenofovir alafenamid, emtricitabín a rilpivirín; Complera obsahuje tenofovir dizoproxil fumarát, emtricitabín a rilpivirín; Symtuza tenofovir alafenamid, darunavir, kobicistát a emtricitabín; Stribild obsahuje elvitegravir, kobicistát, emtricitabín, tenofovir dizoproxil fumarát; Genvoya obsahuje elvitegravir, kobicistát, emtricitabín, tenofovir alafenamid.
Lamivudín.
Lamivudín je izostér deoxycytidínu, u ktorého nebola modifikovaná cytozínová báza zavedením fluóru do polohy 5 (cytozín). Na ribóze bola hydroxymetylénová skupina (-CH(OH)-) nahradená atómom síry. Ide teda o zlúčenu analogickú emtricitabínu, ktorej chýba atóm fluóru na nukleovej báze.
Lamivudín pôsobí na vírusy HIV-1, HIV-2 aj HBV. Preto sa klinicky používa pri infekciách akýmkoľvek vírusom HIV alebo pri infekcii vírusom hepatitídy typu B. lamivudín je tak nielen inhibítorom reverznej transkriptázy HIV, ale aj DNA polymerázy HBV.
Lamivudín sa podáva perorálne, dobre sa vstrebáva z GIT, pričom biologická dostupnosť lamivudínu je 80 % až 85 %. Väzba na plazmatické proteíny je nízka. lamivudín preniká hematoencefalickou bariérou. Lamivudín sa vylučuje nezmenený glomerulárnou filtráciou a aktívnou tubulárnou sekréciou pomocou transportného systému pre organické katióny. Eliminačný polčas lamivudínu je 6 hodín.
Lamivudín sa pri terapii HIV používa v kombinácii s abakavirom a zidovudínom. 
Nukleotidové inhibítory reverznej transkriptázy.
Nukleotidové inhibítory reverznej transkriptázy sú kompetitívne inhibítory reverznej transkriptázy, ktoré vo svojej molekule obsahujú atóm fosforu. Majú upravenú štruktúru neukleotidu, teda obsahujú pravú alebo upravenú nukleovú bázu a upravenú pentózu ribózu a atóm fosforu je súčasťou fosfátovej alebo fosfonátovej funkčnej skupiny.

</doc>
<doc id="732860" url="https://sk.wikipedia.org/wiki?curid=732860" title="Iluminácia (maľba)">
Iluminácia (maľba)

Iluminácia (z latinského rozsvecovať, ozdobovať) je označenie pre knižnú ilustráciu v stredoveku. &lt;br&gt;
Termín pravdepodobne pochádza z pomenovania svetelných efektov pri používaní zlatých fólií pri výzdobe, t. j. pri zlátení. Iluminácia predstavuje maliarsku výzdobu častí textu tvoriacich iniciály a marginálie, ale nezahŕňa figurálne kompozície. Vo väčšine iluminátorských dielní tieto práce vykonávali špecializovaní umelci - iluminátori. Iluminácia ako výzdoba knihy bola známa už v najstarších neeurópskych kultúrach. Najstaršie známe iluminované pamiatku sú z Blízkeho východu. Z týchto vzorov čiastočne čerpali neskorší európski iluminátori až do 15. toročia, keď rukopisnú knihu postupne nahradila tlačená kniha. Iluminácia sa v nej premenila na knižnú ilustráciu a miniatúru. 

</doc>
<doc id="732861" url="https://sk.wikipedia.org/wiki?curid=732861" title="Antimetabolit">
Antimetabolit

Antimetabolit je inhibítor enzýmu, ktorý selektívne blokuje metabolickú dráhu. Podľa inej definície je antimetabolit analóg (izostér) prirodzeného metabolitu, ktorý v bunkách inhibuje biosyntézu nukleových kyselín. Antimetabolit je teda liečivo, ktoré vychádza zo štruktúry chemickej látky, ktorá sa bežne vyskytuje v organizme. Dôsledkom tohto prístupu k vývoju liečiv je, že tieto látky ku kompetitívne inhibítory enzýmov. 
Antimetabolity boli pôvodne objavené ako nová skupina zlúčenín účinných proti malígnemu bujneniu. Za ich objav sa zaslúžila americká biochemička a farmakologička Gertrude Belle Elion (1918 - 1999), ktorá za svoj objav získala v roku 1988 Nobelovu cenu za fyziológiu alebo medicínu. Na myšlienky protirakovinových liečiv Gertrude Belle Elion naviazal v Československu Antonín Holý, ktorý pripravil antimetabolity, ktoré sa ukázali byť účinné proti vírusom ako antivirotíká tenofovir, cidofovir, adefovir a duvira.

</doc>
<doc id="732862" url="https://sk.wikipedia.org/wiki?curid=732862" title="BK Häcken">
BK Häcken

Bollklubben Häcken tiež známy ako BK Häcken je švédsky profesionálny klub, ktorý sídli v meste Göteborg. Tím pôsobí v najvyššej švédskej klubovej súťaži Allsvenskan. Klub bol založený v roku 1940 a svoje zápasy hráva na štadióne Bravida Arena v Göteborgu.
História klubu.
Klub založila skupina 14- až 15-ročných mladých ľudí, ktorí chceli hrať futbal nielen pre zábavu, ale aj vytvoriť organizáciu a zapojiť sa do národného ligového systému. Pôvodne sa volali BK Kick ale museli sa premenovať , keď požiadali o vstup do Futbalového zväzu v Göteborgu. Názov klubu zmenili na BK Häcken, podľa živého plota, ktorý rástol okolo ihriska. Klub tak bol založený 2. augusta 1940. 
Zo začiatku hrali iba sporadické zápasy a mládežnícke majstrovstvá. Až neskôr začali hrať na seniorskej úrovni. Klub sa pohyboval v nižších divíziách. V roku 1950 sa už klub dostal do druhej divízie no o pár rokov zostúpil. Na konci 60. rokov začali klub postihovať vážne ekonomické a vnútorné problémy. Klub sa prepadol až do piatej divízie ligového futbalu vo Švédsku. BK Häcken sa z toho pozviechal a v sezóne 1978 a 1979 už boli v druhej divízii. V roku 1981 dokázali vyhrať druhú divíziu a boli blízko k postupu do Allsvenskan. O rok nato sa však klubu už podarilo postúpiť do najvyššej švédskej súťaže. V najbližších rokoch klub balancoval medzi Allsvenskan a druhou divíziou. Často sa objavili v najvyššej švédskej súťaže iba na rok. V roku 2009 sa opäť dostali do Allsvenskan no tentokrát sa v nej udržali a postupne sa im začalo dariť. Ich najväčší úspech prišiel v roku 2022 kedy vyhrali Allsvenskan a boli prvýkrát švédskym majstrom. Okrem toho získali aj štyrikrát švédsky pohár. 
Mestská rivalita.
BK Häcken udržiava hlavnú rivalitu najmä s mestskými klubmi. Najväčším rivalom je IFK Göteborg. Menšiu rivalitu tvorí aj s IF Elfsborg.

</doc>
<doc id="732863" url="https://sk.wikipedia.org/wiki?curid=732863" title="Monika Matysová">
Monika Matysová

Monika Matysová (* 21. apríl 1981, Nitra) je bývalá slovenská futbalistka. Hrala v slovenskej, českej a rakúskej lige, za slovenskú reprezentáciu.
Klubová kariéra.
Ako 16-ročná hrala na turnaji stredných škôl, kde si ju všimli a zavolali ju hrať za ženský tím Nitry. V roku 2001 prestúpila do Slavie Praha, no po pol roku sa vrátila do Nitry kvôli problémom s prestupom. Do Čiech sa vrátila a hrala za Spartu Praha. Do rakúskeho St. Pölten prišla v roku 2010 a v tomto klube bola aj kapitánkou. V sezóne 2015/2016 odohrala za Spartu Praha len 3 zápasy, kvôli dlhodobému zraneniu kolena. V lete roku 2017 zo Sparty odišla a prestúpila do rakúskeho SV Horn. V apríli 2019 sa vrátila do B- tímu Sparty Praha. Po roku zo Sparty odišla späť na Slovensko.
Reprezentácia.
Slovensko reprezentovala od roku 2000 do 2016. Za Slovensko odohrala 82 oficiálnych zápasov a dala 2 góly. Bola aj kapitánkou národného tímu.
Úspechy o ocenenia.
V ankete Futbalistka roka bola v roku 2012 na treťom mieste a v rokoch 2013 a 2014 na druhom mieste.
V ankete Jedenástka roka bola až deväťkrát a to v rokoch 2000, 2005, 2006, 2007, 2011, 2012, 2013, 2014 a 2015.

</doc>
<doc id="732865" url="https://sk.wikipedia.org/wiki?curid=732865" title="Eva Šmáliková">
Eva Šmáliková

Eva Šmáliková (* 28. apríl 1927 – † 25. jún 2025) bola slovenská operná speváčka, sopranistka.
Životopis.
Do košickej opery prišla v roku 1952, debutovo stvárnila postavu Santuzzy v opere "Sedliacka česť". Po kratšej prestávke v Prešove sa do Košíc vrátila v roku 1963.
Stvárnila postavy ako Abigail v "Nabuccovi", Leonora v "Trubadúrovi", Alžbeta v "Donovi Carlosovi", či "Aida". V roku 2010 povedala „Stvárnila som nespočetné množstvo postáv. Spomienok mám veľmi veľa. Škoda len, že som sa nenarodila o 50 alebo 100 rokov skôr alebo neskôr. Naša generácia totiž nemohla chodiť spievať do sveta. Iba v rámci družby“. Podľa vlastného úsudku bola jej najdokonalejšia postava Káťa Kabanová.
Naposledy v divadle vystupovala v roku 2000. 28. apríla 2017 oslávila 90 rokov. Zomrela 25. júna 2025.

</doc>
<doc id="732866" url="https://sk.wikipedia.org/wiki?curid=732866" title="Východ-Západ">
Východ-Západ

Východ-Západ, východ-západ alebo východ – západ môže byť:

</doc>
<doc id="732867" url="https://sk.wikipedia.org/wiki?curid=732867" title="Východ-západ">
Východ-západ



</doc>
<doc id="732868" url="https://sk.wikipedia.org/wiki?curid=732868" title="Východ – západ">
Východ – západ



</doc>
<doc id="732869" url="https://sk.wikipedia.org/wiki?curid=732869" title="Big Band Žilinského konzervatória">
Big Band Žilinského konzervatória

Big Band Žilinského konzervatória alebo Big Band Konzervatória v Žiline je big band orchester Konzervatória Žilina. Orchester hrá prevažne swing, ale aj jazzrock a latinsko-americká hudbu. Hudobníkmi sú hlavne študenti Konzervatória, ale aj jeho pedagógovia či profesionálni hudobníci.
Dejiny.
Orchester vznikol na podnet pedagóga ZUŠ L. Árvaya Miroslava Belorida. Založený bol 3. februára 1993. Prvý koncert orchester odohral 19. mája 1993. V roku 1993 získal na Slovenskom jazzovom festivale v Žiline Cenu poroty. Po Miroslavovi Beloridovi orchester viedol jeho syn Branislav Belorid a po ňom ho vedie saxofónista Marek Pastírik.
V roku 1995 získal 1. cenu na Prehliadke nových tvárí Slovenského jazzu v Bratislave, na základe toho bol pozvaný zahájiť Bratislavské jazzové dni roku 1997 kde vystúopil so skladateľom a trombonistom Pavlom Zajáčkom a so spevákom Petrom Lipom. V roku 1998 koncertoval v Kalábrii. V roku 1999 prebehol vianočný projekt "Daj boh šťastia tejto zemi" v spolupráci so Symfonickým orchestrom Konzervatória v Žiline a dirigentom Karolom Kevickým v Dome umenia Fatra. Ďalší hudobníci s ktorými spolupracoval sú John Whitney, Lazaro Cruz, Jaromír Hnilička, Róbert Opatovský a Adam Gaines.

</doc>
<doc id="732872" url="https://sk.wikipedia.org/wiki?curid=732872" title="Magdaléna Rovňáková">
Magdaléna Rovňáková

Magdaléna Rovňáková ArtD. (* 5. marec 1955, Gbely) je slovenská zbormajsterka a pedagogička. Od roku 1982 vedie Bratislavský chlapčenský zbor.
Životopis.
V rokoch 1970 až 1976 študovala hru na klavír na Konzervatóriu v Bratislave u Márie Masarikovej. V rokoch 1976 až 1981 študovala dirigovanie na Vysokej škole múzických umení (Peter Hradil). Bola členkou Speváckeho zboru Lúčnica. Doktorandské štúdium na VŠMU u Juraja Haluzického študovala v období 19821987. Štúdium zavŕšila koncertom so Slovenským filharmonickým zborom.
V roku 1982 založila Bratislavský chlapčenský zbor, ktorý doteraz vedie ako umelecká vedúca, manažérka a dirigentka. Tento zbor je súčasťou Súkromnej základnej umeleckej školy, kde Rovňáková pôsobí ako zriaďovateľka a riaditeľka. Zbor je nositeľom Grand prix z medzinárodnej zborovej súťaže v Moskve a prvej ceny zo súťaže zborov v Des Moines v Iowe (1995).
So sborom vystupovala na mnohých konvertoch v Európe i v Spojených štátoch (v roku 2007 v newyorskej Carnegie Hall), Kanade (George Weston Hall v Toronte), Japonsku a Izraeli.
Od roku 1988 je tiež hosťujúca zbormajsterka Slovenského národného divadla. Spolupracuje aj s inými zbormi ako Detský spevácky zbor Zornička, Bratislavský detský zbor, Akademický spevácky zbor, Spevácky zbor Lúčnica, spevácky zbor SĽUK-u, Slovenský filharmonický zbor. Pedagogicky pôsobila na Konzervatóriu v Bratislave a VŠMU.

</doc>
<doc id="732879" url="https://sk.wikipedia.org/wiki?curid=732879" title="Čínsko-sovietský rozkol">
Čínsko-sovietský rozkol



</doc>
<doc id="732886" url="https://sk.wikipedia.org/wiki?curid=732886" title="Françoise Fabian">
Françoise Fabian

Françoise Fabianová (neprechýlene Françoise Fabian; * 10. máj 1933, Alžír) je francúzska herečka a speváčka. Bola manželkou režiséra Jacques Beckera a herca Marcela Bozzuffiho.
Životopis.
Françoise Fabian, vyštudovala na konzervatóriu, kde bola v triede s Belmondom a Mariellom. Začala v divadle v roku 1954 a tam sa jej darilo hrať v "La Puce à l'oreille" (réžia Jacques Charon, Théâtre Marigny, 1968), ako aj neskôr v "Britannicus" (réžia Jean-Pierre André, Festival de Ramatuelle, 1994) alebo "Le Tartuffe" (réžia Luc Bondy, Théâtre de l’Odéon, 2014). Do polovice 60. rokov 20. storočia hrala spočiatku malé úlohy. V roku 1966 ju do centra pozornosti dostal Louis Malle z filmom "Zlodej z Paríža" a najmä Luis Buñuel snímkou "Kráska dňa". V Buñuelovej dráme si s vervou zahrala jedno z dievčat v bordeli, ktorý prevádzkovala Madame Anaïs. Filmár Eric Rohmer jej dal hlavnú úlohu vo filme "Moja noc u Maud" (1969), kde si delila úlohu s Jeanom-Louisom Trintignantom. Neskôr si vydobyla slávu takmer na desať rokov. Françoise Fabian hrala cnostnú a zmyselnú vdovu vo filme Michela Devillea "Raphaël ou le Débauché" (1971) alebo obchodníčku so starožitnosťami, do ktorej sa Ventura zamiluje, vo dráme Clauda Leloucha "Šťastný nový rok" (1973). Pracovala pod taktovkou rôznorodých režisérov, ako sú Jacques Rivette ("Out one"), Yves Robert ("Buď pozdravený, umelec!") a Mauro Bolognini ("Vertiges"). Zahrala si hlavnú úlohu v Just Jaeckinovom filme "Madame Claude" (1977), politicko-erotickom thrilleri o živote slávnej pasáčky. V 80. rokoch sa na plátne stala menej viditeľnou, objavila sa po boku Fanny Ardant vo filme Andrého Delvauxa "Benvenuta" (1983) alebo s Mathildou May vo snímke Jacquesa Demyho "Tri vstupenky na 26." (1988), za ktorý získala svoju prvú nomináciu na Césara za najlepšiu herečku vo vedľajšej úlohe. Zúčastnila sa obsadenia v projekte Jeana Yanneho "Deux heures moins le quart avant Jésus-Christ" (1982) a Clauda Leloucha "Partir, Retour" (1984) a zároveň spolupracovala na artových filmoch, ako napríklad "Faubourg Saint-Martin" (1986) od Jeana-Clauda Guigueta. Pracovala aj v talianskej kinematografii a hrala aristokratku vo filme Jerryho Schatzberga "L'Ami retrouvé" (1988). V rokoch 1990 až 2018 účinkovala Françoise Fabian v ďalších približne dvadsiatich dielach, kde hrala prevažne vedľajšie role. Stvárnila Madame de Chartres vo filme Manoela de Oliveiru "List" (1999) a postavy matky a dokonca aj starej mamy vo filmoch Françoisa Ozona "5x2" (2004), Lucasa Belvauxa "Rapt" (2009), Oliviera Ducastela a Jacquesa Martineau "L’Arbre et la Forêt" (2010) a Guillaume Gallienna "Les Garçons et Guillaume, à table!" (2013), kde jej postava Baboua vyniesla druhú nomináciu na Césara. Úspešná kariéra Françoise Fabian sa odohrala aj v televízii (telenovela "Les Dames de la côte"). V roku 2018 nahrala svoj prvý piesňový album. Bola vydatá za režiséra Jacquesa Beckera a potom za herca Marcela Bozzuffiho.

</doc>
<doc id="732887" url="https://sk.wikipedia.org/wiki?curid=732887" title="Hollidayov spoj">
Hollidayov spoj

Hollidayov spoj (tiež Hollidayov intermediát, Hollidayova štruktúra, prekrížený intermediát, Chí štruktúra, χ štruktúra, heteroduplexná DNA) je štvorvláknový intermediát deoxyribonukleovej kyseliny v tvare kríža, ktorý sa tvorí v procese rekombinácie, ktorá je súčasťou meiózy a konzervatívnej miestne špecifickej rekombinácie. 
Hollidayov spoj je nazvaný podľa Robina Hollidaya, ktorý navrhol skrížený intermediát v roku 1964 ako intermediát mechanizmu rekombinácie. 
Existenciu Hollidayových spojov dokázal Röntgenovou štruktúrnou analýzou Shing Ho pomocou kryštálu navzájom komplementárnych štyroch reťazcov dekanukleotidu d(CCGGTACCGG).
Posun bodu kríženia.
Bod prekríženia (ang. "cross over", resp. "crossover") sa môže v molekule volne a náhodne pohybovať v oboch smeroch procese, ktorý sa nazýva posun bodu prekríženia. V bunke však existujú proteíny, ktoré sa špecificky viažu na Hollidayov intermediát a dirigujú smer, ktorým bude prebiehať posun bodu kríženia. Posun bodu kríženia jedným smerom je teda rnzymaticky katalyzovaný proces, ktorý na štiepenie vodíkových väzieb vyžaduje ATP. Posun bodu kríženia je veľmi podstatný v meióze, pričom ide často o posuny o tisíce nukleotidov.
U baktérie "E. coli" sa na Hollidayov spoj viaže tetramér proteínu RuvA a dva hexaméry proteínu RuvB, ktorý pripomína hexamérnu helikázu, ktorá sa využíva v replikácii DNA. RuvB proteín spotrebuváva ATP. RuvA proteín koordinuje púohyb DNA cez tento proteínový komplex tak, aby nedošlo ku zamotaniu DNA.
Hollidayov mechanizmus rekombinácie.
Rekombinácia u bakteriofága P1 prebieha tak, že na miesto, kde má dôjsť ku vzniku Hollidayovho intermediátu sa naziažu 4 rekombinázy Cre a priblížia sa dve dvojvlákonové DNA, čím vznikne tzv. rekombinačná synapsia.
V obidvoch molekulách DNA dôjde ku štiepeniu jedného reťazca tak, že rekombináza, ktorá má vo svojom aktívnom mieste tyrozínový zvyšok, ktorý nesie nukleofilnú hydroxylovú skupinu, atakuje atóm fosforu fosfodiesterovej väzby, pričom vznikne kovalentná väzba medzi obidvoma 3´- koncami naštiepeného reťazca DNA a tyrozínovým zvyškom rekombinázy. Hydroxylová skupiny tyrozínu teda atakuje atóm fosforu, pričom vznikne alkylarlyfosfát. Hydroxylová skupina tyrozínu neatakuje 3´-uhlík ribózy za vzniku alkylaryléteru. Vzniká tak fosfodiesterová väzba medzi tyrozínom a 3´-koncom naštiepeného reťazca DNA. Na 5´-konci rež´tazca zostane voľná hydroxylová skupina ribózy.
Voľná 3´-hydroxylová skupina ribózy druhého reťazca následne atakuje alkylarylfosfátovú skupinu fosfodiesterovej väzby, čím vznikne Hollidayov intermediát.
Podobný mechanizmus využíva aj Topoizomeráza I.

</doc>
<doc id="732888" url="https://sk.wikipedia.org/wiki?curid=732888" title="Robin Holliday">
Robin Holliday

Robin Holliday (* 6. november 1932, Jaffa, Tel Aviv, Izrael – † 9. apríl 2014, Sydney, Austrália) bol britský genetik, ktorý navrhol mechanizmus rekombinácie dnes nazývaný Hollidayov mechanizmus, ktorý navrhuje štvorreťazcový intermediát DNA, ktorý sa nazýva Hollidayov spoj. Navrhol metyláciu DNA ako epigenetický mechanizmus regulácie expresie génov.
Životopis.
Robin Holliday sa narodil v roku 1932 v meste Jaffa v Palestíne, na pobreží Stredozemného mora, ktorá bola v tom čase pod nadvládou Británie. Dnes je Jaffa súčasť Tel Avivu v Izraeli. Jeho rodičia žili v Jaffe od roku 1921. Jeho otec, architekt, sa volal Clifford, a jeho matka bola Eunice.
V roku 1935 sa rodina z Blízkeho východu presťahovala do Richmondu nad Temžou, Surrey, v blízkosti Londýna.
V apríli 1939 sa vybrali na polročnú plavbu na Cejlón, dnešnú Srí Lanku, ale zastihla ich Druhá svetová vojna, preto sa do Británie nevrátili ďalších 8 rokov. Rok 1941 strávili v Kapskom Meste v Južnej Afrike, odkiaľ sa vrátili na Cejlón. Následne v roku 1944 vykonali plavbu na konvoji na Gibraltár.
Po konci Druhej svetovej vojny sa vrátili do Británie, konkrétne do Stevenage, Hertfordshire. Robin tam dokončil strednú školu na gymnáziu Hitchin grammar school.
V roku 1952 nastúpil na Cambridge University, na Emmanuel College. Rok nato Francis Crick a James Watson publikovali štruktúru DNA a tak sa rozhodol, že sa bude venovať genetike. 
Doktorát študoval tiež na Univesity of Cambridge. Venoval sa štúdiu parazitickej sneťovej huby "Ustilago maydis." Počas doktorátu sa stretol s Dianou Parsonson, s ktorou sa oženil v roku 1957 a mal s ňou štyri deti, tri dcéry Caroline, Rebeccu a Emmu a syna Davida.
Po doktoráte nastúpil do John Innes Horticultural Institution vo Bayfordbury v Hertfordshire, kde strávil roky 1958 až 1965. Tu sa začal zaoberať myšlienkou rekombinácie a bodom prekríženia (cross over).
V roku 1963 strávil sabatikal na University of Washington na Katedre genetiky v Seattle v USA, kde domyslel myšlienku Hollidayovho spoja, čo publikoval v roku 1964 a upravil v roku 1976. Správnosť tejto hypotézy experimentálne potvrdili v roku 1976 David Dressler a Hunt Potter.
V roku 1965 nastúpil na National Institute for Medical Research (NIMR) vo Mill Hill v Londýne, kde viedol sekciu genetiky. Strávil tu takmer dvadsať rokov, pričom až 18 rokov viedol sekciu genetiky. Tento inštitút vtedy viedol nositeľ Nobelovej ceny Peter Medawar, imunológ, ktorý sa zaoberal starnutím buniek. V 70. rokoch navrhol metyláciu DNA ako možný epigenetický mechanizmus. Za túto prácu v epigenetike a starnutí získal v roku 1987 Medailu Lorda Cohena.
V roku 1988 po rozvode s prvou manželkou a presťahovaní do Austrálie, si zobral za manželku Lily Huschtschaovú, s ktorou mal neskôr jedného syna. V Sydney prijal Robin pozíciu v Commonwealth Scientific and Industrial Research Organisation.
Do dôchodku odišiel v roku 1997, počas ktorého písal prehľadové články o starnutí až do roku 2012.
Robin Holliday zomrel v Sydney 9. apríla 2014. Zanechal za sebou manželku, päť detí, vnúčatá a pravnúčatá.

</doc>
<doc id="732889" url="https://sk.wikipedia.org/wiki?curid=732889" title="Pavel Cheben">
Pavel Cheben

Pavel Cheben (* 1967, Okoličné, Liptovský Mikuláš) je slovensko-kanadský inžinier a fyzik, najznámejší svojimi príspevkami do oblasti integrovanej optiky, kremíkovej fotoniky a metamateriálových vlnovodov.
Vzdelanie.
Pavel Cheben získal titul inžinier v odbore elektrotechnika (mikroelektronika a optoelektronika) na Slovenskej technickej univerzite v roku 1990 a doktorát v odbore fyzika (optika) na Univerzite Complutense v Madride v roku 1996.
Kariéra a výskum.
V rokoch 1992 až 1997 Cheben pracoval v Národnom inštitúte pre leteckú technológiu (INTA), ktorý je súčasťou Španielskeho ministerstva obrany. Od roku 1997 pracuje v Národnej výskumnej rade Kanady (NRC), kde sa stal hlavným výskumným pracovníkom v roku 2016. Aktuálne má akademické pozície na Univerzite McMaster, Malagskej univerzite, Žilinskej univerzite, Univerzite Carleton a Otavskej univerzite, a v minulosti tiež na Torontskej univerzite a Univerzite Complutense v Madride. Cheben vyvinul prvý kompaktný polarizačne nezávislý kremíkový vlnovodový multiplexer (AWG). Takisto vynaliezol spektrometer na čipe s vysokým spektrálnym rozlíšením a prvý stacionárny integrovaný Fourierov spektrometer. Jeho vynález dvojdimenzionálneho poľa difrakčných mriežok na čipe umožnil kremíkové biochemické senzory a optické fázové polia (OPA). V roku 2006 Cheben vynašiel subvlnový metamateriálový vlnovod, čím otvoril novú výskumnú oblasť metamateriálovej integrovanej fotoniky. V roku 2010 Cheben a kol. vyvinuli prvý metapovrch v optickom vlnovode. Následne bol vyvinutý rad vysokovýkonných metamateriálových vlnovodových zariadení, s osobitným zameraním na aplikácie v telekomunikáciách. Tieto zahŕňajú: väzobné členy medzi optickým vláknom a čipom; vlnové multiplexory; vlnovodové kríženia; širokopásmové interferenčné a smerové spájače; biochemické senzory; antireflexné vlnovodové štruktúry; kremíkové infračervené vlnovodové zariadenia; povrchové mriežkové väzobné členy; polarizačné deliace prvky, rotátory a polarizátory; ultrarýchle optické spínače; integrované spektrálne filtre; vlnovodové šošovky; teplotne nezávislé vlnovody; konvertory a multiplexory optických módov; nanoantény; optické fázové polia; Huygensove rezonantné vlnovody; a iné zariadenia. Táto práca bola rozsiahlo recenzovaná v časopisoch ako Nature, Advances in Optics and Photonics, Proceedings of the IEEE, Laser &amp; Photonics Reviews, a ďalších časopisoch.

</doc>
<doc id="732890" url="https://sk.wikipedia.org/wiki?curid=732890" title="Turistická značkovaná trasa číslo 5583">
Turistická značkovaná trasa číslo 5583

 Turistická značkovaná trasa číslo 5583 je krátka zelená trasa v Strážovských vrchoch. Vedie z osady Háj (osada Košeckého Podhradia) do sedla Mraznica a je dlhá 5,5 km. Turistická trasa je v správe Klubu slovenských turistov.

</doc>
<doc id="732893" url="https://sk.wikipedia.org/wiki?curid=732893" title="Necpalský potok (prítok Nitry)">
Necpalský potok (prítok Nitry)

Necpalský potok je vodný tok v Hornonitrianskej kotline na území okresu Prievidza. Je to ľavostranný prítok rieky Nitry s dĺžkou približne 5,5 km a je tokom IV. rádu. 
Priebeh toku.
Potok pramení na severe strednej časti Hornonitrianskej kotliny, na západnom okraji geomorfologického podcelku Handlovská kotlina, na západných svahoch Suchej hory (), v nadmorskej výške približne Od prameňa v lokalite Kopaničky tečie západným smerom, no postupne sa stáča na juh a na okraji obce Nedožery-Brezany priberá ľavostranný prítok z dolinky Červené. V tejto oblasti prechádza do Prievidzskej kotliny a lemujúc okraj prievidzského lesoparku smeruje na juh. V lokalite Hrby sa stáča na západ, priberá pravostranný prítok od Brezian a zakrátko aj ľavostranný spod Necpalskej hory (). Opäť sa točí na juh, priberá krátky ľavostranný prítok a vteká do Necpál, mestskej časti Prievidze. Tu sa ostro stáča na západ, križuje železničnú trať do Nitrianskeho Pravna i hlavnú cestu na Žilinu a neďaleko osady Kúty, sa v nadmorskej výške približne vlieva ľavostranne do rieky Nitry. Potok patrí do širšieho povodia rieky Váh.
Potok pramení v katastri obce Nedožery-Brezany, odkiaľ pokračuje územím mesta Prievidza. Preteká tak iba územím okresu Prievidza v Trenčianskom kraji.

</doc>
<doc id="732895" url="https://sk.wikipedia.org/wiki?curid=732895" title="Zidovudín">
Zidovudín

Zidovudín (tiež azidotymidín, AZT) je prvé objavené antivirotikum účinné proti vírusu HIV, ktoré objavila pri svojom štúdiu antimetabolitov Gertrude Belle Elion. Išlo o jediné antivirotikum účinné proti HIV schválené už v roku 1987 až do roku 1991. Z hľadiska mechanizmu účinku ide o nukleozidový inhibítor reverznej transkriptázy (NRTI, ang. "nucleoside reverse transcriptase inhibitor"). Zidovudín inhibuje reverznú transkriptázu vírusu HIV, pričom však neinhibuje DNA polymerázu vírusu hepatitídy typu B, čím sa odlišuje od antiretrovirotík, ako sú tenofovir, emtricitabín a lamivudín.
Zidovudín je nukleozidový analóg tymidínu, ktorý patrí medzi dideoxynukleozidy, pretože mu chýbajú dve hydroxylové skupiny na uhlíkoch furanózy 2' a 3'. Hydroxylová skupina na pozícii 3' bola nahradená azidovou funkčnou skupinou.
Zidovudín je proliečivo, ktoré sa v bunke fosforyluje na nukleotid pomocou bunkovej tymidínkinázy a následne na účinnú látku s troma fosfátovými skupinami pomocou nešpecifických kináz.
Zidovudín sa podáva perorálne a je dobre absorbovaný z GIT, pričom jeho biologická dostupnosť dosahuje 60 až 70 %. Zidovudín prechádza hematoencefalickou bariérou, pričom jeho koncentrácia v mozgomiešnom moku je polovičná oproti plazme. Prechádza tiež placentou, pričom sa dá nájsť v amniotickej tekutine a krvi plodu. Prechádza tiež do semena a mlieka. Väzba liečiva na plazmatické proteíny dosahuje až 34 až 38 %. Zidovudín je metabolizovaný na konjugát s kyselinou glukurónovou, čo je neúčinná látka. Eliminačný polčas je 60 minút. Zidovudín je z krvi odstraňovaný v obličkách aktívnou tubulárnou sekréciou, čo potvrdzuje to, že renálny klírens kreatinínu je nižší ako renálny klírens zidovudínu.
Zidovudín sa používa na postexpozičnú profylaxiu (PeP) pri kontakte s HIV infekčným materiálom. Tiež sa používa na zabránenie vertikálneho prenosu infekcie HIV z matky na dieťa počas pôrodu.

</doc>
<doc id="732896" url="https://sk.wikipedia.org/wiki?curid=732896" title="Azidotymidín">
Azidotymidín



</doc>
<doc id="732897" url="https://sk.wikipedia.org/wiki?curid=732897" title="AZT">
AZT



</doc>
<doc id="732899" url="https://sk.wikipedia.org/wiki?curid=732899" title="Ústredná dogma molekulárnej biológie">
Ústredná dogma molekulárnej biológie

Ústredná dogma molekulárnej biológie (tiež Centrálna dogma molekulárnej biológie) popisuje tok genetikej informácie od DNA cez RNA do proteínov, čo publikoval v roku 1968 Francis Crick: 
Proces DNA → DNA: replikácia DNA.
Prenos genetickej informácie z DNA do DNA sa nazýva replikácia DNA. Ide o tvorbu kópie DNA v procese syntetickej fázy bunkového cyklu za účelom mitózy, i.e. za rodelenia materskej bunky na dve dcérske bunky. Tento proces sa realizuje v každej bunke. Pri replikácii sa zdvojuje celá DNA na rozdiel od transkripcie, kde sa prepisuje iba určitý úsek DNA.
Proces DNA → RNA: transkripcia.
Prenos genetickej informácie z DNA do RNA na nazýva transkripcia (prepis). Prebieha ako súčasť expresie genetickej informácie za tvorby mediátorovej alebo regulačnej RNA. Tento proces sa realizuje v každej bunke. Ide o preklad genetickej informácie z poradia deoxyribonukleotidov v DNA do poradia ribonukleotidov v RNA. 
Proces RNA → DNA: reverzná transkripcia.
Prenos genetickej informácie z RNA do DNA na nazýva reverzná (spätná) transkripcia. Tento proces prebieha iba pri niektorých vírusoch (retrovírusoch). Reverznú transkripciu katalyzuje enzým reverzná transkriptáza, ktorý bol nezávisle objavený v roku 1971 v retrovírusoch Howardom Teminom a Davidom Baltimorom.
Proces RNA → RNA: replikácia RNA.
Prenos genetickej informácie z RNA do RNA na nazýva replikácia RNA. Tento proces je základom toku genetickej informácie v životnom cykle RNA vírusov.
Proces RNA → proteín: translácia.
Prenos genetickej informácie z RNA do proteínu sa nazýva translácia (preklad, preloženie). Prebieha ako súčasť expresie genetickej informácie za tvorby bielkovín na ribozóme. Ide o preklad genetickej informácie z poradia nukleotidov v RNA do poriadia aminokyselín v proteíne.
Proces DNA → proteín.
Proces DNA → proteín navrhol Georg Gamow, ale nebol nikdy pozorovaný.

</doc>
<doc id="732901" url="https://sk.wikipedia.org/wiki?curid=732901" title="Inkunábulistika">
Inkunábulistika

Inkunábulistika je náuka o najstarších produktoch kníhtlače, inkunábulách, inak aj prvotlačiach - skúma knihy vytlačené od vynájdenia kníhtlače do roku 1500. 
Za zrod tejto náuky možno považovať rok 1643, kedy vyšiel súpis norimberských tlačí od Johanna Sauberta - on prvý ohraničil tieto tlače rokom 1500. I keď klasická periodizácia stanovila inkunábuly do roku 1500 vrátane, definitívna zmena nastala v období do roku 1530, kedy sa zmenila technika výroby inkunábulí. Knihy vyhotovené v tomto období sa nazývajú postinkunábuly. Inkunábuly tvoria prechod medzi rukoisom a knihou 16. storočia s vlastnosťami a problémami obidvoch foriem. Nemecký sedem-dielny súbor Gesamtkatalog der Wiegendrucke obsahuje 9255 bibliografických jednotiek inkunábulí. Na základe rozboru tohto katalógu možno konštatovať, že až 45% tlačí, teda inkunábul, neobsahuje ani najzákladnejšie údaje potrebné na ich určenie (autor, názov, miesto vydania a pod.). Tento nedostatok poznatkov nútil odborníkov vychádzať z ďalších identifikačných znakov, akými sú filigrány papiera, typografický rozbor písma, staré rukopisné poznámky v knihách a archívny výskum. Najznámejším spôsobom ich spracovania okrem de visu je ich určovanie na základe typografického rozboru. I deď bolo v 15. storočí známych okolo 2500 rozličných typov písma, významný nemecký bádateľ Konrad Haebler vytypoval na začiatku 20. storočia ich 4000 modifikácií vyskytujúcich sa v inkunábulách a rozčlenil ich do 5 skupín - štyri predstavujú gotické písma (textúra, pologotické písmo, rotunda a bastarda) a jedno antikvu. Gotické písmená klasifikoval podľa tvaru veľkého "M" vybraného podľa frekventovanosti a pre jeho zložitosť. Talianske tlače zväčša písané v antikve posudzoval rovnako , ale podľa písmena "Q". Nezachytil však problematiku komplexne - nesignalizoval niektoré gotické typy, francúzsku bastardu a písmo vo vzťahu k niektorým regionálnym osobitostiam, prípadne ďalšie písma jazykov ako hebrejčinu, alfabetu, cyriliku. Taktiež neregistroval datovanie tlačí. Preto sa postupne vyvinula ďalšia rozsiahla pomocná literatúra. Pri štúdiu inkunábulí by sa dali vyzdvihnúť i niektoré iné náležitosti, ktoré môžu pôsobiť ako identifikačný znak, akým je papier, prípadne pergamen, text a jeho umiestnenie na hárku a strane, skratky v písomnom prejave, formát knihy a jej zložky, registre, signatúry, paginácie, kustódy, punktúry, marginálie, niekedy incipit alebo explicit, impresum, čiže kolofón, ďalej výzdoba ako iniciálky, drevorezy, signety, notácia, rubrikovanie, sadzba (1-2 stĺpcová, glossa circumscripta, ako aj viacfarebnosť tlače), typografické ozdôbky a iné. Charakter prvotlače si vyžaduje osobitný prístup pri spracovávaní, ktorý sa riadi inými hľadiskami než všeobecná bibliografia. Z toho dôvodu zaujíma inkunábulistika ako vedná disciplína osobitné miesto vo výskume dejín knižnej kultúry.
Výskum inkunábulí.
Základné pravidlá popisu inkunábulí sú uverejnené v 3. zväzku Gesamtkatalog der Wiegendrucke, pripravila ich Komisia pre Gesamtkatalog der Wiegendrucke Začala pracovať v roku 1904 v Lipsku, dnes sídli redakcia tohto svetového katalógu v Národnej knižnici Nemecka a spolupracuje so 4 tisíc knižníc z 24 krajín. Od roku 1925 vyšlo 10 zväzkov tejto súbornej bibliografie. Keďže súpis nie je kompletný, je treba pri spracovávaní týchto tlačí overovať exempláre i v ďalších bibliografiách, akými sú predovšetkým Repertorium Ľudovíta Haina registrujúce 16 299 inkunábulí, Copingerove i Reichlingove dodatky. Pri popise každého exemplára sa berie do úvahy osobitne záznam i z ďalších približne 40 titulov bibliografií, ktoré vyšli na základe spracovania najväčších svetových knižníc s bohatými historickými knižnými fondami vrátane knižníc alebo regiónov bývalého Československa. V British Library v Londýne sa od roku 1980 buduje svetová evidencia inkunábulí automatizovaným spôsobom a v skrátenej forme - Incunable Short-Title Catalogue. Táto databázová banka sústreďuje v súčasnosti viac ako 28 000 záznamov podľa Goffovej bibliografie.&lt;br&gt;
Ďalšie popisné údaje inkunábulí.
K výskumu inkunábulí patrí aj popis ďalších údajov, ktoré doplňujú kultúrno-historické súvislosti vzniku a používania knihy v neskoršom období. Možno medzi ne zaradiť iluminácie, rukopisné rubrikovanie, ako aj ďalšie príväzky. Poznámky posesorov, ich exlibrisy alebo pečiatky poukazujú na provenienciu knihy.
Výskum inkunábulí na Slovensku.
Na Slovensku nebola sústavná tradícia výskumu, na inkunábuly i na kódexy upozorňovali od polovice 19. storočia jednotliví autori : František Augustín Očkovský, Ľudovít Szerebényi, Karol Harmath, Aladár Ballagi, Jenö Ábel. Systematickému vedeckému štúdiu inkunábulí sa venoval až Imrich Kotvan.

</doc>
<doc id="732903" url="https://sk.wikipedia.org/wiki?curid=732903" title="Lamarkizmus">
Lamarkizmus

Lamarkizmus (tiež lamarckizmus) je preddarwinovská hypotéza evolúcie, ktorú formuloval Jean Baptiste de Lamarck (*1744 - †1829). Svoje myšlienky o evolúcii publikoval v roku 1809 v knihe Filozofia zoológie (fr. "La philosophie zoologique"). Hoci sú myšlienky lamarkizmu neplatné, dodnes pretrvávajú v bežnej spoločnosti.
Chybné myšlienky lamarkizmu.
Najzákladnejšou chybnou myšlienkou lamarkizmu je získané znaky sú dedičné. To bolo vyvrátené Francisom Crickom pomocou ústrednej dogmy molekulárnej biológie, ktorá s dôkazmy ukazuje, že genetická informácia nemôže tiecť z proteínov (ktoré zodpovedajú za znaky a vlastnosti organizmov) do nukleových kyselín, ktoré sú nositeľmi a prenášačmi genetickej informácie do ďalších generácií.
Lamarck tvrdil, že vlastnosti, ktoré jedinci nadobudli počas svojho života, sa prenesú aj na ich potomstvo. 
Rôznu zložitosť a komplexitu organizmov si Lamarck vysveľoval tak, že rôzne vývojové línie organizmov vznikali rôzne dávno, a preto mali rôzne dlhý čas na svoj pokrok v evolúcii. Ak by sme teda považovali človeka za organizmus s najvyššou zložitosťou a komplexitou, musela vývojová vetva človeka vzniknúť ako prvá v histórii.
Lamarck predpokladal, že zdokonaľovanie štruktúry organizmov prebieha ako odpoveď na činnosti, ktorým sa organizmy v prostredí venujú. 
Známy je príklad so žirafou, ktorej dlhý krk si Lamarck vysvetľoval ako dôsledok stálého naťahovania krku žirafy za potravou vo výške stromov. Toho dôsledkom je postupné predlžovanie krku vo vývojovej vetve žirafy. Dnes sa tento fakt vysvetľuje pohlavným výberom, čiže pri pohlavnom rozmnožovaní boli uprednostnení jedinci s dlhším krkom, pretože mali prístup k väčšiemu množstvu potravy, ktorá sa nachádza vo vyšších výškach.
Ďalší známy príklad je o kováčoch. Pozorovaním bolo zistené, že synovia kováčov bývajú svalnatejší. Podľa lamarkistického vysvetlenia fyzickou prácou kováčov silneli ich svaly a toto posilnenie sa prejavovalo (geneticky prenieslo) aj do ďalších generácií. Dnes sa to vysvetľuje výchovou synov (tvrdšia práca už od detstva) aj genetickými dispozíciami (kováčom mohol byť len človek s génmi podporujúcimi silu a výdrž - tieto predispozície sa odovzdávali ďalším generáciám).
Správne Lamarckove myšlienky.
Lamarck postuloval samotný fakt evolúcie, čiže zmeny organizmov (druhov) v čase.Lamarck predpokladal, že evolúcia sa deje po malých kroch, nie v náhlych zmenách štruktúr organizmov.Lamarck navrhol mechanizmus evolúcie adaptívnych znakov a to taký, že organizmy sa prispôsobujú ssvojmu okoliu. 
Lamarck nikdy netvrdil, že organizmy sa menia priamym pôsobením prostredia na organizmus (napríklad, že pri prechode stavovca zo súše do vody, voda priamo pôsobí na končatiny organizmu za vzniku plutiev). Táto myšlienka patrí skôr Étiennovi Geoffroyovi Saint Hilaireovi a aj tanm predpoklad priamy vplyv skôr v embryonálnom vývoji, nie v dospelosti. Lamarckova myšlienka bola, že prostredie pôsobí na telesnú stavbu nepriamo: prostredie poskytne organizmu nové príležitosti, prostredie ovplyvní chovanie organizmu a až nové chovanie organizmu ovplyvní telesnú stavbu organizmu.

</doc>
<doc id="732904" url="https://sk.wikipedia.org/wiki?curid=732904" title="Peter Ebere Okpaleke">
Peter Ebere Okpaleke

Mons. Peter Ebere kardinál Okpaleke (* 1. marec 1963, Amesi, Anambra, Nigéria) je nigérijský rímskokatolícky kňaz, biskup, kardinál, ktorý je biskupom Ekwulobie od 29. apríla 2020. V roku 2012 bol menovaný za biskupa Ahiary a v roku 2013 nasledujúceho roka bol vysvätený, ale po tom, čo miestni kňazi a laici trvali na Mbaise.
Pápež František ho 27. augusta 2022 povýšil na kardinála.
Životopis.
Kňazstvo.
Peter Ebere Okpaleke sa narodil 1. marca 1963 v Amesi v štáte Anambra v Nigérii. Navštevoval miestne školy a v roku 1983 nastúpil do Bigard Memorial Major Seminary v Ikot-Ekpene a Enugu, kde v rokoch 1983 až 1992 študoval filozofiu a teológiu. Za kňaza v diecéze Awka bol vysvätený 22. augusta 1990.
Počas dvadsiatich rokov po vysvätení zastával širokú škálu pastoračných a administratívnych funkcií vrátané univerzitného kaplána, farára, diecézneho správcu financií, diecézneho kancelára a tajomníka a člena diecéznych rád. Študoval aj kánonické právo v Ríme na Pápežskej univerzite Svätého Kríža.
Biskup.
Dňa 7. decembra 2012 ho pápež Benedikt XVI. za biskupa Ahiary v Nigérii. Bol vysvätený za biskupa 21. mája 2013. Kvôli námietkam voči jeho vymenovaniu sa jeho vysvätenie konalo mimo diecézy, vo Vyššom seminári Ulakwo v arcidiecéze Owerri.
Miestni duchovní a farníci namietali proti jeho vymenovaniu a zabránili mu vstúpiť do katedrály, aby sa mohol ujať diecézy. Po vymenovaní za biskupa bola pápežovi Benediktovi XVI. zaslaná petícia namietajúca proti skutočnosti, že nepochádza z oblasti kmeňa Mbaise. 9. júna 2017 dal pápež František duchovným v diecéze 30 dní na to, aby buď napísali list sľubujúci poslušnosť a prijatie za svojho biskupa, alebo aby boli suspendovaní. Duchovenstvo poslalo ospravedlňujúce listy, ale naďalej protestovalo proti tomu, čo považovalo za rasovú diskrimináciu.
19. februára 2018 pápež František prijal jeho rezignáciu na post biskupa Ahiary.
Dňa 5. marca 2020, niečo vyše dva roky po prijatí jeho rezignácie na post biskupa Ahiary, ho pápež František vymenovala za biskupa diecézy Ekwulobia, novovytvorenej diecézy v štáte Anambra, ktorej územie predtým patrilo pod jurisdikciu diecézy Awka. Bol ustanovený 29. apríla 2020.
Kardinál.
Pápež František ho 27. augusta 2022 kreoval na konzistóriu za kardinálakňaza s titulárnym chrámom Santi Martiri dell'Uganda a Poggio Ameno. Zúčastnil sa pápežského konkláve v roku 2025 po smrti pápeža Františka 21. apríla ktoré zvolilo pápeža Leva XIV. vlastným menom Robert Francis Prevost.

</doc>
<doc id="732905" url="https://sk.wikipedia.org/wiki?curid=732905" title="Kaskadérka">
Kaskadérka



</doc>
<doc id="732906" url="https://sk.wikipedia.org/wiki?curid=732906" title="Milos Kerkez">
Milos Kerkez

Miloš Kerkez (* 7. november 2003, Vrbas, Srbsko a Čierna Hora) je profesionálny futbalista, ktorý hrá ako ľavý obranca alebo ľavý krídelník za anglický klub Liverpool. Narodil sa v Srbsku, ale reprezentuje maďarský národný tím.
Klubová kariéra.
Kerkez sa pripojil k rakúskemu tímu Rapid Viedeň v roku 2014 a hral tam do roku 2019.
Győr.
V roku 2020 podpísal Kerkez zmluvu s Győrom. V rozhovore pre scoutedftbl.com Kerkez povedal, že počas svojho pôsobenia v Győri sa rozhodol stať maďarským reprezentantom, pretože dostal veľa pomoci a podpory od svojich trénerov a spoluhráčov.
AC Miláno.
2. februára 2021 podpísal Kerkez zmluvu s AC Miláno, ktorý pôsobí v Serie A. Paolo Maldini mu pár dní pred koncom prestupovej sezóny zavolal, a presvedčil ho, aby sa pripojil k Milánu. Kerkez v rozhovore pre "Nemzeti Sport" povedal: „Keď vám Maldini volá, nemôžete povedať nie.“ V dôsledku toho sa rozhodol opustiť Győr a prestúpiť do Milána. 17. júla 2021 odohral svoj prvý zápas so seniorským tímom v tréningovom zápase proti Pro Sesto. Nedostal však dostatok herného času, a preto sa v roku 2022 Miláno rozhodol opustiť.
AZ.
29. januára 2022 podpísal Kerkez zmluvu s klubom AZ, ktorý pôsobí v Eredivisie. 19. mája 2022 odohral svoj prvý zápas za AZ proti Heerenveenu. Zápas sa skončil víťazstvom Heerenveenu 3:2 a Kerkez bol vystriedaný v 77. minúte. 14. augusta 2022 strelil Kerkez svoj prvý gól v Eredivisie proti Sparte Rotterdam. Zápas vyhral AZ 3:2 a Kerkez strelil víťazný gól v 65. minúte. Podľa "Nemzeti Sport" prejavila o jeho kúpu záujem Benfica, portugalský klub, za neho ale odmietol zaplatiť sumu 20 miliónov eur.
Bournemouth.
Sezóna 2023/24.
20. júla 2023 podpísal Kerkez zmluvu s klubom Bournemouth pôsobiacim v Premier League za nezverejnenú sumu. Na trénera zapôsobil v priateľských zápasoch proti Southamptonu, Atalante a Lorientom, a preto bol čoskoro zaradený do základnej zostavy. 12. augusta Kerkez debutoval proti West Ham United v úvodnom zápase sezóny 2023/24. Proti Wolverhamptonu Wanderers bol vylúčený a kvôli tomu musel vynechať tri zápasy. Hoci sa klub proti jeho červenej karte odvolal, Futbalová asociácia (FA) odvolanie zamietla.
Sezóna 2024 – 2025.
Kerkez bol v Bournemouthu zvolený za hráča mesiaca august. 3. novembra 2024 si pripísal dve asistencie pri víťazstve 2:1 nad Manchestrom City. 30. novembra 2024 Kerkez strelil svoj prvý gól za Bournemouth pri výhre 4:2 proti Wolverhampton Wanderers. V novembri bol jeho gól zvolený za gól mesiaca pre Bournemouth. 18. januára 2025 strelil v 96. minúte štvrtý gól pri víťazstve 4:1 nad Newcastle United v St James' Parku. Kerkez bol v marci v Bournemouthe zvolený za hráča mesiaca marec.
19. júna 2025 bolo oznámené, že Kerkez bol jedným zo šiestich nominovaných na cenu PFA Mladý hráč roka.
Liverpool.
26. júna 2025 sa Kerkez pripojil k Liverpoolu. S klubom podpísal zmluvu na päť rokov. Klub za Milosa zaplatil prestupový poplatok vo výške 40 miliónov libier.
Reprezentačná kariéra.
Kerkez mal nárok hrať za maďarský aj srbský národný tím. Maďarsko reprezentoval v kategóriách do 17 aj do 21 rokov. V júni 2022 bol povolaný do seniorského tímu Maďarska, kde bol v zápase Ligy národov UEFA 2022/23 proti Anglicku nanominovaný na lavičku striedajúcich hráčov. 23. septembra 2022 Kerkez prvýkrát nastúpil za Maďarsko, kde odohral celý zápas na pozícii ľavého krídelníka, prí výhre 1:0 nad Nemeckom v Lipsku.
16. novembra 2023 dostal Kerkez červenú kartu v kvalifikačnom zápase UEFA Euro 2024 proti Bulharsku.Jeho vylúčenie však negatívne neovplyvnilo výsledok zápasu, keďže Maďarsko sa kvalifikovalo na Euro 2024. V rozhovore maďarský kapitán Szoboszlai povedal, že Kerkezovi počas zápasu proti Bulharsku „v troch rôznych jazykoch povedali, aby nerobil žiadne hlúposti“.
14. mája 2024 bol Kerkez nominovaný do maďarskej nominácie na Majstrovstvá Európy vo futbale UEFA 2024. V úvodnom zápase Maďarska na turnaji proti Švajčiarsku odohral 79 minút, potom ho vystriedal Martin Ádám. Týmto sa stal najmladším hráčom, ktorý nastúpil za Maďarsko na Majstrovstvách Európy UEFA. Následne nastúpil v základnej zostave proti Nemecku aj Škótsku, pričom Maďarsko skončilo v skupine A na treťom mieste.
Osobný život.
Kerkez v rozhovore, ktorý publikoval "Nemzeti Sport", povedal, že jeho srbský otec aj maďarská stará mama chceli, aby si vybral reprezentovať Maďarsko.
Kerkez sa narodil vo Vrbase v Srbsku. Hovorí srbsky, maďarsky, anglicky a nemecky.
Úspechy.
Individuálne

</doc>
<doc id="732907" url="https://sk.wikipedia.org/wiki?curid=732907" title="Lamarckizmus">
Lamarckizmus



</doc>
<doc id="732908" url="https://sk.wikipedia.org/wiki?curid=732908" title="Weismannova bariéra">
Weismannova bariéra

Weismannova bariéra (tiež Weismannovská bariéra) je striktné genetické odddelenie germinálnej bunkovej línie (z ktorej vznikajú pohlavné bunky) a somatickej bunkovej línie (z ktorej vznikajú všetky ostatné bunky tela) u mnohobunkových živočíchov. Dôsledkom je, že získané vlastnosti organizmu v priebehu života sa nemôžu prenášať do ďalšej generácie. Z toho dôvodu je Weismannova bariéra ďalším protidôkazom lamarkizmu, ktorého myšlienkou bolo, že vlastnosti získané v priebhu života je možné geneticky prenášať do ďalších generácií.
Weismannova bariéra sa vyskytuje u takých organizmov, ktoré už v skorom štádiu ontogenézy diferencujú línie buniek, z ktorých budu vznikať pohlavné bunky. Weismannova bariéra sa vyskytuje u všetkých výnamnejších živočíšnych skupín, čiže aj u človeka. Už vo včasnom štádiu ontogenézy diferencujú germinálne bunkové línie stavovce a článkonožce, u ktorých je teda prítomná Weismannova bariéra. Zaujímavým pozorovaním je, že práve organizmy s Weissmanovou bariérou dosiahli navyšší evolučný úspech, najmä najvyšší počet odštiepných druhov. Dôvodom je, že včasná diferenciácia germinálnej línie zabraňuje vnútroorganizmovej kompetícii medzi jednotlivými bunkovými líniami, čo umožňuje vznik veľkých komplexných organizmov zložených z mnohých buniek, ktoré behom svojho delenia v priebehu ontogenézy musia prostredníctvom somatických mutáciínahromadiť veľké množstvo genetickej variability.
Organizmy bez Weismannovej bariéry.
Rastliny a huby vďaka existencii bunkových stien včasnú diferenciáciu buniek germinálnej línie vôbec nerealizujú. Rastlinné a fungálne bunky majú zamedzený pohyb, čím je výrazne obmedzená vnútroorganizmová kompetícia. Dôsledkom absencie Weismannovej bariéry je fakt, že u rastlín a húb dochádza ku dedeniu získaných znakov. 
Absencia Weismannovej bariéry a možnosť vnútroindividuálnej selekcie bunkových línií u týchto organizmov umožňuje, aby podliehali lamarkistickej mikroevolúcii. Týmto sa organizmy, ktoré nie sú schopné pohybu v priestore, prispôsobujú účelne a dedične miestu, na ktorom rastú.
Retrovírusy a Weismannova bariéra.
Retrovírusy môžu narušovať Weismannovu bariéru. Pre retrovírusy je podstatné, aby sa nerozmnožovali iba v somatických bunkách, ale aby sa dostali aj do germinálnej línie a integrovali svoj genóm do jadrovej DNA budúcich pohlavných buniek. Dôkazom tejto snahy retrovírusov je, že u cicavcov je najväčšie množstvo retrovírusových viriónov práve v tkanivách nadsemnníka.
Retrovírusy obsahujú vo svojom genóme okrem svojich génov aj kusy DNA z hostiteľského organizmu. Retrovírusy tak môžu preniesť časť cudzej DNA medzi somatickými a geminálnymi bunkami. Experimentálnym dôkazom prenosu génov zo somatickej do germinálnej línie buniek prostredníctvom retrovírusov sa zaoberal imunológ E. J. Steele.

</doc>
<doc id="732909" url="https://sk.wikipedia.org/wiki?curid=732909" title="Jeremie Frimpong">
Jeremie Frimpong

Jeremie Agyekum Frimpong (* 10. december 2000, Amsterdam, Holandsko) je holandský profesionálny futbalista, ktorý hrá ako pravý obranca za klub Liverpool a za holandský národný tím. Je známy pre svoju rýchlosť a schopnosť driblovať. 
Klubová kariéra.
Začiatok kariéry.
Frimpong začínal s futbalom vo svojich miestnych kluboch, AFC Clayton a Clayton Villa. Na mládežníckom turnaji padol do oka skautom Manchestru City a Liverpoolu, kde ho vyhlásili za najlepšieho hráča. Nakoniec sa rozhodol pripojiť sa k Manchestru City, pretože to bolo bližšie k jeho rodnému mestu.
Frimpong sa pripojil k Manchestru City v deviatich rokoch a postupoval v mládežníckych kategóriách klubu, pričom pravidelne účinkoval v Premier League 2 a UEFA Youth League.
Celtic.
2. septembra 2019 Frimpong podpísal štvorročnú zmluvu so škótskym klubom Celtic. Neskôr v tom mesiaci debutoval v profesionálnej lige proti Partick Thistle vo štvrťfinále Škótskeho ligového pohára. Okamžite zanechal dojem, hneď pri svojom debute získal ocenenie pre najlepšieho hráča zápasu a stal sa pravidelným hráčom prvého tímu. Jeho rýchlosť a zručnosť vyzdvihovali médiá a vďaka tomu si získal popularitu u fanúšikov Celticu. Frimpong sa rýchlo stal obľúbencom fanúšikov vďaka svojmu elektrizujúcemu tempu, húževnatosti a útočnej zdatnosti z pozície pravého obrancu. 27. októbra strelil gól v zápase proti Aberdeenu, čo bol jeho prvý profesionálny gól. Svoje prvú trofej v kariére získal 8. decembra 2019, keď Celtic porazil Rangers 1:0 vo finále Škótskeho ligového pohára. Tréner Celticu Neil Lennon opísal Frimponga ako „vynikajúceho“ a „pravdepodobne nášho najlepšieho hráča [v poli] v prvom polčase“, hoci bol na začiatku druhého polčasu vylúčený za faul na Alfreda Morelosa v pokutovom území. V júni 2020 bol Frimpong fanúšikmi klubu zvolený za mladého hráča roka Celticu v sezóne 2019/20.
Bayer Leverkusen.
27. januára 2021 Frimpong podpísal zmluvu s bundesligovým klubom Bayer Leverkusen za nezverejnenú sumu na štyri a pol roka. 3. októbra 2023 predĺžil zmluvu do roku 2028 s výkupnou klauzulou 35 miliónov libier. Frimpong bol kľúčovou postavou pri pomoci Leverkusenu získať ich prvý titul v Bundeslige, čo sa klubu podarilo14. apríla 2024 po výhre 5:0 nad Werderom Brémy a prelomili tým jedenásťročné vládnutie Bayernu Mníchov v najvyššej nemeckej lige. Frimpong neskôr nastúpil v základnej zostave v domácom zápase proti Augsburgu 18. mája 2024. Tento zápas spečatil neporaziteľnú sezónu Leverkusenu, prvú takúto sezónu v histórii nemeckej najvyššej súťaže.
Liverpool.
30. mája 2025 klub Premier League Liverpool oznámil podpísanie dlhodobej zmluvy s Frimpongom.
Reprezentačná kariéra.
Frimpong reprezentoval Holandsko na mládežníckej medzinárodnej úrovni do 19 rokov a svoj medzinárodný debut absolvoval proti Arménsku do 19 rokov v novembri 2018. V novembri 2019 debutoval v tíme do 20 rokov.
V novembri 2022 bol Frimpong zaradený do konečného výberu holandského seniorského národného tímu pre Majstrovstvá sveta vo futbale 2022. Podľa článku na webovej stránke NOS, hoci nehovorí po holandsky, rozumie zápasovým rozhovorom a futbalovému jazyku. Nezúčastnil sa turnaja, v ktorom Holandsko vo štvrťfinále vyradila Argentína.
13. októbra 2023 Frimpong debutoval v seniorskom tíme Holandska, keď nastúpil ako striedajúci hráč v kvalifikačnom zápase o postup na Euro 2024 proti Francúzsku. 29. mája 2024 bol nominovaný do holandskej reprezentácie na Majstrovstvá Európy UEFA 2024. Svoj prvý seniorský reprezentačný gól strelil v prípravnom zápase proti Kanade.
Osobný život.
Frimpong sa narodil v Holandsku a je ghanského pôvodu. Jeho rodina sa presťahovala do Anglicka, keď mal sedem rokov. Ako taký mal nárok hrať za Holandsko, Ghanu a Anglicko. Frimpong je oddaný kresťan a uznal, že po pandémii COVID-19 začal navštevovať sväté omše, počas toho ako žil v Glasgowe.
Úspechy.
Celtic
Bayer Leverkusen
Indivudálne

</doc>
<doc id="732910" url="https://sk.wikipedia.org/wiki?curid=732910" title="August Weismann">
August Weismann

August Weismann (* 17. január 1834, Frankfurt nad Mohanom† 5. november 1914, Freiburg im Breisgau) bol nemecký evolučný biológ, ktorého najväčší prínos bol v postulovaní Weismannovej bariéry, ako striktnej genetickej blokády medzi germinálnymi a somatickými bunkovými líniami, čoho dôsledkom je, že niektoré organizmy, ako článkonožce a stavovce, nie sú schopné prenášať vlastnosti získané počas života do budúcich generácií. Tým ukázal, že u týchto organizmov nie je možná evolúcia pracujúca mechanizmom lamarkizmu, ktorú postuloval Lamarck.

</doc>
<doc id="732911" url="https://sk.wikipedia.org/wiki?curid=732911" title="Móric Čák">
Móric Čák

Móric Čák (, ; * "cca" 1270† 20. marec 1336) bol uhorský dominikánsky mních šľachtického pôvodu, ktorý je uctievaný v Maďarsku, aj keď nie je oficiálne uvádzaný v zozname svätcov Katolíckej cirkvi.
Život.
Raný život.
Móric sa narodil okolo roku 1270 v ugodskej vetve prestížneho a bohatého rodu Čákovcov ako syn Demetria Čáka, grófa z Bakony, a neidentifikovanej dcéry mocného pána Henricha Kőszegiho. Podľa jeho hagiografie sa Móric narodil v pevnosti Ugod vo Veszprémskej župe, starobylom panstve jeho rodiny. Mal dvoch súrodencov. Jeho bratom bol Čák, ktorý zomrel bez potomkov pred rokom 1309. Legenda hovorí, že vstúpil aj do dominikánskeho rádu, ale neexistuje o tom žiadny dobový záznam. Jeho sestrou bola Kunigunda (alebo Kinga), ktorá sa vydala za Júliusa Rátóta.
Podľa jeho vlastnej legendy sa jeho zbožnej matke zjavila Panna Mária vo sne počas štvrtého mesiaca tehotenstva, keď mala vysokú horúčku. Mauricova matka sa bála, že neprežije pôrod. Mária predpovedala, že prežije a porodí syna, ktorý sa bude „páčiť Bohu i ľuďom“, a spomenula si na svoj vlastný pôrod, keď sa Márii zjavil anjel Gabriel a oznámil jej božské vyvolenie stať sa Ježišovou matkou. Ako uvádza jeho hagiografia, malý Móric trpel horúčkovitou chorobou až do troch rokov. Jeho vzdelávanie sa začalo, keď mal päť rokov. Svoje náboženské cítenie prejavoval už v detstve; namiesto „detských hier a nepliech“ sa modlil a diskutoval o živote svätých už od desiatich rokov. Raz navštívil hrad Ugod starý dominikánsky mních a mladému Móricovi vyrozprával príbeh o mníšskom svätom Alexiovi z Edessy zo 4. storočia, ktorý sa preto rozhodol pre mníšsky spôsob života.
Jeho otec Demetrius zomrel v roku 1286 alebo 1287. Móric zdedil rozsiahle panstvá v župách Fejér, Veszprém, Šopron, Bratislava a Zala a stal sa jedným z najbohatších vlastníkov pôdy v Zadunajsku. Móric sa prvýkrát spomína v dobových záznamoch v auguste 1291, keď on a Čák, už ako dospelí, potvrdili darovanie dediny Mizsérd v bratislavskej župe od svojho zosnulého otca ich "familiárovi", istému Egídiovi, synovi Bajka. Obaja boli označení za "magistrov", keď v tej istej listine darovali dedinu Csatabér (dnes patrí k Pápocu) svojim príbuzným, Petrovi a Jánovi.
Kláštorné povolanie.
Okolo roku 1301 sa Maurícius Čák oženil s Katarínou Abovou, dcérou palatína Omodeja Abu, ktorý bol jedným z najmocnejších a najbohatších barónov Uhorského kráľovstva na prelome 13. a 14. storočia. Aby mohli financovať svadbu, Móric a jeho brat si vzali pôžičku od istých pánov Jekelina a Keneplina. Podľa legendy žili Móric a Katarína v manželstve tri alebo štyri roky. Následne sa spoločne rozviedli a spoločne vstúpili do dominikánskeho rádu; Katarína sa stala mníškou v kláštore na Margitinom ostrove, zatiaľ čo Móric vstúpil do kláštora v Budíne. Podľa historika Ödöna Málnásiho bolo manželstvo z rozumu vytvorené ich príbuznými pre mladý pár neznesiteľné. Móricovho svokra Omodeja Abu však ich rozhodnutie rozzúrilo, pretože bolo sprevádzané veľkou stratou majetku. Dominikánsky historik Lajos Implom sa domnieva, že Móricov brat Čák zomrel okolo roku 1305, takže "brat" Móric a Katarína by boli dedičmi jeho bohatstva. Okolo roku 1307 Omodej Aba nariadil Ladislavovi, synovi Wernera, "rektorovi" Budína, aby manželský pár násilím vyviedol z kláštorov. Móric a Katarína boli oblečení do svetských šiat a spolu zavretí v jednej z veží Budínskeho hradu. Napriek donucovacím opatreniam trvali na svojom odhodlaní. Omodej Aba videl tú márnu snahu presvedčiť svoju dcéru a Mórica. Po pol roku boli prepustení a mohli sa vrátiť do svojich kláštorov. Následne dominikánski mnísi poslali Mórica do baziliky San Domenico v Bologni, aby sa vyhýbal Uhorsku. Móric tam strávil nasledujúce dva alebo tri roky.
Veľkú časť jeho majetku zdedil jeho najbližší žijúci príbuzný Peter Čák, ktorý krátko nato predal svoje dedičstvo, hrad Ugod a jeho príslušenstvo mocnému zadunajskému oligarchovi Ivanovi Kőszegimu (Móricovmu strýkovi z matkinej strany). Karol I. Uhorský schválil predaj v roku 1308. Móric rozdelil svoj majetok v priebehu nasledujúcich desaťročí: Po návrate do Uhorska v januári 1309 daroval dôležité sídlo rodiny, Pápoc, mníškam z Margitinho ostrova, kde žila jeho matka a bývalá manželka. V marci 1309 dal Móric dedinu Balf v Šopronskej župe do hypotéky Jekelinovi a Keneplinovi, aby vyrovnal svoje dlhy, ktoré vznikli po jeho svadobnom obrade. Jeho „príbuznému“ Mikulášovi Hahótovi udelil v roku 1331 obce Komár a Galambok v Zalianskej župe od Mórica Čáka, pričom v roku 1332 daroval aj Boglárfalu (pri Székesfehérvári) rodine Himfiovcov. V súvislosti s rozdelením jeho bohatstva sa v jeho legende zachoval príbeh: Moric si prial získať späť svoj predtým opustený majetok, aby ho daroval kláštoru na Margitinom ostrove, ale „kráľ“ Mikuláš [„syn Juraja“] po ich rozhovore [na jeseň 1313] jeho žiadosť odmietol. V reakcii na to Móric prorokoval, že Mikuláš zomrie do pol roka kvôli svojej „drsnosti“. Na určený čas Mikuláš ochorel a zavolal si „svojich synov“ [sic!], biskupa Mikuláša z Győru a Ondreja [začiatkom roku 1314], a nariadil im, aby podľa žiadosti Mórica odovzdali majetok pre kláštor, ktorý predpovedal jeho smrť, a preto „má svätú a prorockú dušu“. Napriek mnohým nepravdivým údajom a dezinterpretáciám, ktoré sa v priebehu storočí vyvinuli, možno postavy pravdepodobne stotožniť s jeho príbuznými z matkinej strany, Mikulášom III. Kőszegim (v tom čase hlavou rodiny Kőszegiovcov), Mikulášovým bratom Andrejom a ich biologickým strýkom, Mikulášom Kőszegiom, biskupom z Győru. Podľa Ödöna Málnásiho však príbeh rozpráva o spore medzi Móricom a jeho mocným a chamtivým svokrom Omodejom Abom, ktorý bol v roku 1311 zabitý za násilných okolností a jeho klan nakoniec stratil svoju moc.
Svoj život strávil v rôznych dominikánskych kláštoroch až do svojej smrti. Najprv býval v Budíne, potom sa presťahoval do kláštora svätého Antona v Pešti. Nakoniec vstúpil do kláštora v Győri, kde aj zomrel. Ako mních viedol Móric Čák asketický spôsob života. Jeho legenda zdôrazňuje, že sa vždy modlil za každých okolností. Móric spal na plevách a trápil svoje telo najtvrdším bičovaním. Aktívne sa podieľal na všetkých aktivitách kláštora: omšových sláveniach, spevoch chválospevov, zvonení zvonov atď. Tridsaťdva rokov nejedol mäso a počas cirkevných sviatkov prísne dodržiaval pôst. Nosil chudobné a jednoduché oblečenie. Ak od príbuzných dostal drahé oblečenie, vďačne ho prijal a odovzdal ho svojim spoločníkom v kláštore. V odpovedi na otázku mníchov citoval frázu z Biblie (Jób 2,4): „Kožu za kožu a všetko, čo človek má, dá za svoj život.“ Rozdával aj svoje oblečenie chudobným. Tiež nosil trvalo cilicium. Správal sa pokorne, pričom sa vyhýbal hnevu a rozhorčeniu. Často pôsobil ako mediátor a zmierovateľ medzi spornými stranami. Počas Móricovho života sa na jeho príhovor pripisovali rôzne zázraky, väčšina z nich sa týkala vyliečenia chorôb, dokonca aj niekoho, kto sa vrátil z mŕtvych. Raz sa Móric a ďalší mních ubytovali v dome muža menom Benedikt vo Vacove. Móric sa išiel večer modliť do neďalekého kostola. Podarilo sa mu to napriek tomu, že brána domu aj dvere kostola boli zatvorené. Benedikt videl, ako sa všetky sviečky a lampióny v kostole začali zapaľovať bez ľudského zásahu. Inokedy sa Móric v noci modlil v kostole svätého Antona v Pešti, keď sa ho „pokúšal obťažovať zlý duch“. Počas modlitby sa prebudila mŕtvola brutálne zavraždeného muža a chcela vyjsť z már. Móric sa prežehnal a povedal: „Nech si ktokoľvek, prikazujem ti v mene nášho Pána Ježiša Krista, aby si bol ticho a už ma viac nerušil.“ Potom mŕtvola spadla späť na máry. Jeho legenda tiež rozpráva, že Móric ošetroval mnícha, "lektora" Pavla z Krakova, ktorý zomrel na horúčkovitú chorobu. Keď priniesol a požehnal vodu, pacient sa okamžite uzdravil. 
Móric Čák zomrel v Győri 20. marca 1336, jedenásť dní pred Veľkou nocou. Jeho pohreb celebroval biskup Mikuláš Kőszegi. Počas rituálu Móric dvakrát na krátke okamihy otvoril oči a z mŕtvoly sa podľa jeho legendy šírila príjemná vôňa. Pochovali ho v kláštore v Győri. Počas požiaru v roku 1566 a následných nájazdov Osmanov bola budova kláštora zničená a zmizli aj Móricove pozostatky. V jeho životopise sa píše, že Móric robil zázraky aj po svojej smrti. V hodine svojej smrti mal dominikánsky mních z kláštora v Győri, podprior Benedikt, ktorý cestoval do Budína, sen: videl svojich spoločníkov pri stole v refektári, všetci okrem Mórica mali na sebe kapucne. Hlava dominikánskej provincie Uhorska tiež tvrdila, že Móric Čák sa mu ráno počas modlitby zjavil v žiarivom oblečení a oznámil jeho smrť. Hovoril aj o skúške, ktorá ho čaká pred Bohom. Legenda tiež hovorí, že keď slepec zdvihol kopu hliny z Móricovho hrobu a potrel si ňou oči, vrátil sa mu zrak.
Hagiografia.
Pôvodná legenda o Móricovi Čákovi a jej prvé prepisy sa stratili. Počas jeho blahorečenia bol zoznam jeho zázrakov zaslaný do katedrály vo Ferrare, ale nezachoval sa. Prvú zachovanú verziu jeho hagiografie napísal dominikánsky kazateľ Girolamo Albertucci de’ Borselli v prílohe svojho diela „"Cronica gestorum ac factorum memorabilium civitatis Bononie"“ (1497), popri legendách o spolubratoch uhorských dominikánoch svätej Margite a blahoslavenej Helene. Tieto hagiografie znovu publikovali dominikánski historici Ambrogio Taeggio a potom Leandro Alberti vo svojich kronikách. Legendu prepísal a doplnil poznámkami v roku 1637 Žigmund Ferrarius, hlava dominikánov v Uhorsku. "Acta Sanctorum", ktoré zostavili bollandisti, obsahuje aj Taeggiovu verziu hagiografie Mórica Čáka, a to aj s variantmi mien, ktoré poskytol Alberti. Táto verzia bola prvýkrát publikovaná v Uhorsku v roku 1743. Kvôli rôznym prepisom v predchádzajúcich storočiach boli mená osôb a miest často nesprávne interpretované a prekladané.
Jedna z fresiek Kostola San Nicolò v Trevise od Tommasa da Modena (1352) zobrazuje Mórica Čáka s popisom ""B. Fr. Mauritius de Provincia Hungariae Ord. Fratrum pred. fuit nobilitatis, mansuetudinis et humilitatis decus purustum preclarissimum, venitas preclarissimum claurit miraculis"“. Podľa tradície mal byť Móric Čák blahorečený v roku 1494. Móric Čák však pravdepodobne nebol nikdy blahorečený alebo nebol potvrdený jeho kult, pretože rímske martyrológiá z roku 1764 a z roku 2004 neuvádzajú jeho spomienku v príslušný deň. Napriek tomu je v Maďarsku rozšírený jeho kult.

</doc>
<doc id="732912" url="https://sk.wikipedia.org/wiki?curid=732912" title="Johann Gregor Mendel">
Johann Gregor Mendel



</doc>
<doc id="732913" url="https://sk.wikipedia.org/wiki?curid=732913" title="Serres (mesto v Grécku)">
Serres (mesto v Grécku)

Serres je mesto a obec ("Dimos Serron" Δήμος Σερρών) v gréckom regióne Stredná Makedónia. Do roku 2010 bol aj hlavným mestom prefektúry "Serres". Administratívnou reformou v roku 2010 bolo do Serresu začlenených päť susedných obcí. Mesto malo v roku 2011 58 287 obyvateľov.
Je domovom futbalového tímu "Panserraikos".

</doc>
<doc id="732914" url="https://sk.wikipedia.org/wiki?curid=732914" title="Petr Esterka">
Petr Esterka

Mons. Petr Esterka (* 14. november 1935, Dolní Bojanovice, Česko-Slovensko† 10. august 2021, Kalifornia, USA) bol česko-americký rímskokatolícky kňaz a biskup. V rokoch 1999 až 2013 pôsobil ako brnianský pomocný biskup v rokoch 1999 až 2021 ako biskup pre katolíkov v diaspóre v Kanade a Spojených štátoch a od roku 1999 až do svojej smrti v roku 2021 ako titulárny biskup Cefaly.
Životopis.
Narodil sa 14. novembra 1935 v Dolných Bojanoviciach v Československu (dnešné Česko). Vo februári 1948 nová československá komunistická vláda zatvorila jezuitskú školu, ktorú navštevoval, a zatkla jeho učiteľov. On a dvaja ďalší muži utiekli z Československa do Rakúska 15. júna 1957, kde žil tri mesiace v utečeneckom tábore Glassenbach neďaleko Salzburgu. Potom sa presťahoval do Ríma, kde študoval teológiu a filozofiu na Pápežskej lateránskej univerzite.
Kňaz.
Za kňaza bol vysvätený v arcibazilike svätého Jána v Lateráne 9. marca 1963. Následne bol poslaný do farnosti v San Antoniu v Texase, kde sa na tri roky stal pomocným farárom. Vrátil sa na Pápežskú lateránsku univerzitu, aby dokončil doktorát z teológie. Vo februári 1967 začal študovať teológiu na Kolégiu svätej Kataríny, dnes známej ako Univerzita svätej Kataríny, v Saint Paul v Minnesote. V roku 1980 získal riadny profesúrny titul a na Kolégiu svätej Kataríny vyučoval do roku 1993.
Stal sa americkým občanom v decembri 1968. V roku 1974 vstúpil do záloh Vzdušných síl Spojených štátoch ako vojenský kaplán, kde pôsobil v 934. taktickej prepravnej skupine v Minneapolise. Z rezerv Vzdušných síl odišiel do dôchodku v roku 1995 v hodnosti podplukovníka.
S čestnými imigrantmi v Kanade a Spojených štátoch začal pracovať od roku 1978. V roku 1984 s podporou Johna Louisa Morkovského, vtedajšieho biskupa arcidiecézy Galveston – Houston, založil Severoamerické pastoračné centrum pre českých katolíkov v Anaheime v Kalifornii.
Presťahoval sa do kalifornského českého centra Velehrad v Placentii v Kalifornii, odkiaľ slúžil omše v českom jazyku v metropolitných oblastiach Los Angeles, San Diega a San Francisca.
Biskup.
5. júla 1999 ho pápež Ján Pavol II. vymenoval za brnianskeho pomocného biskupa s pokynom, aby jeho hlavnou misiou zostal českí katolíci v Spojených štátoch, Kanade a Austrálii. Preto zostal v Kalifornii. Oficiálne bol vysvätený za brnianskeho pomocného biskupa v katedrále sv. Petra a Pavla v Brne 11. septembra 1999. Jeho hlavným svätiteľom v brnianskej katedrále sv. Petra a Pavla bol brnianský diecézny biskup Vojtěch Cikrle. Spolusvätiteľmi boli olomoucký arcibiskup a moravský metropolita Jan Graubner a arcibiskup Giovanni Coppa, vtedajší apoštolský nuncius v Česku.
9. decembra 2013 bolo oznámené, že pápež František prijal jeho rezignáciu (podal ju v r. 2010 po dosiahnutí kanonického veku 75 rokov). Od tej chvíle bol emeritným brnianskym pomocným biskupom.
Český minister zahraničných vecí Karel Schwarzenberg udelil mu v roku 2013 cenu Gratias Agit za prínos Českej republiky v zahraničí.
Úmrtie.
Zomrel v americkom štáte Kalifornia 10. augusta 2021 vo veku 85 rokov. Jeho americkú pohrebnú omšu celebroval biskup Kevin Vann v Kristovej katedrále v Garden Grove v Kalifornii 20. augusta 2021. Jeho telesné pozostatky boli letecky prepravené späť do Česka, kde sa konala pohrebná omša v Brne s pohrebom v Dolných Bojanoviciach.

</doc>
<doc id="732919" url="https://sk.wikipedia.org/wiki?curid=732919" title="NHL Entry Draft 2025">
NHL Entry Draft 2025

NHL Entry Draft 2025 bude 63. vstupný draft NHL. Draft sa bude konať 27. a 28. júna 2025 v Peacock Theater v Los Angeles. Prvé tri výbery: Matthew Schaefer do New York Islanders, Michael Misa do San Jose Sharks a Anton Frondell do Chicago Blackhawks.
Oprávnenosť.
Hokejisti narodení medzi 1. januárom 2005 a 15. septembrom 2007 sú oprávnení zúčastniť sa draftu NHL v roku 2025. Okrem toho sú oprávnení zúčastniť sa draftu aj nedraftovaní hráči narodení v roku 2004, ktorí nie sú severoamerickí hráči (ktorí predtým neodohrali kompletnú sezónu draftu v Severnej Amerike). Hráči, ktorí boli draftovaní v drafte NHL v roku 2023, ale nepodpísali zmluvu s tímom NHL a ktorí sa narodili po 30. júni 2005, sú tiež oprávnení zúčastniť sa draftu znova.
Lotéria draftu.
Od sezóny 2012 – 2013 majú všetky tímy, ktoré sa nekvalifikovali do play-off Stanley Cupu, „váženú“ šancu na výhru v prvom celkovom výbere. Od sezóny 2014 – 2015 NHL zmenila systém váženia, ktorý sa používal v predchádzajúcich rokoch. Podľa nového systému sa šanca na výhru v draftovej lotérii pre štyri najnižšie umiestnené tímy v lige znížila, zatiaľ čo šanca pre ostatné tímy, ktoré sa nekvalifikovali do play-off, sa zvýšila. Keďže liga pred sezónou 2021 – 2022 znížila počet žrebovaní, viedlo to k tomu, že sa namiesto troch konali dve lotérie a od draftovej lotérie v roku 2022 sa tímy, ktoré vyhrajú jedno z dvoch žrebovaní, môžu posunúť v draftovom poradí maximálne o desať miest vyššie a tím môže vyhrať v lotérii iba vtedy, ak sa v poradí posunie vyššie dvakrát za päť rokov.
New York Islanders a Utah Mammoth vyhrali dve lotérie, ktoré sa konali 5. mája 2025, čím získali celkovo prvú a štvrtú voľbu. Islanders sa posunuli o deväť miest vyššie a získali prvú voľbu, zatiaľ čo Utah sa posunul o maximálne desať miest vyššie a zabezpečil si štvrtú voľbu. San Jose, Chicago, New York Rangers, Detroit a Columbus klesli o jednu priečku, zatiaľ čo Nashville, Philadelphia, Boston, Seattle, Buffalo, Anaheim a Pittsburgh klesli o dve miesta. Toto bolo prvýkrát, čo liga vysielala výsledky lotérie naživo.
Najväčšie nádeje.
Zdroj: Centrálny skautský rebríček NHL (15. apríla 2025).

</doc>
<doc id="732925" url="https://sk.wikipedia.org/wiki?curid=732925" title="Paleotyp">
Paleotyp



</doc>
<doc id="732927" url="https://sk.wikipedia.org/wiki?curid=732927" title="Norwalk">
Norwalk

Norwalk môže byť:

</doc>
<doc id="732929" url="https://sk.wikipedia.org/wiki?curid=732929" title="Maurice Ronet">
Maurice Ronet

Maurice Ronet (* 13. apríl 1927, Nice – † 14. marec 1983, Paríž) bol francúzsky herec, režisér a scenárista. Ronet hral v okolo 70 filmoch, s ktorých štyri režíroval. Zomrel 14. marca v Paríži na rakovinu vo veku 55 rokov.
Životopis.
Maurice Ronet študoval na konzervatóriu National d'Art Dramatique v Paríži. Debutoval vo filme "Rendez-vous juillet" (1949) od Jacquesa Beckera, v ktorom si zahral s mladými nádejami hercami, ako boli Daniel Gélin a Nicole Courcel. Vedľajšie úlohy stvárňoval v komerčných filmoch 50. rokov. Zahral si v prvých minútach snímky "La Môme vert-de-gris" (1953) od Bernarda Borderieho, kňaza v segmente „La luxure“ v "Sept péchés capitaux" (1952) od Yvesa Allégreta alebo mladého šľachtica vo filme "Les Aristocrates" (1955) od Denysa de La Patellière. Louis Malle, ho preslávil v roku 1958 s úlohu uväzneného zločinca vo filme "Výťah na popravisko", kde si zahral po boku Jeanne Moreau. O dva roky neskôr stvárnil cynického Philippa Greenleafa, milenca Marie Laforêtovej a obťažovateľa Alaina Delona, v kultovom filme "V žiari slnka" (1960). Ronet vynikal v stvárňovaní postáv, ktoré sú niekedy drsné, inokedy zraniteľné. Práve v réžii Louisa Mallea si zahral zúfalého antihrdinu v príbehu "Le" "Feu Follet" (1963), ktorý bol natočený podľa románu Drieu la Rochelle. Negatívnu rolu stvárnil aj v "Trois chambres à Manhattan" (1965) v réžii Marcela Carného, založenej na knižnej predlohe od Simenona, kde hral po boku Annie Girardot. Rozpoltený medzi autormi novej vlny a klasickejšími režisérmi, začal spoluprácu s filmárom Claudom Chabrolom, s ktorým spolupracoval celkovo vo štyroch jeho filmoch. Počas tohto plodného desaťročia, v ktorom nakrútil približne tridsať filmov, sa objavil aj v britskom vojnovom filme "Les Vainqueurs" (1963) od Carla Foremana, komédii "La Ronde" (1964) od Rogera Vadima, francúzsko-americkej koprodukcii "Les Ceinturions" (1966) od Marka Robsona a predovšetkým vo filme "Bazén" (1969) od Jacquesa Deraya, kde opäť hral s Delonom po boku Romy Schneider. V 70. rokoch 20. storočia sa objavil v troch filmoch zaoberajúcich sa libertinizmom. Hral v "Raphaëla ou le Débauché" (1971) po boku Françoise Fabian v réžii Michela Devillea, "Don Juan 73" (1973) po boku Brigitte Bardot v réžii Rogera Vadima a bol súčasťou obsadenia snímky "Madame Claude" (1977) od Justa Jaeckina. Hral tiež s Michelom Bouquetom v "Le Dernier saut" (1970), málo známej kriminálnej dráme od Edouarda Luntza. Čoraz častejšie však hral hlavné alebo vedľajšie úlohy, ako policajný inšpektor vo filme "Marseille contrat" (1974) od Roberta Parrisha, zástupcu šerifa v dráme "Smrť darebáka" (1977) od Georgesa Lautnera, otca tínedžera vo filme "Beau-père" (1981) od Bertranda Bliera alebo bitkára vo "La Balance" (1982) od Boba Swaima. Maurice Ronet, ktorý bol tiež režisérom, scenáristom a hudobníkom, natáčal až do svojej smrti v roku 1983.

</doc>
<doc id="732930" url="https://sk.wikipedia.org/wiki?curid=732930" title="Podujatie">
Podujatie

Podujatie môže byť:

</doc>
<doc id="732932" url="https://sk.wikipedia.org/wiki?curid=732932" title="Chao-si Wang">
Chao-si Wang

Chao-si Wang (, ; * 27. júl 2007, Peking), známy aj ako Simon Wang, je čínsky hokejový obranca, ktorý hrá za Oshawa Generals v Ontario Hockey League (OHL). Vo vstupnom drafte NHL 2025 si ho v 2. kole ako celkovo 33. v poradí vybral tím San Jose Sharks. Stal sa tak historicky najvyššie draftovaným hráčom narodeným v Číne, keď prekonal dvojicu An-Tung Sung a Chung-tchien "Kevin" Che.
Klubová kariéra.
Wang začal s korčuľovaním vo veku 4,5 roka v Pekingu. Keď mal 12 rokov, presťahoval sa do Kanady, aby sa mohol ďalej rozvíjať v hokeji. Hral v Ontario Junior Hockey League (OJHL) za viacero tímov, vrátane King Rebellion, ktorý vlastní jeho matka, podnikateľka Willa Wang.
V decembri 2024 prestúpil do prestížnej juniorskej súťaže OHL, keď sa pripojil k tímu Oshawa Generals. V základnej časti odohral 32 zápasov, v ktorých zaznamenal dve asistencie. Ďalšie tri pridal v 21 zápasoch play-off, v ktorom to Oshawa dotiahla až do finále OHL.
Hoci bol Wang pôvodne dohodnutý na prestupe do tímu Bostonskej univerzity pôsobiaceho v NCAA, napokon sa rozhodol zotrvať v Oshawe i v sezóne 2025/26 a svoj nástup na univerzitu odložiť o jeden rok.
Reprezentačná kariéra.
Na medzinárodnej úrovni Wang plánuje reprezentovať Čínu. V rozhovore z roku 2024 uviedol, že je hrdý na svoj pôvod a že by bol poctený možnosťou hrať za čínsky národný tím na akejkoľvek úrovni.

</doc>
<doc id="732933" url="https://sk.wikipedia.org/wiki?curid=732933" title="Cena Jána Cikkera">
Cena Jána Cikkera

Cena Jána Cikkera je hudobné ocenenie, udeľované Nadáciou Jána Cikkera. Udeľuje sa "fyzickým a právnickým osobám, ktoré sa významne zaslúžili o propagáciu Cikkerovho diela. Cena sa udeľuje každoročne umelcom, muzikológom, alebo hudobným telesám.

</doc>
<doc id="732934" url="https://sk.wikipedia.org/wiki?curid=732934" title="Marie Laforêtová">
Marie Laforêtová



</doc>
<doc id="732935" url="https://sk.wikipedia.org/wiki?curid=732935" title="Rysný potok">
Rysný potok

Rysný potok je vodný tok v pohorí Žiar a v Hornonitrianskej kotline na území okresu Prievidza. Je to ľavostranný prítok rieky Nitry s dĺžkou približne 5,8 km a je tokom IV. rádu. 
Priebeh toku.
Potok pramení na západe strednej časti pohoria Žiar, v geomorfologickom podcelku Horeňovo, na západných svahoch vrchu Horné lazy (), v nadmorskej výške približne Od prameňa v lesnom poraste v závere Rysnej doliny tečie západným až mierne juhozápadným smerom. Priberá dvojicu pravostranných prítokov, druhý, významnejší z lokality Zákľuka a pokračuje dolinou na západ. Opúšťa pohorie Žiar a vteká do Prievidzskej kotliny, ktorá je podcelkom Hornonitrianskej kotliny. Pravým brehom lemuje okraj lesného porastu, južne sa nachádzajú lúky a pasienky. Rysou dolinou, lemovaná pásom porastu pokračuje mierne zvlnenou krajinou cez lokalitu Kopanice na juhozápad k obci Nedožery-Brezany. Na jej okraji podteká železničnú trať do Nitrianskeho Pravna a už v obci aj hlavnú cestu na Žilinu. Následne sa stáča južným smerom, priberá významný pravostranný prítok z lokality Podžiare a okrajom obce smeruje k rieke Nitre, do ktorej sa vlieva v nadmorskej výške približne Potok patrí do širšieho povodia rieky Váh.
Potok pramení a celou dĺžkou preteká iba katastrom obce Nedožery-Brezany v okrese Prievidza v Trenčianskom kraji.

</doc>
<doc id="732939" url="https://sk.wikipedia.org/wiki?curid=732939" title="Françoise Fabianová">
Françoise Fabianová



</doc>
<doc id="732940" url="https://sk.wikipedia.org/wiki?curid=732940" title="Alexandra Stewartová">
Alexandra Stewartová



</doc>
<doc id="732948" url="https://sk.wikipedia.org/wiki?curid=732948" title="Jednovláknová RNA">
Jednovláknová RNA

Jednovláknová RNA (tiež jednoreťazcová RNA, ssRNA, ang. single-stranded RNA, single-strand RNA, jednovláknová kyselina ribonukleová) je molekula ribonukleovej kyseliny, ktorá nemá vodíkovými väzbami naviazný komplementárny reťazec ribonukleovej kyseliny alebo deoxyribonukleovej kyseliny.
Jednovláknová RNA sa podľa polarity vlákna delí na:
Význam jednoreťazcových RNA.
Metabolizmus nukleových kyselín.
Mediátorová ribonukleová kyselina (mRNA), ktorá prenáša genetickú informáciu medzi DNA a proteínmi je jednovláknová RNA, podobne aj ďalšie RNA, ktoré hrajú úlohu v metabolizme nukleových kyselín (transferová RNA, ribozomálna RNA) a v regulácií génovej expresie (mikroRNA).
Vírusy.
RNA vírusy sa rozdeľujú podľa počtu a polarity vláken RNA, ktoré tvoria ich genóm, na:

</doc>
<doc id="732949" url="https://sk.wikipedia.org/wiki?curid=732949" title="Jednovláknová RNA pozitívnej polarity">
Jednovláknová RNA pozitívnej polarity

Jednovláknová RNA pozitívnej polarity (tiež Jednovláknová RNA s pozitívnou polaritou, Jednovláknová plus RNA, (+)ssRNA, +ssRNA) je molekula RNA, ktorá môže v cytozole fungovať priamo ako mediátorová ribonukleová kyselina (mRNA) a môže hneď slúžiť na syntézu proteínov počas translácie. Na (+)ssRNA môže hneď nasadať ribozóm za syntézy proteínov a tiež RNA replikáza sa tvorby kópie genómu. Laboratórne izolovaná jednovláknová RNA pozitívnej polarity je infekčná.
Význam.
Metabolizmus.
Samotná mediátorová ribonukleová kyselina (mRNA) je jednovláknová RNA pozitívnej polarity.
Vírusy.
Vírusy s (+)ssRNA patria do IV. skupiny vírusov Baltimorovej klasifikácie. Ide o druhovo najpočetnejšiu skupinu vírusov: taxonomicky tu patrí až 35 čeladí vírusov, pričom pre človeka sú patogénne koronavírusy, flavivírusy, pikornavírusy, togavírusy. 
Replikácia (+)ssRNA.
Replikácia genómu (+)ssRNA vírusov prebieha v dvoch krokoch: pomocou RNA-dependentnej RNA polymerázy (RNA replikázy) vznikne jednovláknová RNA negatívnej polarity (–)ssRNA, z ktorej vznikne vlákno (+)ssRNA pre nový virión:
(+)ssRNA → (–)ssRNA → (+)ssRNA
V priebehu replikácie genómu vznikajú aj dvojvláknové intermediáty dsRNA.
Translácia (+)ssRNA.
Genóm (+)ssRNA slúži ako templát pre syntézu proteínov v procese translácie na ribozóme.

</doc>
<doc id="732950" url="https://sk.wikipedia.org/wiki?curid=732950" title="Jednovláknová RNA negatívnej polarity">
Jednovláknová RNA negatívnej polarity

Jednovláknová RNA negatívnej polarity (tiež Jednovláknová RNA s nehatívnou polaritou, Jednovláknová mínus RNA, (–)ssRNA, –ssRNA) je molekula RNA, ktorá nemôže v cytozole fungovať priamo ako mediátorová ribonukleová kyselina (mRNA) a nemôže hneď slúžiť na syntézu proteínov počas translácie. Na (–)ssRNA nemôže hneď nasadať ribozóm za syntézy proteínov a tiež RNA replikáza sa tvorby kópie genómu. Laboratórne izolovaná jednovláknová RNA negatívnej polarity nie je infekčná.
Význam.
Vírusy.
Vírusy s (–)ssRNA patria do V. skupiny vírusov Baltimorovej klasifikácie. Taxonomicky tu patrí až 20 čeladí vírusov, pričom pre človeka sú patogénne ortomyxivírusy (chrípka), paramyxovírusy, filovírusy, rabdovírusy, arenavírusy, bunyavírusy.
Replikácia (–)ssRNA.
Replikácia genómu (–)ssRNA vírusov prebieha v dvoch krokoch: pomocou RNA-dependentnej RNA polymerázy (RNA replikázy) vznikne jednovláknová RNA pozitívnej polarity (+)ssRNA, z ktorej vznikne vlákno (–)ssRNA pre nový virión:
(–)ssRNA → (+)ssRNA → (–)ssRNA
Na realizáciu replikácie genómu (–)ssRNA vírusov je potrebná RNA-dependentná RNA polymeráza, ktorá musí byť súčasťou viriónu (–)ssRNA vírusu.
Translácia (–)ssRNA.
Genóm (–)ssRNA neslúži ako templát pre syntézu proteínov v procese translácie na ribozóme. Až po vzniku (+)ssRNA pomocou RNA-dependentnej RNA polymerázy (RNA replikázy) môže začať translácia.

</doc>
<doc id="732951" url="https://sk.wikipedia.org/wiki?curid=732951" title="Dvojvláknová RNA">
Dvojvláknová RNA

Dvojvláknová RNA (tiež dvojreťazcová RNA, dsRNA, ang. double-stranded RNA, double-strand RNA, dvojvláknová kyselina ribonukleová) je molekula ribonukleovej kyseliny, ktorá má vodíkovými väzbami naviazný komplementárny reťazec ribonukleovej kyseliny.
Dvojvláknová RNA má dve vlákna nukleovej kyseliny, pričom jedno z nich je jednovláknová RNA negatívnej polarity (–)ssRNA a druhé z nich je jednovláknová RNA pozitívnej polarity (+)ssRNA.
Význam dvojreťazcových RNA.
Vírusy.
K dsRNA vírusom patrí 12 čeladí, pričom iba jedna je patogénna pre človeka a to reovírusy. dsRNA vírusy patri ku III. skupine vírusov Baltimorovej klasifikácie.
Replikácia genómu.
RNA vírusy s dvojvláknovou RNA (dsRNA vírusy) nesú vo svojom virióne RNA replikázu, ktorá replikuje genóm dsRNA vírusov preto, lebo tento enzým sa nenachádza v bunkách eukaryotov, preto by po invázii do bunky nemali spôsob, ako sa rozmnožiť. 
Translácia.
RNA replikáza vykonáva replikáciu dsRNA na dsRNA, ale aj tvorbu (+)ssRNA, na ktorú by mohol nasadnúť ribozóm na syntézu proteínov. Ako teplát na syntézu (+)ssRNA slúži negatívne vlákno dsRNA.

</doc>
<doc id="732952" url="https://sk.wikipedia.org/wiki?curid=732952" title="Vlásenka">
Vlásenka

Vlásenka je sekundárna štruktúra nukleových kyselín kódovaná v primárnej štruktúre pričom ide o úsek jednovláknovej RNA, ktorý obsahuje vzájomne antiparalelne komplementárne sekvencie, ktoré sú prepojené vodíkovými väzbami. Vlásenky sa vyskytujú v mediátorovej RNA, transferovej RNA, kde vytvárajú charakteristickú štruktúru štvorlístka.

</doc>
<doc id="732953" url="https://sk.wikipedia.org/wiki?curid=732953" title="Jednovláknová DNA">
Jednovláknová DNA

Jednovláknová DNA (tiež jednoreťazcová DNA, ssDNA, ang. single-stranded DNA, single-strand DNA, jednovláknová kyselina deoxyribonukleová) je molekula deoxyribonukleovej kyseliny, ktorá nemá vodíkovými väzbami naviazný komplementárny reťazec deoxyribonukleovej kyseliny.
Význam jednoreťazcových DNA.
Vírusy.
K ssDNA vírusom patrí 11 čeladí, pričom iba jedna je patogénna pre človeka a to parvovírusy. dsDNA vírusy patri ku II. skupine vírusov Baltimorovej klasifikácie.
Translácia.
Jednovláknová DNA má jedno vlákno nukleovej kyseliny, ktoré nemôže slúžiť na transkripciu za tvorby mRNA, preto je nutné v prvom kroku doplniť komplementárne vlákno DNA, čo ssDNA vírusy robia pomocou hostiteľskej DNA polymerázy. Až dvojreťazcová DNA môže slúžiť ako templát na syntézu mRNA pomocou RNA polymerázy.

</doc>
<doc id="732954" url="https://sk.wikipedia.org/wiki?curid=732954" title="Dvojvláknová DNA">
Dvojvláknová DNA

Dvojvláknová DNA (tiež dvojreťazcová DNA, dsDNA, ang. double-stranded DNA, double-strand DNA, dvojvláknová kyselina deoxyribonukleová) je molekula deoxyribonukleovej kyseliny, ktorá má vodíkovými väzbami naviazný komplementárny reťazec deoxyribonukleovej kyseliny.
Dvojvláknová DNA má dve vlákna nukleovej kyseliny, pričom jedno z nich je jednovláknová DNA v orientácii 3´→ 5´ a druhé z nich je tiež jednovláknová DNA umiestnená v antiparalenej orientácii 5´ → 3´
Význam dvojreťazcových DNA.
Metabolizmus.
Dvojvláknová DNA je nositeľ genetickej informácie u všetkých organizmov.
Vírusy.
K dsDNA vírusom patrí 34 čeladí, pričom iba päť je patogénna pre človeka a to adenovírusy, herpesvírusy, papilomavírusy, polyomavírusy a poxvírusy. dsDNA vírusy patri ku I. skupine vírusov Baltimorovej klasifikácie.
Replikácia genómu.
DNA vírusy s dvojvláknovou DNA (dsDNA vírusy) využívajú na replikáciou svojho genómu hostiteľskú DNA-dependentnú DNA polymerázu a hostiteľskú DNA-dependentnú RNA polymerázu.

</doc>
<doc id="732955" url="https://sk.wikipedia.org/wiki?curid=732955" title="Kamenný potok (pravostranný prítok Ľubice)">
Kamenný potok (pravostranný prítok Ľubice)

Kamenný potok je krátky potok v regióne Spiš, na území obce Ľubica v okrese Kežmarok v Prešovskom kraji. Nachádza sa v geomorfologickom celku Levočské vrchy. Ústi do Ľubice. Má dĺžku . Rád toku V.
Prameň.
Pramení v v lesnom extraviláne obce Ľubica v okrese Kežmarok v Prešovskom kraji na juhovýchodnom svahu lesa "Pod Žliabkami".
Opis toku.
"Kamenný potok" tečie od prameňa južným smerom lesným extravilánom obce Ľubica, stáča sa do východného smeru, mení smer na juhovýchod, na území obce Ľubica v ústi do Ľubice na lesnej lúke v hornej časti toku ako jej pravostranný prítok. "Kamenný potok" patrí do okresu Kežmarok v Prešovskom kraji. Nachádza sa v geomorfologickom celku Levočské vrchy v geomorfologickom podcelku Levočská vysočina. Nemá prítoky.
Pôvod názvu.
Názov potoka "Kamenný potok" má pôvod v charakteristickom dne toku, ktoré je budované v skalnatom, kamenistom podloží. Z podstatného mena "kameň" po rozšírení o adjektívnu príponu "-ný" s významom "niečo z kameňa alebo kamenný prírodný úkaz" a po kombinácii so všeobecným podstatným menom potok s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Kamenný potok" s významom "potok v skalnatom teréne, v teréne pokrytom kamením" ako súčasť početnej skupiny názvov v slovenskej toponymii, najmä hydronymii. Názov vodného toku nebol ešte štandardizovaný. V priestore slovenskej hydronymie vodných tokov hydronymum "Kamenný potok (pravostranný prítok Ľubice)" nie je jedinečným hydronymom. V priestore Slovenska je 27 potokov so štandardizovaným názvom "Kamenný potok" (jún 2025).

</doc>
<doc id="732956" url="https://sk.wikipedia.org/wiki?curid=732956" title="Bordel">
Bordel

Bordel môže byť:

</doc>
<doc id="732958" url="https://sk.wikipedia.org/wiki?curid=732958" title="DsDNA">
DsDNA



</doc>
<doc id="732959" url="https://sk.wikipedia.org/wiki?curid=732959" title="Dvojreťazcová DNA">
Dvojreťazcová DNA



</doc>
<doc id="732960" url="https://sk.wikipedia.org/wiki?curid=732960" title="SsDNA">
SsDNA



</doc>
<doc id="732961" url="https://sk.wikipedia.org/wiki?curid=732961" title="Jednoreťazcová DNA">
Jednoreťazcová DNA



</doc>
<doc id="732962" url="https://sk.wikipedia.org/wiki?curid=732962" title="Jednoreťazcová RNA">
Jednoreťazcová RNA



</doc>
<doc id="732963" url="https://sk.wikipedia.org/wiki?curid=732963" title="SsRNA">
SsRNA



</doc>
<doc id="732964" url="https://sk.wikipedia.org/wiki?curid=732964" title="(+)ssRNA">
(+)ssRNA



</doc>
<doc id="732965" url="https://sk.wikipedia.org/wiki?curid=732965" title="(-)ssRNA">
(-)ssRNA



</doc>
<doc id="732966" url="https://sk.wikipedia.org/wiki?curid=732966" title="(–)ssRNA">
(–)ssRNA



</doc>
<doc id="732968" url="https://sk.wikipedia.org/wiki?curid=732968" title="Architektúra ČSSR 58 – 89">
Architektúra ČSSR 58 – 89

Architektúra ČSSR 58 – 89 je česko-slovenský dokumentárny film z roku 2024 od režiséra Jana Zajíčka a Vladimíra Broža. Snímka sa zameriava na prelomové architektonické stavby medzi rokmi 19581989 v Česko-Slovensku. Producentami snímky boli Karla Stojáková, Pavel Berčík, Maroš Hečko a Peter Veverka. Autorom námetu bol Vladimír 518.
Snahou dokumentu je prezentovať najvýznamnejších architektov a ich typické stavby.
Ocenenia.
Dokumentárny film bol nominovaný na ceny Slnko v sieti (2025) a Český lev (2024) ako najlepšia dokumentárna snímka.

</doc>
<doc id="732970" url="https://sk.wikipedia.org/wiki?curid=732970" title="Železničná zastávka Horná Štubňa obec">
Železničná zastávka Horná Štubňa obec

Železničná zastávka Horná Štubňa obec je železničná zastávka v kastastri Turčianskych Teplíc, ale bližšie k intravilánu Hornej Štubne. Nachádza sa na železničnej trati 170 Zvolen – Vrútky. Zastávka nie je elektrifikovaná. Leží v nadmorskej výške 600 m n.m.
Doprava.
Na zastávke je jedna dopravná koľaj a jedno nástupište. Na stanici nie je pult na predaj cestovných lístkov.

</doc>
<doc id="732972" url="https://sk.wikipedia.org/wiki?curid=732972" title="Sasha Lakovic">
Sasha Lakovic

Sasha Gordon Lakovic, prezývaný Pitbull, (* 7. september 1971, Vancouver, Britská Kolumbia, Kanada – † 25. apríl 2017, Vancouver) bol kanadský hokejový útočník, krátkodobo pôsobiaci v kluboch NHL Calgary Flames a New Jersey Devils. Okrem ľadového hokeja sa venoval aj inline hokeju a herectvu, vo filme "Hokejový zázrak" od Disney stvárnil sovietskeho hokejistu Borisa Michajlova.
Hokejová kariéra.
Lakovic sa začal venovať ľadovému hokeju vrcholovo v roku 1992. Väčšinu kariéry strávil v nižších hokejových súťažiach, kde si vyslúžil povesť bitkára. Počas letných mesiacov hrával inline hokej v rôznych poloprofesionálnych ligách. Medzi rokmi 1996 - 1999 krátkodobo pôsobil v NHL kluboch Calgary Flames, resp. New Jersey Devils. Najviac sa preslávil v derby zápase medzi Calgary Flames a Edmontonom Oilers, keď sa opitý fanúšik naklonil ponad mantinel a vylial svoj nápoj na hlavu asistenta trénera Flames. Lakovic sa natiahol po fanúšikovi a bol by preliezol na tribúnu, keby ho neboli zadržali spoluhráči. Za ohrozenie diváka dostal od vedenia NHL stopku na dva zápasy. V NHL odohral 37 zápasov, v ktorých získal štyri body za asistencie. Navrch toho odsedel 118 trestných minút. Hokejovú kariéru ukončil v roku 2005.
Osobný život.
Pochádzal z rodiny Čiernohorských Srbov. Jeho rodičia emigrovali do Kanady z Podgorice. Mal štyri deti a jeho synovca Lyndena Lakovica draftoval v prvom kole do NHL klub Washington Capitals.
V roku 2004 stvárnil Borisa Michajlova, kapitána sovietskej hokejovej reprezentácie, vo filme "Hokejový zázrak."
V apríli 2017 zomrel na rakovinu mozgu. Zomrel deň po Michaelovi Mantenutovi, kolegovi z filmu.

</doc>
<doc id="732975" url="https://sk.wikipedia.org/wiki?curid=732975" title="Masakry väzňov NKVD v roku 1941">
Masakry väzňov NKVD v roku 1941

Masakry väzňov NKVD v roku 1941 boli sériou masových popráv politických väzňov, ktoré vykonával NKVD, Ľudový komisariát vnútorných záležitostí Sovietskeho zväzu, v čase po prepadnutí Sovietskeho zväzu nacistickým Nemeckom po celej východnej Európe, predovšetkým v Poľsku, na Ukrajine, v pobaltských štátoch a Besarábii. Po začiatku nemeckej invázie do Sovietskeho zväzu 22. júna 1941 dostali jednotky NKVD rozkaz evakuovať politických väzňov do vnútrozemia Sovietskeho zväzu, ale unáhlený ústup Červenej armády, nedostatok dopravných prostriedkov a iných zásob a všeobecné ignorovanie zákonných postupov často viedli k jednoduchej poprave väzňov.
Odhady počtu obetí sa líšia v závislosti od lokality; takmer 9 000 v Ukrajinskej SSR, 20 00030 000 vo východnom Poľsku (dnes súčasť západnej Ukrajiny), pričom celkový počet dosiahol približne 100 000 mimosúdnych popráv v priebehu niekoľkých týždňov.
Pozadie.
Operácia Barbarossa prekvapila NKVD, ktorej väznice a väznice na územiach anektovaných Sovietskym zväzom po pakte Molotov-Ribbentrop boli preplnené politickými väzňami. V okupovanom východnom Poľsku bola NKVD poverená likvidáciou alebo evakuáciou viac ako 140 000 väzňov (evakuačný rozkaz NKVD č. 00803). Na Ukrajine a v západnom Bielorusku bolo 60 000 ľudí nútených evakuovať sa pešo. Oficiálny sovietsky počet údajne uviedol viac ako 9 800 popravených vo väzniciach, 1 443 popravených počas evakuácie, 59 zabitých pri pokuse o útek, 23 zabitých nemeckými bombami a 1 057 úmrtí z iných príčin.
"„Nebol to len počet popravených,“" napísal o vraždách historik Jurij Boshyk, ktorého citoval Orest Subtelny, "„ale aj spôsob, akým zomreli, čo šokovalo obyvateľstvo. Keď sa rodiny zatknutých po sovietskej evakuácii ponáhľali do väzníc, boli zhrozené, keď našli telá tak zohavené, že mnohých nebolo možné identifikovať. Bolo zrejmé, že mnohí väzni boli pred smrťou mučení; ďalší boli hromadne zabití.“"
Približne dve tretiny zo 150 000 väzňov boli zavraždené; väčšina zvyšku bola deportovaná do vnútrozemia Sovietskeho zväzu, ale niektorí boli ponechaní vo väzniciach, ak nebol čas na ich popravu, a iným sa podarilo utiecť.
Masakry.
NKVD zabíjala väzňov na mnohých miestach od Poľska až po Krym. Ihneď po začiatku nemeckej invázie začala NKVD popravovať veľké množstvo väzňov vo väčšine svojich väzníc a zvyšok evakuovala v pochodoch smrti. Väčšina z nich boli politickí väzni, ktorí boli uväznení a popravení bez súdu. Masakry neskôr zdokumentovali okupačné nemecké úrady a boli použité v protisovietskej a protižidovskej propagande. Po vojne a v posledných rokoch identifikovali úrady Nemecka, Poľska, Bieloruska a Izraela najmenej 25 väzníc, v ktorých boli zabití väzni, a oveľa väčší počet miest masových popráv.
Poľsko.
Do roku 1941 bola veľká časť etnicky poľského obyvateľstva žijúceho pod sovietskou vládou vo východnej polovici Poľska deportovaná do odľahlých oblastí ZSSR. Ďalší, vrátane veľkého počtu poľských civilistov iných etník (väčšinou Bielorusov a Ukrajincov), boli držaní v provizórnych väzniciach v regióne, kde čakali na deportáciu buď do väzníc NKVD v Moskve, alebo do gulagu. Odhaduje sa, že z 13 miliónov ľudí žijúcich vo východnom Poľsku bolo uväznených približne pol milióna a viac ako 90 % z nich boli muži. V čase nemeckej ofenzívy bolo teda uväznených približne 10 % dospelých mužov. Mnohí zomreli vo väzniciach na následky mučenia alebo zanedbania starostlivosti. Metódy mučenia zahŕňali obarenie obetí a odrezanie uší, nosov a prstov. Timothy Snyder odhaduje, že NKVD po nemeckej invázii do ZSSR v roku 1941 zastrelila približne 9 817 väznených poľských občanov.
Miesta masakrov NKVD v predvojnovom Poľsku sa teraz nachádzajú v Litve, Bielorusku a na Ukrajine.
Ukrajina.
Na sovietami okupovanej západnej Ukrajine spáchala NKVD pod hrozbou nemeckej invázie rôzne masové vraždy väzňov, vrátane:
Po týchto masakroch nasledovali ľvovské pogromy, ktoré spáchala nemecká armáda a Organizácia ukrajinských nacionalistov po nemeckom obsadení mesta. Židovskí obyvatelia mesta boli terčom útokov nemeckých vojakov, členov OUN a miestnych občanov. V niektorých prípadoch boli pogromy a násilie voči židovským obyvateľom prezentované ako opodstatnená pomsta za vraždy spáchané NKVD.
Sovietske štatistiky pre 78 ukrajinských väzníc:
Rusko.
Oriol: V septembri 1941 bolo v Medvedevskom lese neďaleko Oriolu popravených viac ako 160 politických väzňov, medzi nimi Christian Rakovskij, Mária Spiridonovová, Oľga Kamenevová (sestra Ľva Davidoviča Trockého) a Dmitrij Pletnev.
Odozva masakrov na Slovensku.
Rýchla skupina.
22. júna 1941 Nemecko napadlo ZSSR a vzápätí mu aj vyhlásilo vojnu. Slovenská republika sa k Nemecku pripojila okamžiteuž 22. júna vyhlásením premiéra a ministra zahraničia Vojtecha Tuku a o dva dni prezident Jozef Tiso telegramom Hitlerovi oznámil, že SR sa „pripája“ k vojne. 24. júna sa začali vojenské operácie Rýchlej skupiny proti ZSSR.
Hoci slovenskí vojaci nastupovali do vojny proti ZSSR bez nadšenia, hneď po prekročení hraníc boli svedkami správania sa sovietskej moci. Znesvätené kostoly a kláštory (napr. Chyriv), no najmä odhalenie popráv NKVD na západnej Ukrajine prispelo k posilneniu bojovej morálky slovenských vojakov, ktorí nadobudli presvedčenie, že "„boľševizmus je najväčším nepriateľom ľudstva“". 
Prvých 36 obetí masového vraždenia vrátane miestneho farára našli slovenské jednotky v Chyrive. Následne objavili asi 800 mŕtvych príslušníkov poľskej a ukrajinskej inteligencie v budove okresného súdu v Sambore.
Pochodujúce kolóny Rýchlej skupiny sa stali svedkami protižidovského pogromu, ktorý sa rozpútal v Dobromyle po odhalení masakru NKVD, pričom čtk. Michal Mano zastrelil jedného z polomŕtvych Židov, aby skrátil jeho utrpenie. Podozrenie, že pogromu sa zúčastnili aj ďalší slovenskí vojaci, sa nepotvrdilo.
Vrcholom bolo nájdenie povraždených ukrajinských detí v detských domovoch v Dobromyle a Drogobyczi. Len v jednom z nich bolo zavraždených 80 maloletých Ukrajincov, ktorí nesmeli padnúť do rúk nepriateľa.
Niektorí slovenskí vojaci si domov priniesli aj fotografie týchto masakrov.
Propagandistický zájazd komunistických intelektuálov v septembri 1941.
V druhej polovici septembra 1941 prebehol pod patronátom slovenského ministra vnútra Alexandra Macha nútený propagandistický zájazd slovenských komunistických intelektuálov na nacistami krátko predtým obsadenú Ukrajinu. „Pozvaní“ účastníci mali na výber medzi účasťou, alebo ilavským zaisťovacím táborom. „Zájazdu“ sa zúčastnili Miroslav Clementis (brat Vladimíra Clementisa), nadporučík Čulen (syn Marka Čulena) a Anton Čulen (niekedy uvádzaný ako neznámy roľník, inokedy ako brat Marka Čulena), Gustáv Husák, Michal Falťan a Ján Poničan. Výpravu účastníkov v uniformách slovenskej armády označených páskou "TLAČPRESSE" viedol spisovateľ Mikuláš Gacek, ktorého denník uvádza:
Svedectvo účastníka Michala Falťana hovorí:
Zážitky účastníkov výpravy boli prezentované Alexandrom Machom a Mikulášom Gackom ako vytriezvenie z komunistických ideálov na druhom valnom zhromaždení Zväzu novinárov 14. októbra 1941.

</doc>
<doc id="732977" url="https://sk.wikipedia.org/wiki?curid=732977" title="Lubená (potok)">
Lubená (potok)

Lubená je vodný tok v pohorí Žiar a v Hornonitrianskej kotline na území okresu Prievidza. Je to ľavostranný prítok rieky Nitry s dĺžkou približne 5 km a je tokom IV. rádu. 
Priebeh toku.
Potok pramení v strednej časti pohoria Žiar, v geomorfologickom podcelku Horeňovo, pod hlavným hrebeňom pohoria, v nadmorskej výške približne Od prameňa v lesnom poraste v závere Lehotskej doliny v lokalite Diel tečie západným smerom. Zakrátko priberá pravostranný prítok z lokality Pod stĺpom, neskôr aj dva ľavostranné z oblasti Poluské lazy a Zákľuka. V strednej časti pokračuje dolinou na západ, priberá ľavostranný potok zo svahov Starého hája () a potom už opúšťa pohorie Žiar a jeho podcelok Horeňovo. Vteká do Hornonitrianskej kotliny a jej podcelku Prievidzská kotlina, kde severným úpätím Hrabín () potok lemuje oblasť súvislých porastov. Na dolnom toku vedie už obcou Pravenec a jej časťou Kolónia, kde sa stáča na sever. Priberá významný pravostranný prítok z oblasti Podháje a opäť sa stáča na západ. Podteká železničnú trať do Nitrianskeho Pravna a hlavnú cestu na Žilinu a priemyselnou časťou smeruje k rieke Nitre. Do nej sa vlieva na východnom okraji obce Poluvsie, v nadmorskej výške približne Potok patrí do širšieho povodia rieky Váh.
Potok pramení a celou dĺžkou preteká iba katastrom obce Pravenec v okrese Prievidza v Trenčianskom kraji.

</doc>
<doc id="732978" url="https://sk.wikipedia.org/wiki?curid=732978" title="EMPIRE Tennis Academy">
EMPIRE Tennis Academy

EMPIRE Tennis Academy je tenisová akadémia a tréningové centrum v Trnave na Slovensku. Usporiadúva turnaje Empire Women’s Indoor, Empire Slovak Open a mládežnícke turnaje.
História.
Klub bol založený v roku 2006 v športovom komplexe Slávia, ktorý bol v Trnave postavený začiatkom 70. rokov 20. storočia. Areál má 13 antukových kurtov a tri kryté s povrchom Plexipave Plexicushion Prestige, ktoré sa používali na Australian Open. V areáli je hotel EMPIRE s wellnes a službami pre športovcov. 
Akadémia s tenisovými kurtami je súčasť väčšieho športového areálu Slávia, kde sa nachádza atletický štadión s tartanovou dráhou.
Tenisové kurty sú prístupné verenosti a trénujúcim juniorským hráčom. Klub TC Empire Trnava hrá v slovenskej tenisovej mužskej aj ženskej Extralige. 

</doc>
<doc id="732981" url="https://sk.wikipedia.org/wiki?curid=732981" title="Eva Mendesová">
Eva Mendesová

Eva Mendesová (neprechýlene Eva de la Caridad Méndez; * 5. marec 1974, Miami, Florida, USA) je americká filmová herečka a modelka, známa z filmov ako "Kukuričné deti 5: Pole teroru" (1998), "Temná legenda 2" (2000), "Training Day" (2001), "Rýchlo a zbesilo 2" (2003), "Hitch: Liek pre moderného muža" (2005), "Ghost Rider "(2007), "Ženy" (2008), "Last Night" (2010), "Rýchlo a zbesilo 5" (2011) či "Za borovicovým hájom" (2012).
Detstvo a mladosť.
Mendesová sa narodila v Miami kubánskym rodičom Eve Pérez Suárez a Juanovi Carlosovi Méndezovi. Po ich rozvode ju vychovávala matka v štvrti Silver Lake v Los Angeles. Jej mama pracovala v divadle Mann's Chinese Theatre a neskôr pre leteckú spoločnosť, otec mal distribučnú firmu na mäso. Má staršieho brata Juana Carlosa Jr. (1963 – 2016), ktorý zomrel na rakovinu hrdla, a mladšieho brata Carla (nar. 1978). Navštevovala strednú školu Hoover High v Glendale a študovala marketing na California State University v Northridge, no štúdium prerušila, aby sa venovala herectvu pod vedením Ivany Chubbuck.
Kariéra.
Mendesová začala svoju hereckú kariéru po tom, čo si ju všimol talentový manažér na fotografii u kamaráta. Prvú filmovú úlohu mala v horore "Kukuričné deti 5: Pole teroru" z roku 1998. Po vzhliadnutí filmu bola Mendesová sklamaná zo svojho výkonu a najala si hereckého kouča. V rovnakom roku si zahrala aj vo filme "Noc v Roxbury". V roku 2000 sa Mendesová pripojila k hercom ako Jennifer Morrison, Jessica Cauffiel, Matthew Davis a Anson Mount vo filme "Temná legenda 2". O rok neskôr, sa objavila v akčnom thrillery "Lovec policajto"v so Stevenom Seagalom, no jej hlas bol v postprodukcii predabovaný. Prelom v jej hereckej kariére prišiel ešte v tom istom roku s filmom "Training Day", kde stvárnila milenku skorumpovaného policajta po boku Denzela Washingtona a Ethana Hawkea.
V roku 2003 mala príležitosť účinkovať vo filme "Rýchlo a zbesilo 2" v rovnakom roku si zahrala aj vo filme "Prezumpcia viny". Jej najväčší komerčný úspech prišiel s romantickou komédiou "Hitch: Liek pre moderného muža" z roku 2005, kde hrala po boku Willa Smitha. Film zarobil cez 368 miliónov dolárov a získal pozitívne hodnotenia od kritikov. O rok neskôr, si zahrala v romantickej komédii "Neverte mužom", kde si zahrala po boku Davida Duchovneho a Julianne Moore.
V roku 2008 sa objavila v ženskej komédii "Ženy", ktorá mala síce komerčný úspech, ale bola negatívne prijatá kritikmi. V rovnakom roku získala rolu femme fatale v neúspešnom komiksovom filme "Spirit - pomstiteľ".
Mendesová sa v roku 2010 opäť stretla s Willom Ferrellom a Markom Wahlbergom v akčnej komédii "Fízli zo zálohy", kde stvárnila manželku nenápadného súdneho účtovníka z NYPD. Film bol komerčne úspešný a celosvetovo zarobil 170,4 milióna dolárov. V tom istom roku si zahrala aj vo filmovej dráme o vzťahoch "Last Night", kde stvárnila kolegyňu a potenciálnu milenku zadaného muža. Vo filme "Za borovicovým hájom" z roku 2012 si Mendesová zahrala po boku Ryana Goslinga a Bradleyho Coopera. Po roku 2014 sa z herectva stiahla. V roku 2022 uviedla, že ju unavil boj o kvalitné roly a rozhodla sa venovať rodine, keďže v minulosti dostávala prevažne stereotypné úlohy pre Latino ženy.
Eva Mendes sa okrem herectva venovala aj modelingu a móde – objavila sa v hudobných videách (napr. Will Smith, Aerosmith) a bola tvárou značiek ako Revlon, Calvin Klein, Magnum či Pantene. V roku 2013 spustila vlastnú módnu kolekciu „Eva by Eva Mendes“ a bola kreatívnou riaditeľkou kozmetickej značky CIRCA Beauty. Tiež sa objavila v provokatívnych reklamných kampaniach a podporila organizácie ako PETA. Príležitostne spievala, napríklad vo filme "Fízli zo zálohy" či v duete s CeeLo Greenom. Médiá ju často označovali za jednu z najkrajších latino herečiek a sexsymbol 2000. rokov.
Súkromný život.
Mendesová začala v roku 2002 chodiť s hudobným producentom Georgeom Augustom, s ktorým sa rozišla v roku 2011. V septembri 2011 sa dala dokopy s Ryanom Goslingom po natáčaní filmu "Za borovicovým hájom" a majú spolu dve dcéry, narodené v rokoch 2014 a 2016. V rozhovore z roku 2022 prezradila, že ich manželstvo drží v tajnosti. Mendesová je z etických a zdravotných dôvodov pescetariánka a praktizuje transcendentálnu meditáciu.
V roku 2008 absolvovala liečbu v rehabilitačnom centre kvôli závislosti na alkohole a drogách.

</doc>
<doc id="732982" url="https://sk.wikipedia.org/wiki?curid=732982" title="Eva Mendes">
Eva Mendes



</doc>
<doc id="732983" url="https://sk.wikipedia.org/wiki?curid=732983" title="AVF">
AVF

AVF môže byť skratka pre:

</doc>
<doc id="732987" url="https://sk.wikipedia.org/wiki?curid=732987" title="Conor McGregor">
Conor McGregor

Conor Anthony McGregor (* 14. júl 1988, Dublin, Írsko) je írsky profesionálny zápasník zmiešaných bojových umení. Je bývalým šampiónom Ultimate Fighting Championship (UFC) vo Featherweight a v Lightweight, pričom sa stal prvým bojovníkom UFC, ktorý získal titul šampióna UFC v dvoch váhových kategóriách súčasne. Je tiež bývalým šampiónom Cage Warriors Fighting Championship (CWFC) vo Featherweight a v Lightweight.
V roku 2008 začal McGregor profesionálne súťažiť v zmiešaných bojových umeniach (MMA) a zápasil v Lightweight a vo Featherweight. V roku 2012 vyhral šampionát CWFC vo Featherweight a v Lightweight a v roku 2013 podpísal zmluvu s UFC. Po piatich po sebe idúcich víťazstvách získal dočasný titul šampióna vo Featherweight, keď na UFC 189 porazil Chada Mendesa. Nesporným šampiónom vo Featherweight sa stal na UFC 194 po tom, ako knokautoval Josého Alda za 13 sekúnd, čo je najrýchlejšie ukončenie v histórii titulových zápasov UFC. Neskôr získal titul šampióna UFC v Lightweight na UFC 205, keď porazil Eddieho Alvareza. V roku 2017 nakrátko prešiel k profesionálnemu boxu, kde sa stretol s Floydom Mayweatherom Jr. v ostro sledovanom zápase, ktorý prehral prostredníctvom TKO v 10. kole. vrátil sa k MMA a na UFC 229 vyzval na súboj o titul šampióna v Lightweight UFC, v ktorom prehral s Khabibom Nurmagomedovom prostredníctvom sumbisie.
McGregor je najväčším ťahákom pay-per-view (PPV) v histórii MMA, keďže bol headlinerom piatich najpredávanejších PPV podujatí UFC.Jeho zápas proti Nurmagomedovovi na UFC 229 priniesol 2,4 milióna PPV nákupov, čo je najviac v histórii MMA podujatí. Jeho boxerský zápas s Mayweatherom v roku 2017 vygeneroval viac ako 5 miliónov PPV nákupov. 3 milióny nákupov v Spojených štátoch a Spojenom kráľovstve, čím sa stal druhým najpredávanejším pay-per-view podujatím v histórii. McGregor sa v roku 2021 umiestnil v rebríčku časopisu "Forbes" ako najlepšie platený športovec na svete, keď zarobil údajne 180 miliónov dolárov, V zozname sa objavil aj v roku 2018, keď sa umiestnil na štvrtom mieste so zárobkom 99 miliónov dolárov, mimo zápasov sa McGregor venoval podnikateľským aktivitám.
McGregor bol zapojený do viacerých právnych záležitostí vrátane občianskoprávnych a trestných prípadov. Čelil obvineniam z napadnutia, výtržníctva, trestných činov súvisiacich s riadením motorového vozidla a znásilnenia. Kontroverziu vyvolali aj jeho komentáre k dublinským nepokojom v roku 2023 a k imigračnej politike v Írsku. V novembri 2024 írsky najvyšší súd v občianskoprávnom prípade rozhodol, že v roku 2018 napadol a znásilnil ženu, a nariadil mu zaplatiť odškodné vo výške viac ako 248 000 EUR. V decembri 2024 mu bolo nariadené zaplatiť obete súdne trovy vo výške približne 1 500 000 EUR. Po rozhodnutí občianskoprávneho súdu v roku 2024 McGregor prišiel o niekoľko sponzorských a partnerských zmlúv.
V marci 2025 oznámil svoj zámer kandidovať ako nezávislý kandidát v írskych prezidentských voľbách v roku 2025 a vyjadril názory označované za protiimigračné, krajne pravicové a nacionálne populistické.
Skorý život.
Conor Anthony McGregor sa narodil v Dubline v Írsku. Vyrastal v meste Crumlin a navštevoval školy s vyučovacím jazykom írskym - na základnej škole Gaelscoil Scoil Mológa v Harold's Cross a na strednej škole Gaelcholáiste Coláiste de hÍde v Tallaghte, kde sa rozvíjala aj jeho vášeň pre šport, hrával futbal.
V mladosti hrával futbal za futbalový klub Lourdes Celtic, vo veku 12 rokov začal aj boxovať v Crumlin Boxing Club, ako spôsob obrany proti šikanovaniu a zvyšovania sebavedomia.
V roku 2006 sa McGregor s rodinou presťahoval do mesta Lucan v Dubline a začal navštevovať školu Gaelcholáiste Coláiste Cois Life. Následne sa začal učiť inštalatérom. Počas pobytu v Lucane sa zoznámil s budúcim bojovníkom UFC Tomom Eganom a čoskoro spolu začali trénovať zmiešané bojové umenia (MMA). Medzi jeho inšpirácie počas dospievania patrili Naseem Hamed, Muhammad Ali a Bruce Lee.

</doc>
<doc id="732991" url="https://sk.wikipedia.org/wiki?curid=732991" title="Hotel Imperial (Sofia)">
Hotel Imperial (Sofia)

Hotel Imperial () je budova bývalého hotela z prvej polovice 20. storočia, ktorá sa nachádza v meste Sofia v Sofijskej oblasti v juhozápadnom Bulharsku. V súčasnosti sa využíva ako administratívno-obchodná budova.
Budova má pridelený štatút kultúrnej pamiatky miestneho významu. Je jedným z najikonickejších diel architekta Kirila Maričkova s ​​veľmi vysokou architektonickou a umeleckou hodnotou.
Lokalita.
Hotel Imperial sa nachádza v centrálnej časti mesta Sofia v rajóne Sredec na ulici „Săborna“ () č. 2A. Hlavné priečelie budovy je nasmerované do križovatky ulíc „Săborna“ a „Lege“ ().
Dejiny.
Budova bola postavená v roku 1920. Bola projektovaná pre potreby továrnika Todora Balabanova. V prvých desaťročiach pôsobenia patril hotel Imperial medzi najluxusnejšie sofijské hotely.
V roku 1944 bola budova znárodnená. V rokoch 19501952 boli v okolí hotela postavené masívne budovy v štýle socialistického realizmu (Ministerský výbor, CUM, Stranícky dom, Hotel Balkan a iné) a keďže sa neobarokovo-secesná hotelová budova medzi ne typovo nehodila, prebiehali diskusie o jej budúcnosti. Nakoniec však ostala zachovaná.
V roku 1978 bol budove udelený štatút kultúrnej pamiatky miestneho významu.
V súčasnosti sa budova bývalého hotela Imperial využíva ako administratívno-obchodná budova. Majiteľmi budovy sú potomkovia pôvodného vlastníka Todora Balabanova.
Charakteristika.
Autorom projektu budovy bol architekt Kiril Maričkov (známy aj ako Kiro Maričkov), dedo hudobníka Kirila Maričkova. Hotel bol postavený v kombinácii novobarokového a secesného slohu. Budova má vysokú architektonickú a umeleckú hodnotu.
V čase vzniku bola budova jedným z prvých veľkých hotelových komplexov v Sofii s obchodmi na prízemí, kanceláriami obchodníkov na prvom poschodí a hotelovými izbami na vyšších poschodiach. Hotel bol v tom období taktiež jednou z najvyšších budov v rámci Sofie. Budova bola obklopená nízkymi secesnými budovami, nad ktorými dominovala ako svojím výrazným objemom, tak aj honosnými fasádami. Dnes sa prostredie výrazne zmenilookolo boli postavené vysoké administratívne budovy a za budovou vznikla bohatá archeologická expozícia. Napriek transformáciám v najbližšom okolí sa však novšie objekty nepresadzujú objemovo ani priestorovo a budova naďalej dominuje priestoru.
Hotel bol jednou z prvých budov v Bulharsku postavených so železobetónovou skeletovou konštrukciou. Jej prvky sú mimoriadne masívne a sú predstavené hrubými vonkajšími aj vnútornými tehlovými stenami, ako aj kamennými a betónovými základmi. Hotel Imperial bol postavený v jednej etape a neprešiel žiadnymi zmenami fasády. Poschodia sú usporiadané podľa chodbového systému budovy. Prízemie a mezanín v dôsledku opakovaných zmien ich funkcií stratili svoju pôvodnú dispozíciu.
Fasáda je expresívna a bohato zdobená. Je na nej vidieť široká škála architektonických a umeleckých foriem s novobarokovými prvkami a bohatými secesnými ornamentmi. Budovu korunuje mohutná rímsa, nad ktorou sa nachádzajú dve podkrovné poschodia a kupola na hlavnom priečelí nad rohom dvoch ulíc.
Hotel mal luxusne zariadené apartmány s kúpeľňami, telefónmi a ústredným kúrením a jeho vstupná brána s okrasnými kovovými ornamentmi a bohato zdobeným trezorom bola považovaná za majstrovské dielo. V interiéri bol použitý mramor, medené kovanie, zdobené sadrové stropy a bohato profilované stolárske výrobky. Hotel disponoval celkovo päťdesiatimi hotelovými izbami.
Štatút a dôvod pamiatkovej ochrany.
Kategória: kultúrna pamiatka miestneho významu
Rok vyhlásenia: 1978
Dôvod pamiatkovej ochrany: architektonicko-staviteľská hodnota budovy

</doc>
<doc id="732994" url="https://sk.wikipedia.org/wiki?curid=732994" title="Lubená">
Lubená

Lubená môže byť:

</doc>
<doc id="732995" url="https://sk.wikipedia.org/wiki?curid=732995" title="Gérard Streiff">
Gérard Streiff

Gérard Streiff (* 12. august 1944, Saint-Georges-sur-Eure – † 14. november 2018, Créteil) bol francúzsky pilot, kaskadér a herec. Ako letecký kaskadér spolupracoval medzi 60. až 80. rokmi na okolo 50 filmových projektoch. Počas svojej kariéry kooperoval s kaskadérom a hercom Gilom Delamarom.
Životopis.
Gérard Streiff sa vo veku 20 rokov stretol s kaskadérom Gilom Delamarom, ktorý ho vzal do svojho tímu v rovnakom čase ako Rémyho Julienna. Stal sa kaskadérom v automobilovom, motocyklovom a najmä leteckom priemysle. Jedným z prvých filmov, na ktorom spolupracoval bola snímka "Fantomas sa hnevá" (1965). Počas svojej kariéry spolupôsobil na filmoch režisérov ako André Hunebelle, Gérard Oury, Georges Lautner alebo Philippe de Broca. Príprava scény nehody pre film "Les Choses de la vie" (1970), ktorý kaskadérsky koordinoval trvala šesť mesiacov a natáčanie trvalo desať dní. Je najznámejší pre svoje letecké kaskadérske kúsky v mnohých francúzskych filmoch vrátane "Veľký flám" (1966), "Nehnevajme sa" (1966), "Fantomas kontra Scotland Yard" (1967), "Atlantský val" (1970) alebo "Muž z Acapulca" (1973). Počas svojej kariéry často spolupracoval s určitými hercami a kaskadérmi, vrátane Claude Carlieza, Françoisa Nadala, Gila Delamara a Rémyho Julienna. Bol prezidentom užívateľov letiska v obci Le Plessis-Belleville. Gérard Streiff zomrel 14. november 2018 vo veku 74 rokoch.

</doc>
<doc id="733002" url="https://sk.wikipedia.org/wiki?curid=733002" title="Ulla Koppelová">
Ulla Koppelová

Ulla Bülowová Lemvigh-Müllerová Koppelová (neprechýlene Ulla Bülow Lemvigh-Müller Koppel; * 18. marec 1948, Kodaň, Dánsko) je dánska divadelná a filmová herečka, ktorá sa v posledných rokoch pre chorobu viac angažuje vo výtvarnom umení. Predtým, ako sa vydala, bola známa ako Ulla Lemvigh-Müller a neskôr často vystupovala ako Ulla Koppel.
Kariéra.
Ulla Koppelová vyrastala v dome, kde bol klavír a spev, a odtiaľ pochádza jej znalosť a láska k hudbe a piesňam všetkých druhov. Hudbu nielen spievala a hrala, ale aj na ňu tancovala, a väčšinu svojho detstva a mladosti strávila v tréningovej miestnosti v Kjellsons na Godthåbsvej.
Keď v rozhlase počula čítanie poézie Jørgena Reenberga, začalo sa jej páčiť aj herectvo a aranžmány a prostredníctvom amatérskeho divadla bola prijatá do študentskej školy Odense Teater, ale po prvom roku tam prestala chodiť, pretože školu vnímala ako staromódnu a autoritársku. Namiesto toho navštevovala Svalegangen v Aarhuse a krátko nato debutovala vo filme "Jeg elsker blåt" z roku 1968. V roku 1969 sa vydala za Andersa Koppela zo Savage Rose a v priebehu niekoľkých rokov s ním mala tri deti – Saru, Marie a Benjamina.
Po troch pôrodoch sa začiatkom 70. rokov 20. storočia vrátila na javisko a pridala sa k divadelnej skupine Solvognen, kde pomáhala s inscenáciou predstavenia "Købmandsliv" v Grå Hal v Christianii. V tomto desaťročí bola aktívna aj v divadelných skupinách ako Comedievognen a Skifteholdet, ako aj v niekoľkých filmoch a zohrala hlavnú úlohu Adolfine v televíznom seriáli "Fiskerne". V istom čase založila revue skupinu 4 x Rita, ktorá mala veľký úspech s viac ako 600 predstaveniami troch rôznych predstavení s hudbou, satirou a čiernym humorom.
Neskôr vystupovala sólovo v predstaveniach, ktoré si sama napísala, okrem iného v Café Liva v Kodani. Recenzent Jens Kistrup napísal o "Nem Husholdning" z 1984: „Je to potešenie!“. Vystupovala aj s poetickými predstaveniami, kde s hudobným sprievodom recitovala básne z mnohých krajín. „Fra den hvide verden“, „Atlas“, „Det regner i hele verden“ a „Under himlens tag“.
V 80. rokoch 20. storočia mala Ulla Koppelová možnosť režírovať, okrem iného v divadle Bøssehuset v Christianii, kde v roku 1982 inscenovala hru "Stuepigerne" od Jeana Geneta a v roku 1991 hru "Kærlighedskoncilet" od Panizzu. Uviedla tiež sériu predstavení v iných divadlách v Kodani, často na základe textov, ktoré sama napísala alebo upravila. Recenzentka Lise Garsdalová opísala inscenáciu hry "En Hel Dags Kærlighed" od Sidsel Falsig Pedersenovej v roku 1998 ako „studenú a čistú pramenitú vodu stekajúcu po chrbte, filtrovanú pre sentimentálnosť a osladujúcu ľútosť“ a o hre "Tingeltangel" v Krudttøndene v roku 2002, ktorá bola o dvoch hlavných postavách dadaistického hnutia, Søren Vinterberg napísal: „intenzívne a inteligentné, vtipné a smutné, dva dojímavé ľudské osudy a v nich takmer storočné umelecké hnutie, ktoré je nekompromisne „modernejšie“ ako väčšina súčasných diel“.
Spolupráca s jej manželom Andersom Koppelom viedla ku kantátam, piesňam, opere ("Rebus", 2000) a najnovšie k sérii detských piesní "Efter skoletid".
Ulle Koppelovej v posledných rokoch diagnostikovali sklerózu, ktorá sa postupne zhoršovala, ale choroba nedokázala zastaviť jej aktivity. Znamenalo to však, že sa musela vyjadrovať sedavejším spôsobom. Začala sa preto venovať výtvarnému umeniu a vystavovala vo viacerých galériách. Jej obrazy a postavy vyjadrujú humor, energiu, odhodlanie a radosť zo života.

</doc>
<doc id="733003" url="https://sk.wikipedia.org/wiki?curid=733003" title="Ulla Bülowová Lemvigh-Müllerová Koppelová">
Ulla Bülowová Lemvigh-Müllerová Koppelová



</doc>
<doc id="733004" url="https://sk.wikipedia.org/wiki?curid=733004" title="Ulla Koppel">
Ulla Koppel



</doc>
<doc id="733005" url="https://sk.wikipedia.org/wiki?curid=733005" title="Ulla Bülow Lemvigh-Müller Koppel">
Ulla Bülow Lemvigh-Müller Koppel



</doc>
<doc id="733006" url="https://sk.wikipedia.org/wiki?curid=733006" title="Ulla Lemvigh-Müller">
Ulla Lemvigh-Müller



</doc>
<doc id="733008" url="https://sk.wikipedia.org/wiki?curid=733008" title="Vasyľ Stepanovyč Grendža-Donskyj">
Vasyľ Stepanovyč Grendža-Donskyj

Vasyľ Stepanovyč Grendža-Donskyj (* 24. apríl 1897, Volove, Rakúsko-Uhorsko, dnes Ukrajina† 25. november 1974, Bratislava) bol ukrajinský spisovateľ, básnik, prozaik, dramatik, novinár, prekladateľ, občiansko-kultúrny a politický činiteľ. Podieľal sa na vyváraní autonómnej Karpatskej Ukrajiny. Bol redaktorom denníka Karpatskej Ukrajiny – "Nova svoboda" (po slovensky "Nová sloboda") a časopisu "Rusyn" (po slovensky "Rusín"). Bol mu udelený status "Bojovníka za nezávislosť Ukrajiny v 20. storočí".
Životopis.
Vasyľ Stepanovyč Grendža-Donskyj sa narodil 24. apríla 1897 v obci Volove v rodine vrchárov. Pochádzal z deviatich detí.
Po ukončení národnej školy v rodnej obci nemohol pokračovať ďalej v štúdiu kvôli nedostatku peňazí, nakoľko v následku toho, že otec prechladol po rúbaní v lese a ťažko ochorel. Grendža-Donskij pracoval aj ako pomocník kostolníka. V roku 1912 začal pracovať ako poštárako odmenu dostával jedlo a možnosť bývania v kancelárii. Vo voľnom čase sa venoval samoštúdiu, aby mohol absolvovať vtedajšie záverečné skúšky, naučil sa po maďarsky.
V roku 1915 dostal povolávací rozkaz do armády. Krátko na to však bol ťažko ranený na ruskom fronte. Po liečbe v Budapešti sa vrátil do služby a ako oficier sa zúčastnil maďarskej revolúcie. V čase, keď sa liečil, absolvoval dve skúšky na Obchodnej akadémii, tretiu absolvoval po vojne.
V roku 1921 sa vrátil na Podkarpatskú Rus, kedy zároveň sa začal venovať aj literárnej tvorbe. Jeho život a tvorbu možno rozdeliť na dve dôležité obdobia. V prvom období, kedy žil na rodnej Podkarpatskej Rusi, písal a vydával svoje diela. Zároveň v rokoch 1927 a 1928 redigoval časopis "Naša Zemľa" (po slovensky "Naša zem"), ktorý predstavoval prvý ukrajinský literárno-spoločenský tlačový orgán s prosovietskou orientáciou na Podkarpatskej Rusi. Obsah časopisu tvorili diela sovietskych – predovšetkým ukrajinských spisovateľov a články o živote i o kultúrnom rozvoji krajiny. Druhé obdobie predstavuje obdobie strávené na Slovensku. Emigroval na Slovensko po tom, čo so svojimi stúpencami utiekol z maďarského väzenia po okupácii Karpatskej Ukrajiny.
Pod vplyvom svojej prvej ženy – patriotky sa naučil po maďarsky, a tak začal písať prvé svoje diela v maďarčine. Mali spolu 2 dcéry – Alisu (Zirku) a Oľhu.
V roku 1930 sa rozviedli – Alisa (Zirka) zostala s otcom v Užhorode, mama s Oľhou odišla žiť do Budapešti. V apríla 1933 sa oženil s o 15 rokov mladšou Marusiou Ruščakv obci Volove učila ručné práce. Mali spolu syna Ivana.
Vasyľ Stepanovyč Grendža-Donskyj sa vo významnej miere zaslúžil o rozvoj a o vznik novej ukrajinskej literatúry v Zakarpatsku (na Zakarpatskej oblasti).
V roku 1923 vydal zbierku básní "Kvity z terňom" (po slovensky "Kvety s tŕním"). Zbierka predstavuje prvú knihu ukrajinského autora zo svetského života napísanú v ukrajinskom literárnom jazyku v regióne. O rok neskôr bola publikovaná zbierka básní "Šľachom ternovym" (po slovensky "Cestou tŕnistou"), ktorá v regióne bola prvou knihou publikovanou v ukrajinskom fonetickom pravopise.
Medzi ďalšie knihy Vasyľa Stepanovyča Grendžu-Donského patria: "Zoloti kľuči" (po slovensky "Zlaté kľúče", 1923), "Ternovi kvity polonyn" (po slovensky "Tŕnisté kvety planiny", 1928), "Tobi, ridnyj kraju" (po slovensky "Tebe, rodný kraj", 1936), "Zbirka opovidaň z karpatskych polonyn" (po slovensky "Zbierka poviedok z karpatských hôľ", 1926), "Pokryv tumanom spivuči riky..." (po slovensky "Prikrývka spievajúcich riek hmlou...", 1928), historická poéma "Červona skala" (po slovensky "Červená skala", 1930), historická poéma "Iľko Lypej – karpatskyj rozbijnyk" (po slovensky "Iľko Lypej – karpatský zbojník", 1936)...
Celý život okrem krátkeho obdobia Karpatskej Ukrajiny pracoval ako finančník. Najskôr pracoval v Budapešti, následne až do jesene 1938 v Užhorodev Podkarpatskej banke.
Od jesene 1938 do 16. marca 1939 sa angažoval v rámci Karpatskej Ukrajiny, redigoval oficiálne periodikum "Uriadovyj Visnyk Pravyteľstva Karpatskoji Ukrajiny" (po slovensky "Úradný vestník vlády Karpatskej Ukrajiny").
Po maďarskej okupácií skončil v koncentračnom tábore.
7. augusta 1939 utiekol na Slovensko do Bratislavy, kde pracoval ako účtovník.
Myšlienke Karpatskej Ukrajiny zostal verný do konca života. Alisa Grendža-Donska, jeho dcéra, v rámci obrany Karpatskej Ukrajiny ako zdravotná sestra ošetrovala ranených. Spomienkam na formovanie Karpatskej Ukrajiny venoval knihu "Ščasťa i hore Karpatskoji Ukrajiny. Ščodennyk. Spohady." (po slovensky "Šťastie i žiaľ Karpatskej Ukrajiny. Denník. Spomienky."). Alisa publikovala kompletné 12-zväzkové vydanie jeho diel v USA.
Vasyľ Stepanovyč Grendža-Donskyj písal zbierky básní, historické drámy, románové novely a memoáre.
Zomrel 25. novembra 1974 v Bratislave.

</doc>
<doc id="733009" url="https://sk.wikipedia.org/wiki?curid=733009" title="Vasiľ Stepanovyč Grendža-Donskij">
Vasiľ Stepanovyč Grendža-Donskij



</doc>
<doc id="733010" url="https://sk.wikipedia.org/wiki?curid=733010" title="Vasyľ Stepanovyč Grendža-Donskij">
Vasyľ Stepanovyč Grendža-Donskij



</doc>
<doc id="733011" url="https://sk.wikipedia.org/wiki?curid=733011" title="Čertov potok (prítok Vyšehradného potoka)">
Čertov potok (prítok Vyšehradného potoka)

Čertov potok je vodný tok v pohorí Žiar a v Hornonitrianskej kotline na území okresu Prievidza. Je to ľavostranný prítok Vyšehradného potoka v povodí rieky Nitry s dĺžkou približne 4,6 km a je tokom V. rádu. 
Priebeh toku.
Potok pramení v strednej časti pohoria Žiar, v geomorfologickom podcelku Vyšehrad, na južných svahoch Vyšehradu (), v nadmorskej výške približne Prameň sa nachádza v lesnom poraste v závere Čertovej doliny, pod sedlom, oddeľujúcom Vyšehrad a Malý Vyšehrad (), neďaleko turistickej magistrály. Tečie západným, dočasne až juhozápadným smerom, priberajúc malý ľavostranný a významnejší pravostranný prítok zo svahov Vyšehradu. Preteká dolinou popod Čertovo pole a v strednej časti priberá svoj najvýznamnejší, ľavostranný Kamenný potok. Pod týmto sútokom opúšťa pohorie Žiar a jeho podcelok Vyšehrad a pokračuje Hornonitrianskou kotlinou a jej podcelkom Prievidzská kotlina. Priberá menší ľavostranný potok z lokality Pálenisko a esovito sa stáčajúc pokračuje k severnému okraju Pravenca. Na dolnom toku vedie už nivou rieky Nitry a napokon sa v nadmorskej výške približne vlieva do Vyšehradného potoka. Potok patrí do širšieho povodia rieky Váh.
Potok pramení a celou dĺžkou preteká hranicou katastrálnych území obce Pravenec a Nitrianske Pravno v okrese Prievidza v Trenčianskom kraji, výnimkou je oblasť ústia, ktoré patrí časti Solka.

</doc>
<doc id="733012" url="https://sk.wikipedia.org/wiki?curid=733012" title="Zirka Grendža-Donska">
Zirka Grendža-Donska

Zirka Grendža-Donska (vlastným menom Alisa Vasylivna Grendža-Donska; * 7. január 1921, Budapešť, Maďarské kráľovstvo, dnes Maďarsko† 10. máj 2017, New Jersey, USA) bola ukrajinská spisovateľka a literárne vedkyňa. Venovala sa výskumu tvorby Vasyľa Stepanovyča Grendžu-Donského, svojho otca, ktorú usporiadala a v USA vydala v 12 zväzkoch medzi rokmi 1981 až 1992.
Životopis.
Narodila sa 7. januára 1921 v Budapešti v rodine spisovateľa Vasyľa Stepanovyča Grendžu-Donského. Po absolvovaní základnej školy v Užhorode pokračovala na gymnáziu v Chuste, kde štúdium dokončila v roku 1938. V roku 1939 odišla do Budapešti, kde absolvovala skúšky na Obchodnej akadémii a kurzy nemčiny.
Pracovala na rôznych miestach. V roku 1944 emigrovala do Viedne, o rok neskôr sa presťahovala do Mníchova. Študovala na filozofickej fakulte. Od roku 1948 pôsobila v európskej organizácii "Ukrajinsko-amerického podporného výboru". V roku 1950 so svojim manželom Mychajlom Danyľukom emigrovala do USA, kde žili v Minneapolise. Manžel ju opustil, keď ich syn mal 2 roky. V roku 1983 odišla do dôchodku.
Zomrela v máji 2017 v USA, v štáte New Jersey. Pohreb sa uskutočnil 10. mája 2017 na ukrajinskom cintoríne "St. Andrew's Ukrainian Cemetery" v South Bound Brook v štáte New Jersey.

</doc>
<doc id="733013" url="https://sk.wikipedia.org/wiki?curid=733013" title="Mychajlo Danyľuk">
Mychajlo Danyľuk

Mychajlo Danyľuk, resp. Mychajlo Jakovyč Danyľuk (* 1. október 1919, Kremenec, Druhá poľská republika, dnes Ukrajina† 2. marec 1981, Minneapolis, USA) bol ukrajinský lekár, spisovateľ, občiansky činiteľ, redaktor a novinár. Bol členom Ukrajinskej slobodnej akadémie vied (Ukrainian Free Academy of Sciences).
Životopis.
Mychajlo Danyľuk sa narodil 1. októbra 1919 v meste Kremenec. Študoval na ukrajinskom gymnáziu Lesi Ukrajinky v Kremenci, kedy aj začal písať do novín.
V rokoch 1940 až 1941 bol poručíkom Červenej armády. Počas vojny pôsobil v ilegálnej Organizácii ukrajinských nacionalistov. Organizoval povstalecké oddiely v oblasti Kremenca. Zastával funkciu veliteľa Kremenského okresu, používal pseudonym ataman Blakytnyj. Keď sa približovala Červená armáda, emigroval na západ.
Študoval medicínu v Mníchove. Po získaní doktorátu v roku 1950 emigroval do USA, kde o 2 roky nato v Minnesote nostrifikoval svoj diplom v americkom medicínskom zbore raketových síl. V roku 1964 sa stal povereným lekárom generálneho konzulátu Nemecka v USA. Od roku 1971 prednášal na lekárskej fakulte univerzity v Minnesote. Pôsobil aj ako medicínsky komentátor v Hlase Ameriky.
Mychajlo Danyľuk zomrel 2. marca 1981 v Minneapolis, kde je aj pochovaný.

</doc>
<doc id="733014" url="https://sk.wikipedia.org/wiki?curid=733014" title="Užhorodský hrad">
Užhorodský hrad

Užhorodský hrad je stavba predstavujúca pevnosť v meste Užhorod. Nachádza sa na východe od centra Užhorodu na kopci známom pod názvom Hradná hora, neďaleko na Kapituľnej ulici. V súčasnosti sa v ňom nachádza krajské múzeum.
Má celkovú rozlohu 8,5 hektára, z toho na 6 hektároch sa nachádza záhrada.
História.
Prvé zmienky.
Prvé zmienky o hrade pochádzajú z 9. storočia, kedy sa na tomto mieste nachádzala bašta nad osadou Bielych Chorvátov. Hrad vtedy vyzeral ako drevené opevnenie skladajúce sa zo sídla a z kolovej ohrady. V tej dobe oblasť osídľovaliBieli Chorváti. Predstavovala kniežatstvo, v ktorom vládol knieža Laborec. Anonymova kronika uvádza, že Užhorodský hrad a okolité územie patrili práve kniežaťu Laborcovi. Keď územie napadli uhorské kmene, obyvatelia bojovali za obranu kniežatstva, čo opísal letopisec Nestor v "Ruskom Litopyse" (po slovensky "Ruskom letopise") z roku 898.
Prvý organizovaný odpor prejavovali obyvatelia na území dnešnej Zakarpatskej oblasti v okolí Užhorodu na konci 9. storočia, kedy tam vládol knieža Laborec, ako to uvádza 13. kapitola Anonymovej kroniky. Uhri v značnej prevahe dobyli Užhorod a vypálili hrad. Knieža Laborec utiekol do svojej neďalekej pevnosti Zemplín, ale Uhri ho chytili a pri rieke Sviržava popravili. Na jeho počesť rieku pomenovali Laborec. V bojoch o Užhorod zahynul aj knieža Álmoš. Uhorskí kočovníci ho pochovali v Zemplínskom hradisku, ktoré tiež dobyli. Hrob kniežaťa Álmoša, ktorý bol ozdobený zlatom, objavili československí archeológovia.
Na prelome 10. a 11. storočia, kedy rovinnú časť Zakarpatska ovládli Uhri, v Užhorode bol postavený nový kamenný hrad predstavujúci Užskú župu (respektíve Uh). Bola to mohutná stavba, o ktorej sile svedčí fakt, že v roku 1086 počas útoku Polovcov na čele s chánom Kuteským hrad odolala. Polovci sa cez Karpaty dostali k Dunaju. Kočovníci však hrad nedobili. Historické dokumenty uvádzajú, že kamenné hrady na Zakarpatskej oblasti sa začali intenzívne budovať až po vpáde Mongolov do Uhorska v roku 1242. Po odchode Mongolov však kráľ Belo IV. vydal rozkaz, aby sa posilnila obrana hradov.
Obdobie vlády Drugetovcov.
V roku 1312 po tom, čo neapolskí bratia z rodu DrugetovcovFilip I. Druget a Ján I. Druget pomohli kráľovi Karolovi I. Róbertovi z Anjou potlačiť povstanie, Karol I. Róbert z Anjou bratom Drugetovcom daroval Užhorodský hrad a územie. Drugetovci na tomto území vládli 350 rokov.
Počas obdobia medzi rokmi 1322 až 1691, kedy hrad patril Drugetvocom, dochádzalo k veľkým zmenám v pevnosti. Podnietilo ich k tomu predovšetkým vynájdenie nových zbraní, a to hlavne strelných zbraní. To vyvolalo potrebu rozsiahlej rekonštrukcie hradu na konci 16. storočia pri využití najmodernejších techník fortifikačného umenia v Európe.
Rekonštrukciu, ktorej účelom bolo posilnenie obrany hradu, projektovali talianski inžinieri. Boli vybudované odolnejšie stenyv každom rohu sa nachádzal bastión vysoký 10 až 15 metrov. Na ploche bastíonov sa nachádzali zbrane, ktoré bránili hrad pred ostreľovaním. Rohy bastiónov boli preto vystavané zo štvorcových dlaždíc z bieleho kameňa.
Hrad bol takmer nedobytný hlavne vďaka vysokým stenám pozbavených strieľní. Steny sú vybudované z kameňa. Hrad bol vybudovaný v tvare nepravidelného štvoruholníka, čo podmieňoval reliéf Hradnej hory. Z troch strán stavbu obkolesovala priekopa hlboká 8 až 10 metrov, cez ktorú do vstupnej brány viedol padací most. Hrúbka vonkajšej steny pevnosti, ktorá sa zachovala dodnes, dosahovala 2,5 až 3 metre pri výške 10 metrov.
Počas 13-ročného obdobia na prelome 17. a 18. storočia, kedy na Užhorodskom hrade sídlili gróf Mikuláš Berčéni a grófka Kristína Čákiová, sa na ňom uskutočňovali bály a prijímania hostí. V tomto období bol hrad prestavaný do štýlu neskorej renesancie (charakteristického pre severné Uhorsko).
Začiatok 18. storočia.
Počas obdobia povstania Františka II. Rákociho medzi rokmi 1703 až 1711 sa mesto pripravovalo na obliehanie. V očakávaní, že mesto čoskoro získa podporu, obyvatelia vytvorili zásobu obilia na pol roka a zhromaždili okolitý dobytok, aby mali dostatok mäsa. V hrade sa ešte schovávalo približne 300400 maďarských šľachticov a jezuiti. Na jeseň 1703 do oblasti v okolí Užhorodu prišlo niekoľko stoviek rusínskych vidiečanov, čo v meste vyvolalo paniku. Z hôr preniklo vojsko zoskupujúce vidiečanov z hôr pod vedením Ivana Beca. Vojsko ovládlo obec Horiany pohnal dobytok šľachty do hôr, potom s vojskom opäť vyšiel z lesov. Dochádzalo k veľkým bojom v Užhorode. Zo začiatku boli povstalci vytlačení z mesta, ktorí preto odišli do okolitých obcí Horiany a Radvanka. Krátko na to došlo k veľkému útoku z Verchovyny. Povstalci počas noci napadli mesto a obkľúčili hrad, kde počas toho šľachtic viedol denník. V denníku uviedol: "„Čo to nastalo za obdobie. Naši poddaní a nevoľníci povstali proti svojim pánom, naháňajú nás, prenasledujú ako psov a chcú nás umučiť hladom. Zástup Rusínov oblečených v gune sa spustil z hôr, obsadil mesto... a všetko zväčšujúc obkľúčil pevnosť.“".
Vidiečania ozbrojení kosami, sekerami a starými puškami uskutočnili niekoľko útokov. Stráž brániaca hrad, ktorá strieľala do povstalcov na základe rozkazu od jezuitov, odolala ich útoku. Skúšali však preniknúť do hradu pomocou rebríkov. Zároveň si priviezli k hradu veľa vozov so slamou, aby prostredníctvom ohňa dobyli hrad. V roku 1704 sa nakoniec užhorodská pevnosť vzdala. Vidiečania chceli potrestať členov stráže, čo však nedovolil František II. Rákoci, ktorý iba vyhnal jezuitov z Užhorodu.
Hlavným náčelníkom rusínskych vidiečanov z rôznych dedín v horách, ktorí zohrali dôležitú úlohu pri obliehaní a pri dobytí Užhorodského hradu, bol Ivan Bec. Povstalcov znepokojoval nedostatok potravín pre vojskonajskôr využívali zásoby šľachty, ale František II. Rákoci už im nedovolil ničiť pánske majetky. František II. Rákoci v svojich zápisoch uvádzal, že vidiečanov poháňala ich značná nenávisť proti svojim pánom. Vydal preto rozkazy, ktorými pod hrozbou smrti zakázal jednotlivým častiam vojska útočiť alebo prenasledovať feudálov. Za neposlúchnutie dal zastreliť jedného z vodcov povstaniaAlberta Kissa.
V roku 1707 hrad slávnostne prijal poslov cára Petra I. na rokovaní so zástupcami Františka II. Rákociho. Užhorodský hrad po potlačení povstania v roku 1711 prešiel pod správu Habsburskej monarchie. Z hradu boli do Viedne premiestnené všetky cennosti (obrazy, nábytok, servis, výzbroj). Mária Terézia v roku 1775 predala hrad Mukačevskej eparchii, aby tam vytvorila duchovný seminár. Došlo k menšej rekonštrukcii hradu a bola zničená sieň rytierov.
Palác sa nachádza oproti vstupnej bránev severovýchodnej časti Hradnej hory na kraji svahu. Vyzerá ako dvojposchodová budova so štvorcovým tvarom, ktorá má v každom rohu štvorcovú baštu (bastión). Na vrchnom poschodí sa nachádza vež, ktorej steny sú hrubé 2,5 až 3 metre, odkiaľ je možné vidieť otvory do strieľní. Palác ako súčasť opevneného systému hradu mal dominantnú polohu. V prípade preniknutia nepriateľa na dvor hradná stráž mohla pokračovať pri obrane z paláca, ktorý mal dobre vymyslený obranný systémpalác bol z troch strán obkolesený hlbokou priekopou, cez ktorú z východnej strany viedol padací most vedúci k vstupu na hrad. Pri budovaní paláca bol zohľadnený miestny reliéf, ktorý má významnú úlohu v rámci systému palácasamotný palác je akýmsi pokračovaním svahu Hradnej hory, na ktorej sa hrad nachádza. Severná časť hradu sa nachádza nad priepasťou. Svah je natoľko strmý, že severná časť bola nezdolateľná pre nepriateľa. Budovu hradného paláca tvoria podzemné chodby (kazematy), ktoré slúžili v mierových časoch ako komory a počas obliehania ako skrýša. V podzemí sa nachádzali tiež žalár a mučiareň.
V 18. storočí bol vybudovaný hradný chrám. Už dávno bol zlikvidovaný, a teda o jeho existencii vznikli iba domnienky. V rámci prieskumu bola objavená písomná zmienka o chráme sv. Jurija z roku 1248. Základy zdevastovaného chrámu boli odhalené pri archeologických vykopávkach. Ostatky boli zakonzervované. O kompletnom vybudovaní chrámu neexistujú informácie.
24. apríla 1646 bola vytvorená Užhorodská únia.
Na dvor bola privezená socha bronzového turulamýtického vtáka starých Uhrov. Podľa legendy vták priniesol šabľu vodcovi národného povstania, vďaka čomu zvíťazil nad rakúskym zotročovateľomnad Františkom II. Rákocim. Socha bola premiestnená do múzea bez šable a bez piedestálu.
Na hradný dvor boli premiestnené tiež zvyšky bronzovej fontány. Kedysi sa nachádzala v sanatóriu v obci Užok počas obdobia Sovietskeho zväzu. Predstavuje bronzovú kópiu "Odpočívajúceho Hermesa" (po taliansky "L'Hermes in riposo") od starogréckeho sochára Lysippa. Socha stratila ruky, a tak potrebuje zreštaurovať.
Na vnútornom dvore hradu bola v zime 2012 nainštalovaná busta grófa Mikuláša Berčéniho a 8. novembra 2013 busta jeho manželkygrófky Kristíny Čákiovovej. Inštaláciu zafinancoval Generálny konzulát Maďarska v Užhorode. Čákiovci vládli na hrade 13 rokov.
Legendy.
O Užhorodskom hrade existujú 3 legendy, ktoré predstavujú varianty pre vysvetlenie histórie hradu:
Ďalej sa história v legendách rozchádza: Vidiečan sa vrátil do dediny a pomáhal vytvoriť studňu na hrade. Spáchal potom samovraždu a predtým dal sľub, že studňa bude zamilovaným plniť želania.
Podľa druhej verzie po strate dcéry vojvodca preklial vidiečana. Preto stratil ľudskú podobu a premenil sa na vlkolaka. Preto v predmestí hradu je v zime počuť vyť vlka na mesiac.

</doc>
<doc id="733015" url="https://sk.wikipedia.org/wiki?curid=733015" title="Mychajlo Jakovyč Danyľuk">
Mychajlo Jakovyč Danyľuk



</doc>
<doc id="733017" url="https://sk.wikipedia.org/wiki?curid=733017" title="Juraj Joanik Bazilovič">
Juraj Joanik Bazilovič

Juraj Joanik Bazilovič (inak Juraj Ivanikij Bazilovič alebo Juraj Joanikij Bazilovič; * 6. jún 1742, Hlevischa, dnes Hlivištia, Habsburská monarchia, dnes Slovensko† 18. október 1821, Mukačevo, Rakúske cisárstvo, dnes Ukrajina) bol baziliánsky kňaz, igumen Monastiera svätého Mikuláša v Mukačeve, cirkevný historik, ktorý patril medzi prvých historikov na Podkarpatskej Rusi.
Životopis.
Juraj Joanik Bazilovič sa narodil 6. júna 1742 v obci Hlevischa v rodine chudobných sedliakov. Zabezpečili, aby získal stredoškolské vzdelanie. Šesť rokov študoval na gymnáziu v Užhorode, štúdium počas dvoch nasledujúcich rokov ukončil v Košiciach. Noviciát absolvoval v Monastieri Zostúpenia svätého Ducha v Krásnom Brode, kde po zložení mníšskeho sľubu absolvoval dvojročný kurz filozofie. V bohosloveckom štúdiu pokračoval v Monastieri svätého Mikuláša v Mukačeve. Približne v roku 1766 bol vysvätený za kňaza a preložený do monastiera na Bukovej Hôrke pri obci Veľké Bukovce. Neskôr sa stal učiteľom v monastierskej škole v Máriapócsi. Keď sa v roku 1775 stal igumenom monastiera v Máriapócsi Arsenij Kocak, Juraj Joanik Bazilovič tam začal vyučovať filozofiu a pokračoval vo vedení kurzu bohoslovectva pre baziliánskych študentov.
Juraj Joanik Bazilovič v roku 1785 fascinovaný ľudovou legendou o objavení Boroňavského monastiera Bohorodičky namaľoval Odigitriu daroval monastieru. Ikona sa neskôr preslávila zázrakmi, a tak je v súčasnosti známa ako "Boroňavská zázračná ikona Bohorodičky".
V rokoch 1784 až 1789 pôsobil ako igumen Monastiera svätého Mikuláša v Mukačeve. V roku 1789 sa stal protoigumenom Sväto-Mikulášskej provincie Baziliánov na Podkarpatskej Rusi. Vo funkcii pôsobil 32 rokov až do svojej smrti. Medzi rokmi 1798 až 1804 vďaka Jurajovi Joanikovi Bazilovičovi bol postavený nový veľký monastiersky chrám svätého Mikuláša.
Juraj Joanik Bazilovič zomrel 18. októbra 1821 v Mukačeve, bol pochovaný v bočnej stene monastierskeho chrámu.
Brevis notitia fundationis Theodori Koriathovits.
"Brevis notitia fundationis Theodori Koriathovits, olim Ducis de Munkacs, pro Religiosis Ruthenis Ordinis Sancti Basilii Magni, in Monte Csernek ad Munkacs, Anno MCCCLX" (po slovensky "Stručný komentár o dare Teodora Koriatoviča, bývalého mukačevského kniežaťa, ruténskemu Rádu sv. Bazila Veľkého so sídlom na Mníšskom vrchu pri Mukačeve z roku 1360") predstavuje najvýznamnejšiu prácu Juraja Joanika Baziloviča. Spomedzi viacerých prác ju napísal po systematizácii monastierskej knižnice a eparchiálneho archívu, odkiaľ čerpal materiály pre svoje práce z oblasti histórie Podkarpatskej Rusi. Prácu tvoria 2 knihy napísané po latinskyv Košiciach prvá kniha bola vydaná v roku 1799, druhá v rokoch 18041805je najznámejším dielom Juraja Joanika Baziloviča. Predstavuje významnú pamiatku rusínskej, resp. ukrajinskej kultúry a zvlášť historiografie, ktorá vytvorila základ pre štúdium histórie a duchovného života na Podkarpatskej Rusi.
Obsah.
Kniha má za cieľ obhájiť právo Mukačevského monastiera na vlastníctvo majetkov, ktoré monastieru daroval Teodor Koriatovič na prelome 14. a 15. storočia ako určitú ochranu pred ohrozením zo strany katolíckeho duchovenstva v Uhorsku. Juraj Joanik Bazilovič podotkol, že monastier vlastní majetky na základe starých listín a udelených privilégií, ktoré duchovenstvo pravoslávnej cirkvi prijalo pri vytvorení Užhorodskej únie v roku 1646, čím došlo k zrovnoprávneniu pravoslávnej a katolíckej cirkvi a zároveň uznávajú Rusínov ako pôvodných obyvateľov Podkarpatskej Rusi.
Práca sa zameriava na históriu litovského rodu Koriatovičovcov, na činnosť Teodora Koriatoviča na Podkarpatskej Rusi v období druhej polovice 14. storočia a začiatku 15. storočia, ako aj na históriu Mukačevského monastiera a Mukačevskej eparchie do roku 1798. Historické poznatky sú podané v úzkej súvislosti s históriou svetského života v regióne. Vedecká hodnota práca spočíva v prvom rade v tom, že Juraj Joanik Bazilovič uviedol významné zdrojedesiatky listín, privilégií a reskriptov uhorských kráľov, pápežské buly a rôzne nariadenia mukačevských eparchov. Ako jeden z prvých sa venoval etnogenéze Slovanov a pôvodu karpatských Rusínov.
Dielo.
Rukopisy.
Rukopisy prác Juraja Joanika Baziloviča sa nachádzajú v knižnici Užhorodská štátnej univerzity.

</doc>
<doc id="733018" url="https://sk.wikipedia.org/wiki?curid=733018" title="Arsenij Kocak">
Arsenij Kocak

Arsenij Kocak (vlastným menom Oleksij Kocak; * 14. marec 1737, Veľké Bukovce, Habsburská monarchia, dnes Slovensko† 12. apríl 1800, Mukačevo, Habsburská monarchia, dnes Ukrajina) bol gréckokatolícky kňaz, mních rádu svätého Bazila Veľkého, spisovateľ, pedagóg, filozof, teológ a jazykovedec. Považuje sa za autora prvej gramatiky rusínskeho jazyka.
Životopis.
Arsenij Kocak sa narodil 14. marca 1737 vo Veľkých Bukovciach, jeho otec bol kňaz. Prvé vzdelanie získal od dedinského kostolníka. Študoval v Prešove a v Sárospataku. Filozofiu študoval v Košiciach. Štúdium kvôli zdravotným problémom prerušil, a preto vstúpil do Monastiera Zostúpenia Svätého Ducha v Krásnom Brode. V roku 1759 sa stal diakonom Monastiera svätého Mikuláša v Mukačeve. V roku 1763 bol vysvätený za kňaza. V roku 1767 ukončil štúdium na teologickej fakulte Košickej univerzity, keď získal titul doktora teológie. Učil v monastierskych školách na Podkarpatskej Rusi a na území dnešného severovýchodného Slovenska. Počas 80. a 90. rokov 19. storočia pôsobil ako igumen v monastieri na Bukovej Hôrke pri obci Veľké Bukovce, kde sa narodil. Zároveň vyučoval bohoslovectvo v monastieri v Krásnom Brode. V roku 1798 ťažko ochorel, odišiel do monastiera v Mukačeve, kde 12. apríla 1800 zomrel.
Vedecká činnosť.
Zostavil učebnicu s názvom "Hramatyka russkuju syrič pravyla yzviščateľnaja y nastavyteľnaja o slovosloženiy slova jazyka slovenskogo yly russkaho" (po slovensky "Gramatika ruská alebo pravidlá upovedomujúce o zložení slova slovienského alebo ruského"), ktorá vyšla v troch verziách medzi rokmi 1768 až 1788, pričom v tlačenej podobe vyšla až v roku 1927. Vychádza z gramatík Meletija Smotryckého, Lavrentija Zizanija, z kníh latinskej gramatiky od Manuela Álvara a od Philippa Melanchtona z obdobia neskorého stredoveku, ako aj z ruskej gramatiky od Michaila Vasilieviča Lomonosova. Učebnicu tvoria štyria časti (pravopis, prozódia, etymológia a syntax). Josyp Oleksijovyč Dzendzelivskyj pri skúmaní gramatiky v práci našiel tri dovtedy neznáme diela Arsenija Kocakamoralistické-didaktické dielo "Pochvala o premudrosti trojakoj vo vici samojavlenoj" (po slovensky "Pochvala za veľkú samovzniknutú trojakú múdrosť"), ako aj diela "Tropus" (po slovensky "Tróp") a "Linguda" (po slovensky "Jazyk") napísané po latinsky. Celkovo sa zachovalo viac ako 30 rukopisov jeho kníh napísaných v cirkevnej slovančine. Väčšina má filozoficko-teologický charakter, pričom niektoré z nich majú približne 400 až 600 strán. Nachádza sa v Mukačevskej monastierskej knižnici a na Užhorodskej štátnej univerzite.
Gramatika od Arsenija Kocaka patrí medzi dôležité základy rusínskeho jazyka.
Dôležitou je tiež historická práca "Opisanie obitelej Maramorošskich drevne byvšich" (po slovensky "Opis obyvateľov zaniknutých Maramorošských obcí"), ktorá sa venuje histórii monastierov na Podkarpatskej Rusi.

</doc>
<doc id="733020" url="https://sk.wikipedia.org/wiki?curid=733020" title="Medzinárodné desatinné triedenie">
Medzinárodné desatinné triedenie

Medzinárodné desatinné triedenie (skratka MDT, v angličtine "Universal Decimal Classification", UDC) je analyticko-syntetický, hierarchicky usporiadaný facetový klasifikačný systém, ktorý slúži na presné a flexibilné tematické triedenie dokumentov naprieč všetkými oblasťami poznania.
Vo svete je rozšírené aj Deweyho desatinné triedenie, skr. DDT (angl. "Dewey Decimal Classification" – skr. "DDC", prípadne "Dewey Decimal System"). Ide o desatinný klasifikačný systém, ktorý v 19. storočí vytvoril Melvil Dewey. Celé spektrum ľudského poznania rozdeľuje do 10 hlavných tried, ktoré sa ďalej členia na podrobnejšie podskupiny.
História a vývoj MDT.
Medzinárodné desatinné triedenie (MDT) vzniklo na prelome 19. a 20. storočia ako rozšírenie a prepracovanie Deweyho desatinného triedenia. Jeho tvorcami boli belgický právnik, dokumentarista a vizionár Paul Otlet (1868 – 1944) a držiteľ Nobelovej ceny za mier Henri La Fontaine (1854 – 1943), ktorí sa usilovali o vytvorenie univerzálneho systému na organizáciu všetkých ľudských vedomostí. Vychádzali z existujúceho systému Melvila Deweyho (1851 – 1931), no obohatili ho o analyticko-syntetické prvky a zaviedli nové symboly, ktoré umožnili vyjadriť zložitejšie vzťahy medzi témami.
Prvá verzia MDT bola publikovaná vo francúzštine v rokoch 1904 až 1907 pod názvom "Manuel du Répertoire Bibliographique Universel". V nasledujúcich desaťročiach prešiel systém výrazným vývojom a jeho štruktúra bola rozšírená a ohľadom na nové oblasti vedy a techniky. MDT sa stal flexibilným a efektívnym nástrojom na organizáciu a triedenie dokumentov bez ohľadu na nosič (tlač, zvuk, obraz, digitálne médium) či jazyk.
Základným znakom MDT je jeho jazyková a formálna nezávislosť – triedy sú vyjadrené pomocou arabských číslic a interpunkčných znamienok, ktoré sú univerzálne zrozumiteľné. Popisy tried sú dostupné vo viacerých jazykových mutáciách a samotná klasifikačná schéma bola publikovaná už v 23 jazykoch sveta.
Štruktúra.
Medzinárodné desatinné triedenie (MDT) využíva hierarchickú štruktúru, v ktorej je poznanie rozdelené do desiatich tried a ich podtried, pričom podrobnosť vyjadruje dĺžka desatinného čísla. Vďaka tejto štruktúre spracúva MDT univerzum informácií ako prepojený systém, na rozdiel od špecializovaných klasifikácií, kde sú príbuzné témy často len pomocné. Umožňuje tak používateľom objaviť aj súvisiace oblasti, ktoré by inak mohli zostať nepovšimnuté.
Použitie.
MDT je v súčasnosti využívané v knižniciach, múzeách, archívoch a informačných systémoch na celom svete.
Na Slovensku sa používa MDT spolu s aktuálnou verziou, ktorá sa sprístupňuje užívateľom prostredníctvom portálu "Slovenské MDT Online". Tento portál vznikol vďaka spolupráci medzi Slovenskou národnou knižnicou a UDC Consortium. Portál spravuje a problematiku MDT na Slovensku zastrešuje Radoslav Maslík.

</doc>
<doc id="733021" url="https://sk.wikipedia.org/wiki?curid=733021" title="Zohran Mamdani">
Zohran Mamdani

Zohran Kwame Mamdani (* 18. október 1991, Kampala, Uganda) je americký politik, ktorý je v súčasnosti zvoleným starostom New Yorku. Je členom Demokratickej strany a Demokratických socialistov Ameriky a od roku 2021 pôsobí ako člen Zhromaždenia štátu New York za 36. obvod, v ktorom zastupuje susedstvo Astoria v Queense.
V októbri 2024 oznámil svoju kandidatúru na starostu New Yorku vo voľbách v roku 2025. V júni 2025 vyhral v demokratických primárkach prekvapivým viťazstvom nad bývalým guvernérom štátu New York Andrewom Cuomom. V novembri 2025 bol zvolený za starostu so ziskom 50,4% hlasov proti Cuomovi a republikánovi Curtisovi Sliwovi.
Jeho kampaň sa zamerala na krízu životných nákladov a podporovala návrhy na bezplatné mestské autobusy, bezplatnú detskú starostlivosť, mestské obchody s potravinami, práva LGBTQ, zmrazenie nájomného v jednotkách so stabilizovaným nájmom, výstavbu dostupných bytových jednotiek, reformu verejnej bezpečnosti, zvýšenie minimálnej mzdy a zvýšenie daní na spoločnosti a ľudí zarábajúcich viac ako milión dolárov ročne. Mamdani je prvým indicko-americkým, ugandsko-americkým, moslimským a mileniálnym zvoleným starostom New Yorku ako aj druhým demokratickým socialistom po Davidovi Dinkinsovi a siedmym prisťahovalcom od roku 1834, kedy sa začali starostovia voliť priamo. Úradu sa ujme 1. januára 2026.
Raný život a vzdelanie.
Zohran Kwame Mamdani sa narodil 18. októbra 1991 v Kampale v Ugande. Obaja jeho rodičia sú indického pôvodu: jeho otec Mahmood Mamdani, moslimského gudžarátskeho pôvodu, je profesorom postkoloniálnych štúdií na Kolumbijskej univerzite, kým jeho matka Mira Nair je filmovou režisérkou hinduistického pandžábskeho pôvodu. Jeho otec mu dal stredné meno Kwame na počesť Kwameho Nkrumaha, prvého prezidenta Ghany.
Mamdaniho rodina sa presťahovala do Kapského Mesta keď mal 5 rokov. Mamdani navštevoval gymnázium St. George's Grammar School, zatiaľ čo jeho otec pracoval na Univerzite v Kapskom Meste. Rodina sa presťahovala do New Yorku, keď mal Mamdani sedem rokov. Ako školu navštevoval Bank Street School for Children a potom Bronx High School of Science. Mamdani napokon vyštudoval na Bowdoin College v Maine, kde spoluzakladal školskú pobočku Študenti za spravodlivosť v Palestíne. V roku 2014 ukončil štúdium s bakalárskym titulom v odbore afrických štúdií.
Kariéra.
Pred kandidovaním Mamdani pracoval ako poradca v oblasti prevencie exekúcií a bývania, kde pomáhal nízkopríjmovým majiteľom domov inej farby pleti v Queense s oznámeniami o vysťahovaní a ich snahou zostať vo svojich domovoch. Povedal, že táto skúsenosť ho motivovala kandidovať na politickú funkciu s cieľom riešiť krízu bývania a dostupnosti.
Hudobná kariéra.
Mamdani je fanúšikom hip-hopu; skladal a produkoval rapovú hudbu. V roku 2016 pod rapovým menom „Young Cardamom“ spolupracoval s ugandským rapperom HAB na EP s názvom "", čo v gandčine znamená „Žiadny návrat do dediny.“ V roku 2019 vydal singel s názvom „Nani“ pod prezývkou „Mr. Cardamom.“ V hudobnom videoklipe k singlu sa objavila autorka kuchárskych kníh a herečka Madhur Jaffrey, ktorá tam hrá Mamdaniho babičku.
Začiatok kariéry v politike.
Mamdani vstúpil do newyorskej politiky ako dobrovoľník v kampani Aliho Najmiho v doplňujúcich voľbách do 23. obvodu mestskej rady v roku 2015. V roku 2017 sa Mamdani pridal k Demokratickým socialistom Ameriky (DSA) a pracoval pre kampaň kandidáta do mestskej rady New Yorku Khadera El-Yateema, palestínskeho luteránskeho duchovného a demokratického socialistu z Bay Ridge v Brooklyne. Mamdani pôsobil ako manažér kampane Rossa Barkana v jeho kandidatúre do Senátu štátu New York v roku 2018 a bol v roku 2019 tiež organizátorom kampane jeho kolegyne, demokratickej socialistky Tiffany Cabán, za okresnú prokurátorku v Queense.
Zhromaždenie štátu New York (2020 – súčasnosť).
V októbri 2019 Mamdani oznámil svoju kampaň na člena štátneho zhromaždenia v New Yorku za 36. obvod, ktorý zahŕňa Astoriu a Long Island City v Queense. Podporila ho DSA a kandidoval na platforme reformy bývania, reformy polície, väzníc a verejného vlastníctva verejných služieb. Mamdaniho víťazstvo v primárkach v júni 2020 nad štvorobdobnou demokratickou úradujúcou členkou zhromaždenia Aravellou Simotasovou trvalo takmer mesiac na vyhlásenie, a v novembri vyhral všeobecné voľby bez republikánskej opozície. Mamdani bol znovuzvolený ako jediný kandidát v rokoch 2022 a 2024.
Mamdani je členom osemčlenného bloku „Socialisti v úrade“ strany DSA a Moslimského demokratického klubu v New Yorku. Jeho volebný obvod zahŕňa časť Astorie, v ktorej žije značná časť moslimských a arabských voličov.
K januáru 2025 bol Mamdani členom deviatich výborov v štátonom zhromaždení: Výbor pre starnutie; Výbor pre mestá; Výbor pre volebný zákon; Výbor pre energiu; Výbor pre zdanenie nehnuteľností; Legislatívny výbor Černochov, Portoričanov, Hispáncov a Aziatov; Portorická/Hispánska pracovná skupina; Ázijsko-pacificko-americká pracovná skupina a pracovná skupina pre nových Američanov.
Mamdani bol v zhromaždení hlavným navrhovateľom 20 návrhov zákonov – z ktorých tri sa stali zákonom – a spoluautorom 238 návrhov zákonov. K júnu 2025 bol jediným štátnym zákonodarcom v súboji o post starostu New Yorku, ktorý nevynechal ani jedno zasadnutie v Albany v roku 2025.
V tejto funkcii ako svoje úspechy uviedol získanie viac ako 100 miliónov dolárov zo štátneho rozpočtu na zlepšenie služieb metra, spustenie úspešného pilotného projektu bezplatnej autobusovej dopravy a organizovanie Newyorčanov, aby zrušili navrhovanú elektráreň. Taktiež sa zúčastnil 15-dňovej hladovky spolu s taxikármi s cieľom odpustenia dlhov za zaobstaranie si taxikárskej licencie.
Kampaň na starostu New Yorku v roku (2024 – 2025).
23. októbra 2024 Mamdani oznámil svoju kandidatúru na starostu New Yorku. Jeho program zahŕňa podporu bezplatných mestských autobusov, zmrazenie nájomného v bytoch so stabilizovaným nájomným, univerzálnu starostlivosť o deti, výstavbu 200 000 nových dostupných bytových jednotiek, policajnú reformu, minimálnu mzdu 30$ za hodinu do roku 2030 a zvýšenie daní na spoločnosti a ľudí zarábajúcich viac ako milión $ ročne. Tiež chce, aby mestská samospráva prevádzkovala päť obchodov s potravinami – jeden v každej mestskej časti – s cieľom znížiť ceny potravín. Mamdani je tvrdým kritkom zaobchádzania Izraela s Palestínčanmi a sľuboval, že v súlade so zatykačmi Medzinárodného trestného súdu na izraelských predstaviteľov by zatkol Benjamina Netanjahua, ak by niekedy prišiel do New Yorku.
Členka Snemovne reprezentantov USA za 14. kongresový obvod New Yorku Alexandria Ocasiová-Cortezová podporila Mamdaniho ako svoju prvú voľbu na post starostu New Yorku so slovami: „Mamdani preukázal skutočnú schopnosť zostaviť koalíciu pracujúcich Newyorčanov.“ Zúčastnila sa na Mamdaniho zjazde, kde podporila jeho kandidatúru a kritizovala jeho hlavného protikandidáta, bývalého guvernéra štátu New York Andrewa Cuoma. 13. júna a 16. júna 2025 sa Mamdani v primárkach navzájom podporil s Bradom Landerom a Michaelom Blakeom s cieľom poraziť Cuoma. Senátor Bernie Sanders podporil Mamdaniho slovami: „Náš národ čelí zásadnej voľbe: Budeme pokračovať v politike ovládanej korporáciami a riadenej miliardármi, alebo vybudujeme hnutie zdola poháňané bežnými ľuďmi, odhodlané bojovať proti oligarchii, autoritárstvu a kleptokracii?“
Redakčná rada denníka "The New York Times" tiež 16. júna napísala, že „neverí, že si pán Mamdani zaslúži miesto na hlasovacích lístkoch Newyorčanov“, pričom jeho skúsenosti označila za „príliš slabé“ a jeho agendu prirovnala k „verzii desivého starostovania pána de Blasia.“ Michael Powell z denníka "The Atlantic" prirovnal Mamdaniho kampaň k magickému realizmu tvrdiac, že je „príliš odtrhnutá od skutočných vládnych rozpočtov a organizačných schém.“
Počas väčšiny primárkovej kampane Mamdani v prieskumoch tesne zaostával za Cuomom. Hoci on a Cuomo vyzbierali podobné sumy peňazí, jeho darcovská základňa bola podstatne väčšia ako Cuomova. Výsledky prvej voľby počas volebnej noci ukázali, že Mamdani mal veľký náskok pred Cuomom, ktorý uznal Mamdaniho víťazstvo, čím sa Mamdani stal demokratickým nominantom na starostu. Prieskum z júla 2025 ukázal posun v politických postojoch Židov v Spojených štátoch: 43% židovských Newyorčanov a 67% židovských voličov pod 44 rokov plánovalo podporiť Mamdaniho, čo naznačilo ubúdajúcu oddanosť k tradičnej pro-izraelskej politke. Veľa židovských predstaviteľov a voličov však ostalo kritickými k Mamdanimu.
Na začiatku novembra pohrozil prezident Donald Trump, rodák z New Yorku, stiahnutím federálneho financovania pre mesto New York, ak by bol Mamdani zvolený.
4. novembra 2025 bol Mamdani so ziskom 50,4% hlasov zvolený za starostu, pričom porazil Cuoma (ktorý kandidoval ako nezávislý) a republikána Curtisa Sliwu. Bude najmladším starostom New Yorku od roku 1892 a prvým indickým američanom a moslimom v tejto funkcií. Vo svojom víťaznom príhovore citoval bývalého indického premiéra Džaváharlála Néhrúa a Eugena V. Debsa: „Vidím úsvit lepšieho dňa pre ľudstvo.“
Politické postoje.
Mamdani sa začal označovať za demokratického socialistu po kampani Bernieho Sandersa na prezidenta Spojených štátov vo voľbách v roku 2016. Je členom Demokratických socialistov Ameriky.
Zločin.
Podľa Mamdaniho zvýšená policajná kontrola a väznenie len málo pomáhajú predchádzať škodám a „dôstojná práca, ekonomická stabilita a dobre zásobené štvrte“ lepšie zaručujú verejnú bezpečnosť. Mamdani presadzuje komunitnejší prístup k znižovaniu kriminality so zameraním na pomoc bezdomovcom a protinásilné programy. Tvrdí, že pri riešení spoločenských problémov je príliš veľký spoľah na políciu: „Polícia zohráva kľúčovú úlohu, ale momentálne sa na ňu spoliehame pri riešení zlyhaní siete sociálneho zabezpečenia, čo jej bráni v plnení jej skutočnej práce.“ Navrhol vytvorenie Oddelenia pre bezpečnosť komunity s cieľom rozšíriť dosah na duševné zdravie.
Izrael a Palestína.
Mamdani je tvrdým kritikom Izraela; v roku 2023 tvrdil, že pácha „aparteid.“ Verí, že Izrael má právo existovať, ale nepovedal, že ako židovský štát; namiesto toho má podľa neho Izrael „právo exisotvať ako štát s rovnými právami pre všetkých jeho obyvateľov.“ Po útoku Hamásu zo 7. októbra 2023 vydal vyhlásenie v ktorom „smútil za stovkami ľudí zabitých v Izraeli a Palesíne,“ pričom útok neskôr označil za „strašný vojnový zločin.“ Vyhlásil, že jedinou cestou k mieru je koniec „okupácie“ a „aparteidu“ a vojna Izraelu v Gaze by iba viedla k viac násiliu a utrpeniu.
Jeho kritika Izraelu podľa neho nie je rovná antisemitizmu; tvrdí, že antisemitizmus a antisionizmus sú dve rôzne veci. Mamdani vyjadril „lásku“ Židom v New Yorku a naznačil, že antisemitizmus je v rozpore s jeho vierou v „ľudské práva pre všetkých“ a označil ho za „skutočný problém“ pre New York.
Spoločenské problémy.
Mamdani podporil Proposal 1, dodatok k Ústave štátu New York z roku 2024, ktorý vyhlásil diskrimináciu na základe etnickej príslušnosti, národnosti, veku, zdravotného postihnutia, pohlavia (vrátane sexuálnej orientácie, rodovej identity a rodového vyjadrenia), tehotenstva a s tehotenstvom súvisiacich výsledkov a reprodukčného zdravia a autonómie za protiústavnú.
V rámci jeho kampane podporil expanziu a ochranu rodovo-potvrdzujúcej starostlivosti po meste a okamžitú investíciu v hodnote 65 miliónov dolárov.
Osobný život.
V roku 2018 získal Mamdani americké občianstvo. Vyznaním je šiitský moslim a identifikuje sa s dvanástníckou vetvou. Začiatkom roku 2025 sa oženil so sýrsko-americkou umelkyňou Ramou Duwaji, ktorú spoznal cez zoznamkovú aplikáciu "Hinge". Od roku 2025 žijú obaja v byte v Astorii.
Okrem angličtiny vie Mamdani hovoriť aspoň 5 ďalšími jazykmi s rôznými úrovňami znalosti: hindčina, bengálčina, španielčina, gandčina a arabčina. Mamdani je fanúšikom anglického futbalového klubu Arsenal a New York Knicks.

</doc>
<doc id="733022" url="https://sk.wikipedia.org/wiki?curid=733022" title="Šarlota Pruská (1860 – 1919)">
Šarlota Pruská (1860 – 1919)

Šarlota Pruská (; * 24. júl 1860, Postupim, Pruské kráľovstvo – † 1. október 1919, Baden-Baden, Nemecká ríša) bola sasko-meiningenskou vojvodkyňou v rokoch 1914 – 1918 ako manželka Bernarda III., posledného vojvodu. Narodila sa v Novom paláci v Postupime ako druhé dieťa a najstaršia dcéra princa Fridricha Pruského, člena rodu Hohenzollernovcov, ktorý sa stal v roku 1888 nemeckým cisárom. Prostredníctvom svojej matky Viktórie Sasko-cobursko-gothajskej, bola Šarlota najstaršou vnučkou britskej kráľovnej Viktórie a princa Alberta. 
Princezná Šarlota bola náročné dieťa a ľahostajná študentka s nervóznou povahou. Jej vzťah s matkou bol napätý. Ako Šarlota rástla, začala šíriť klebety a spôsobovať problémy. V snahe uniknúť rodičovskej kontrole sa v sedemnástich rokoch sa vydala za Bernarda Sasko-meiningenského. Slabá vôla jej manžela na ňu nemala veľký vplyv. Princezná Šarlota, známa šírením klebiet a svojou excentrickou osobnosťou, si užívala berlínsku spoločnosť, pričom svoje jediné dieťa, princeznú Feodoru, často nechávala v starostlivosti svojej rodiny. Šarlota a Feodora mali tiež ťažký vzťah. 
V roku 1888, sa Šarlotin brat Viliam stal nemeckým cisárom, čím sa zvýšil jej spoločenský vplyv. Počas vlády svojho svojho brata bola známa svojimi neplechami a svoj život trávila medzi záchvatmi choroby, frivolnými až extravagantnými záľubami. V roku 1914 sa stala sasko-meiningenskou vojvodkyňou, no jej manžel stratil svoj titul na konci prvej svetovej vojne v novembri 1918. Šarlota zomrela nasledujúci rok na infarkt v Baden-Badene. Celý život trpela zlým zdravím. Súčasní historici tvrdia, že trpela porfýriou, genetické ochorenie, ktoré postihovali britskú kráľovskú rodinu.
Raný život.
Narodenie a rodina.
Princezná Šarlota sa narodila 24. júla 1860 v Novom paláci v Postupime ako "Viktoria Elisabeth Auguste Charlotte". Bola najstaršou dcérou a druhým dieťaťom princa Fridricha Viliama Pruského a jeho manželky Viktórie, v rodine známej ako „Vicky“. Bola zdravým dieťaťom, ktoré sa narodilo 19 mesiacov po ťažkom pôrode svojho staršieho brata, princa Viliama. Jej stará matka, kráľovná Viktória chcela, aby jej najstaršia vnučka bola pomenovaná po nej. Pruská kráľovská rodina však chcela, aby nová princezná niesla meno Šarlota po ruskej cárovnej Alexandre Fiodorovnej, ktorá sa narodila ako princezná Šarlota Pruská. Kompromisom však bolo, že jej krstné meno bolo Viktória, ale hovorilo sa jej Šarlota. 
Šarlotina rodina z otcovej strany patrila k rodu Hohenzollernovcov, kráľovskému rod, ktorý vládol nemeckému štátu Prusko od 17. storočia. Šarlotin otec sa stal korunným princom, keď mala jeden rok, keďže Šarlotin starý otec Viliam I. nastúpil na trón. Šarlotina matka, Vicky, bola najstaršou dcérou britskej kráľovnej Viktórie a jej manžela princa Alberta. Šarlota a jej brat Viliam boli jedinými vnúčatami narodenými za Albertovho života. On a Viktória navštívili svoju dcéru a dve vnúčatá, keď Šarlota mala dva mesiace. Vicky a Fridrich Viliam následne priviedli Viliama a Šarlotu na návštevu do Anglicka v júni 1861, šesť mesiacov pred Albertovou smrťou. 
Výchova a vzdelanie.
Rastúca rodina, ktorá mala osem detí, trávila zimy v Berlíne a letá v Postupime. Zvyčajne nejaký čas trávili aj na vidieku k veľkej radosti detí. V roku 1863, Vicky a Fridrich kúpili schátraný pozemok a prestavali ho na farmu, čo umožnilo rodine pravidelne zažívať jednoduchý vidiecky život. Fridrich Viliam bol milujúci manžel, ale ako dôstojník pruskej armády ho povinnosti čoraz viac odvádzali od domova. Vicky bola intelektuálne náročná matka, ktorá od svojich detí očakávala morálne, politické a vodcovské schopnosti a v neprítomnosti manžela starostlivo dohliadala na ich vzdelávanie a výchovu. Krátko po príchode do svojej novej krajiny, Vicky začala pozorovať neustále hádky a intrigy v pruskej kráľovskej rodine. To posilnilo jej vieru v nadradenosť anglickej kultúry. Vychovávala svoje deti v anglickom štýle a úspešne u nich pestovala lásku k svojej rodnej krajine tým, že do domu začleňovala prvky anglickej kultúry a brala ich na časté výlety do Anglicka. 
Hoci si Vicky bola blízka so svojou najstaršou dcérou, to sa zmenilo, keď Šarlota začala rásť. Keď mala dva roky, stala sa známou ako „sladká nezbedná malá Dita“ a ukázala sa byť najhoršie zvládnuteľnou z ôsmich detí v rodine. Ako malé dievča sa správala nervózne a často sa správala rozrušene. Často si ohrýzala nechty, čo viedlo k preventívnym opatreniam, ako je nútené nosenie rukavíc, ale akékoľvek metódy poskytovali len dočasnú úlavu. Kráľovná Viktória raz napísala svojej dcére Vicky: „Povedz Šarlote, že som zhrozená, keď som počula, že hryzie veci. Stará mama nemá radá nezbedné dievčatká.“ V roku 1863 si korunná princezná do denníka zaznamenala, že Šarlotina „malá myseľ sa zdá byť na telo až príliš aktívna - je taká nervózna, citlivá a taká rýchla. Jej spánok nie je taký zdravý, ako by mal byť a je veľmi chudá.“ Šarlota mala prudké záchvaty hnevu. Vicky ich opísala ako „také záchvaty zúrivosti a tvrdohlavosti, že kríčí ako blázon.“ Šarlota malo tiež podváhu a problémy s trávením. 
Šarlota bola ľahostajná študentka na zdesenie svojej matky, ktorá si vysoko cenila vzdelanie. Šarlotina guvernantka vyhlásila, že nikdy nevidela dieťa, s ktorým je „viac ťažkostí“ ako s ňou. Vicky raz napísala svojej matke o Šarlote, že „hlúposť nie je hriech, ale robí vzdelanie ťažkou a náročnou úlohou.“ Korunná princezná zriedka skrývala svoje skutočné myšlienky, ktoré sa jej nepáčili. Svoje deti otvorene napomínala, aby povzbudzovali svoje úsilie vyhýbať sa márnivosti. Kráľovná Viktória nabádala svoju dcéru, aby sa k Šarlote správala skôr povzbudivo ako karhavo, pretože verila, že nemôže očakávať, že mladá princezná bude zdieľať vkus svojej matky. Životopisec Jerrold M. Packard sa domnieva, že je pravdepodobné, že „pekné, ale nervózne a zamračené dievča cítilo sklamanie svojej matky už od útleho veku“, čo prehlbovalo priepasť medzi nimi. 
Postupom času sa medzi troma najstaršími a troma najmladšími deťmí v rodine vyvinul rozkol. Smrť Šarlotiných bratov Žigmunda a Waldemara v rokoch 1866 a 1879 korunnú princeznú zdevastovala. Historik John CG Röhl tvrdí, že Viktóriine tri najstaršie deti „nikdy nemohli žiť podľa jej idealizovanej spomienky na dvoch mŕtvych princov.“ Prísna výchova, ktorú Vicky dala svojím trom najstarším deťom - Viliamovi, Šarlote a Henrichovi, sa neopakovala v jej vzťahu s jej tromi najmladšími žijúcimi deťmi, Viktóriou, Žofiou a Margarétou. Najstaršie deti, ktoré vycítili sklamanie svojej matky, sa začali hnevať na jej zhovievavosť voči ich najmladším súrodencom. Historik John Van der Kiste špekuluje, že keby Vicky prejavovala rovnú láskavosť ku Šarlote ako k jej mladším súrodencom, „vzťah medzi nimi mohol byť šťastnejší“. 
Šarlota bola obľúbenkyňou svojich starých rodičov z otcovej strany, s ktorými sa často vídala. Kráľ Viliam a kráľovná Augusta rozmaznávali svoju vnučku a povzbudzovali ju k vzbure proti korunnému princovi a princeznej a Šarlota spolu s jej bratom sa v sporoch s jej rodičmi postavili na ich stranu. Túto vzburu povzbudzoval aj nemecký kancelár Otto von Bismarck, ktorý mal politické nezhody s liberálnym korunným princom a jeho manželkou. Šarlota si tiež užívala blízky vzťah so svojím najstarším bratom, hoci sa od seba oddelili po jeho svadbe v roku 1881 s Augustou Viktóriou Šlezvicko-holštajnskou, prezývanou „Dona“. Šarlota ju opísala ako prostoduchú, pomalú a plachú. Šarlotin vzťah s Viliamom preto zostal problematický. Šarlotina sesternica, kráľovná Mária Rumunská vo svojich pamätiach napísala: „Bolo to vo veľkej miere vďaka Šarlotiným intrigám, že kráľ Karol pretrvával v nepriateľstve voči cisárovi Viliamovi. Šarlota mala voči svojmu bratovi zášť a kedykoľvek mu rada urobila zlú službu.“ 
Zasnúbenie a manželstvo.
Keď Šarlota dovŕšila štrnásť rokov, Vicky ju opísala ako oveľa mladšiu na svoj vek. Raz napísala: „Šarlota je vo všetkom - v zdraví, vzhľade a chápaní ako desaťročné dieťa!“ Princezná mala krátke nohy, ktoré v kombínácii s dlhým pásom a rukami spôsobovali, že v sede vyzerala vysoká, ale v stoji nízka. Bola tiež dosť neforemná. Väčšinu svojho dospelého života trpela vážnymi zdravotnými problémami. Tieto problémy sprevádzal neustály stav duševného nepokoja a divokého vzrušenia, čo znepokojilo jej lekárov. Medzi jej mnohé zdravotné problémy patrili reumatizmus, bolesti kĺbov, bolesti hlavy a nespavosť. 
Ako Šarlota rástla, jej správanie začalo zahŕňať flirtovanie, šírenie zlomyseľných klebiet a spôsobovanie problémov, čo sú vlastnosti, ktoré si jej matka všimla v mladosti svojej dcéry a dúfala, že z nich vyrastie. Vicky ju charakterizovala ako „malé podlízavé mačiatko, ktoré vie byť také milujúce, keď kedykoľvek niečo chce.“ Verila, že Šarlotin „pekný zovňajšok“ skrýva „nebezpečné povahové črty“ a obviňovala prírodu z toho, že jej dcére dala takéto vlastnosti. 
V apríli 1877 sa šesťnástročná Šarlota zasnúbila so svojím bratrancom z druhého kolena, princom Bernardom III., dedičom Sasko-meiningenského vojvodstva. Podľa príbehu, ktorý vyrozprávala životopiskyňa jej matky Hannah Pakula, sa Šarlota do princa zamilovala, keď šoférovali s jej najstarším bratom. Viliam počas jazdy zrýchlil, čo Šarlotu vystrašilo a prinútilo ju držať sa Bernardovej ruky. Pakula dodáva, že táto náhla, ale dočasná vášeň pravdepodobne zodpovedala Šarlotinej „premenlivej osobnosti“. Van der Kiste sa domnieva, že Šarlotino rozhodnutie vydať sa za Bernarda pramenilo aj z túžby stať sa nezávislou od svojich rodičov a najmä od kritiky svojej matky. 
Princ Bernard, armádny dôstojník slúžiaci v Postupimskom pluku, bol o deväť rokov starší ako ona a veterán nedávnej prusko-francúzskej vojny. Hoci bol považovaný za slabocha, mal mnoho intelektuálnych záujmov, najmä o archeológiu. Šarlota tieto záujmy nezdieľala, ale Vicky dúfala, že manželstvo Šarlotine zlé vlastnosti zmierni. Zasnúbenie trvalo rok, pričom Vicky pripravovala výbavu svojej dcéry. Zosobášili sa v Berlíne 18. februára 1878 na dvojitom obrade, ktorý zahŕňal aj sobáš princeznej Alžbety Anny Pruskej s Fridrichom Augustom Oldenburským. Svadby sa zúčastnili Šarlotini strýkovia z matkinej strany, princ z Walesu a vojvoda z Connaughtu, ako aj belgický kráľ Leopold II. a kráľovná Mária Henrietta. 
Pár si založil domácnosť neďaleko Nového paláca, vo vile Liegnitz, ktorú predtým obývala Augusta z Harrachu, morganatická manželka Fridricha Viliama III. Kúpili si tiež vilu v Cannes, čo rozhnevalo Viliama, ktorý považoval Francúzsko za nepriateľskú krajinu. Šarlota nakoniec trávila väčšinu zím vo Francúzsku, pretože dúfala, že jej teplé podnebie pomôže zmierniť jej celoživotné zdravotné problémy. 
Narodenie princeznej Feodory.
Rok po svadbe, 12. mája 1879, Šarlota porodila svoju dcéru, princeznú Feodoru. Princezná bola prvou vnučkou korunného princa a princeznej, ako aj prvým pravnučkou kráľovnej Viktórie a cisára Viliama. Šarlota nenávidela obmedzenia, ktoré jej boli kladené počas tehotenstva a na zdesenie svojej matky sa rozhodla, že to bude jej jediné dieťa. Po narodení Feodory sa Šarlota venovala spoločenskému životu v Berlíne a dlhým dovolenkovým cestám. Počas týchto ciest, Šarlota často nechávala svoju dcéru u Vicky, ktorú považovala za zdroj dobrej výchovy. Feodora často navštevovala zámok Friedrichshof v Kronbergu im Taunus, majetok svojej starej matky. Pri jednej príležitosti Vicky poznamenala, že Feodora „je naozaj dobré malé dieťa a oveľa ľahšie sa vychováva ako jej matka.“ 
V kráľovských rodinách tej doby bolo nezvyčajné byť jedináčikom. Feodora pravdepodobne prežila osamelé detstvo. Rovnako ako jej matka, aj Feodora trpela chorobami a rôznymi fyzickými bolesťami aj silnými migrénami. Feodora tiež nemala záujem o štúdium, čo Vicky pripisovala nedostatku rodičovskej výchovy, keďže Šarlota a Bernard boli často preč. Bernard bol často na vojenských cvičeniach po celom Nemecku. Vicky poznamenala: „Atmosféra jej domova nie je pre dieťa v jej veku najlepšia... So Šarlotou ako príklad, čo iné sa dá očakávať.“ 
Dospelosť.
Viliam I. udelil Šarlote a Bernardovi vilu neďaleko Tiergartenu v Berlíne a preložil Bernarda k pluku v meste. Šarlota trávila veľa času stretávaním sa s inými dámami, kde bolo bežné venovať sa aktivitám, ako je korčuľovanie, klebetenie a organizovanie večierkov. Bola obdivovaná pre svoj zmysel pre módu, keďže všetko oblečenie doviezla z Paríža. Šarlota tiež fajčila a pila a mnohí ju mali radi za to, že organizovala zábavné večierky. Získala si aj povesť klebetnice a mnohí ju považovali sa trpkú. Bola známa tým, že sa s niekým spriatelila a získala si jeho dôveru, len aby potom prezradila jeho tajomstvá ostatným. 
Šarlotin otec nastúpil na nemecký trón ako cisár Fridrich III. v marci 1888, ale v júni toho istého roku podľahol rakovine hrdla. Počas tohto obdobia, Šarlota zostala so svojím chorľavým otcom spolu s väčšinou svojich súrodencov. S nástupom jej brata Viliama II. na trón sa Šarlotin spoločenský vplyv v Berlíne zvýšil, kde sa obklopila divokou skupinkou šľachticov, diplomatov a mladých úradníkov z dvora. Zatiaľ čo sa počas choroby svojho otca postupne zmierila so svojou matkou, Šarlota sa postavila na stranu Viliama, keď sa sťažoval, že sa nemôže zúčastniť zlatého jubilea kráľovnej Viktórie namiesto svojho chorľavého otca. Po Viliamovom nástupe na trón sa Šarlota s Bernardom postavili vždy na jeho stranu v sporoch s Vicky, zatiaľ čo ju obhajovali jej tri najmladšie dcéry. V jednom liste z tohto obdobia, Vicky charakterizovala svoju najstaršiu dcéru ako „veľmi zvláštnu“ a „sotva sa ku mne priblížila“, pričom Bernarda opísala ako drzého a hrubého. 
Škandál s listami.
Začiatkom roku 1891, vypukol v berlínskej spoločnosti škandál po sérii anonymných listov, ktoré kolovali prominentným členom dvora vrátane Viliama a jeho manželky Dony. Listy boli napísané rovnakým rukopisom a obsahovali pikantné klebety, obvinenia a intrigy medzi mocnými dvora. Niektoré obsahovali pornografické obrázky navrstvené na kráľovských fotografiách. Počas štyroch rokov bolo odoslaných niekoľko stoviek listov. Viliam nariadil vyšetrovanie, ale pisateľ (ale pisatelia) nikdy identifikovaní. Niektorí súčasníci špekulovali, že za to mohla Šarlota, známa svojím ostrým jazykom a láskou ku klebetám. Historici naznačujú, že pisateľom mohol byť Donin brat, Ernest Gunther Šlezvicko-holštajnský spolu so svojou milenkou. Je zrejmé, že autor mal dôverné znalosti o mnohých osobnostiach v kráľovskej rodine, takže bol pravdepodobne členom rodiny alebo dvoran. 
Počas škandálu s listami, Šarlota stratila svoj denník, ktorý obsahoval rodinné tajomstvá aj kritické myšlienky o rôznych členoch jej rodiny. Denník sa nakoniec dostal ku Viliamovi, ktorý nikdy nikomu nepovedal jeho obsah. Bernard bol prevelený k pluku vo Vroclave, čím bol spolu s manželkou v podstate vyhnaný. Viliam ako správca Šarlotinho vreckového im obmedzil možnosť cestovať mimo krajiny, pokiaľ neboli ochotní odísť bez kráľovských poct. V roku 1896, Dona obvinila Šarlotu z aféry s Karlom-Augustom Freiherrom Roederom von Diersburgom, dvorným úradníkom. Šarlota tieto obvinenia ostro poprela. Bernard svoju manželku obhajoval a kritizoval Hohnezollernovcov za to, že sa snažia udržať každú pruskú princeznú pod kontrolou rodiny. Bernard zvažoval rezignáciu na svoju vojenskú pozíciu a odchod s manželkou do Meiningenu, hoci sa spor nakoniec vyriešil, keď sa von Diersburg so svojou manželkou vrátil na dvor. Škandál sa považoval za niečo, čo vážne poškodzuje povesť monarchie. 
Vzťah s Feodorou.
Ako Feodora rástla, o jej ruku žiadalo viacero nápadníkov. Vyhnaný princ Peter Karađorđević, o tridsaťšesť rokov starší, ju neúspešne požiadal o ruku. Ďaľším potenciálnym kandidátom bol bratranec jej matky Alfréd Sasko-koburský. Koncom roka 1897 sa zasnúbila s princom Henrichom XXX. z Reuss a nasledujúci rok, 24. septembra 1898 sa vzali na luteránskom obrade vo Vroclave. Ženích bol o päťnásť rokov starší ako jeho nevesta a bol kapitánom v brunšvickom pluku, ale nebol bohatý ani nijako zvlášť vysoko postavený. Mnohí v rodine boli sobášom šokovaní, ale cisárovná vdova bola spokojná s tým, že jej vnučka sa zdala byť so snúbencom spokojná. 
Keďže jej manžel získal vojenské pridelenie, Feodora cestovala po celom Nemecku. Manželstvo však nezlepšilo vzťahy medzi matkou a dcérou. Po návšteve páru v roku 1899, Šarlota napísala, že Feodora je „nepochopiteľná“ a „uhýba sa, keď sa snažím ovplyvniť, čo sa týka jej osoby a zdravia.“ Šarlota tiež nemala rada svojho zaťa a kritizovala jeho vzhľad a neschopnosť ovládať svoju tvrdohlavú manželku. Na rozdiel od svojej matky, Feodora chcela deti. Jej neschopnosť otehotnieť ju trápila, hoci Šarlota bola potešená, pretože netúžila po vnúčatách. 
Van der Kiste píše, že Šarlota a Feodora mali veľmi podobné osobnosti, „obe boli silnoduché stvorenia, ktoré milovali klebety a boli príliš ochotné uveriť jedna druhej v najhoršie.“ Nakoniec sa ich natoľko zhoršil, že Šarlota zakázala Feodore a Henrichovi vstup do jej domu. Šarlota odmietla akceptovať Feodorino tvrdenie, že má maláriu a namiesto toho si myslela, že sa jej dcéra od Henricha nakazila pohlavnou chorobou. V priebehu rokov sa členovia rodiny snažili napraviť vzťah medzi matkou a dcérou, ale neúspešne. Šarlota Feodore nepísala takmer desať rokov. Nakoniec jej napísala po tom, čo Feodora podstúpila nebezpečnú operáciu, ktorá jej mala pomôcť otehotnieť. Šarlota vyjadrila rozhorčenie nad tým, že takáto operácia bola schválená, ale nakoniec ju na Feodorinu žiadosť navštívila v sanatóriu. 
Sasko-meiningenská vojvodkyňa a smrť.
V júni 1911 sa Šarlota zúčastnila korunovácie svojho bratranca Juraja V. v Londýne, ale letné horúčavy ju pripútali na lôžko s opuchnutou tvárou a bolesťami končatín. 25. júna 1914 jej manžel zdedil otcovo vojvodstvo a stal sa Bernardom III., sasko-meningenským vojvodom. Počas prvej svetovej vojny, Bernard odišiel na front, zatiaľ čo Šarlota dohliadala na vojvodstvo a hlavne pôsobila ako jeho zástupkyňa. Počas vojny, Šarlota čoraz viac pociťovala rôzne bolesti vrátane chronických bolestí, opuchnutých nôh a problémov s obličkami. Jej bolesti boli také silné, že ako jedinú pohodlnú liečbu užívala ópium. 
Koniec vojny v roku 1918, viedol k zániku Nemeckého cisárstva, ako aj mnohých vojvodstiev. V dôsledku toho bol Bernard nútený abdikovať ako vojvoda. Nasledujúci rok, Šarlota odcestovala do Baden-Badenu, aby vyhľadala lekársku pomoc kvôli problémom so srdcom. Šarlota tam nakoniec zomrela 1. októbra 1919 na infarkt vo veku 59 rokov. Bernard zomrel o deväť rokov neskôr a bol s ňou pochovaný na zámku Altenstein v Durínsku. 
Lekárska analýza.
Nedávni historici tvrdia, že Šarlota a Feodora trpeli porfýriou, genetickým ochorením, o ktorom sa predpokladá, že postihlo niektorých členov britskej kráľovskej rodiny, najmä kráľa Juraja III. V knihe "Purple Secret: Genes, 'Madness', and the Royal Houses of Europe" z roku 1998, historik John C. G. Röhl a genetici Martin Warren a David Hunt označujú Šarlotu za osobu, ktorá „zaujímala kľúčové postavenie pri hľadaní mutácie porfýrie u potomkov Hannoverovcov“. 
Ako dôkaz Röhl preskúmal listy medzi Šarlotou a jej lekárom, ako aj korešpondenciu s jej rodičmi, ktorá trvala 25 rokov. Zistil, že už ako malé dievčatko, Šarlota trpela hyperaktivitou a tráviacimi ťažkosťami. Ako mladá žena, vážne ochorela na to, čo jej matka nazvala „maláriou a anémiou“, po ktorej nasledovala „neuralgia, mdloby a nevoľnosť“, čo Röhl opísal ako „učebnicový zoznam príznakov porfýrie.“ Röhl tiež poznamenáva, že ďaľšie príznaky opísané v listoch medzi Šarlotou a jej lekárom Ernstom Schweningenom, ktorý ju liečil viac ako dve desaťročia od začiatku 90. rokov 19. storočia. V nich sa Šarlota rôzne sťažuje na „bolesť zubov, bolesť chrbta, nespavosť, závraty, nevoľnosť, zápchu, neznesiteľné bolesti brucha, opuch, svrbenie kože, čiastočné ochrnutie nôh a tmavočervený alebo oranžový moč“, pričom posledný z nich, Röhl nazýva „rozhodujúcim diagnostickým príznakom.“ 
V 90. rokoch 20. storočia, tím pod vedením Röhla exhumoval hroby Šarloty a Feodory a odobral vzorky z každej princeznej na testovanie. U matky a dcéry výskumníci našli dôkazy o mutácii súvisiacej s porfýriou, hoci tím poznamenal, že si nemôže byť istý, či táto mutácia bola spôsobená genetickým ochorením ale na základe historických a biologických dôkazov tomu nepochybne veril a poznamenal, že mnohé z rovnakých symptómov sa vyskytli aj u Šarlotinej matky Vicky ako aj u ďalších členov rodiny kráľovnej Viktórie. Röhl, Warren a Hunt to uzatvorili: „...čo iné mohlo spôsobiť hrozné záchvaty krívania, bolesti brucha a kožné vyrážky a v prípade Šarloty tmavočervený moč?“ 
Dedičstvo.
Rumunská kráľovná Mária vo svojich pamätiach obšírne opísala svoju „sesternicu Charly“, keďže ich v Máriinej mladosti spájalo veľké priateľstvo, ktoré sa neskôr pokazilo. Mária napísala: Trvalo roky, kým som úplne zničlila svoj cit k nej, a aj keď som zistila, aká je falošná priateľka. Jej jemný pradiaci hlas dokázal, ak som zavrela oči, občas prebudiť ten starý pocit rozkoše, ktorý mi dávala, keď som bola dieťa. Videla som ju znova prichádzať do Rosenau s malými darčekmi pre nás deti, napĺňať tichý dom svojou lahodnou vôňou cigariet a hammamu a uchvacovať naše zbožňujúce oči svojimi krásnymi šatami a krásnymi šperkami, pretože Charly milovala šperky nadovšetko. Len na koni sme ju nikdy nemohli vystáť a vtedy jej teórie a kritizovanie nadradenosti robili z tohto obľúbeného športu mučenie. Charly patrila k tým bytostiam, ktoré jediným slovom pohŕdania dokázali scvrknúť vaše vrúcne nadšenie, urobiť váš majetok bezcenným alebo obrať vašu najbližšiu priateľku o jej šarm, a to hlasom jemným a nežným ako pohladenie. Jej oceňovanie a preceňovanie bolo dekrétom. Ale na jej česť nech sa tu spomenie, že voči mame bola, verím milá úplne na konci.

</doc>
<doc id="733023" url="https://sk.wikipedia.org/wiki?curid=733023" title="Fiodor Fiodorovič Aristov">
Fiodor Fiodorovič Aristov

Fiodor Fiodorovič Aristov (* 26. október 1888, Varnavino, Ruská ríša, dnes Rusko† 5. november 1932, Moskva, Sovietsky zväz, dnes Rusko) bol ruský vedec, slavista, literárny vedec, historik a etnograf.
Životopis.
Fiodor Fiodorovič Aristov sa narodil 26. októbra 1888 v meste Varnavino v rodine úradníka. Študoval ekonómiu na Moskovskom obchodnom inštitúte a na historicko-filologickej fakulte Moskovskej univerzity, kde ukončil štúdium v roku 1912. Bojoval v prvej svetovej vojne.
Prednášal viaceré predmety vrátane histórie a literatúry na univerzite v Tbilisi v rokoch 1918 až 1920, medzi rokmi 1920 až 1922 na inštitúte národnej osvety v meste Feodosija. V roku 1922 sa stal profesorom na Moskovskej univerzite.
V rámci vedeckej činnosti sa venoval hlavne výskumu histórie a kultúry v regiónoch západnej Ukrajiny, ako aj tvorbe a kultúrno-osvetovej činnosti osobností pôsobiacich v týchto regiónoch (Marijan Feofilovyč Hluškevyč, Bohdan Andrijovyč Didyckyj, Adolf Dobriansky, Alexander Duchnovič, Anatolij Kralickij, Ioann Rakovskij, Izydor Ivanovyč Šaranevyč, Julijan Andrijovyč Javorskyj...). Napísal viac ako 200 prác z oblasti slavistiky, ktoré v značnej miere obsahujú fakty a materiály poznačené panslavizmom a mosovofilstvom. Patrí medzi nich 3-zväzková práca "Karpatoruski pysmennyky" vydaná v Moskve v roku 1916, ktorá v seba zahŕňa prepracovaný náčrt "Istorija Karpatskoji Rusi" (po slovensky "História Karpatskej Rusi"). Začiatkom obdobia revolučných udalostí v Ruskej ríši bol publikovaný prvý z troch zväzkov jeho prác. Značná časť jeho práce sa však zachovala iba v rukopisoch.
Zároveň sa venoval aj kultúrnej-osvetovej činnosti: v Moskve vytvoril Karpatskoruské múzeum existujúce v rokoch 1907 až 1917, kde sa nachádzalo približne 100 tisíc rôznych exponátov z histórie a z kultúry Ukrajincov z oblastí východne Haliče, Bukoviny, severnej a Zakarpatskej Ukrajiny. Viedol študentské tovarišstvo "Slavija" (po slovensky "Slávia") a redakciu časopisu "Slavianskoje obiedinenije" (po slovensky "Slovanské zjednotenie").
Počas 20. a 30. rokov 20. storočia sa stal obeťou represií. Preto časť jeho prác bola skonfiškovaná. Zomrel 5. novembra 1932 v Moskve.

</doc>
<doc id="733027" url="https://sk.wikipedia.org/wiki?curid=733027" title="Eduard Profittlich">
Eduard Profittlich

Blahoslavený Eduard Gottlieb Profittlich SJ (* 11. september 1890, Birresdorf, Nemecká ríša† 22. február 1942, Kirov, Sovietsky zväz) bol katolícky titulárny arcibiskup a jezuita, ktorý pôsobil ako apoštolský administrátor Estónska od roku 1931 až do svojej smrti. Pôvodom bol Nemec, v roku 1935 získal estónske občianstvo. Po zajatí NKVD bol odsúdený na trest smrti za protisovietsku činnosť. Zomrel však na následky mučenia ešte pred vykonaním rozsudku.
Pápež František mu udelil titul Boží služobník a v decembri 2024 podpísal dekrét o jeho mučeníckej smrti. Eduard Profittlich bol blahorečený 6. septembra 2025 v Tallinne pápežským legátom Christophom kardinálom Schönbornom.
Životopis.
Rané roky.
Profittlich sa narodil 11. septembra 1890 v Birresdorfe v Nemeckej ríši. Bol ôsmym z desiatich detí, ktoré sa narodili roľníkom Markusovi Profittlichovi (18451921) a Dorothee Seiwertovej (18501913). (Jeho starší brat pôsobil ako misionársky kňaz a zomrel v Brazílii.) Po ukončení základnej školy v Leimersdorfe ho v roku 1904 miestny farár pripravil na pokračovanie vo vzdelávaní v Ahrweileri. Od roku 1909 Eduard študoval v Linzi nad Rýnom, kde v roku 1912 ukončil strednú školu s maturitou. Následne vstúpil do seminára v Trevíre, ale štúdium neukončil. Jeho rodičia chceli, aby sa stal diecéznym kňazom a vykonával miestne úlohy, ale Profittlich vstúpil 11. apríla 1913 do Spoločnosti Ježišovej v 's-Heerenbergu v Holandsku. V septembri 1914 Eduard pokračoval v štúdiu na scholasticiáte vo Valkenburgu aan de Geul.
Počas prvej svetovej vojny slúžil ako zdravotný brat v cisárskej nemeckej armáde a ako chirurgický asistent v nemocnici vo Vuizvene vo Francúzsku v rokoch 1915 až 1918. Profittlich bol 4. januára 1916 vysvätený za subdiakona v trevírskej katedrále Heinrichom Döringom, biskupom z Poony.
Po vojne Profittlich pokračoval v štúdiu filozofie a teológie v Maastrichte a 26. marca 1922 ho vo Valkenburgu arcibiskup Kolína nad Rýnom Karl Joseph kardinál Schulte vysvätil za diakona.
Kňaz.
Eduard bol za kňaza vysvätený 27. augusta 1922 Lorenzom Schrijnenom, biskupom z Roermondu. Primičnú omšu slúžil o tri dni neskôr 30. augusta 1922 vo svojom rodnom farskom kostole sv. Štefana v Leimersdorfe.
Profittlich vstúpil do Pápežského orientálneho inštitútu v Ríme, aby sa pripravil na prácu tajného misionára v Rusku. V roku 1923 získal doktorát z filozofie a v roku 1924 ďalší z teológie na Jagelovskej univerzite v Krakove. Od septembra 1924 do júna 1925 bol Eduard misionárom v Czechowice-Dziedzice v Poľsku a od augusta 1925 do marca 1928 v Opole, nemeckom meste s veľkou poľskou komunitou. Následne bol od 9. marca 1928 do roku 1930 farárom v poľskej farnosti svätého Ansgara v Hamburgu. Po 11. decembri 1930 sa stal farárom v Katedrále svätých Petra a Pavla v estónskom Tallinne. Večné jezuitské sľuby zložil 2. februára 1930.
Apoštolský administrátor.
Profittlich bol 11. mája 1931 menovaný za apoštolského administrátora Estónska. Katolícka cirkev v Estónsku bola v tom čase relatívne malá, chudobná a rozptýlená. Eduard po nástupe do funkcie rýchlo vypracoval pastoračný plán. Jeho kázne boli obzvlášť populárne a priťahovali aj ľudí z iných kresťanských denominácií.
Profittlich spustil aj prvý estónsky náboženský týždenník "Kiriku Elu" (), ktorý čítala estónska inteligencia. „[Profittlich] bol dobre známy medzi estónskymi intelektuálmi, pracoval na publikovaní, komunikoval s politickou elitou a bol jednou z autorít v nezávislej estónskej spoločnosti.“ Počet katolíkov neustále rástol a nové farnosti boli založené v Narve, Pärnu, Rakvere, Petseri, Valge a Kiviõli. Pápež Pius XI. ho 28. septembra 1933 počas súkromnej audiencie vo Vatikáne vymenoval za protonotára ako uznanie za jeho zásluhy.
Profittlich bol uznávaným kazateľom. Začal sa tiež venovať problematike estónskej literatúry na tému náboženstva. Profittlich sa snažil zmeniť rozšírený estónske vnímanie katolíckej cirkvi ako „poľskej cirkvi“ a chcel byť otvorenejší voči Estóncom. V roku 1935 požiadal o estónske občianstvo a získal ho, pričom si zachoval aj nemecké občianstvo.
Arcibiskup.
Svätá stolica a Estónsko podpísali v roku 1935 zmluvu, ktorá potvrdila právne postavenie apoštolskej administratívy v Estónsku. Profittlich bol 27. novembra 1936 menovaný titulárnym arcibiskupom Hadrianopolu in Haermimonto a 27. decembra toho roku prijal biskupské svätenie v Katedrále svätých Petra a Pavla v Tallinne z rúk arcibiskupa Antonina Aratu, ktorý bol vtedy apoštolským nunciom v Estónsku. Profittlich bol prvým katolíckym biskupom v Estónsku od pripojenia estónskych území k Švédsku v 17. storočí. Za svoje biskupské heslo si zvolil "Viera a pokoj".
Profittlich stratil estónske občianstvo, keď Sovieti v júni 1940 obsadili a pripojili Estónsko. Keďže stál pred voľbou medzi využitím svojho nemeckého občianstva na návrat domov alebo súhlasom so sovietskou požiadavkou na prijatie sovietskeho občianstva, dvakrát požiadal o usmernenie pápeža prostredníctvom štátneho tajomníka kardinála Luigiho Maglioneho. Aj keď mu pápež Pius XII. odpovedal, že si môže slobodne zvoliť vlastnú cestu, opätovne požiadal o usmernenie. Profittlich dostal rovnakú odpoveď spolu s radou, aby bol pri rozhodovaní „inšpirovaný predovšetkým dobrom duší, ktoré mu boli zverené.“ Túto formuláciu Eduard interpretoval ako radu zostať v Estónsku: „želanie Svätého Otca, aby som tu zostal“. Získal výstupné víza pre niektorých katolíckych kňazov a rehoľné sestry a niektorých pobaltských Nemcov, aby mohli odísť do Nemecka.
Zatknutie a smrť.
Niekoľko dní po útoku Tretej ríše na ZSSR, 27. júna 1941, bol Profittlich zatknutý ôsmimi agentmi NKVD a prevezený do väzenia v Kirove v Rusku. Profittlich bol opakovane vypočúvaný a 14. októbra 1941 bol obžalovaný z vykonávania protisovietskej agitácie zneužívaním náboženských pocitov más na podnecovanie nenávisti voči ZSSR a Komunistickej strane. Bol tiež obvinený zo špionáže v mene Tretej ríše. O tri dni neskôr bol konfrontovaný s ďalšími dôkazmi o protisovietskych rozhovoroch so svojím spoluväzňom. Eduard vždy trval na svojej nevine.
Súdny proces sa začal v sobotu 25. októbra 1941 a Profittlich bol v ňom uznaný vinným. Jeho odvolanie na Najvyšší súd ZSSR bolo zamietnuté. Bol odsúdený na 5 rokov väzenia a práce v pracovnom tábore v Kirove, ale 21. novembra toho istého roku bol odsúdený na trest smrti zastrelením za protisovietsku činnosť a špionáž pre Nemecko. Rozsudok však nebol vykonaný, pretože 22. februára 1942 zomrel vo väzení v Kirove na následky ožiarenia.
Jeho smrť bola potvrdená až po tom, ako Najvyšší súd Estónska 12. júna 1990, len niekoľko týždňov po tom, čo Estónsko získalo nezávislosť od Sovietskeho zväzu, informoval predstaviteľov katolíckej cirkvi o jeho smrti. Súd jeho ako aj ďalších duchovných neskôr posmrtne rehabilitoval. Vláda tiež umožnila prístup k archívom obsahujúcim dokumentáciu o jeho prípade.
V tallinnskej katedrále bola v utorok 11. septembra 1990 odhalená pamätná tabuľa venovaná Profittlichovi. V katedrále sa nachádza múzeum, ktoré vystavuje niektoré z jeho exponátov.
Proces blahorečenia.
Biskupská konferencia Ruskej federácie iniciovala 30. januára 2002 možné blahorečenie Profittlicha spolu s 15 ďalšími ľuďmi. Po tom, čo Kongregácia pre kauzy svätých 30. mája 2003 udelila nihil obstat, sa v Petrohrade začala diecézna fáza prešetrovania na možné blahorečenie. V marci 2019 boli všetky tieto dokumenty doručené do kongregácie v Ríme a boli potvrdené 12. júna 2020.
V decembri 2024 pápež František uznal Profittlichovu mučenícku smrť "ex aerumnis carceris" (). Týmto sa otvorili dvere k jeho blahorečeniu. Diecéza v Tallinne určila slávnosť blahorečenia na 17. máj 2025, avšak kvôli úmrtiu pápeža bola odložená na neurčito.
Františkov nástupca Lev XIV. potvrdil dátum blahorečenia na 6. september 2025. Eucharistickej slávnosti v Tallinne predsedal pápežský legát Christoph kardinál Schönborn. Eduard Profittlich je prvým blahorečeným Estónčanom a zároveň prvým svätcom v severskom regióne od 16. storočia. 
Dátum liturgickej spomienky na tohto blahoslaveného bol stanovený na 21. februára.

</doc>
<doc id="733030" url="https://sk.wikipedia.org/wiki?curid=733030" title="Eugen Perfecký">
Eugen Perfecký

Eugen Perfecký, resp. Jevhen Julianovyč Perfeckyj (* 11. apríl 1884/10. apríl 1888, Nosów, Ruská ríša, dnes Poľsko† 18. august 1947, Bardejov, Československo, dnes Slovensko) bol historik, slavista a profesor. Vydával publikácie pod pseudonymom Viktor Domontovyč. Patril medzi najvýznamnejších historikov zameriavajúcich sa na obdobie stredoveku v medzivojnovom Československu.
Životopis.
Narodil sa v obci Nosów v dnešnom Poľsku. Absolvoval štúdium na gymnáziu v meste Siedlce. V roku 1912 po absolvovaní štúdia zostal na Petrohradskej univerzite, kde bol študentom u známeho filozofa Alekseja Aleksandroviča Šachmatova. Mal brata Leonida, jeho bratrancom bol Roman Romuaľdovyč Perfeckyj.
Bol členom prvého Dočasného výboru Štátnej dumy. Po vzniku Národnej knižnice Ukrajiny v nej pracoval ako sekretár. Spolu s Veniaminom Oleksandrovyčom Kordtom sa podieľal na vytvorení prvý stanov Národnej knižnice Ukrajiny. V jeseni 1918 sa usiloval o zachovanie monastierskych knižníc a o prenos zachovaného obsahu do Národnej knižnice Ukrajiny. V roku 1919 získal titul docenta na Kyjevskej univerzite za obhajobu habilitačnej práce na tému z oblasti histórie východnej Európy. V roku 1921 vycestoval do Československa, aby uskutočnil výskum histórie Uhorskej Rusi. Druhýkrát získal titul docenta na Univerzite Komenského v Bratislave, kde do konca svojho života pôsobil na pozícii dekana filozofickej fakulty. Od roku 1926 patril medzi členov Učenej spoločnosti Šafárikovej. Väčšinu svojich prác publikoval v slovenčine a v češtine.
Zomrel 18. augusta 1947 v Bardejove. Je pochovaný v Bratislave.
Publikácie.
Práce z oblasti histórie Podkarpatskej Rusi:

</doc>
<doc id="733036" url="https://sk.wikipedia.org/wiki?curid=733036" title="Mychajlo Andrijovyč Vrabeľ">
Mychajlo Andrijovyč Vrabeľ

Mychajlo Andrijovyč Vrabeľ (* 20. november 1866, Výrava, Rakúske cisárstvo, dnes Slovensko† 4. január 1923, Budapešť, Maďarské kráľovstvo, dnes Maďarsko) bol rusínsko-ukrajinsky pedagóg, folklorista, novinár a vydavateľ.
Životopis.
Mychajlo Andrijovyč Vrabeľ sa narodil 20. novembra 1866 v obci Výrava v rodine kňaza. V roku 1887 ukončil štúdium v Užhorodskom grécko-katolíckom učiteľskom seminári. Ako učiteľ najskôr pacoval na Zemplíne, medzi rokmi 1888 až 1898 pôsobil v Ruskom Krsture, vo Vrbase a v Novom Sade. Od roku 1898 až 1918 pracoval ako redaktor novín "Nediľa" (po slovensky "Nedeľa") v Budapešti, ktoré vydávalo uhorské ministerstvo poľnohospodárstva, priemyslu a obchodu pre miestnych sedliakov v rusínskom dialekte. V dialekte okrem článkov z oblasti hospodárstva boli publikované diela karpatských, ukrajinských aj ruských spisovateľov (Taras Hryhorovyč Ševčenko, Marko Vovčok, Leonid Ivanovyč Hlibov, Osyp-Jurij Adaľbertovyč Feďkovyč, Stepan Vasyľovyč Rudanskyj, Vasyľ Semenovyč Stefanyk, Lev Nikolajevič Tolstoj, Anton Pavlovič Čechov...), ako aj publikácie z oblasti folklóru. Od roku 1908 k novinám "Nediľa" (po slovensky "Nedeľa") bol ako príloha vydávaný kalendár s názvom "Prijateľ seľan" (po slovensky "Priateľ sedliaka"). V roku 1898 publikoval v tzv. jazyčiji "Bukvar" (po slovensky "Šlabikár"), ktorý do roku 1910 mal 4 vydania. Mychajlo Andrijovyč Vrabeľ zomrel 4. januára 1923 v Budapešti.
Publikácie.
Mychajlo Andrijovyč Vrabeľ napísal mnoho článkov z oblastí histórie, kultúry, etnografie, folklóru aj spoločenského života karpatských Rusínov. Jeho prvé zápisy ľudových piesní boli publikované v časopise "Lystok" (po slovensky "Lístok"). V odbornom časopise "Etnographia" (po slovensky "Etnografia"), ktorý vychádzal v maďarčine od roku 1890, uverejnil článok o večerných posiedkach a o svadbách bačvanských Rusínov obsahujúci aj zápisy ľudových piesní a povesť o Matejovi Korvínovi.
Folklórne zbierky.
V roku 2014 boli v jednej knihy publikované obidve zbierky Mychajla Andrijovyča Vrabeľa, mecenáškou bola Natalia Hattas zo Spojených štátov.

</doc>
<doc id="733038" url="https://sk.wikipedia.org/wiki?curid=733038" title="Dmytro Mykolajovyč Verhun">
Dmytro Mykolajovyč Verhun

Dmytro Mykolajovyč Verhun (* 18. október 1871, Horodok, Rakúsko-Uhorsko, dnes Ukrajina† 3. september 1951, Houston, USA) bol ukrajinský literárny historik, publicista, novinár, spisovateľ a básnik. V rámci vedeckej činnosti sa zameriaval na karpatskorusínsku, resp. zakarpatskoukrajinskú literatúru a na promoskovsky orientovanú slavistiku.
Životopis.
Dmytro Mykolajovyč Verhun sa narodil 18. októbra 1871 v meste Horodok. V roku 1889 na Viedenskej univerzite obhájil záverečnú prácu na tému "Meletij Smotryckyj jak zachidno-ruskyj pysmennyk ta hramatyk" (po slovensky "Meletij Smotryckyj ako západnoruský spisovateľ a gramatik"). Od roku 1900 do roku 1905 vo Viedni vydával neoslovanofilský časopis "Slavianskij vek" (po slovensky "Slovanské storočie"). Zároveň sa zaoberal poéziouv roku 1901 v Ľvove publikoval zbierku "Červenorusskije otzvuki" (po slovensky "Červenoruské ohlasy") napísanú po rusky. Prispieval do ľvovského periodika "Beseda" (po slovensky "Beseda"). Kvôli proruskej orientácii ho sledovala rakúska polícia, ktorá ho v roku 1897 aj zatkla. Po tom, ako vydal prácu "Nemeckij Drang nach Osten v faktach i cifrach" (po slovensky "Nemecký Drang nach Osten v faktoch a v číslach"), ktorá bola preložená do viacerých jazykov, sa tlak zo strany rakúskej vlády na Verhuna zintenzívnil. Preto ho odmietli prijať ako lektora na Viedenskej univerzite, pričom miesto mal už predtým sľúbené. V zapätí na to sa vrátil do Ruska.
Od roku 1907 viedol slovanský oddiel novín "Novoje vremia" (po slovensky "Nový čas") v Petrohrade. V roku 1919 sa zúčastnil Parížskej mierovej konferencie, kde bol členom Karpatskoruského kongresu, ktorý sa usiloval o vytvorenie autonómnej Karpatskej Rusi. V roku 1921 sa presťahoval do Prahy, kde spočiatku prednášal ruštinu a slavistiku na vysokej škole. Potom pracoval na Ruskej pedagogickej univerzite Jána Amosa Komenského. Viedol tzv. ruské školstvo. Keď nacistické Nemecko začalo okupovať Československo, odišiel do Juhoslávie. Od roku 1945 žil v Spojených štátoch, kde bol profesorom na univerzite v Houstone.
Dmytro Mykolajovyč Verhun zomrel 3. septembra 1951 v Houstone.
Tvorba.
V roku 1901 "Literaturnyj kružok obščestva galicko-russkich studentov „Drug“ v Ľvove" (po slovensky "Literárny krúžok spoločnosti haličsko-ruských študentov „Drug“ v Ľvove") vydal jeho zbierku "Červenorusskije otzvuki" (po slovensky "Červenoruské ohlasy"). Vydavatelia chceli publikácii dať medzinárodný rozmer, preto zbierku hodnotili aj ruskí literárni kritici.
V jednej zo svojich básní opísal vlastné detstvo prežité v okolí Ľvova.

</doc>
<doc id="733039" url="https://sk.wikipedia.org/wiki?curid=733039" title="Andrij Petrovyč Deško">
Andrij Petrovyč Deško

Andrij Petrovyč Deško (* 1816 alebo 1821, Deškovycia, Rakúske cisárstvo, dnes Ukrajina† 1874, Petrohrad, Ruská ríša, dnes Rusko) bol pedagóg, historik, etnograf, folklorista a spisovateľ.
Životopis.
Andrij Deško sa narodil v roku 1821 v obci Deškovycia v rodine kňaza. Absolvoval bohoslovecký seminár v Užhorode. Počas štúdia napísal drámu "Požeža Mukačivskoji forteci, abo Novyj meč?" (po slovensky "Požiar mukačevskej pevnosti alebo Nový meč?").
Po tom, ako bol vysvätený za kňaz, určitý čas pôsobil v obci Velyki Lučky. Kvôli konfliktu s vedením eparchie bol v roku 1841 vylúčený z duchovenstva.
Andrij Deško pokračoval v štúdiu v Chuste. Študoval ďalej teóriu práva na univerzite v Pešti, kde sa v roku 1845 zoznámil s Michalom Baluďanským. S jeho podporou odišiel do Ruska, kde od roku 1847 žil a pôsobil do konca života. Napísal vtedy článok "O karpatskoj Rusi" (po slovensky "O karpatskej Rusi") venovaný arcibiskupovi Arsenijovi (rukopis sa nachádza v Národnej knižnici Ukrajiny).
Po absolvovaní štúdia na univerzite v Kamenci Podolskom. Neskôr od júna 1849 do roku 1855 učil latinčinu na gymnáziu v mestách Simbirsk (jeho kolegom a učiteľom ruštiny bol Nikolaj Alexandrovič Gončarov). V rokoch 1856 a 1859 učil latinčinu a gubernskom gymnáziu v Pskove.
V roku 1867 navštívil Etnografickú výstavu v Moskve. Začiatkom 70. rokov prišiel na Zakarpatskú Ukrajinu.
27. decembra 1863 získal vyznamenanie Rád sv. Stanislava II. stupňa. Stal sa členom dvoru a civilným radcom.
Andrij Deško zomrel v roku 1874 v Petrohrade.
Odborná činnosť.
S pomocou Michaila Petroviča Pogodina v roku 1855 vydal gramatiku maďarského jazyka, ktorá bola prvou v Rusku. Vytváral maďarsko-ruský slovník.
Karpatských Rusínov považoval za južnú vetvu ruského národa. Okrem histórie, etnografie a folklóru karpatských Rusínov skúmal tiež pôvod a históriu Maďarov vrátane historický vzťahov medzi Rusmi a Maďarmi.
Kvôli politickým dôvodom mu rakúska vláda nedovolili publikáciu maďarskej gramatiky na území Rakúskeho cisárstva.
Udržiaval blízke vzťahy s viacerými ruskými slavistami a zakarpatskými učencami, ktorým posielal ruskú odbornú literatúru.

</doc>
<doc id="733041" url="https://sk.wikipedia.org/wiki?curid=733041" title="Ján Jozef de Camillis">
Ján Jozef de Camillis

Ján Jozef de Camillis (* 7. december 1641, ostrov Chios, Osmanská ríša, dnes Grécko† 22. august 1706, Ruská Nová Ves, Habsburská monarchia, dnes Slovensko) bol grécko-katolícky eparcha a apoštolský vikár Mukačevskej eparchie od roku 1690. Pochádzal z gréckeho ostrova Chios. Stal sa autorom prvých rusínskych učebníc.
Životopis.
Pôvodom bol Grék. Narodil sa 7. decembra 1641 na ostrove Chios. Študoval na gréckom kolégiu v Ríme. Na kňaza bol vysvätený v roku 1666. Nejakú dobu pôsobil ako misionár v Albánsku. Dochádzalo k stálemu boju o vplyv na Mukačevskú eparchiu medzi Egerským eparchom a Ostrihomským eparchom.
Nestály vývoj v únii na Podkarpatskej Rusi narúšal proces rekatolizácie vedenej kardinálom Leopoldom Koloničom, podľa ktorého tzv. ruskí eparchovia konali nepredvídateľne. Leopold Kolonič navrhol rímskemu pápežovi a panovníkovi, aby za mukačevského eparchu bol vymenovaný Ján Jozef de Camillis. Ján Jozef de Camillis získal vzdelanie vo Vatikáne a prejavoval sa ako spojenec katolicizmu a ako šikovný organizátor cirkevných záležitostí. V marci 1690 sa stal mukačevským eparchom a zároveň aj cisárskym radcom cisára Leopolda I. To mu malo zabezpečiť autoritu ako hlavnému predstaviteľovi gréckokatolíkov na Podkarpatskej Rusi.
V roku 1670 došlo k roztržke medzi ním a majiteľom mukačevského panstva Františkom II. Rákoczim, ktorý ho z Mukačeva vyhnal. Preto bola rezidencia eparchu premiestnená do františkánskeho kláštora v Prešove.
V rokoch 1689 a 1690 pôsobil na pozícii vikára Mukačevskej eparchie. Na miesto pôsobenia ho ako sekretár a prekladateľ sprevádzal Adrijan Kosakovskyj, ktorého odporcovia otrávili v roku 1695. Pracoval vo vatikánskej knižnici a pôsobil ako generálny prokurátor baziliánov v Ríme. 5. novembra 1689 ho pápež Alexander VIII. menoval na pozíciu apoštolského vikára v Mukačeve a titulárneho biskupa v Sebastii a v Kilikii v Malej Ázii.
Ján Jozef de Camillis ako hlavný predstaviteľ zjednotenej cirkvi a cisársky radca sa usiloval o zlepšenie pozície cirkvi v regióne. Dosiahol rad privilégií pre grécko-katolícke duchovenstvo a sľúbil ochranu pre tých sedliakov, na ktorých by bolo vyvíjané násilie. Oproti svojim predchodcom častejšie navštevoval bežných ľudí v mestách aj na vidieku a vyzýval ich, aby prešli na stranu Užhorodskej únie. Často organizoval zhromaždenia duchovenstva, od členov ktorého požadoval, aby zvyšovali úroveň svojho vzdelania a kultúry, ako aj zdvorilo pristupovali k veriacim. To, malo viesť k zvýšeniu autority grécko-katolíckej cirkvi. Keď však s týmto prístupom ľudia neprijímali jeho kroky, eparcha vyvíjal aj nátlak. Rozšíreniu únie v eparchii venoval značné úsiliekoncom 17. storočia sa tak únia rozšírila do Berežskej, do Ugočskej aj do Marmarošskej župy.
Hoci bol pôvodom Grék, ovládal a podporoval cirkevnú slovančinu. Ako prvý začal publikovať knihy v cirkevnej slovančine, resp. v rusínčine"Katechyzm" (po slovensky "Katechizmus") a "Azbuka".
Ján Jozef de Camillis zomrel 22. augusta 1706 v Ruskej Novej Vsi. Údaje o mieste úmrtia sa líšia. Ivan Pop označuje ako miesto úmrtia Ruskú Novú Ves. Po jeho smrti došlo k zmenám kyjevsko-haličského vplyvu v histórii Mukačevskej eparchie. Zatiaľ čo uhorské vedenie rímskokatolíckej cirkvi v Ostrihome dovtedy „využívalo“ Haličanov, tak po apoštolskom vikariáte Mukačevskej eparchie vyhľadávali kandidátov na biskupov a podporu kanonického vzniku samostatnej Mukačevskej eparchie medzi Kyjevsko-Haličskými úniovými metropolitmi, pričom eparchia mala predstavovať nástroj na vymanenia sa spod latinského Egeru.

</doc>
<doc id="733042" url="https://sk.wikipedia.org/wiki?curid=733042" title="Liga národov žien UEFA 2023/2024">
Liga národov žien UEFA 2023/2024

Liga národov žien UEFA 2023/2024 bol prvý ročník Liga národov žien UEFA, medzinárodnej súťaže ženských futbalových reprezentácií, z členských asociácií UEFA. Ligová časť sa hrala od septembra 2023 do decembra 2023 a finálový turnaj sa hral vo februári 2024. Výsledok tejto súťaže určil nasadenie tímov do kvalifikácie Majstrovstiev Európy žien 2025 a ktoré dva národné tímy sa kvalifikujú na Letné olympijské hry 2024 v Paríži.
Formát.
Súťaž sa začala ligovou fázou, v ktorej boli národné tímy rozdelené do troch líg (A, B a C) na základne koeficientu UEFA. V Lige A a B bolo 16 tímov rozdelených do 4 skupín, v Lige C boli ostatné tímy rozdelené do skupín so štyrmi alebo troma tímami.
V každej skupine sa hralo systémom každý s každým, doma a vonku. Víťazky skupín v Lige A postúpili do play-off fázy, kde hrali semifinále, finále a o 3. miesto. Losovanie rozhodlo dvojice, ktoré sa proti sebe stretli v semifinále a ktorý tím z dvojice hral doma, a tiež kto bude hostiť finále a zápas o 3. miesto. Dva najlepšie tímy v Lige národov sa kvalifikovali na Letné olympijské hry v Paríži. 
Súťaž okrem toho zahŕňala zápasy o postup/zostup, ktoré sa prejavili v kvalifikácii na Euro 2025 žien UEFA (ktorá používa identickú ligovú štruktúru). Víťazi skupín líg B a C automaticky postúpili, zatiaľ čo tímy na štvrtom mieste v ligách A a B, ako aj najnižšie umiestnený tretí tím v lige B, automaticky zostúpili. Zápasy o postup/zostup sa tiež hrali doma a vonku, súbežne s finále Ligy národov, aby sa určilo, ktoré tímy postúpia, zostúpia alebo zostanú vo svojich príslušných ligách. Tímy Ligy A, ktoré sa umiestnili na treťom mieste, hrali s tímami, ktoré sa umiestnili na druhom mieste v Lige B, zatiaľ čo tri najlepšie umiestnené tímy na treťom mieste v Lige B hrali s tromi najlepšie umiestnenými tímami, ktoré sa umiestnili na druhom mieste v Lige C. Tímy z vyšších líg boli nasadené tak, aby odvety hrali doma. V dvojzápasoch vyhral tím, ktorý strelil celkovo viac gólov. Ak bol celkový výsledok vyrovnaný, hralo sa predĺženie (pravidlo o góly vonku sa neuplatňovalo). Ak skóre zostalo po predĺžení vyrovnané, o víťazovi sa rozhodlo v penaltovom rozstrele.
Rozhodujúce body pre poradie v skupine.
Ak majú dva alebo viac tímov v tej istej skupine rovnaký počet bodov po dokončení ligovej fázy, použijú sa nasledujúce kritériá pre rozhodovanie o remíze:
Kritériá pre poradie v lige.
Individuálne ligové poradie sa stanovuje podľa nasledujúcich kritérií:
Pri zostavovaní poradia tímov v Lige C, ktorá môže byť zložená z rôznych veľkostných skupín, sa výsledky proti tímom na štvrtom mieste v týchto ligách neberú do úvahy pri porovnávaní tímov na prvom, druhom a treťom mieste v ich príslušných skupinách. 
Poradie štyroch najlepších tímov v Lige A sa určuje na základe ich umiestnenia vo finále Ligy národov. 
Kritériá pre celkové poradie.
Celkové poradie Ligy národov UEFA je stanovené takto: 
Harmonogram.
Súťaž sa hrala od septembra 2023 do februára 2024. Začala sa ligovou fázou a skončila finále Ligy národov a súbežne hranými zápasmi o postup/zostup. Nižšie je uvedený rozpis zápasov Ligy národov žien UEFA v sezóne 2023 – 2024.
Nasadenie tímov.
Všetkých 55 národných tímov UEFA mohlo podať prihlášku do súťaže najneskôr do 23. marca 2023, ktorá zároveň slúžila ako prihláška do kvalifikácie žien na Majstrovstvá Európy žien 2025. Celkovo sa do súťaže prihlásilo 51 tímov. Rusko sa do súťaže nemohlo prihlásiť, pretože ruské tímy boli od 28. februára 2022 na dobu neurčitú suspendované zo súťaží UEFA a FIFA kvôli invázii ich krajiny na Ukrajinu.
Gibraltár, Lichtenštajnsko a San Maríno sa do súťaže neprihlásili, čo znamenalo, že sa nemohli kvalifikovať na Majstrovstvá Európy žien UEFA 2025.
Losovanie rozdelenia tímov sa uskutočnilo 2. mája 2023 o 13:00 v meste Nyon vo Švajčiarsku. Tímy boli rozdelené do Líg A, B a C na základne ich koeficientu ženských tímov UEFA. Tímy boli v Lige A a B rozdelené do 4 košov po 4 tímy a v Lige C do 3 košov po 5 tímov a jedného koša so 4 tímami. Z politických dôvodov nemohli byť do rovnakej skupine vyžrebované Azerbajdžan a Arménsko, a tiež Ukrajina a Bielorusko. Kvôli zimným obmedzeniam mohla skupina v Lige A obsahovať maximálne dva tímy z vymenovaných: Švédsko, Nórsko a Island, a v Lige C dva tímy z vymenovaných: Estónsko, Faerské ostrovy, Lotyšsko a Litva. Kvôli obmedzeniu nadmerného cestovania mohol byť s Kazachstanom vyžrebovaný iba jeden tím z tímov: Andorra, Faerské ostrovy a Malta. 
Liga A
Liga B
Liga C
Liga A.
Skupina A1.
Zdroj:
Skupina A2.
Zdroj:
Skupina A3.
Zdroj:
Skupina A4.
Zdroj:
Finálový turnaj.
Žrebovanie, ktoré určilo semifinálové dvojice, a ktorým bol určené domáce tímy bolo 11. decembra 2023.
O 3. miesto.
Keďže Francúzsko, ktoré sa automaticky kvalifikovalo ako hostiteľ olympijských hier, sa dostalo do finále, rozstrel o tretie miesto určil druhý tím, ktorý sa kvalifikoval na olympiádu popri Španielsku.
Liga B.
Skupina B1.
Zdroj:
Skupina B2.
Zdroj:
Skupina B3.
Zdroj:
Skupina B4.
Zdroj:
Poradie tímov na tretích miestach.
Zdroj:
Liga C.
Skupina C1.
Zdroj:
Skupina C2.
Zdroj:
Skupina C3.
Zdroj:
Skupina C4.
Zdroj:
Skupina C5.
Zdroj:
Poradie tímov na druhých miestach.
Kvôli rôznemu počtu tímov v skupinách Ligy C, výsledky zápasov proti tímom zo štvrtého miesta tabuľky sa nepočítali do poradia tímov na druhých miestach.
Baráž.
Žrebovanie, ktoré určilo dvojice pre zápasy o postup/zostup sa konalo 11. decembra 2023.
Konečné poradie.
Konečné poradie bolo vypočítané na základe výsledkov tímov v lige a bolo použité na nasadenie tímov pri žrebovaní kvalifikácie Majstrovstiev Európy žien 2025.
Liga A
Liga B
Liga C
Kvôli rozdielnemu počtu tímov v skupinách Ligy C, pri konečnom poradí tímom na prvom, druhom a treťom mieste sa nepočítajú zápasy proti tímu na štvrtom mieste.

</doc>
<doc id="733044" url="https://sk.wikipedia.org/wiki?curid=733044" title="László Szabó (herec)">
László Szabó (herec)

László Szabó (* 24. marec 1936, Budapešť) je maďarský herec, režisér a scenárista pôsobiaci vo Francúzsku. Od roku 1952 hral vo viac ako 120 filmoch.
Životopis.
Ako herec začal v tínedžerskom veku počas 50. rokov. V roku 1956 opustil Maďarsko a presťahoval sa do Paríža, kde sa spriatelil s členmi okolo časopisu Cahiers du cinéma. Práve jeho priatelia mu ponúkli prvé filmové úlohy. Objavil sa vo filmoch ako "Bratranci" ​​​​(1959), "Na dva západy" (1959), "Vojačik" (1960), "Žiť svoj život" (1962), "Bláznivý Petríček" (1965) "a Made in USA" (1967). Neskôr Szabó spestril svoju kariéru účinkovaním vo filme "Spoveď" (1970) v réžii Costa-Gavrasa. Ako režisér natočil niekoľko filmov, vrátane "Les Gants blancs du diable" (1973), "Zig zig" (1975) "David, Thomas et les autres" (1985) a "Az ember, aki nappal aludt" (2003), pričom druhý menovaný sa nakrúcal v Maďarsku. Zároveň pokračoval v intenzívnej hereckej kariére s vedľajšími úlohami vo filmoch "L’affiche rouge" (1976), "Le convoi de la peur" (1977), "Judith Therpauve" (1978), "Girls" (1980), "Posledné metro" (1980), "Vášeň" (1982) alebo "Les nuits de la pleine lune" (1984). Často hrával po boku režisérov novej vlny, medzi ktorými boli François Truffaut, Jean-Luc Godard, Eric Rohmer či Jacques Rivette.

</doc>
<doc id="733050" url="https://sk.wikipedia.org/wiki?curid=733050" title="Pyrrhický tanec">
Pyrrhický tanec

Pyrrhický tanec ("pyrrhichios, pyrrhiché") bol starogrécky tanec ozbrojených mužov, často veľmi zložitý. Bol výtvorom dórskeho národa na Kréte a v Sparte. Tancoval sa za zvuku dvojitého aulosu.
Pyrrhický tanec, ktorý sa dostal do Grécka z Kréty (pôvod na Kréte mu pripisoval Eforos, rovnako ako spartský historik Sósibios, ktorý ho okrem s Dioskúrmi spájal i s rôznymi ďalšími hrdinami alebo božstvami), bol podľa Platóna sledom rôznych fáz bitky. V Grécku bol najskôr uvádzaný ako sólový tanec v Sparte a neskôr sa stal v Aténach tancom skupinovým: dva rady tanečníkov „čelili“ sebe navzájom. Jedno z najznámejších uvedení pyrrhického tanca sa konalo vtedy, keď choreuti (tanečníci) bránili boha Dia dieťaťa pred útokmi Krona. Praktizovaný v Sparte (za zvukov dvojitej flauty) bol súčasťou vojenského výcviku. Filozof Sokrates uviedol, že najlepší tanečník je zároveň najlepším bojovníkom. Podľa Plutarcha táto forma tanca poskytovala „"nedefinovateľný stimul, ktorý rozdúchaval odvahu a dodával silu vytrvať na cestách cti a statočnosti."“ Na Panathénaiách aténski regrúti predvádzali menej bojové verzie pyrrhického tanca na pamiatku Aténinho zhromaždenia olympských síl poraziť Gigantov, čo bolo symbolom predcivilizácie. Hudobný teoretik Aristoxenos uviedol, že tento tanec sa predvádzal za najlepšej hudby a najprísnejších rytmov.
V 5. storočí pred Kr. (počas klasického obdobia) je pyrrhický tanec, podobne ako iné ozbrojené tance, už doložený v celom gréckom svete v rôznych formách a účeloch, vojenských aj nevojenských, napríklad zobrazený na atických vázach ho často tancujú ženy a nie muži (boli to často profesionálni tanečníci (obvykle otroci a hetéry), ktorí ním obstarávali zábavu na hostinách.). V tomto období aj grécki sochári zobrazovali pôvab a svalnatosť Amazoniek predvádzajúcich vojnový tanec. Xenofón vo svojom diele Anabasis (kniha VI, kap. I.) uvádza: „"Paflagonci boli ohromení, keď videli všetky tieto tance, ktoré predvádzali ozbrojení muži. Mysos, keď si všimol ich úžas, presvedčil jedného z Arkáďanov, ktorý mal tanečnicu, aby mu ju dovolil priviesť; čo aj urobil, keď ju obliekol čo najkrajšie a dal jej ľahký štít. Tancovala pyrrhický tanec s veľkou obratnosťou, pri čom sa ozval veľký potlesk; a Paflagonci sa pýtali, či aj tá žena útočí s ich vojskami. Ostatní odpovedali, že to boli ony, kto vyhnal kráľa z ich tábora."“
Zmeny pyrrhického tanca ilustrovali i zmeny v stredomorských spoločnostiach, najmä po Peloponézskej vojne (431 – 404 pred Kr.) a po hrdinských činoch Alexandra Veľkého od roku 338 pred Kr. do jeho smrti 10. júna 323 pred Kr. Rodové adaptácie na pokrývky hlavy, bojové čižmy a brnenie umožnili ženám tancovať vojenské tance. Naproti tomu medzi horalmi v Macedónsku a Tesálii zostal pyrrhický tanec androcentrickým prejavom. V roku 50 pred Kr. Julius Caesar, ktorý dal prestavať Circus Maximus, nechal predviesť pyrrhický tanec v Ríme, kde jeho kroky predvádzali bitýnske deti zo západnej Anatólie. Tanec, ktorý niekedy predvádzali skupiny odsúdených zločincov, dramatizoval mýty o Dionýzovi, Ikarovi a Paridovi (podľa jednej z legiend bol mladý a krásny pastier Paris nadšený Heleninou fyzickou dokonalosťou, keď ju videl tancovať pyrrhický tanec na námestí Sparty). Pyrrhický tanec sa tancoval ešte aj za cisára Hadriána a v Sparte až do 2. storočia ako súčasť výcviku dospievajúcich mužov.

</doc>
<doc id="733051" url="https://sk.wikipedia.org/wiki?curid=733051" title="Veľká cena Rakúska 2025">
Veľká cena Rakúska 2025

Veľká cena Rakúska 2025 (oficiálne angl. Formula 1 MSC Cruises Austrian Grand Prix 2025), ktorá sa uskutočnila 29.júna 2025 na pretekárskom okruhu Red Bull Ring v Spielbergu. Preteky sa konali ako jedenáste v poradí, v sezóne 2025 šampionátu Formuly 1.
Hlavné preteky.
Kvalifikácia.
Kvalifikácia na hlavné preteky sa uskutočnila 28. júna 2025 o 16:00 miestneho času ().
Hlavné preteky.
Hlavné preteky sa uskutočnili 29. júna 2025 o 15:00 miestneho času ().
Priebežné poradie šampionátu.
Poradie šampionátu jazdcov
Poradie šampionátu konštruktérov

</doc>
<doc id="733054" url="https://sk.wikipedia.org/wiki?curid=733054" title="Franz Bydlinski">
Franz Bydlinski

Franz Bydlinski (* 20. november 1931, Rybnik, Druhá poľská republika† 7. február 2011, Gran Canaria, Kanárske ostrovy) bol rakúsky právnik, právny vedeccivilista a univerzitný profesor. Bol významnou osobnosťou rakúskej i kontinentálnej vedy súkromného práva. V rokoch 1963 až 1989 bol šéfredaktorom časopisu "Juristische Blätter".
Je dvojnásobným laureátom Ceny Theodora Körnera a Ceny kardinála Theodora Innitzera. Bol členom Rakúskej akadémie vied a korešpondentom Akadémie vied v Göttingene, Poľskej akadémie vied a Bavorskej akadémie vied. Je držiteľom viacerých čestných doktorátov: Salzburg, Mníchov, Katovice a v roku 2000 mu bol titul doctor honoris causa udelený aj Trnavskou univerzitou v Trnave.
Život.
Bydlinski sa narodil v roku 1931 v sliezskom Rybniku. Jeho otec bol Poliak, matka Nemka. Počas druhej svetovej vojny sa jeho rodina presťahovala do Knittelfeldu v Štajersku, kde v roku 1950 ukončil strednú školu. Na jeseň roku 1950 začal Bydlinski študovať právo v Grazi, kde sa stretol so svojím budúcim akademickým učiteľom Walterom Wilburgom. Wilburg Bydlinského vymenoval za svojho asistenta. Po získaní doktorátu z práva (1954) sa v roku 1957 habilitoval na Právnickej fakulte Univerzity v Grazi. Po mimoriadnej profesúre v Grazi (1960 až 1963) prijal v roku 1963 riadnu profesúru v Bonne, kde pôsobil až do letného semestra 1967. Od 1. apríla 1967 až do odchodu do dôchodku v októbri 2000 bol riadnym profesorom občianskeho práva na Právnickej fakulte vo Viedni. Zomrel 7. február 2011 počas dovolenky na Gran Canaria.
Dielo.
Bydlinski sa venoval širokej množine tém zo súkromného práva. Napísal najmenej 25 knižných publikácií a 148 štúdií a článkov v odborných časopisoch a zborníkoch. Zaujali už jeho práce k princípu rovnosti v rakúskom súkromnom práve ("Der Gleichheitsgrundsatz im österreichischen Privatrecht"; 1961) a k problémom spôsobenia škody (nem. "Probleme der Schadensverursachung nach deutschem und österreichischem Recht"; 1964). Pozornosť vzbudila aj monografia „Súkromná autonómia a objektívne základy záväzkového právneho úkonu“ (nem. "Privatautonomie und objektive Grundlagen des verpflichtenden Rechtsgeschäfts") z roku 1967.
Okrem civilistiky sa Bydlinski venoval aj metodológii práva. Vrcholom Bydlinského metodologických výskumov sú tri monografie: „Právna metodológia a pojem práva“ (nem."Juristische Methodenlehre und Rechtsbegriff"; 1982), „Základné právne princípy“ (nem."Fundamentale Rechtsgrundsätze"; 1988) a „Systém a princípy súkromného práva“ (nem. "System und Prinzipien des Privatrechts"; 1996). Významné je tiež spracovanie práva kúpnej zmluvy v druhom vydaní Klangovho komentára.

</doc>
<doc id="733056" url="https://sk.wikipedia.org/wiki?curid=733056" title="Solčiansky potok (prítok Vyšehradného potoka)">
Solčiansky potok (prítok Vyšehradného potoka)

Solčiansky potok je krátky vodný tok v pohorí Žiar a v Hornonitrianskej kotline na území okresu Prievidza. Je to ľavostranný prítok Vyšehradného potoka v povodí rieky Nitry s dĺžkou približne 2,6 km a je tokom V. rádu. 
Priebeh toku.
Potok pramení na západnom okraji strednej časti pohoria Žiar, v geomorfologickom podcelku Vyšehrad, na západných výbežkoch Vyšehradu (), v nadmorskej výške približne Prameň sa nachádza v okrajovej časti lesného porastu, v lokalite Čertova, odkiaľ tečie západným smerom. Opúšťa pohorie Žiar a jeho podcelok Vyšehrad a pokračuje Hornonitrianskou kotlinou a jej podcelkom Prievidzská kotlina. Tečie juhozápadným smerom zvlnenou krajinou cez lokalitu Balaškova a Čertov pasienok, pod ktorým priberá významnejší ľavostranný prítok. Pred osadou Solka priberá menší ľavostranný potok a následne vteká do jej intravilánu. Centrom pokračuje na juhozápad, kde po opustení miestnej časti ústí v nadmorskej výške približne do Vyšehradného potoka. Potok patrí do širšieho povodia rieky Váh. 
Potok pramení a celou dĺžkou preteká iba katastrálnym územím Solky, patriacej k obci Nitrianske Pravno v okrese Prievidza v Trenčianskom kraji.

</doc>
<doc id="733058" url="https://sk.wikipedia.org/wiki?curid=733058" title="Andrej Deško">
Andrej Deško



</doc>
<doc id="733069" url="https://sk.wikipedia.org/wiki?curid=733069" title="Dmytro Verhun">
Dmytro Verhun



</doc>
<doc id="733078" url="https://sk.wikipedia.org/wiki?curid=733078" title="Alain Cuny">
Alain Cuny

Alain Cuny (* 12. júl 1908, Saint-Malo – † 17. máj 1994, 14. parížsky obvod) bol francúzsky herec. Počas svojej kariéry hral rôznorodé role v okolo 70 filmoch. Alain Cuny zomrel 17. mája v Paríži v nemocnici Cochin vo veku 85 rokov.
Životopis.
Navštevoval lekársku fakultu s úmyslom stať sa psychiatrom, no neskôr sa rozhodol pre Parížsky umelecký inštitút a stal sa maliarom. K filmovému priemyslu sa dostal ako kostýmový výtvarník a scénograf pre režisérov ako Alberto Cavalcanti či Jacques Feyder a zároveň navštevoval herecké školy. Koncom 30. rokov 20. storočia začal hrať profesionálne, najprv v divadle a neskôr aj vo filme. Svoju prácu rozdeľoval medzi Francúzsko a Taliansko, striedajúc romantické úlohy a záporné role. Jednou z jeho najznámejších interpretácii zostáva rola Steinera, komunistického intelektuála vo filme Federica Felliniho "Sladký život" (1960). Okrem Felliniho spolupracoval s rôznymi umelcami, ako napr. Luis Bunuel, Marcel Carnè alebo Louis Malle. Medzi ďalšie filmy, v ktorých Cuny hral patria aj "Milenci" (1958), "Mliečna dráha" (1969) či "Le Christ s'est arrêté à Eboli" (1979). Účinkoval aj v snímke "Emanuela" (1974) od Justa Jaeckina, ktorá vtedy zaznamenala obrovský úspech. V divadle Cuny hral v Shakespearových klasikách a v drámach Paula Claudela. Ako herec bol aktívny až do svojej smrti v roku 1994.

</doc>
<doc id="733079" url="https://sk.wikipedia.org/wiki?curid=733079" title="Jennie Carignanová">
Jennie Carignanová

Gen. Jennie Carignanová (neprechýlene Jennie Carignan; * 19. júl 1968, Val-des-Sources, Quebec) je kanadská generálka. Od júla 2024 je náčelníčka Generálneho štábu Kanadských ozbrojených síl.
Životopis.
Svoje štúdium na Royal Military College of Canada začala v roku 1986. V roku 1990 sa stala súčasťou Canadian Military Engineers.
Získala tiež magisterský titul z Université Laval a z amerických škôl United States Army Command and General Staff College a School of Advanced Military Studies. Získala tiež čestný doktorát z Université Laval a Huntington University.
V roku 2008 sa stala prvou ženou veliacou ozbrojenej jednotke. Pôsobila v Afganistane, Iraku, Sýrii, Bosne a Hercegovine. V rokoch 2021 až 2024 bola "Chief of Professional Conduct and Culture". V roku 2021 bola povýšená do hodnosti generálporučík.
Náčelníčka Generálneho štábu.
Do funkcie náčelníka Generálneho štábu ju 3. júla 2024 nominoval predseda vlády Justin Trudeau. Postu sa oficiálne ujala 18. júla 2024. Ceremónia prebehla v Canadian War Museum v Ottawe, viedla ju generálna guvernérka Mary Simonová. Carignanová je prvá žena v tejto funkcii. Jej predchodcom vo funkcii bol generál Wayne Eyre.

</doc>
<doc id="733082" url="https://sk.wikipedia.org/wiki?curid=733082" title="Vojny Alexandra Veľkého">
Vojny Alexandra Veľkého

Vojny Alexandra Veľkého predstavovali súhrn vojenských bitiek a ťažení v rokoch 334 až 323 pred Kristom a to pod velením macedónskeho kráľa Alexandra III. Veľkého. Ich dôsledkom bolo vybudovanie rozľahlého impéria ako jedného z tých najväčších až na troch kontinentoch a to presnejšie na pôde Európy, Ázie a Afriky.
Mladý kráľ Macedónie menom Alexander III. získal panovnícky stolec roku 336 pred Kristom, presnejšie v čase skonu vlastného otca Filipa II. Macedónskeho. Podarilo sa mu zdediť mimoriadne výkonnú armádu, pričom tá v období do desiatich rokov úspešne dobyla rozľahlé územie Staroperzskej ríše, pričom vybudovala také impérium, ktoré siahalo od Grécka až po rieku Indus v južnej Ázii. Napriek tomu, že sa Alexandrova ríša rozpadla krátko po jeho smrti, jej kultúrny vplyv zanechal trvalú stopu v celom regióne.
Vláda Filipa II. a Macedónia na vzostupe.
Macedónsky kráľ Filip II., ktorý vládol v rokoch 359 až 336 pred Kristom, sa po svojom nástupe na panovnícky stolec zaslúžil o prebudovanie armády. Celú armádu tvorila ťažká pechota v podobe faláng, ktorých vojaci boli ozbrojení kopijami. V čase jeho panovania si jeho armáda vydobyla vojenský úspech uprostred obliehaní, ktorých cieľom bolo získať moc nad územím Tesálie, Ilýrie a Trácie. Roku 336 pred Kristom, teda presne v čase vojenských príprav smerom do Perzie, bol však macedónsky kráľ menom Filip II. zavraždený rukou jedného z osobných strážcov.
Prológ Alexandrových výbojov.
Vojenská invázia macedónskych armád pod velením novozvoleného kráľa Alexandra III. ako syna Filipa II. sa začala roku 334 pred Kristom. Stalo sa tak po vylodení jeho vojakov na pobreží polostrova Malá Ázia blízko mesta Trója. Jeho armáda mala silu 37 000 mužov. Išlo presnejšie o 5 000 jazdcov, 24 000 gréckych a macedónskych pešiakov, taktiež 8 000 pomocných oddielov, ku ktorým patrili jednak lukostrelci, prakovníci, vrhači oštepov, zvedi a ženisti, ktorí viedli obliehacie stroje. Zároveň sem boli zaradení dokonca administratívni pracovníci a zdravotníci. Práve na území polostrova Malá Ázia sa k jeho armáde pripojili taktiež 10 000 vojakov, ktorý boli na toto územie vyslaní ešte v časoch vlády jeho otca, macedónskeho kráľa Filipa II.
Prvý raz sa armáda Alexandra III. Macedónskeho postavila zoči-voči tej perzskej začiatkom leta roku 334 pred Kristom pri rieke Granikos (Kocabas, Turecko). Navrhol sa taktiež plán zabitia Alexandra zo strany perzskej armády, ktorý však zlyhal práve vtedy, keď perzské oddiely nevedeli udržať líniu proti macedónskej kavalérii. Do jari roku 333 pred Kristom sa armáde macedónskeho kráľa Alexandra podarilo úspešne prinútiť až 30 miest v Anatólii k poddaniu sa voči jeho moci.
Výraznejší odpor našli Alexandrove sily iba pri Miléte a Halikarnase, ktorý obsadili perzskí vojaci. Alexander sa však prejavil ako zhovievavý dobyvateľ. Vydal rozkaz, aby nedošlo k žiadnemu drancovaniu. Zároveň sa vyhol požadovaniu tribútov nad rámec tých, ktoré platilo miestne obyvateľstvo Peržanom. Okrem tohto sa podarilo Alexandrovi zachovať v plnom rozsahu perzské správne inštitúcie. Ak sa mu provincie vzdali dobrovoľne, ponechal dokonca satrapov v ich úradoch.
Cesta k dobytiu Blízkeho východu.
Bitka pri Isse.
"Bližšie informácie v hlavnom článku: Bitka pri Isse"
V období jesene roku 333 pred Kristom sa stretli obidve znepriatelené armády v blízkosti mesta Issos pri pobreží severovýchodného cípu Stredozemného mora. Kľúčové vojenské víťazstvo macedónskych armád skoncovalo s maloázijskou fázou ťaženia Alexandra Veľkého. Dôsledne sa jeho vojskám otvorila cesta dobytia územia Sýrie a Egypta.
Vojenské dobytie Egypta a Levanty.
Po vytlačení perzskej armády pod velením Daeria III. z dynastie Achajmenovcov sa rozhodol Alexander Veľký pokračovať vo vojenskom ťažení smerom na juh, aby tak mohol nadobro skoncovať s hrozbou sily perzského loďstva proti Grécku. Keďže nemal k dispozícii vlastné vojenské loďstvo, vydal rozkaz, podľa ktorého mala jeho armáde za cieľ dobyť všetky stredomorské prístavné mestá pod perzskou nadvládou. V čase jari roku 332 pred Kristom začali macedónske vojenské oddiely s obliehaním veľkého prístavného mesta Tyros. Náčelníci tohto fenického mesta však odmietli otvoriť brány macedónskej armáde, čím Alexandrovi nezostalo nič iné, než viesť obliehanie proti mestu. Obliehanie trvalo dovedna až sedem mesiacov, kým mesto padlo do rúk macedónskych vojakov. Toto obliehanie bolo vo vojenskej historiografii známe vďaka tomu, že po materiálnej ale aj ľudskej stránke spôsobilo obidvom bojujúcim stranám, teda macedónskej a perzskej skutočne veľké straty.
V auguste roku 332 pred Kristom však mesto konečne padlo, pričom samotný Alexander vydal rozkaz zmasakrovať až 8 000 obyvateľov, pričom 3 000 dal uvrhnúť do otroctva. Počas vojenského postupu smerom na juh sa macedónske vojská vyhli odporu. Vojenským obkľúčením a následne dlhom dobytí mesta Tyros zo strany macedónskych vojakov došlo k definitívnemu koncu odporu perzského loďstva v oblasti Stredomoria.
Ešte v období zimy roku 331 pred Kristom vyhlásil veštec z prostredia Amonovho chrámu samotného Alexandra Macedónskeho za legitímneho faraóna Egypta. Následne došlo k tomu, že roku začiatkom novembra roku 332 pred Kristom sa podarilo macedónsko-gréckym vojskám preniknúť do Egypta. V polovici mesiaca toho istého roku sa dal macedónsky kráľ Alexander Veľký tentoraz už sám slávnostne korunovať za vládcu. Rok po korunovačnom akte založil mesto Alexandria. Samotný Alexander bol uctievaný ako osloboditeľ, ktorý skoncoval s perzskou nadvládou v Egypte. Navyše bol tamojšími obyvateľmi vyhlásený za syna egyptského boha Amona.
Definitívne zlomenie moci Achamenojcov.
Bitka pri Gaugamelách.
"Bližšie informácie v hlavnom článku: Bitka pri Gaugaméle"
Dňa 30. septembra alebo 1. októbra roku 331 pred Kristom došlo k ďalšiemu vojenskému stretu medzi macedónsko-gréckou armádou na jednej strane a perzskej na strane druhej pri Gaugaméle. Išlo o kľúčové stretnutie Alexandra Veľkého, ktorý definitívne premohol perzského kráľa Daeria III. z dynastie Achajmenovcov. Práve na pláni pri Gaugaméle došlo k definitívnemu rozpadu vojenskej moci Staroperzskej ríše, pričom macedónskemu kráľovi Alexandrovi III. Veľkému už nič nestálo v ceste k jej opanovaniu.
Prienik smerom do Skýtie.
Roku 329 pred Kristom, teda práve v čase po opanovaní územia Staroperzskej ríše a následnom prezimovaní macedónskych armád v pohorí Hindúkuš, sa Alexander Veľký vydal smerom do Strednej Ázie. Jeho vojskám sa podarilo úspešne podmaniť si územie Partie (Skýtia) a Sogdiany, kde úspešne potlačil výboje tamojších skýtskych kmeňov. Jeho armáda pokračovala vojenským pochodom smerom cez Marakandu (Samarkand) a následne do Buchary. Roku 327 pred Kristom si macedónske oddiely úspešne podmanili taktiež územie Baktrie, dôsledkom čoho prenikli až na územie terajšieho Kábulu. Koncom jari roku 327 pred Kristom sa podarilo macedónskym vojakom znovu prekonať pohorie Hindúkuš. Následne koncom toho istého roka začali Alexandrovi velitelia plánovať nové vojenské ťaženia smerom do Indie.
Epilóg Alexandrovej expanzie pri rieke Indus.
Roku 326 pred Kristom vtrhli ozbrojené armády pod velením Alexandra Veľkého do údolia rieky Indus. Uprostred zimných mesiacov sa podarilo Alexandrovým oddielom presunúť sa smerom k mestu Taxila, pričom práve tam panoval vladár menom Omfis, ktorý však odovzdal macedónskemu kráľovi vlastné územie bez vzdoru. Alexander Veľký mal v pláne podrobiť si taktiež menšie štáty v oblasti Pandžábu. Tu sa mu však vzoprel miestny panovník menom Poros. V máji roku 326 pred Kristom sa podarilo armáde Alexandra Veľkého zvíťaziť na bojovom poli nad vojskom samotného panovníka uprostred bitky pri Hydaspes (Jhelum). Samotný Alexander prijal Pora za svojho vlastného vazala. Následne vydal rozkaz pokračovať vo vojenskej expanzii smerom do údolia rieky Indus. Koncom júna roku 326 pred Kristom však došlo k vzbure vojakov jeho vlastnej armády, pričom práve samotní ozbrojenci odmietli pre vyčerpanie pokračovať v boji. Zároveň žiadali návrat smerom domov. Macedónsky kráľ Alexander Veľký napokon súhlasil a následne začal sťahovať v priebehu novembra toho istého roku vojská späť.
Vojenský pochod späť do Babylonu.
Po vojenskej vzbure v blízkosti rieky Indus sa Alexander III. rozhodol vydať rozkaz pre ústup. V júni roku 325 pred Kristom sa podarilo macedónskemu vojsku doraziť až k Patalám. Armáda sa rozdelila do troch skupín. Prvú vojenskú skupinu viedol samotný Alexander a to z mesta Pattala smerom cez Gwadár a Puru v provincii Gedrosia (južná Perzia) a následne cez Pasargadai, pričom roku 324 pred Kristom dorazili jeho vojaci do Persepolisu. Odtiaľ nasledoval vojenský pochod cez provinciu Súsiana až do mesta Babylon. Počas tejto spätnej cesty však došlo k skonu viacerých vojakov, ktorých viedol Alexander Veľký priamo po pôde púšte Makran.
Druhý sled macedónskych vojakov pod velením Alexandrovho armádneho veliteľa Kratera začal svoju cestu taktiež v meste Pattala. Samotný oddiel však postupoval cez mesto Kvéta v provincii Arachosia a následne popri rieke Hilmand cez Drangianu až do mesta Alexandria (Gulashkird), kde došlo k vzájomnému stretnutiu vojenských oddielov Kratera a samotného kráľa Alexandra.
Tretí vojenský sled smeroval pod velením veliteľa Nearcha loďami po vodách Ománskeho a Perzského zálivu. Napokon došlo k úspešnému vylodeniu tohto oddielu v provincii Súsiana, odkiaľ však už vojská postupovali ako pešiaci smerom do Babylonu.
Alexandrov skon a rozvrat veľkej ríše.
V júni roku 324 pred Kristom sa podarilo macedónskym vojskám pod priamym velením samotného Alexandra skoncovať so vzburou v meste Opis (dnes Bagdad) v provincii Babylonia. Začiatkom roku 323 pred Kristom viedol vojenskú výpravu proti kmeňom Kossai. Následne sa vrátil smerom späť do mesta Babylon, kde pripravoval nové ťaženia proti arabským kočovníkom. Koncom mája roku 323 pred Kristom však náhle ochorel a napokon dňa 10. júna toho istého roku skonal vo veku nedožitých tridsaťtri rokov. Pravdepodobne išlo buď o horúčku, vyčerpanie alebo otravu. Po jeho skone sa začal boj o politickú moc, ktorý viedol k rozpadu jeho rozľahlého impéria.
Odkaz Macedónskej ríše v kultúre.
Po zániku Staroperzskej ríše sa podarilo vojskám Alexandra Macedónskeho dobyť medzi rokmi 330 až 327 pred Kristom dobyť ostatné severovýchodné provincie. V tom čase došlo k založeniu a vybudovaniu veľkého počtu miest. Ich vzhľad bol navrhnutý podľa klasických línii. Zdobili ich diela gréckych umelcov, čím sa malo zaistiť šírenie gréckeho jazyka a helénskej kultúry do všetkých oblastí ríše.

</doc>
<doc id="733083" url="https://sk.wikipedia.org/wiki?curid=733083" title="Stille dage i Clichy">
Stille dage i Clichy

Stille dage i Clichy je dánska filmová komédia z roku 1970, ktorú natočil Jens Jørgen Thorsen. Ide o adaptáciu románu "Quiet Days in Clichy" () od Henryho Millera. Film mal svetovú premiéru na filmovom festivale v Cannes.
Dej.
Americký spisovateľ Joey a jeho priateľ Carl zdieľajú na konci 60. rokov 20. storočia byt v Paríži. Životní umelci bez práce sa úplne venujú erotickým dobrodružstvám. Ak občas získajú peniaze, okamžite ich minú za prostitútky. Do ich bytu prichádza surrealistka, ponúka na predaj svoje služby a maľuje texty na steny kúpeľne.
Joey stretne mladú Nys na Place de Clichy v Café Wepler. Nys požiada Joeyho o peniaze, ten jej dá všetky, čo má, ale čoskoro to ľutuje, pretože následne sám nemá peniaze na jedlo. Hladný nepokojne blúdi mestom a márne hľadá príležitosť niečo zjesť. Doma má problém zaspať. Uprostred noci ho prebudí Carl, ktorý ho zoznámi s maloletým imbecilným dievčaťom Colette, ktoré sa k nim nasťahuje. Keď ich rodičia jedného dňa vyzdvihnú, Carl a Joey môžu byť radi, že rodičia nezavolajú políciu pod podmienkou, že ju nesmú znovu vidieť. Pre istotu odišli na chvíľu do Luxemburska. Po návrate do Paríža pokračujú v predchádzajúcom spôsobe života.

</doc>
<doc id="733087" url="https://sk.wikipedia.org/wiki?curid=733087" title="Vyšehradný potok">
Vyšehradný potok

Vyšehradný potok je vodný tok v pohorí Žiar a v Hornonitrianskej kotline na území okresu Prievidza. Je to ľavostranný prítok rieky Nitry s dĺžkou približne 6,5 km a je tokom V. rádu. 
Priebeh toku.
Potok pramení v strednej časti pohoria Žiar, v geomorfologickom podcelku Vyšehrad, na severozápadných výbežkoch Páleného vrchu (), v nadmorskej výške približne Prameň sa nachádza v lesnom poraste v lokalite Uhliarska, pod hlavným hrebeňom pohoria, približne 1 km severne od Vyšehradského sedla. Tečie juhozápadným smerom a onedlho podteká hlavnú cestu do Turca a zároveň opúšťa pohorie Žiar a jeho podcelok Vyšehrad. Pokračuje výbežkom Hornonitrianskej kotliny a jej podcelkom Prievidzská kotlina, kde priberá ľavostranný prítok z oblasti Vyšehradského sedla. Tečie poblíž hlavnej cesty a pokračuje do intravilánu miestnej časti Vyšehradné, kde priberá viacero ľavostranných prítokov zo svahov Vyšehradu () a významný pravostranný spod Rozložnej () a menší z Kravskej doliny. Pred Solkou sa stáča viac na juh a priberá opäť viaceré ľavostranné prítoky z masívu Vyšehradu. V miestnej časti Nitrianskeho Pravna do neho ústi významný Solčiansky potok, onedlho aj Čertov potok. Nad obcou Pravenec sa v nadmorskej výške približne vlieva do rieky Nitry. Potok patrí do širšieho povodia rieky Váh. 
Potok pramení a celou dĺžkou preteká iba katastrálnym územím obce Nitrianske Pravno v okrese Prievidza v Trenčianskom kraji.

</doc>
<doc id="733088" url="https://sk.wikipedia.org/wiki?curid=733088" title="Stone Town">
Stone Town

Stone Town alebo Mji Mkongwe je historická časť mesta Zanzibar, hlavného mesta štátu Zanzibar v Tanzánii. Stone Town sa nachádza na západnom pobreží Unguja, hlavného ostrova Zanzibarského súostrovia. 
Stone Town je mesto veľkého historického a umeleckého významu vo východnej Afrike. Jeho architektúra, väčšinou pochádzajúca z 19. storočia, odráža rôzne vplyvy, ktoré sú základom svahilskej kultúry a poskytuje jedinečnú zmes arabských, perzských, indických a európskych prvkov. Z tohto dôvodu bolo mesto v roku 2000 zapísané do zoznamu svetového dedičstva UNESCO.
Toto mesto je tiež známe aj ako rodisko anglického rockového speváka Freddieho Mercuryho.

</doc>
<doc id="733092" url="https://sk.wikipedia.org/wiki?curid=733092" title="Rudolf Petrák">
Rudolf Petrák

Rudolf Petrák (* 3. september 1917, Sučany – † 3. marec 1972, Greenwich, Connecticut) bol slovenský operný spevák, tenor.
Životopis.
V rokoch 1929 až 1933 študoval na gymnáziu v Martine. V rokoch 1933 až 1937 študoval spev, organ, klavír a husle na Učiteľskom ústave v Spišskej Kapitule. Ako učiteľ pôsobil v Smoleniciach v rokoch 1937 až 1939, v rokoch 1939 až 1942 v Bratislave. Zároveň študoval súkromne spev u Anny Korínskej. Na začiatku speváckej kariéry bol tiež sólistom Speváckeho zboru slovenských učiteľov. Zakladateľ Miloš Ruppeldt ho považoval za perspektívneho, ale Petrák sa chcel spevu venovať profesionálne. V rokoch 1939 až 1942 bol sólistom Opery Slovenského národného divadla. Debutoval tam v úlohe Paľka v operete "Novoveskí študenti" autorov Gejzu Dusík a Vladimíra Melička. V roku 1942 bol štipendistom Riccarda Stracciariho v Ríme. Jeho cieľom bol zlepšiť spev po technickej stránke. V tamojšom rozhlase spieval slovenské piesne v programe venovanom Slovensku pod názvom "L´ora slovacca". V období 1943 až 1944 pôsobil ako štipendista vo Viedni u prof. Balzarovej. Súčasne tiež pôsobil v tamojšej Volksoper. Do Bratislavy sa vrátil v roku 1944 kedy sa stal sólistom Opery SND. V rokoch 19461947 bol sólistom Veľkej opery 5. května v Prahe, od roku 1947 znovu sólistom Opery SND v Bratislave. V Prahe v roku 1947 v Národnom divadle hosťoval v úlohe Jeníka z "Predanej nevesty".
V Opere SND stvárnil postavy s lyrickým tenorom. Medzi stvárnené postavy patrili Lyonel ("Marta"), Janík ("Predaná nevesta"), Rudolf ("Bohéma"), Vojvoda ("Rigoletto"), Cár Berendej ("Snehulienka"), Gróf Almaviva ("Barbier zo Sevilly"), Manrico ("Trubadúr"), Alfréd ("La traviata"). Venoval sa aj koncertnej činnosti, počas vojny často na dobročinné účely. Spolupracoval s Máriou Kišonovou-Hubovou a Margitou Česányiovou. Účinkoval aj v rozhlase kde spieval ľudové piesne ale aj piesne autorov ako Mikuláš Schneider-Trnavský, Viliam Figuš-Bystrý, Robert Schumann.
2. novembra 1947 ako sólista spoluúčinkoval na slávnostnom koncerte Československého rozhlasu v Národnom divadle v Bratislave, na ktorom zaznelo Requiem G. Verdiho. Jeho partnermi boli Mária Kišoňová-Hubová, Jela Krčméry a František Zvarík; Rozhlasový zbor (zbormajster Ladislav Slovák), Cirkevný hudobný spevokol pri Dóme sv. Martina (zbormajster Alexander Albrecht), Cirkevný spevokol sv. Ladislava (zbormajster Imrich Križan) a Symfonický orchester Československého rozhlasu v Bratislave dirigoval Ľudovít Rajter.
V roku 1948 Petrák odišiel do Spojených štátov. Ako sólista New York City Opera tam pôsobil do roku 1967. Do tohto operného súboru ho pozval Laszlo Halasz, ktorý v Európe hľadal sólistov pre nový súbor. Elena Blahová-Martišová Petráka uvádza ako „prvého slovenského operného speváka pôsobiaceho na americkom kontinente“.
Svoj americký debut uskutočnil v New York City Center v role Rudolfa v "La bohème" v produkcii New York City Opera. Účinkoval aj so Scala Opera Company, Pittsburgh Opera Company a ako sólista v Pitttsburghu. Rovnako účinkoval aj v americkom rozhlase a televízii. Pre nahrávacie spoločnosti Telefunken, Columbia, Everest, MGM nahral viaceré gramofónové platne klasickej hudby a opery. Jedna z jeho spolupracovníčok bola Rose Delmar, pôvodným menom Ružena Haasová, rovnako rodáčka zo Sučian. S Philadelphia Orchestra v roku 1960 uviedol dielo "Carmina Burana" Carla Orffa v Carnegie Hall. Kritik "New York Times" Harold C. Schonberg napísal, že všetko znelo nesilne a čisto, aj vysoké D, ktoré Petrák zaspieval vo falzete.
V novembri 1964 počas turné Nemecka a Rakúska navštívil Česko-Slovensko kde neskôr na január 1965 dohodol vystúpenia v SND. Z ideologických dôvodov mu však vystúpenie bolo zakázané Komunistickou stranou Slovenska a koncom decembra bol z Česko-Slovenska vyhostený.
Rudolf Petrák zomrel vo veku 54 rokov na chorobu srdca v Greenwich, Connecticut kde žil 5 rokov po odchode do dôchodku. Jeho manželka bola Arlene Tomkins. Mal dvoch synov: Peter a Evan a dcéru: Valerie. Od roku 2008 Konzervatórium Žilna koná spevácku súťaž s menom Rudolfa Petráka. Založenie iniciovala muzikologička Terézia Ursínyová pri príležitosti Petrákových 90. narodenín.

</doc>
<doc id="733097" url="https://sk.wikipedia.org/wiki?curid=733097" title="Ferreol z Uzès">
Ferreol z Uzès

Svätý Ferreol alebo Ferréol (* 521 alebo 530, Narbonne† 4. január 581, Uzès) bol 5. biskupom v Uzès, jeho episkopát trval 28 rokov, od roku 553 do roku 581. Je synovcom svätého Firmína. Miestni si ho pripomínajú 4. januára ako katolíckeho aj pravoslávneho svätca.
Životopis.
Ferréol sa narodil v provincii Narbonne okolo roku 521. Je synom Fidentia a jeho manželky Sidónie.
Od svojho strýka, biskupa Ruricia, získal vynikajúce vzdelanie. Jeho druhý strýko, svätý Firmín, ho vysvätil za kňaza a určil ho za nástupcu hlavy diecézy Uzès.
Ferréol v skutočnosti nahradil svojho strýka Firmína ako biskupa v Uzès vo veku 32 rokov v roku 553. Vysvätil ho biskup z Arles Sapaudus, vtedajší metropolita, za účasti biskupov z Avignonu a Orange, jeho provinčných kolegov.
Na základe sťažnosti závistivých ľudí, ktorí mu vyčítali dobré vzťahy so Židmi, bol v roku 556 poslaný do vyhnanstva. Kráľ Childebert I. ho prinútil prísť do Paríža a spoznal ho ako Božieho muža. V roku 558 sa vrátil do Uzès a bol privítaný s nadšením. Pokračoval tam v konverziách. Celkovo slúžil 28 rokov.
Založil kláštor Saint-Ferréol v Uzès.
Zomrel 4. januára v Uzès a bol pochovaný v kostole svätých Petra a Pavla, za hradbami, ktoré dal postaviť, severne od mesta.

</doc>
<doc id="733098" url="https://sk.wikipedia.org/wiki?curid=733098" title="Komplex I">
Komplex I

Komplex I (tiež NADH-ubichinónoxidoreduktáza, NADH-ubichinónreduktáza, NADH-dehydrogenáza, NADH dehydrogenázový komplex) je enzým dýchacieho reťazca umiestnený vo vnútornej mitochondriálnej membráne, ktorý prenáša dva elektróny z NADH na ubichinón, čiže reoxiduje NADH na NAD+ a redukuje ubichonón na ubichinol. Komplex I je protónová pumpa, ktorá prenáša štyri protóny z matrix mitochondrií do medzimembránového priestoru mitochondrií proti koncentračnému gradientu, na čo využíva energiu získanú prenosom elektrónov z NADH na ubichinón. 
Komplex I je zložený z 44 podjednotiek a má molekulovú hmotnosť 980 kDa. Je to najväčší proteínový komplex dýchacieho reťazca. Komplex I má tvar písmena L: jedno jeho rameno je hydrofóbne a je ponorené do vnútornej mitochondriálnej membrány, druhé rameno je hydrofilné a ponorené do matrixu. Hydrofilné rameno zviera uhol približne 120° s povrchom membrány: ramená nie sú navzájom kolmé. V Komplexe I je priestorovo oddelený prenos elektrónov a prenos protónov: prenos elektrónov sa realizuje v hydrofilnom ramene, prenos protónov sa realizuje v hydrofóbnom ramene. Toho dôsledkom je, že konformačné zmeny vyvolané prechodom elektrónov cez hydrofilné rameno, sa musia prenášať na hydrofóbne rameno, kde musí dochádzať ku konformačným zmenám, ktorých dôsledkom je pumpovanie protónov z matrixu mitochondrie do medzimembránového priestoru. To zabezpečuje 6 nm dlhý amfipatický α helix, ktorý je umiestnený paralelne v rovinou membrány, pričom sa nachádza na matrixovej strane membrány. 
Koenzýmy komplexu I.
Koenzýmami komplexu I je jeden flavínmononukleotid (FMN) a niekoľko železno-sírových klastrov, ktorých počet sa líši podľa literatúry: Koolman uvádza 5 až 6 železno-sírových klastrov, Dobrota uvádza až 8 železno-sírových klastrov, Alberts uvádza tiež 8 železno-sírových klastrov, Voet a Voetová uvádzajú 6 až 7 železno-sírových klastrov.
Flavínmononukleotid sa nachádza na cípe hydrofilného ramena. Elektróny ďalej postupujú sekvenciou železno-sírových klastrov smerom ku membráne, kde je rozpustený ubichinón.
Gény pre podjednotky komplexu I.
Podjednotky hydrofóbneho reťazca ND1, ND2, ND3, ND4, ND4L, ND5 a ND6 sú kódované génmi v mitochondriálnej DNA. Dôsledkom toho je, že expresia génov v mitochondrii a v bunkovom jadre musí byť koordinovaná, aby vznikol funkčný a kompletný Komplex I.
Hydrofilné rameno obsahuje sedem podjednotiek, ktoré sú kódované génmi v jadrovej DNA: Ide o podjednotky NDUFV1, NDUFV2, NDUFS1, NDUFS2, NDUFS3, NDUFS7, NDUFS8.

</doc>
<doc id="733099" url="https://sk.wikipedia.org/wiki?curid=733099" title="Gustáv Appel">
Gustáv Appel

Gustáv Appel (celým menom: Gustáv Adolf Jozef Appel, ; * 25. máj 1804, Mojmírovce, Habsburská monarchia† 26. marec 1903, Šalgočka, Rakúsko-Uhorsko) bol uhorský poľnohospodár, priekopník v živočíšnej výrobe a veľkostatkár z rodiny Appelovcov. 
Ako prvý v Uhorsku zaviedol cieľavedomé pestovanie krmovín a podvojný systém. „"Jeho meno sa stalo symbolom vzorového hospodárenia v krajine."“ V čase svojej smrti bol považovaný za „najpovolanejšieho nestora uhorského poľnohospodárstva“. Jeho plemená boli veľmi pozitívne oceňované aj na zahraničných výstavách. Bol rytierom Radu Františka Jozefa.
Život.
Jeho otcom bol nobilitovaný statkár a poľnohospodársky reformátor Karol Appel a matkou Anna Appelová, rodená Staderová. Bol najmladším z troch synov, bratia Jozef Appel a Karol Appel sa podobne ako ostatní členovia rodiny venovali poľnohospodárstvu.
V rokoch 1807 až 1810 navštevoval Gustáv súkromnú školu v kaštieli v Mojmírovciach, následne piaristické gymnázium v Nitre (1812 až 1818), no jeden ročník strávil aj na bratislavskom lýceu (1815/16). Po štúdiách niekoľkých predmetov na Filozofickej fakulte Viedenskej univerzity študoval na Lekárskej fakulte, kde sa venoval štúdiu veterinárstva a špeciálnej liečby koní. Neskôr študoval na Hospodárskom inštitúte v Hohenheime, kde navštevoval prednášky Jána Nepomuka Huberta von Schwerza.
Po návrate domov pôsobil ako správca esterháziovských a huňadiovských majetkov. Sám mal statok s koňmi v Šalgočke a majetky v okolitých obciach. Pokračoval v úsilí svojho otca o rozvoj živočíšnej výroby. Organizáciou práce a plemenárskou prácou dosiahol vynikajúce výsledky v chove bernského plemena hovädzieho dobytka, oviec merino a koní. Založil prvé mliečne hospodárstva na území dnešného Slovenska: na majeri Hetmeň pri Šali, v Poľnom Kesove a v Šalgočke. Vlastné skúsenosti uplatňoval aj v rámci statkov v Sasinkove, Pate, Zemianskych Sadoch a Nitrianskej Blatnici. Bol členom Uhorského hospodárskeho spolku. Bol spoluzakladateľom a správcom Sereďsko-komárňasnského vážskeho družstva proti povodniam na Váhu.
V čase jeho smrti, v roku 1903, patril k najváženejším a najstarším poľnohospodárom v Uhorsku. Patril k uznávaným odborníkom na živočíšnu i rastlinnú výrobu. Nikdy sa nevenoval politike.
Úspechy a ocenenia.
Vlna z jeho mojmírovského chovu získala viacero ocenení na výstavách v Uhorsku (zlato v Székesfehérvári, 1879; zlato na krajinskej výstave v Budapešti, 1894) i v zahraničí (Antverpy, 1894). Jeho bernský hovädzí dobytok bol ocenený na výstave v Zürichu (1882).
Vďaka kontaktom s anglickou firmou Clayton, John Shuttleworth et Comp. sa mu podarilo priniesť do Mojmíroviec viacero parných strojov. Na svojich majetkoch v Šalgočke a v Pate dosiahol vynikajúce výsledky v kultivovaní cukrovej repy. V Šalgočke založil nový žrebčín a obnovil chov arabských koní, ktorý pred tým zanikol v Mojmírovciach. Krížením koní z mojmírovského žrebčína založil vlastné plemeno typické dobrými fyzickými vlastnosťami a elegantnou formou.
Bol rytierom Radu Františka Jozefa.

</doc>
<doc id="733100" url="https://sk.wikipedia.org/wiki?curid=733100" title="Gustáv Adolf Jozef Appel">
Gustáv Adolf Jozef Appel



</doc>
<doc id="733102" url="https://sk.wikipedia.org/wiki?curid=733102" title="Ferréol z Uzès">
Ferréol z Uzès



</doc>
<doc id="733105" url="https://sk.wikipedia.org/wiki?curid=733105" title="Elektróny prenášajúci flavoproteín">
Elektróny prenášajúci flavoproteín

Elektróny prenášajúci flavoproteín (tiež flavoproteín prenášajúci elektróny, ETF, ang. "electron-transferring flavoprotein," elektróntransférový flavoproteín) je rozpustný redoxný enzým prítomný v matrix mitochondrií, ktorý obsahuje jednu molekulu FAD a jeho úlohou je prijímať dva elektróny od dehydrogenáz, ktoré obsahujú flavíny, a ktoré dehydrogenujú C-C jednoduché väzby na C=C dvojité väzby. Príkladom je:
Získaný FADH2 v ETF sa reoxiduje pomocou ETF-ubichinónoxidoreduktázy, ktorá obsahuje:

</doc>
<doc id="733110" url="https://sk.wikipedia.org/wiki?curid=733110" title="Integrovaný dopravný systém Žilinského samosprávneho kraja">
Integrovaný dopravný systém Žilinského samosprávneho kraja



</doc>
<doc id="733111" url="https://sk.wikipedia.org/wiki?curid=733111" title="ETF-ubichinónoxidoreduktáza">
ETF-ubichinónoxidoreduktáza

ETF-ubichinónoxidoreduktáza (tiež ETF-dehydrogenáza) je enzým dýchacieho reťazca (hoci mu nebolo pripadené číslo Greenovho komplexu), ktorý je ukotvený v vnútornej mitochondriálnej membráne pomocou hydrofóbneho α-helixu a β-skladaného listu. ETF-ubichinónoxidoreduktáza neobsahuje žiadne transmembránové α-helixy na rozdiel od iných komplexov dýchacieho reťazca. ETF-ubichinónoxidoreduktáza je globulárny proteín s 10 α-helixami a 21 β-skladanými listami.
ETF-ubichinónoxidoreduktáza je exponovaná do matrixu mitochondie, kde prijíma elektróny od elektróny prenášajúceho flavoproteínu (ETF), ktoré prenáša do dýchacieho reťazca na ubichinón. Na rozdiel od Komplexu I, ETF-ubichinónoxidoreduktáza nie je protónová pumpa, prenáša teda elektróny bez tvorby transmembránového potenciálu. ETF-ubichinónoxidoreduktáza má veľký význam pri napojení dejov, ako je katabolizmus mastných kyselín (beta-oxidácia), katabolizmus aminokyselín s rozvetveným reťazcom (BCAA) alebo katabolizmus cholínu na dýchací reťazec, čím sa z týchto látok získava energia za tvorby ATP.
ETF-ubichinónoxidoreduktáza obsahuje:
Nie je jasné, či FAD alebo železno-sírový klaster je priamym akceptorom elektrónov od ETF, ale vie sa, že FADH2 je schopný preniesť elektróny na ubichinón naviazaný v väzobnom mieste. 

</doc>
<doc id="733113" url="https://sk.wikipedia.org/wiki?curid=733113" title="Glycerolfosfátdehydrogenáza">
Glycerolfosfátdehydrogenáza

Glycerolfosfátdehydrogenáza (tiež glycerol-3-fosfátdehydrogenáza, s,n-"glycerofosfátdehydrogenáza, s,n-"glycerolfosfátdehydrogenáza) je enzým dýchacieho reťazca, glycerolfosfátového člnku a glukoneogenézy. Glycerolfosfátdehydrogenáza má dva izoenzýmy, ktoré sú lokalizované vo dvoch rôznych kompartmentoch bunky:

</doc>
<doc id="733114" url="https://sk.wikipedia.org/wiki?curid=733114" title="Komplex II">
Komplex II



</doc>
<doc id="733116" url="https://sk.wikipedia.org/wiki?curid=733116" title="Západoslovenské múzeum v Trnave">
Západoslovenské múzeum v Trnave

Západoslovenské múzeum v Trnave je regionálne vlastivedné múzeum so spoločenskovednými a prírodovednými expozíciami a výstavami. Je jedno z najväčších múzeí na Slovensku. Vzniklo v roku 1954 ako "Krajské múzeum" "v Trnave". Múzeum sídli v Trnave, v budove bývalého kláštora klarisiek z 13. storočia. Jeho zriaďovateľom je od roku 2002 Trnavský samosprávny kraj.
V súčasnosti (júl 2025) spravuje vo svojich zbierkach 149 643 zbierkových položiek, z ktorých 65 970 sa týka prírodných vied, 49 376 histórie a 34 297 etnológie. V historickej knižnici uchováva 50 039 knižných jednotiek. Súčasťou Západoslovenského múzea je aj Múzeum knižnej kultúry sídliace v Olláhovom seminári a Dom hudby Mikuláša Schneidra Trnavského. Ročne navštívi výstavy, expozície a podujatia múzea okolo 40 000 návštevníkov. 
Okrem tém týkajúcich sa regiónu západného Slovenska sa múzeum špecializuje na dejiny knižnej kultúry, dejiny kampanológie, dejiny tehliarstva, osobnosť Mikuláša Schneidra Trnavského a jeho diel, bezstavovce v odbore paleontológie, históriu Slovenského učeného tovarišstva, osobnosť Antona Bernoláka a vznik a históriu festivalu Dobrofest.
Väčšina expozičných a výstavných priestorov má bezbariérový prístup.
História.
Múzeum bolo založené v roku 1954 ako "Krajské múzeum" "v Trnave", pričom malo vlastivedný charakter. Od roku 1955 sa vnútorne členilo na odborné oddelenia (prírodovedné a historické) a začal vychádzať "Zborník Krajského múzea v Trnave". Základom etnografickej a historickej zbierky múzea sa stali kolekcie jeho pracovníka Štefana Cyrila Parráka. Prvý výstavný priestor bol návštevníkom sprístupnený v roku 1957. V roku 1960 bol názov múzea zmenený na "Západoslovenské múzeum". Prvou expozíciou sa stala v roku 1974 expozícia "Z dejín robotníckeho hnutia a KSČ v okrese Trnava", po nej nasledovala národopisná expozícia (1976). Od roku 2002 je zriaďovateľom Západoslovenského múzea Trnavský samosprávny kraj. V súčasnosti múzeum spravuje štyri budovy na území historického mestského jadra v Trnave, z toho sú tri národnými kultúrnymi pamiatkami.

</doc>
<doc id="733117" url="https://sk.wikipedia.org/wiki?curid=733117" title="Západoslovenské múzeum">
Západoslovenské múzeum



</doc>
<doc id="733121" url="https://sk.wikipedia.org/wiki?curid=733121" title="Terézia Ursínyová">
Terézia Ursínyová

PhDr. Terézia Ursínyová (* 28. máj 1942, Nitra) je slovenská muzikologička, hudobná publicistka, hudobná kritička, redaktorka a hudobná dramaturgička.
Životopis.
Narodila sa v Nitre, ale kvôli príbuzenstvu s Jánom Ursínym, politikom Demokratickej strany, sa musela presťahovať do Trnavy. V Trnave zažila ešte Mikuláša Schneidera-Trnavského, ktorý bol pre ňu hudobným vzorom. Z kádrových dôvodov tiež nebola prijatá na konzervatórium, maturovala teda na Pedagogickej škole v Trnave. V rokoch 1960 až 1965 študovala na Filozofickej fakulte Univerzity Komenského. Vyštudovala hudobnú vedu a hudobnú výchovu. Podľa Matúša Marcinčina „odmietanie marxizmu a neochota robiť kompromisy s vtedajším režimom zabránili jej ďalšiemu vedeckému napredovaniu“ a nezískala miesto v Slovenskej akadémii vied. Pôvodne získala umiestnenku v Matici slovenskej, kde „vydržala len jeden týždeň“. V období 1965 až 1967 pôsobila ako hudobná metodička v Krajskom osvetovom stredisku v Banskej Bystrici. V roku 1967 a 1968 pôsobila ako redaktorka novín "Smer". Po nepríjemnej skúsenosti s okupáciou vojskami Varšavskej zmluvy odišla späť do Bratislavy.
V Bratislave spoluzaložila časopis "Hudobný život". V rokoch 1968 až 1978 bola zástupkyňou šéfredaktora tohto časopisu.Ako tajomníčka Komisie koncertných umelcov, neskôr Komisie muzikológov Zväzu slovenských skladateľov pracovala v 1978 až 1986. Dramaturgičkou Komornej opery Slovenskej filharmónie bola v rokoch 1986 až 1988, následne pôsobila do roku 1990 ako tlačová tajomníčka Slovenskej filharmónie. V rokoch 1990 až 1999 bola zástupkyňou šéfredaktorky časopisu "Slovenka".
Zaoberala sa hudobným divadlom, operou, operetou a muzikálom. Je autorkou monografií, štúdií, recenzií a článkov. Patrí medzi spoluzakladateľov Medzinárodnej speváckej súťaže Mikuláša Schneidera-Trnavského konanej od roku 1971 v Trnave.

</doc>
<doc id="733125" url="https://sk.wikipedia.org/wiki?curid=733125" title="Židlický">
Židlický

Židlický alebo Židlická je české priezvisko. Na Slovensku sa nevyskytuje. V Česku sa najčastejšie vyskytuje v okolí Prahy a na severozápade Čiech.
Známi nositelia:

</doc>
<doc id="733127" url="https://sk.wikipedia.org/wiki?curid=733127" title="Gandčina">
Gandčina

Gančina (taktiež Ganda, Luganda alebo Lugandčina) je bantuský jazyk, ktorým sa hovorí v regióne Veľkých afrických jazier. Je jedným z hlavných jazykov v Ugande, kde ním hovorí viac ako 5,56 milióna Ganďanov a iných skupín najmä v strednej Ugande, vrátane hlavného mesta Kampala. Napriek tomu nie je jej úradným jazykom.
Hovorená 5,6 miliónmi ľuďmi ako prvý jazyk a 5,4 miliónmi ľudí ako druhý jazyk, gandčina je najpoužívanejším jazykom v Ugande a je "de facto" jej jazykom národnej identity; ako druhý jazyk nasleduje po angličtine a pred swahilčinou. Gandčina je taktiež najviac hovoreným neúradným jazykom v hlavnom meste Rwandy Kigali.
Príklady.
Vety.
Všeobecná deklarácia ľudských práv, Článok 1:

</doc>
<doc id="733128" url="https://sk.wikipedia.org/wiki?curid=733128" title="Židlická">
Židlická



</doc>
<doc id="733129" url="https://sk.wikipedia.org/wiki?curid=733129" title="Glycerolfosfátový člnok">
Glycerolfosfátový člnok

Glycerolfosfátový člnok (tiež glycerolfosfátový/dihydroxyacetónfosfátový člnok, "s,n"-glycerofosfátový člnok) je proces prenosu elektrónov získaných v glykolýze do dýchacieho reťazca pôsobením dvoch izoenzýmov glycerolfosfátdehydrogenázy, z ktorých cytozolický enzým (cytozolická glycerolfosfátdehydrogenáza) reoxiduje NADH na NAD+ za redukcie dihydroxyacetónfosfátu, intermediátu glykolýzy, na glycerol-3-fosfát. Táto látka sa následne voľne dostáva cez vonkajšiu mitochondriálnu membránu do medzimembránového priestoru, kde sa nachádza mitochondriálna glycerolfosfátdehydrogenáza, ktorá je ukotvená vo vnútornej mitochondriálnej membráne a doručuje elektróny z glycerol-3-fosfátu na ubichinón do dýchacieho reťazca. Získaný dihydroxyacetónfosfát sa vracia do cytozolu, kde buď podľahne glykolýze na pyruvát alebo znova redukcii na glycerol-3-fosfát.
Glycerolfosfátový člonok je aktívny v kostrovej svalovine a v mozgu vyšších živočíchov. Glycerolfosfátový člonok je tiež veľmi aktívny v hnedom tukovom tkanive. Vo svaloch hmyzu úplne chýba laktátdehydrogenáza, takže nemožu regenerovať NAD+ redukciou pyruvátu na L-laktát. Hmyz je teda úplne závislý na glycerolfosfátovom člnku. 

</doc>
<doc id="733130" url="https://sk.wikipedia.org/wiki?curid=733130" title="Cena Jozefa Kresánka">
Cena Jozefa Kresánka

Cena Jozefa Kresánka je hudobné ocenenie, udeľované Hudobným fondom od roku 1991 za „muzikologickú, publicistickú a kritickú tvorbu“. Pomenovaná je na pamiatku Jozef Kresánek, slovenského skladateľa.
O udelení ceny rozhoduje Rada Hudobného fondu na základe nominácie Muzikologickej komisie Hudobného fondu.
Laureáti.
Medzi laureátov ceny patria Terézia Ursínyová (2002), Pavol Polák (2015) Ingeborg Šišková (2024).

</doc>
<doc id="733131" url="https://sk.wikipedia.org/wiki?curid=733131" title="Luganda">
Luganda



</doc>
<doc id="733132" url="https://sk.wikipedia.org/wiki?curid=733132" title="Ganda">
Ganda



</doc>
<doc id="733134" url="https://sk.wikipedia.org/wiki?curid=733134" title="Člnok">
Člnok

Člnok (tiež substrátový člnok) v biochémii môže byť:

</doc>
<doc id="733135" url="https://sk.wikipedia.org/wiki?curid=733135" title="Komplex V">
Komplex V



</doc>
<doc id="733138" url="https://sk.wikipedia.org/wiki?curid=733138" title="Anna Campová">
Anna Campová

Anna Campová (neprechýlene Anna Ragsdale Camp; * 27. september 1982, Aiken, Južná Karolína, USA) je americká herečka, známa z televíznych seriálov ako "" (2009, 2013–2014), "Dobrá manželka" (2011–2016) či "Ty" (2025).
Detstvo a mladosť.
Campová pochádza z Aikenu v Južnej Karolíne. O herectvo sa začala zaujímať už v druhom ročníku, keď účinkovala v školskom predstavení proti drogám. Vyštudovala herectvo na University of North Carolina School of the Arts (BFA, 2004) a potom sa presťahovala do New Yorku, kde začala svoju kariéru.
Kariéra.
Campová zaujala divákov už v roku 2005 postavou Perfect v inscenácii "columbinus", ktorá bola inšpirovaná tragickými udalostmi zo školského masakru v Columbine High School (apríl 1999). O dva roky neskôr získala nomináciu na cenu Lucille Lortel za výkon v off-Broadway hre "The Scene". Na Broadwayi debutovala v roku 2008 ako Jill Mason v Equus po boku Daniela Radcliffa, kde ju najprv odrádzala nahota aj vysoký profil produkcie.
V roku 2008 sa uchádzala o postavu Sookie v televíznom seriáli "", ktorú nezískala, avšak účinkovala v druhej sérii ako Sarah Newlin. Jej postava sa neskôr objavila aj v ďalších sériách. 
Účinkovala tiež v televíznom seriáli "Dobrá manželka" v rokoch 2011 až 2016. V roku 2012 sa pridala k hereckému obsadeniu herečiek ako Brittany Snow, Rebel Wilson, Alexis Knapp a Anna Kendrick v hudobnej komédie "Ladíme!", kde stvárnila postavu Aubrey Posen, pričom si túto rolu zopakovala aj v ďalších pokračovaniach. 
V roku 2016 hosťovala v televíznom seriáli "Nezdolná Kimmy Schmidt", po boku hercov ako Jane Krakowski, Ellie Kemper a Carol Kane. V roku 2018 sa venovala aj dabingu v animovanom televíznom seriáli "Harvey Street Kids". Po boku Nasim Pedrad si zahrala v romantickej komédii "Desperados".
V roku 2024 si zahrala v dramatickom televíznom seriáli "Hysteria!" a v decembri toho istého roku bola oficiálne potvrdená ako členka hereckého obsadenia filmu "Vreskot 7", ktorý bude mať premiéru v roku 2026.
V roku 2025 sa Campová pripojila k piatej sérii seriálu "Ty", kde stvárnila dvojrolu – ambicióznu a bezohľadnú Reagan Lockwood a manipulátorku Maddie Lockwood. Obe postavy sú sestry Joeovej manželky, ktoré prinášajú do príbehu napätie a konflikty. Na svoj herecký výkon získala Campová pozitívne recenzie. V rovnakom roku si zahrala opäť po boku Rebel Wilson v komédii "Bacha na družičku!"
Súkromný život.
Campová bola zasnúbená s hercom Michaelom Mosleym v septembri 2008, vzali sa v roku 2010, no v roku 2013 podali žiadosť o rozvod. V tom istom roku začala chodiť s kolegom zo Skylarom Astinom; zasnúbili sa v januári 2016 a zosobášili sa 10. septembra 2016. V apríli 2019 oznámili rozvod, ktorý bol ukončený koncom augusta toho istého roku. K roku 2025 je Anna Camp vo vzťahu Jade Whipkey.

</doc>
<doc id="733139" url="https://sk.wikipedia.org/wiki?curid=733139" title="Elektrónový oktet">
Elektrónový oktet



</doc>
<doc id="733140" url="https://sk.wikipedia.org/wiki?curid=733140" title="Krajské múzeum v Trnave">
Krajské múzeum v Trnave



</doc>
<doc id="733141" url="https://sk.wikipedia.org/wiki?curid=733141" title="Anna Camp">
Anna Camp



</doc>
<doc id="733142" url="https://sk.wikipedia.org/wiki?curid=733142" title="Eforos">
Eforos

Eforos () môže byť:
"Eforos" môže byť aj:

</doc>
<doc id="733143" url="https://sk.wikipedia.org/wiki?curid=733143" title="Komplex III">
Komplex III

Komplex III (tiež cytochróm "bc1", ubichinol-cytochróm c-oxidoreduktáza, ubichinón-cytochróm-c-reduktáza) je enzým dýchacieho reťazca, ktorý je inkorporovaný vo vnútornej mitochondriálnej membráne a presúva elektróny z ubichinolu na cytochróm c. Energiu získanú presunom elektrónov využíva na pumpovanie protónov z matrixu mitochondrie do medzimembránového priestoru. Tok elektrónov spojený s pumpovaím protónov cez komplex III sa nazýva Q cyklus.
Redoxné skupiny komplexu III sú:
Komplex III má dve väzobné miesta pre ubichinol:
Mechanizmus komplexu III: Q cyklus.
Oxidácia ubichinolu UQH2 na ubichinón UQ na väzobnom mieste Qp.
Oxidácia ubichinolu UQH2 na ubichinón UQ na väzobnom mieste Qp prebieha tak, že ubichinol rozpustený vo vnútornej mitochondriálnej membráne difunduje ku komplexu III, konkrétne ku väzobnému miestu Qp, ktoré je bližšie ku medzimembránovému priestoru.
Dôjde k tomu, že ubichinol vytvorí vodíkovú väzbu svojou hydroxylovou skupinou s histidínom, ktorý je ligandom železo-sírového klastru Rieskeho proteínu. Jeden elektrón ubichinolu je prenesený na železo-sírový klaster Rieskeho proteínu a dva protóny sú odvedené do medzimembránového priestoru. Tým vo väzobnom mieste Qp zostane semichinónový aniónradikál UQ•–.
Qp väzobné miesto je v blízkosti aj hému bL, ktorý je lokalizovaný na cytoplazmatickej strane vnútornej mitochondriálnej membrány (bližšie ku medzimembránovému priestoru). Semichinónový aniónradikál UQ•– prenesie svoj nespárený elektrón na hému bL, za konečnej tvorby ubichinónu UQ.
Redukcia ubichinónu UQ na semichinónový aniónradikál UQ•– na väzobnom mieste Qn.
Redukovaný hém bL v blízkosti medzimembránového priestoru prenesie svoj jeden elektrón na hém bH, ktorý je lokalizovaný na matrixovej strane vnútornej mitochondriálnej membrány (bližšie ku matrixovému priestoru). Qn väzobné miesto, ktoré je v blízkosti aj hému bH, naviaže ubichinón UQ. Elektrón z hému bH sa prenesie na ubichinón UQ za tvorby semichinónového aniónradikálu UQ•–.
Redukcia semichinónového aniónradikálu UQ•– na ubichinol UQH2 väzobnom mieste Qn.
Semichinónový aniónradikál UQ•– na väzobnom mieste Qn je redukovaný druhým elektrónom z hému bH, ktorý bol získaný oxidáciou druhého ubichinolu UQH2 na väzobnom mieste Qp. Redukcia semichinónového aniónradikálu UQ•– na ubichinol UQH2 je doprevádzaná prevzatím dvoch protónov z matrixu mitochondrie, ktoré protonizujú ubichinolát UQ2– na ubichinón UQH2.
Inhibítory komplexu III.
Komplex III je inhibovaný antimycínom, myxotiazolom a stigmatelínom.
Antimycín.
Antimycín sa viaže na Qn väzobné miesto a zabraňuje tvorbe semichinónového aniónradikálu UQ•–. Bolo pozorované, že keď sa ku suspenzii bez kyslíka v prítomnosti antimycínu pridá kyslík, dôjde ku paradoxnej redukcii cytochrómov b (hém bL a hém bH). Táto paradoxná oxidantom vyvolaná redukcia sa vysvetľuje tak, že ubichinol viazaný na Qp väyobnom mieste môže poslať elektrón cey komplex IV a Rieskeho koplex a cztochróm c1, čím vynikne semichinónový aniónradikál UQ•–, ktorý je schopný zredovať ktorýkoľvek z hémov b. 
Myxotiazol.
Myxotiazol sa viaže na Qp väzobné miesto.
Stigmatelín.
Stigmatelín sa viaže na Rieskeho komplex.

</doc>
<doc id="733145" url="https://sk.wikipedia.org/wiki?curid=733145" title="HD 155009">
HD 155009



</doc>
<doc id="733146" url="https://sk.wikipedia.org/wiki?curid=733146" title="CD-26°11961">
CD-26°11961



</doc>
<doc id="733147" url="https://sk.wikipedia.org/wiki?curid=733147" title="Flora of Australia">
Flora of Australia

Flora of Australia je 59-zväzková séria opisujúca cievnaté rastliny, machorasty a lišajníky vyskytujúce sa v Austrálii a jej vonkajších územiach. Túto sériu vydáva Australian Biological Resources Study, ktorá odhaduje, že po dokončení bude obsahovať viac ako 20 000 rastlinných druhov. Zrežírovala ju Alison McCusker.
Séria.
Prvý diel série bol vydaný v roku 1981, druhé rozšírené vydanie bolo vydané v roku 1999. Seriá používa Cronquistov systém taxonómie. ABRS tiež vydala série "Fungi of Australia", "Algae of Australia" a "Flora of Australia Supplementary Series". V roku 2017 spustila spoločnosť ABRS novú online verziu portálu "Flora of Australia" a už nebudú vydané žiadne tlačené zväzky.

</doc>
<doc id="733148" url="https://sk.wikipedia.org/wiki?curid=733148" title="CP-26°5831">
CP-26°5831



</doc>
<doc id="733150" url="https://sk.wikipedia.org/wiki?curid=733150" title="Koenzým F430">
Koenzým F430



</doc>
<doc id="733151" url="https://sk.wikipedia.org/wiki?curid=733151" title="Gumov katalóg">
Gumov katalóg

Gumov katalóg je astronomický katalóg 84 emisných hmlovín na južnej oblohe. Zostavil ho austrálsky astronom Colin Stanley Gum na Mount Stromlo Observatory pomocou fotografií so širokým záberom. 
Gum publikoval svoje zistenia v roku 1955 v práci nazvanej "Študia južných difúznych H-alfa hmlovín" v ktorej predstavil katalóg 84 hmlovín alebo hmlovinových komplexov.
Podobné katalógy sú napríklad Sharplessov katalog a RCW katalóg. Veľa z Gumových objektov sa vyskytuje i v týchto katalógoch.
Po Gumovi je pomenovaná Gumova hmlovina, ktorú objavil a zapísal do svojho katalógu ako položku Gum 12, v južných súhvezdiach Plachty a Korma.

</doc>
<doc id="733152" url="https://sk.wikipedia.org/wiki?curid=733152" title="Metanogenéza">
Metanogenéza

Metanogenéza je tvorba metánu metanogénnymi archeónmi, prokaryotickými organizmami, ktoré produkujú metán ako odpadný produkt svojho metabolizmu. Najpreskúmanejšie sú metanogénne organizmy "Methanosarcina barkeri" a "Methanosarcina mazei". Koncom 80. rokov 20. staročia bolo zistené, že tvorba metánu u týchto organizmov je naviazaná na transport elektrónov elektróntransportným reťazcom, ktorý je spojený s pumpovaním protónov alebo sodných katiónov, ktorých elektrochemický gradient sa využíva na syntézu ATP, je teda v súlade s chemiosmotickou teóriou. 
Metylkoenzým-M-reduktáza.
Metylkoenzým-M-reduktáza je enzým archeónov, ktorý tvorí metán. Reaktantmi sú metylkoenzým M (CH3SCoM) a koenzým B (CoB-SH): 
CH3SCoM + CoB-SH → CH4 + CoB-S-S-CoM
Druhým produktom je tzv. heterodisulfid (CoB-S-S-CoM).
Metylkoenzým-M-reduktáza vyžaduje na svoju funkciu kofaktor F430, čo je porfinoid, ktorý má derivát tetrapyrolu ako ligand a centrálnym atómom je nikel. Mechanizmus, akým enzým tvorí metán nie je známy, predpokladá sa, že metylová skupina metylkoenzýmu M je prenesená na atóm niklu kofaktoru F430 a následne je tento organokovový komplex redukovaný koenzýmom B za prerušenia koordinačnej väzby nikel-uhlík za tvorby metánu a disulfidu.
Metanolkoenzým-M-metyltransferáza.
Metanolkoenzým-M-metyltransferáza je enzým, ktorý tvorí metylkoenzým M (CH3SCoM) z koenzýmu M (CoM-SH) a metanolu (MeOH):
CoM-SH + MeOH → CH3SCoM
Metanolkoenzým-M-metyltransferáza vyžaduje na svoju funkciu korinoid, čo je komplex s ligandom odvodeným z hému a centrálnym atómom kobaltu. Predpkladá sa, že v reakčný mechanizmus zahŕňa organokovovú zlúčeninu s koordinačnou väzbou kobalt-uhlík, pričom prechodne sa viažucim ligandom je metylová skupina pochádzajúca z metanolu.
Redukcia heterodisulfidu.
Redukcia heterodisulfidu (CoB-S-S-CoM) na koenzým B (CoB-SH) a koenzýmu M (CoM-SH) je sprostredkovaná membránovo viazaným proteínom, ktorý je protónovou pumpou, preto je tento proces spojený s tvorbou transmembránového potenciálu na cytoplazmatickej membráne archeónov:
CoB-S-S-CoM + e- + H+ → CoB-SH + CoM-SH + transmembránový potenciál
Primárny zdroj elektrónov.
Primárny&amp;m zdrojom elektrónov u metanogénnych archeónov je plynný vodík, H2. Ten sa využíva analogicky ako NADH v Komplexe I ako zdroj elektrónov, ktoré zredujú uhlík metanolu na za tvorby metánu. Energia týchto elektrónov sa využije na tvorbu transmembránového potenciálu, preože zodpovedajúci proteín je transmembránovo viazaný a je protónovou pumpou.
ATP syntáza metanogénnych archeónov.
ATP syntáza metanogénnych archeónov je enzým typu A, ktorý je poháňaný elektrochemickým gradientom sodných katiónov, nie protónov. 
Sodno-protónový antiporter.
Sodno-protónový antiporter je výmenník, ktorý premieňa transmembránový potenciál protónov na transmembránový potenciál sodných katiónov. Zatiaľčo jeden z týchto iónov sa presúva v smere elektrochemického gradientu, je jeho energia využitá na endergonický presun druhého z iónov proti elektrochemickému potenciálu.
Redukcia oxidu uhličitého na metán za pomoci vodíka.
Redukcia oxidu uhličitého vodíkom na metán prebieha u "Methanosarcina barkeri." +

</doc>
<doc id="733153" url="https://sk.wikipedia.org/wiki?curid=733153" title="Peter Bornemisa">
Peter Bornemisa

Peter Bornemisa (iné mená: Abstemius, Abstinus, ; zriedkavo a asi chybne "Peter Bornemis", * 22. február 1535, Pešť† 1584, Rohožník) bol uhorský šľachtic, kníhtlačiar a evanjelický kazateľ a spisovateľ. Jeden z priekopníkov kníhtlače na území dnešného Slovenska. Býva považovaný za prvého významného protestantského spisovateľa v Uhorsku. "„Poskytol pútavý pohľad na uhorský život, plný nových postrehov, živých opisov a originálnych komentárov.“" Je po ňom pomenované Bornemisza Péter Gimnázium v Budapešti.
Život.
Bornemisova rodina prišla v dôsledku osmanskej expanzie do Uhorska o majetky. V detstve navyše Bornemisa osirel a ďalej vyrastal u príbuzných v Hornom Potisí. Študoval v Košiciach, no v roku 1553 musel mesto opustiť pre urážku mestského kapitána. Následne cestoval po Európe a študoval na univerzitách v Padove, Benátkach, Wittenbergu a vo Viedni. Neskôr sa vrátil do Uhorska a pôsobil u košického tlačiara Gála Husára. V roku 1560 pomohol Husárovi utiecť z väzenia.
Pracoval tiež ako pracovník kráľovskej kancelárie vo Viedni, no v roku 1558 bol z mesta vyhnaný potom čo na námety Sofoklovej "Elektry" napísal dielo "Tragoedia magyar nyelve" s politickými narážkami a začal kázať. Neskôr bol prepustený z funkcie pracovníka kancelárie v súvislosti s falšovaním listiny.
Od roku 1564 pôsobil ako kazateľ a vychovávateľ Valentína Balaša u Jána Balašu vo Zvolene a Melchiora Balašu a Lazára Svendiho v Užhorode. V roku 1569 súkromne kázal v Trnave. Trnavská mestská rada odmietla financovať jeho dielo a trnavský veľprepošť Mikuláš Telegdi ho nechal z mesta vyhnať. Okolo roku 1570 sa stal kazateľom u Júliusa zo Salmu a následne farárom v Hlohovci a Šintave. Bol tiež superintendentom matúšovského dištriktu. Nedržal sa pritom striktne ani luteránskej, ani kalvínskej reformácie, takže za svojho priekopníka ho pokladajú evanjelici augsburského vierovyznania aj reformovaná cirkev. Okolo roku 1572 zriadil v Šintave vlastnú kníhtlačiareň, ktorú neskôr preniesol na Plavecký hrad a do Rohožníka. Tlačil predovšetkým vlastné diela, ale aj kalendáre či spevníky. Bol dvakrát ženatý. V roku 1577 mu v Šintave na mor zomreli druhá manželka i 5 detí. V roku 1577 bol väznený vo Viedni pre polemické dielo "Ördegi kiséretekröl". Po krátkom pobyte na Beckove ho na Plaveckom hrade a v Rohožníku prijal Peter Balaša. V roku 1579 bol vyhnaný zo Šintavy. Zomrel v roku 1584. Bol pochovaný v Sološnici.
Dielo.
V Bornemisovej literárnej tvorbe sa prelínajú svetsko-renesančné prvky s reformačným myslením. Jeho teológia spravidla iba prikrývala jeho sociálne a morálne názory. Uvedomoval si krízu svojej doby a personifikoval ju v diablovi pokúšajúcom svet, a najmä vládcov. V tomto smere ho ovplyvnila zrejme najmä démonológia Jeana Bodina. Viaceré Bornemisove výklady evanjelií a apoštolských listov pripomínajú renesančné novely, vďaka čomu patrí k priekopníkom maďarskej novovekej literatúry. Od konca 60. rokov 16. storočia vydával veľkú maďarskú postilu "Elsö Resze Az Evangeliomokbol Es Az Epistolakbol Valo Tanvsagoknac".
Asi na 5 000 výtlačkoch vydaných medzi rokmi 1579 až 1581 bol z dôvodu utajenia podpísaný jeho faktor Valentín (Bálint) Mančkovič (tiež Valentinus Farinola, Valentín Mantskovit).

</doc>
<doc id="733154" url="https://sk.wikipedia.org/wiki?curid=733154" title="Péter Bornemisza">
Péter Bornemisza



</doc>
<doc id="733155" url="https://sk.wikipedia.org/wiki?curid=733155" title="Peter Bornemis">
Peter Bornemis



</doc>
<doc id="733156" url="https://sk.wikipedia.org/wiki?curid=733156" title="Abstemius">
Abstemius



</doc>
<doc id="733157" url="https://sk.wikipedia.org/wiki?curid=733157" title="Abstinus">
Abstinus



</doc>
<doc id="733158" url="https://sk.wikipedia.org/wiki?curid=733158" title="Chantal Nobel">
Chantal Nobel

Chantal Nobel (* 23. november 1948, Rouen) je francúzska herečka. Za svoju kariéru, ktorá sa odohrávala prevažne v 70. a 80. rokoch hrala v okolo tridsiatich filmových a televíznych dielach.
Životopis.
Vo veku 20 rokov sa prvýkrát objavila vo filme "La main noire" (1968). Nobel je známa svojou úlohou Florence Berg v kultovej telenovele z 80. rokov "Châteauvallon" (1985) a seriálu "La lumière des justes" (1980). Medzi jej hlavné filmové úlohy patria napr. tie vo filmoch ako "Le jour de gloire" (1976) od Jacquesa Besnarda, "Svätý rok" (1976) od Jeana Giraulta či triler "Flics de choc" (1983) v réžii Jean-Pierre Desagnata. V roku 1981 hrala jednu z hlavných úloh v 13 dielnom seriály "Salut champion". V polovici 80. rokov musela po autonehode s vážnymi fyzickými následkami ukončiť svoju kariéru, čo urýchlilo koniec seriálu "Châteauvallon".

</doc>
<doc id="733159" url="https://sk.wikipedia.org/wiki?curid=733159" title="Hlinkova mládež">
Hlinkova mládež

Hlinkova mládež (skr. HM) bola branná a neskôr ozbrojená slovenská mládežnícka organizácia. Založená bola ešte v roku 1938 počas existencie Česko-Slovenska, no jej činnosť sa rozvíjala najmä počas existencie slovenského štátu, keď bola jedinou legálnou politickou organizáciou slovenskej mládeže. Spočiatku združovala iba chlapcov od šiestich do dvadsiatich rokov, neskôr vznikla aj dievčenská zložka. Bola súčasťou Hlinkovej gardy a Hlinkovej slovenskej ľudovej strany. Pôvodne vznikla ako samostatný zbor Hlinkovej gardy, od júla 1940 mala status samostatnej polovojenskej zložky HSĽS. Symbolicky stál na jej čele vodca slovenského štátu, prezident Jozef Tiso, reálne velenie prislúchalo hlavnému veliteľovi, Alojzovi Macekovi. Organizácia zanikla po skončení druhej svetovej vojny (1945).

</doc>
<doc id="733160" url="https://sk.wikipedia.org/wiki?curid=733160" title="HM">
HM

HM môže byť:

</doc>
<doc id="733162" url="https://sk.wikipedia.org/wiki?curid=733162" title="Pevnosť svätej Alžbety">
Pevnosť svätej Alžbety

Pevnosť svätej Alžbety je komplex hlinených opevnení v tvare päťcípej hviezdy v historickom centre mesta Kropyvnyckyj. V geografickom strede Ukrajiny. Ide o vzácnu pamiatku svojho druhu, v Európe sa nachádza už len asi desať takýchto pamiatok.
Dejiny.
V roku 1654 bola uzavretá vojenská aliancia, v rámci ktorej sa Ukrajinci zúčastnili niekoľkých vojen na strane Ruskej ríše. Po založení vojenskej kolónie „Nové Srbsko“ južnými Slovanmi postavili ukrajinskí kozáci na príkaz ruskej cisárovnej Alžbety II. túto pevnosť na ochranu svojich území pred útokmi Osmanskej ríše.
Počas vojny s Osmanskou ríšou (1768 – 1774) pevnosť, v ktorej bolo umiestnených 6 000 vojakov, odolala obliehaniu 70 000 agresormi a odrazila turecký útok. V roku 1775, počas ničenia kozákov Rusmi, práve odtiaľto vyšla armáda, ktorá zničila Seč. V roku 1784, keď sa pevnosť premenila na mesto, boli jej kanóny prevezené do Chersonu. V roku 1794 sa počet kanónov znížil na iba 162, ktoré obsluhovalo 277 vojakov. Po 18. storočí zostali už len dva kanóny, umiestnené na kamenných podstavcoch. 
Počas vojny s Ukrajinskou ľudovou republikou komunisti mesto obsadili a vytvorili tam väzenie pre politických oponentov. Počas Hladomoru v rokoch 1932 – 1933, ktorý mnohé krajiny považujú za genocídu ukrajinského ľudu, a represií v roku 1937 sovietske špeciálne služby tajne pochovávali telá tých, ktorí zomreli od hladu a tých, ktorí boli zabití v dôsledku represií, v masových hroboch. Téma sovietskych politických represií bola tabu. Téma sovietskych politických represií bola zakázaná na diskusiu aj v súkromných rozhovoroch, nieto ešte v médiách; akákoľvek zmienka o nej mohla viesť k uväzneniu alebo umiestneniu na psychiatrickej liečebni až do pádu diktatúry v roku 1991.
Počas nacistickej okupácie mesta v rokoch 1941 až 1944 boli v rámci holokaustu opakovane zastrelené tisíce Židov a bojovníkov odboja. Po oslobodení tu boli pochovávaní mŕtvi. Od roku 1950 je tu zriadený rozsiahly pamätník obetiam druhej svetovej vojny, ktorý pozostáva z 50 000 hrobov, prevažne Ukrajincov a Židov. V 60. rokoch 20. storočia boli nad hrobmi postavené kamenné pamätníky a začiatkom 80. rokov 20. storočia boli do centier pamätného komplexu umiestnené sochy. Nachádzajú sa tu pamätníky venované hrdinom druhej svetovej vojny a rusko-ukrajinskej vojny. V roku 2016 boli postavené pamätníky obetiam hladomoru v rokoch 1932 – 1933.

</doc>
<doc id="733163" url="https://sk.wikipedia.org/wiki?curid=733163" title="Lipníček">
Lipníček

Lipníček je vodný tok v pohorí Žiar a v Hornonitrianskej kotline na území okresu Prievidza. Je to pravostranný prítok Handlovky s dĺžkou približne 5,5 km a je tokom V. rádu. 
Priebeh toku.
Potok pramení v južnej časti pohoria Žiar, v geomorfologickom podcelku Horeňovo, na južných výbežkoch Nemcova (), v nadmorskej výške približne Prameň sa nachádza v lesnom poraste pod hlavným hrebeňom pohoria, neďaleko lokality Chrenovské lazy, odkiaľ tečie západným smerom. Priberá menší ľavostranný prítok a kopírujúc údolie sa popod svahy Lazov postupne stáča na juhozápad. Pokračuje popod Urbársku horu a opúšťa pohorie Žiar a jeho podcelok Horeňovo. Stáča sa na juh a zvyškom toku tečie Handlovskou kotlinou, ktorá je podcelkom Hornonitrianskej kotliny. V strednej časti priberá jeden menší a následne dva významné ľavostranné prítoky. Zvlnenou krajinou tečie opäť na juhozápad, okrajom obce Lipník, lemovaný takmer súvislým pásom porastu. Bez významnejších prítokov na dolnom toku podteká železničnú trať do Handlovej a následne sa v nadmorskej výške približne , medzi obcami Lipník a Veľká Čausa, v blízkosti cesty I/9 vlieva pravostranne do rieky Handlovka, prítoku rieky Nitry. Potok patrí do širšieho povodia rieky Váh. 
Potok pramení a preteká katastrálnym územím obce Lipník v okrese Prievidza v Trenčianskom kraji, no pred ústím malou časťou zasahuje na územie obce Veľká Čausa.

</doc>
<doc id="733165" url="https://sk.wikipedia.org/wiki?curid=733165" title="Protesty v Srbsku (2024 – 2025)">
Protesty v Srbsku (2024 – 2025)

Protesty v Srbsku vypukli v novembri 2024 v Novom Sade po tom, čo sa tu zrútil prístrešok vlakovej stanice, kvôli čomu zahynulo 16 ľudí a jeden človek bol ťažko zranený. Do marca 2025 sa protesty rozšírili do 400 miest a obcí po celom Srbsku a stále pokračujú. Protesty vedené univerzitnými študentmi požadujú, aby vláda vyvodila zodpovednosť za nešťastie. Usilujú tiež o to, aby sa konali predčasné parlamentné voľby.
Okrem každodenných protestov bolo zorganizovaných niekoľko rozsiahlych študentských protestov v univerzitných centrách miest Novi Sad, Kragujevac, Niš a Belehrad. Prebehli ďalšie protestné akcie, vrátane peších protestov, protestných cyklistických pretekov z Belehradu do Štrasburgu a blokády srbského rozhlasu a televízie, ktorá vážne narušily ich program.
Študentmi vedené protesty nabrali na intenzite po tom, čo polícia 28. júna 2025 zadržala niekoľko účastníkov protivládneho zhromaždenia v Belehrade, ktorého sa zúčastnilo asi 140 tisíc ľudí. Prezident Aleksandar Vučić oznámil, že bezpečnostné zložky zadržia ešte „omnoho viac ľudí“. Demonštranti odvtedy požadujú prepustenie zadržaných.
V Belehrade vyrástli na mnohých miestach barikády. Protesty prebiehajú v ďalších 20 srbských mestách.

</doc>
<doc id="733166" url="https://sk.wikipedia.org/wiki?curid=733166" title="Aleksandar Vučić">
Aleksandar Vučić

Aleksandar Vučić (* 5. marec 1970, Belehrad) je bývalý predseda srbskej vlády a od roku 2017 srbský prezident. Vo vláde Ivici Dačića, ktorá vládla v rokoch 2012 – 2014, zastával rezort ministra obrany; bol generálnym sekretárom Národnej bezpečnostnej rady. Medzi rokmi 2012 a 2023 bol predsedom Srbskej pokrokovej strany (SNS). Vzdelaním je právnik.
Ako minister informácií počas vlády Slobodana Miloševiča zaviedol Vučić reštriktívne opatrenia voči novinárom, najmä počas kosovskej vojny. V období po buldozérovej revolúcii v roku 2000 bol jednou z najvýraznejších postáv opozície. Od založenia novej strany v roku 2008 sa odklonil od svojej pôvodnej krajne pravicovej a tvrdo euroskeptickej platformy k proeurópskym, konzervatívnym a populistickým politickým postojom. Vo voľbách v roku 2012 zvíťazila koalícia vedená SNS a Srbská pokroková strana sa prvýkrát stala súčasťou vlády, čo viedlo k vytvoreniu systému dominantnej strany. Potom, čo sa v roku 2014 stal predsedom vlády, sľúbil, že bude pokračovať v procese pristúpenia k Európskej únii (EÚ), privatizovať štátne podniky a liberalizovať ekonomiku.
Pozorovatelia označujú Vučićovu vládu za autoritársky, autokratický či neliberálny demokratický režim a ako príklad uvádzajú obmedzenú slobodu tlače. Zároveň ho veľká časť srbskej spoločnosti viní zo všadeprítomnej korupcie, obmedzovania nezávislých médií a z manipulácie volieb.
Od novembra 2024 prebiehajú proti Vučičovi a vláde v rade srbských miest protesty. Vypukli v Novom Sade po tom, čo sa tu zrútil prístrešok vlakovej stanice, kvôli čomu zahynulo 16 ľudí a jeden človek bol ťažko zranený. Rozšírili sa do mnohých srbských miest a obcí. Zintenzívnili v júni 2025 po tom, čo polícia zadržala niekoľko účastníkov protivládneho zhromaždenia v Belehrade, ktorého sa zúčastnilo asi 140 tisíc ľudí.
Biografia.
Vučić vyštudoval gymnázium v Zemune, neskôr študoval na Právnickej fakulte Belehradskej univerzity. Svoje štúdiá tu dokončil v roku 1994. Po nejakú dobu tiež študoval v Brightone v Spojenom kráľovstve.
V rokoch 1992 – 2008 pôsobil v Srbskej radikálnej strane. V roku 1993 bol tiež zvolený ako poslanec do Národného zhromaždenia. V rokoch 1998 – 2000 zastával rezort ministra informácií vo vláde Mirka Marjanoviča (tj pod prezidentom Miloševičom). V rokoch 2004 a 2008 kandidoval dvakrát neúspešne na starostu Belehradu.
V roku 2008 odišiel od Radikálov po tom, čo Tomislav Nikolić oznámil vznik novej strany. V roku 2012 sa stal predsedom Srbskej pokrokovej strany po tom, čo sa Tomislav Nikolić stal v prezidentských voľbách hlavou štátu a na svoju funkciu musel rezignovať.
V roku 2014 bol popredným kandidátom v parlamentných voľbách za Srbskú pokrokovú stranu (ktorá voľby vyhrala).
V júli 2015 musel utiecť z pietneho aktu k 20. výročiu srebrenického masakru pri pamätníku v Potočari, keď po ňom ľudia začali hádzať kamene a fľaše. Vučić síce masaker označil za „strašný zločin“, odmieta ho však nazývať genocídou, ako požadujú Bosniaci. Ľudia mu na mieste tiež transparentom pripomenuli jeho slová z doby vojny, keď vyhlásil, že za každého mŕtveho Srba bude zabitých 100 moslimov.
V roku 2017 vyhral v prvom kole prezidentských volieb s nadpolovičnou väčšinou hlasov. Jeho víťazstvo privítala Európska únia, vyvolalo však protesty medzi niektorými študentskými organizáciami vo väčších srbských mestách. Zvíťazil aj v druhom kole volieb a funkcie prezidenta sa ujal 31. mája 2017. Ešte predtým rezignoval na post predsedu srbskej vlády. Následne 15. júna 2017 poveril zostavením novej vlády Anu Brnabićovú, pôvodnú ministerku pre záležitosti štátnej správy a miestnej samosprávy. Ako prezident vyhlásil, že krajina sa bude ďalej usilovať o členstvo v EÚ a zostane vojensky neutrálna, bude však spolupracovať s NATO aj s Ruskom.
V decembri 2017 získal čestný doktorát na Moskovskom štátnom inštitúte pre medzinárodné vzťahy.
Dňa 3. apríla 2022 obhájil svoj prezidentský mandát na ďalšie päťročné obdobie, keď už v prvom kole prezidentských volieb získal 60 % odovzdaných hlasov.
Protesty proti prezidentovi a vláde.
Od novembra 2024 prebiehajú proti Vučičovi a vláde v rade srbských miest protesty. Vypukli v Novom Sade po tom, čo sa tu zrútil prístrešok vlakovej stanice, kvôli čomu zahynulo 16 ľudí a jeden človek bol ťažko zranený. Rozšírili sa do mnohých srbských miest a obcí. Zintenzívnili v júni 2025 po tom, čo polícia zadržala niekoľko účastníkov protivládneho zhromaždenia v Belehrade, ktorého sa zúčastnilo asi 140 tisíc ľudí. Demonštranti pri ňom kontajnermi a prenosnými plotmi zablokovali dopravu. Stalo sa to v deň, keď si Srbi pripomínajú pravoslávny sviatok Vidovdan a výročie tragickej bitky na Kosovom poli.
Demonštranti požadujú vyhlásenie predčasných volieb a koniec vlády prezidenta Vučiča. Vládu obviňujú z korupcie a potlačovania médií. Polícia proti protestujúcim nasadila slzný plyn.

</doc>
<doc id="733168" url="https://sk.wikipedia.org/wiki?curid=733168" title="Rieskeho komplex">
Rieskeho komplex

Rieskeho komplex (tiež Rieskeho proteín, Rieskeho centrum, Rieskeho Fe-S proteín) je proteín, ktorý je súčasťou Komplexu III dýchacieho reťazca v mitochondriách, ktorý obsahuje železo-sírový klaster s dvoma atómami železa a dvoma sulfidovými aniónmi (2Fe-2S). Jeden z atómov železa k je koordinovaný cysteinovými bočnými reťazcami, druhý atóm železa je koordinovaný histidínovými bočnými reťazcami. Rieskeho komplex je pomenovaný podľa svojho objaviteľa Johna Rieskeho.
Rieskeho komplex je lokalizovaný na vonkajšom povrchu vnútornej mitochondriálnej membrány, je teda exponovaný medzimembránovému priestoru mitochondrie.
Biochemickou úlohou Rieskeho komplexu v dýchacom reťazci je prenášať elektróny z ubichinolu na cytochróm c1. Rieskeho komplex sa nachádza v blízkosti Qp väzobného miesta pre ubichinol. Dokonca, ubichinol naviazaný v Qp väzobnom mieste je schopný vytvoriť vodíkové väzby svojimi hydroxylovými skupinami s histidínmi, ktoré sú ligandmi 2Fe-2S klastru Rieskeho komplexu.

</doc>
<doc id="733171" url="https://sk.wikipedia.org/wiki?curid=733171" title="John Samuel Rieske">
John Samuel Rieske

John Samuel Rieske (* 25. september 1923, Orem, Utah, USA† 24. september 2012, Columbus, Ohio, USA) bol americký biochemik, ktorý objavil v roku 1964 Rieskeho komplex.
Životopis.
Narodil sa 25. septembra 1923 v Oreme v Utahu Samuelovi a Zine (Muhlestein) Rieskeovým. 
Počas Druhej svetovej vojny slúžil ako člen 102. divízie armády Spojených štátov. Neskôr získal doktorát z biochémie na Univerzite v Utahu. 30. augusta 1949 sa v chráme v Salt Lake City oženil s Elaine Eyringovou, ktorá zomrela v roku 2006.
V rokoch 1960 až 1966 pôsobil ako postdoktorand na Enzýmovom inštitúte, ktorý bol spojený s Univerzitou vo Wisconsine v Madisone. V roku 1966 sa presťahoval do Delaware a začal učiť na Ohio State University ako profesor fyziologickej chémie až do roku 1988. Je členom Cirkvi Ježiša Krista Svätých neskorších dní, kde slúžil ako kňaz a tiež slúžil na misii spolu so svojou manželkou. Ako veľmi silný vlastenec rád zbieral umelecké diela a knihy, trávil čas so svojou rodinou a sledoval všetky ich aktivity. Miloval históriu a spanie pred televízorom a bol vášnivým bežcom a chodcom.
Jedným z jeho najúžasnejších úspechov je to, že je medzi biochemikmi na celom svete známy objavom a charakterizáciou toho, čo sa dnes všeobecne označuje ako „Rieskeho komplex“, čo je železo-sírový proteín, ktorý je nevyhnutný pre existenciu väčšiny, ak nie všetkých živých organizmov. Nedávno tiež vydal historickú knihu, ktorú prepísal z denníka námorného lodníka, ktorý bol na palube lode HMS Phoebe v júni 1813. Kniha bola v Amerike a Anglicku uvedená na trh v roku 2013.
Na jeho pamiatku zostali jeho deti, Marilyn (Karl) Nehring z Ostranderu, John (Gisa) Rieske z Ostranderu, Carl (Robin Edwards) Rieske z Ashley, Steve (Karen) Rieske z Richwoodu a Carol Rieske z Delaware; sestry Dorothy Hancock zo Salt Lake City v Utahu a Beverly Watts zo St. George v Utahu. Okrem manželky zomrel aj jeho syn David.
Dr. John Samuel Rieske, Ph.D., zomrel ako 88-ročný v pondelok večer 24. septembra 2012 v Kobacker House v Columbuse. Pohreb sa konal v sobotu 29. septembra 2012 v kostole Ježiša Krista Svätých posledných dní na adrese 15 Rock Creek Dr. v Delaware. Obrad viedol biskup Kevin Johnson. John Samuel Rieske je pochovaný na cintoríne Oller.

</doc>
<doc id="733172" url="https://sk.wikipedia.org/wiki?curid=733172" title="John Rieske">
John Rieske



</doc>
<doc id="733173" url="https://sk.wikipedia.org/wiki?curid=733173" title="John S. Rieske">
John S. Rieske



</doc>
<doc id="733178" url="https://sk.wikipedia.org/wiki?curid=733178" title="Anton Mihálik">
Anton Mihálik

Anton Mihálik môže byť:

</doc>
<doc id="733179" url="https://sk.wikipedia.org/wiki?curid=733179" title="Ján Štefanec">
Ján Štefanec

Ján Štefanec môže byť:

</doc>
<doc id="733180" url="https://sk.wikipedia.org/wiki?curid=733180" title="Q cyklus">
Q cyklus

Q cyklus je mechanizmus toku elektrónov a pumpovania protónov cez komplex III dýchacieho reťazca. Jeho ústrednou molekulou je ubichinón (UQ) v troch rôznych redoxných stavoch:
Oxidácia ubichinolu UQH2 na ubichinón UQ na väzobnom mieste Qp.
Oxidácia ubichinolu UQH2 na ubichinón UQ na väzobnom mieste Qp prebieha tak, že ubichinol rozpustený vo vnútornej mitochondriálnej membráne difunduje ku komplexu III, konkrétne ku väzobnému miestu Qp, ktoré je bližšie ku medzimembránovému priestoru.
Dôjde k tomu, že ubichinol vytvorí vodíkovú väzbu svojou hydroxylovou skupinou s histidínom, ktorý je ligandom železo-sírového klastru Rieskeho proteínu. Jeden elektrón ubichinolu je prenesený na železo-sírový klaster Rieskeho proteínu a dva protóny sú odvedené do medzimembránového priestoru. Tým vo väzobnom mieste Qp zostane semichinónový aniónradikál UQ•–.
Qp väzobné miesto je v blízkosti aj hému bL, ktorý je lokalizovaný na cytoplazmatickej strane vnútornej mitochondriálnej membrány (bližšie ku medzimembránovému priestoru). Semichinónový aniónradikál UQ•– prenesie svoj nespárený elektrón na hému bL, za konečnej tvorby ubichinónu UQ.
Redukcia ubichinónu UQ na semichinónový aniónradikál UQ•– na väzobnom mieste Qn.
Redukovaný hém bL v blízkosti medzimembránového priestoru prenesie svoj jeden elektrón na hém bH, ktorý je lokalizovaný na matrixovej strane vnútornej mitochondriálnej membrány (bližšie ku matrixovému priestoru). Qn väzobné miesto, ktoré je v blízkosti aj hému bH, naviaže ubichinón UQ. Elektrón z hému bH sa prenesie na ubichinón UQ za tvorby semichinónového aniónradikálu UQ•–.
Redukcia semichinónového aniónradikálu UQ•– na ubichinol UQH2 väzobnom mieste Qn.
Semichinónový aniónradikál UQ•– na väzobnom mieste Qn je redukovaný druhým elektrónom z hému bH, ktorý bol získaný oxidáciou druhého ubichinolu UQH2 na väzobnom mieste Qp. Redukcia semichinónového aniónradikálu UQ•– na ubichinol UQH2 je doprevádzaná prevzatím dvoch protónov z matrixu mitochondrie, ktoré protonizujú ubichinolát UQ2– na ubichinón UQH2.

</doc>
<doc id="733181" url="https://sk.wikipedia.org/wiki?curid=733181" title="Anna Vozárová (futbalistka)">
Anna Vozárová (futbalistka)

Anna Vozárová (* 18. júl 1967, Snina) je bývalá slovenská futbalistka. Hrala v slovenskej lige a za slovenskú reprezentáciu.
Klubová kariéra.
Prvý prvoligový zápas odohrala 1. septembra 1990 za Spišskú Novú Ves. Po Spišskej Novej Vsi pôsobila aj v kluboch DFK Prešov, FK Žiar nad Hronom a ŠTICH Humenné, kde aj ukončila futbalovú kariéru. Posledný zápas hrala proti Juventus Žilina.
Hrala ako brankárka, záložníčka a útočníčka.
Za svoju kariéru odohrala 323 ligových zápasov a dala 52 gólov, z toho ako brankárka 164 zápasov a dala 1 gól.
Reprezentácia.
Za Slovenskú futbalovú reprezentáciu odohrala tri zápasy, ale v dôvodu, že v minulosti neboli niektoré zápasy a turnaje zadefinované ako oficiálne alebo neoficiálne, tak jej SFZ eviduje 1 reprezentačný zápas.
Úspechy.
ŠK ZsNP Žiar nad Hronom:
DFK Prešov
ŠK ŠTICH Humenné
Zdroj.

</doc>
<doc id="733182" url="https://sk.wikipedia.org/wiki?curid=733182" title="Anna Vozárová">
Anna Vozárová

Anna Vozárová môže byť:

</doc>
<doc id="733183" url="https://sk.wikipedia.org/wiki?curid=733183" title="Cytochróm c">
Cytochróm c

Cytochróm c (tiež Cyt c) je mitochondriálny proteín, ktorý je lokalizovaný v medzimembránovom priestore mitochondrií. Je súčasťou dýchacieho reťazca, pričom prenáša elektróny z Komplexu III na Komplex IV, konkrétnejšie prijíma elektróny of cytochrómu c1 Komplexu III a odovzdáva ich CuA centru Komplexu IV. Cytochróm c má aj ústrednú úlohu v apoptóze bunky.
Cytochróm c má molárnu hmotnosť 12 kDa, priemer 30 Å a na svojom povrchu má lyzínovú "záplatu", kladne nabitú časť, ktorou interaguje s Komplexom III a Komplexom IV. Bolo zistené, že chemická modifikácia lyzínov (napr. acetylácia acetanhydridom) v lyzínovej záplate vedie na stratu schopnosti prenosu elektrónov z/na Komplex III a Komplex IV.
Cytochróm c je hemoproteín, vo svojej štruktúre obsahuje jeden hém typu c, ktorý zodpovedá za prenos jedného elektrónu. Hém c je kovalentnou väzbou cysteínových bočných reťazcov pripojený na apoproteín cytochrómu c. Pri prebratí elektrónu z Komplexu III je hém cytochrómu c1 vzdialený od hému cytochrómu c len 9 Å. 
Úloha cytochrómu c v apoptóze.
"Viac v hlavnom článku: Apoptóza"
Cytochróm c je súčasťou vnútornej mitochondriálnej dráhy apoptózy: účinkom proteínov Bcl dôjde ku permeabilizácii vonkajšej mitochondriálnej membrány, čoho dôsledkom je únik mitochondriálnych enzýmov z mitochondrie. Uniká najmä cytochróm c, ale aj apoptózu indukujúci faktor (AIF) a proteín Smac/DIABLO. Cytochróm c v cytoplazme spúšťa kaspázovú kaskádu. Cytochróm c sa v cytoplazme naviaže na proteín Apaf1, s ktorým vytvorí apoptozóm. Apoptozóm následne premieňa prokaspázu 9 na kaspázu 9, čím sa spustí kaspázová kaskáda.
Sulfitoxidáza a cytochróm c.
Sulfitoxidáza je posledný enzým katabolizmu cysteínu a metionínu, ktorý oxiduje sulfit (siričitanový anión) na sulfátový anión (síranový anión). Elektróny získané z oxidácie sulfitu na sulfát sú prenesené do dýchacieho reťazca priamo na cytochróm c. Cytochróm c aj sulfitoxidáza sú lokalizované v medzimembránovom priestore mitochondrií.

</doc>
<doc id="733184" url="https://sk.wikipedia.org/wiki?curid=733184" title="Peter Hradil">
Peter Hradil

Prof. Peter Hradil (* 29. apríl 1940, Brno – † 25. júl 2001, Bratislava) bol slovenský dirigent, zbormajster a vysokoškolský pedagóg.
Životopis.
Narodil sa v Brne v rodine skladateľa, pedagóga a zbormajstra Karla Hradila. V rokoch 1957 až 1961 študoval na Konzervatóriu v Brne. Počas štúdia asistoval v zboroch, ktoré viedol jeho otec. V rokoch 1961 až 1965 študoval zborové dirigovanie na Vysokej škole múzických umení, jeho pedagógom bol Juraj Haluzický. V rokoch 1962 až 1966 bol asistentom dirigenta Speváckeho zboru Lúčnice. Po štúdiu zostal na fakulte, od roku 1983 bol docent, od roku 1989 profesor. V období 1968 až 1970 bol zbormajstrom destského speváckeho zboru Slniečko a 1969 až 1971 druhým zbormajstrom Opery Slovenského národného divadla (19681972). V rokoch 1970 až 1974 pracoval ako umelecký vedúci a dirigent Miešaného zboru bratislavských učiteľov. V rokoch 19711976 bol asistentom hlavného zbormajstra Slovenského filharmonického zboru. Spoluzaložil Sláčikový orchester detí a mládeže v Bratislave. Od roku 1977 do 1978 viedol dievčenský zbor Konzervatória v Bratislave a založil a viedol (1977 až 1980) Dievčenský spevácky zbor pri Strednej poľnohospodársko-technickej škole v Modre.
Od roku 1977 viedol Spevácky zbor slovenských učiteľov. Nahradil Juraja Haluzického a so zborom pracoval až do smrti. V období 1983 až 1998 bol umeleckým šéfom a dirigentom Speváckeho zboru Lúčnica. Na VŠMU bol prodekanom Hudobnej a tanečnej fakulty Vysokej školy múzických umení. Po založení Akadémie umení v Banskej Bystrici v roku 1997 sa stal pedagógom Katedry zborového dirigovania. V októbri 2010 sa uskutočnil koncert "Hommage à Peter Hradil". Vo Veľkom koncertnom štúdiu Slovenského rozhlasu v Bratislave si Lúčnica pripomenula svojho umeleckého vedúceho a dirigenta. Účinkovali bývalí a vtedajší členovia Speváckeho zboru Lúčnice (súčasná umelecká vedúca a dirigentka Elena Matušová) ako aj orchester Štátnej opery pod vedením Mariána Vacha, ktorý po umeleckým vedúcim a dirigentom Speváckeho zboru Lúčnice po Hradilovi.

</doc>
<doc id="733187" url="https://sk.wikipedia.org/wiki?curid=733187" title="D. H. Lawrence">
D. H. Lawrence



</doc>
<doc id="733190" url="https://sk.wikipedia.org/wiki?curid=733190" title="Sulfitoxidáza">
Sulfitoxidáza

Sulfitoxidáza je enzým katabolizmu cysteínu a metionínu, ktorý oxiduje sulfit (siričitanový anión) na sulfát (síranový anión). Sulfitoxidáza je lokalizovaná v medzimembránovom priestore mitochondrií, preto elektróny získané oxidáciou siričitanového aniónu prenáša priamo do dýchacieho reťazca a to konkrétne na cytochróm c, ktorý je tiež v medzimembránovom priestore mitochondrií. Sulfitoxidáza tak napája katabolizmus aminokyselín na dýchací reťazec za zisku energie vo forme ATP.
Sulfitoxidáza obsahuje vo svojej štruktúre molybdopterín s atómom molybdénu a hém typu b s atómom železa.

</doc>
<doc id="733191" url="https://sk.wikipedia.org/wiki?curid=733191" title="Znamjanka">
Znamjanka

Znamjanka () je mesto v strednej časti Ukrajiny, v Kirovohradskej oblasti. V roku 2022 malo približne 22 000 obyvateľov.
Názov.
Podľa jednej verzie pochádza názov mesta z ikony Panny Márie „Znamenie“.
Dejiny.
Mesto bolo založené v roku 1869 ako železničná stanica a štatút mesta má od roku 1938 .

</doc>
<doc id="733192" url="https://sk.wikipedia.org/wiki?curid=733192" title="Head over Heels (juhokórejský televízny seriál)">
Head over Heels (juhokórejský televízny seriál)

Head over Heels (kórejsky: 견우와 선녀) je juhokórejský televízny seriál nakrútený podľa rovnomenného webového komiksu od Ahn Su-min, v hlavných úlohách s Cho Yi-hyun a Choo Young-woo. Seriál je o stredoškolskej šamanke, ktorá zachraňuje svoju nešťastnú prvú lásku. Premiéru mal na tvN 23. júna 2025 a vysiela sa každý pondelok a utorok o 20:50 (KST). Je dostupný aj na streamovanie na TVING v Južnej Kórei a Amazon Prime Video vo vybraných regiónoch.
Obsah.
Fantasy romantická dráma, ktorej príbeh sa točí okolo šamanky Seong-ah, ktorá vie, čo sa stane v budúcnosti, a snaží sa ochrániť svoju prvú lásku, Bae Gyeon-wooa, tým, že zmení jeho nešťastný osud.
Produkcia.
Vývoj.
Seriál režíroval Kim Yong-wan, medzi ktorého diela patria filmy "If You Wish Upon Me" (2022) a "The Whirlwind" (2024). Napísal ho Yang Ji-hoon, plánovala ho spoločnosť CJENM a produkovala spoločnosť Studio Dragon a Dexter Studio a EO Contents Group.
Kasting.
V roku 2024 údajne zvažovali svoje vystúpenie Cho Yi-hyun, Choo Young-woo a Choi Sung-eun.

</doc>
<doc id="733196" url="https://sk.wikipedia.org/wiki?curid=733196" title="Spevácky zbor Lúčnica">
Spevácky zbor Lúčnica

Spevácky zbor Lúčnica je spevácky zbor, súčasť Umeleckého súboru Lúčnica od jeho založenia v roku 1948.
Činnosť.
Repertoár zboru obsahuje viaceré žánre a obdobia. od baroka po súčasnú hudbu, sakrálnu aj svetskú, a capella, ale „hlavný dôraz kladie na interpretáciu starších i nových skladieb inšpirovaných slovenskou ľudovou piesňou“. Zbor koncertoval v štátoch ako Južná Kórea, Spojené štáty, Argentína, Jordánsko, Izrael, Venezuela, Taiwan, Mexiko a „väčšina štátov Európy“. Nahral albumy s viacerými nahrávacími spoločnosťami. V marci 2025 mal zbor vystúpiť na Koncerte pre Ukrajinu, ale nakoniec nevystúpil. Organizátor Michal Kaščák poznamenal, že sa tak malo stať na základe tlaku z Ministerstva kultúry.
Vedenie.
Umeleckými vedúcimi a dirigentami boli:

</doc>
<doc id="733199" url="https://sk.wikipedia.org/wiki?curid=733199" title="Fándlyho jabloň">
Fándlyho jabloň

Fándlyho jabloň je jabloň domáca, ktorá sa nachádza v obci Naháč pri budove bývalej školy. Je chránená podľa "Všeobecne záväznej vyhlášky KÚ v Trnave 2/2002" pre svoju jedinečnosť a genetické hodnoty. Jabloň je spätá s prácou Jaraja Fándlyho, ktorý žil v obci 26 rokov. 

</doc>
<doc id="733202" url="https://sk.wikipedia.org/wiki?curid=733202" title="Liga národov žien UEFA 2025">
Liga národov žien UEFA 2025

Liga národov žien UEFA 2025 je druhý ročník Ligy národov žien UEFA, medzinárodnej súťaže ženských futbalových reprezentácií, z členských asociácií UEFA. Ligová časť sa hrala od februára do júna 2025 a finálový turnaj sa bude hrať od októbra do decembra 2025. Výsledky tohto ročníka súťaže určí nasadenie tímov do kvalifikácie Majstrovstiev sveta žien 2025.
Formát.
Súťaž začala ligovou fázou, v ktorej sú národné tímy rozdelené do troch líg (A, B a C), podľa konečného poradia kvalifikácie Majstrovstiev Európy 2025, s prihliadnutím na postup do vyšších líg alebo zostup do nižších líg. Liga A a B obsahuje 16 tímov rozdelených do skupín po štyroch, a Liga C obsahuje zvyšné tímy rozdelené do skupín po tri a štyri tímy. V každej skupine sa hralo systémom každý s každým, doma a vonku.
Víťazi skupín Ligy A postupujú do finálového turnaja, v ktorom sa hrá semifinále, finále a o tretie miesto. Všetky zápasy finálového turnaja sa hrajú ako dvojzápasy. Losovanie určí dvojice v semifinálových dvojzápasoch a tiež, ktorý tím bude hrať prvý zápas doma a ktorý tím druhý zápas doma. A tiež určí, ktorá semifinálová dvojica bude hostiť prvý zápas z finálových dvojzápasov a zápasov o tretie miesto.
Súťaž tiež zahŕňa zápasy o postup/zostup, ktoré sa prejavia v kvalifikácii na Majstrovstvá sveta žien 2027 (ktoré tiež používajú identickú ligovú štruktúru). Víťazi skupín v Lige B a C automaticky postupujú do vyššej ligy, zatiaľ čo tímy na štvrtých miestach skupín Ligy A a B zostupujú do nižšej ligy, tiež zostupujú dva najhoršie tímy v tabuľke tímov na tretích miestach v skupinách Ligy B. Zápasy o baráž sa tiež hrajú dvojzápasovo, doma/vonku, a hrajú sa v období finálového turnaja, aby sa určilo, ktoré tímy postupujú, zostupujú alebo zostávajú v svojej pôvodnej Lige. Tímy na tretích miestach skupín v Lige A, hrajú baráž s tímami na druhých miestach v skupinách Ligy B. Dva najlepšie tímy v tabuľke tímov na tretích miestach skupín Ligy B hrajú baráž proti dvom najlepším tímom v tabuľke tímom na druhých miestach skupín Ligy C. Tímy z vyšších líg hrajú druhý zápas doma.
V dvojzápasoch vyhrá tím, ktorý strelí celkovo viac gólov. Ak by bol celkový výsledok vyrovnaný, hrá sa predĺženie (pravidlo o góly vonku sa neuplatňuje). Ak skóre zostane po predĺžení vyrovnané, o víťazovi sa rozhodne v penaltovom rozstrele.
Rozhodujúce body pre poradie v skupine.
k majú dva alebo viac tímov v tej istej skupine rovnaký počet bodov po dokončení ligovej fázy, použijú sa nasledujúce kritériá pre rozhodovanie o remíze:
Kritériá pre poradie v lige.
Individuálne ligové poradie sa stanovuje podľa nasledujúcich kritérií:
Pri zostavovaní poradia tímov v Lige C, ktorá môže byť zložená z rôznych veľkostných skupín, sa výsledky proti tímom na štvrtom mieste v týchto ligách neberú do úvahy pri porovnávaní tímov na prvom, druhom a treťom mieste v ich príslušných skupinách.
Kritériá pre konečné poradie.
Celkové poradie Ligy národov UEFA je stanovené takto:
Konečné poradie sa určí po odohraní zápasov o postup/zostup, a použije sa pri nasadení tímov v kvalifikácii na Majstrovstvá sveta žien 2027. Poradie tímov je založené na konečnom poradí v ligách, s tým že platí:
Harmonogram.
Tabuľka s harmonogramom zápasov Ligy národov 2025.
Nasadenie tímov.
Rozdelenie tímov do košov bolo na základe celkového poradia po kvalifikácie Majstrovstiev Európy 2025.
Do súťaže sa prvýkrát prihlásili národné tímy Gibraltáru a Lichtenštajnska, čo je ich prvá oficiálna medzinárodná súťaž. San Maríno sa do súťaže neprihlásilo.
Rusko sa do súťaže nemohlo prihlásiť, pretože ruské tímy boli od 28. februára 2022 na dobu neurčitú suspendované zo súťaží UEFA a FIFA kvôli invázii ich krajiny na Ukrajinu. UEFA 30. septembra oznámila, že tiež sa nebudú môcť prihlásiť tento ročníka Ligy národov a do kvalifikácie Majstrovstiev sveta 2027.
Liga A
Liga B
Liga C
Losovanie.
Losovanie sa uskutočnilo 7. novembra 2024 o 13:00 vo švajčiarskom meste Nyon.
Z politických dôvodov Arménsko a Azerbajdžan nemôžu byť v jednej skupine, tak isto ani Bielorusko a Ukrajina. Kvôli obmedzeniu nadmerného cestovania mohol byť s Kazachstanom vyžrebovaný iba jeden tím z tímov: Andorra, Faerské ostrovy, Gibraltár a Malta.
Finálový turnaj.
O 3. miesto.
Francúzsko vyhralo o 3. miesto 4:3.
Finále.
Španielsko vyhralo finále 3:0
Liga C.
Poradie tímov na druhých miestach.
Kvôli rôznemu počtu tímov v skupinách Ligy C, výsledky zápasov proti tímom zo štvrtého miesta tabuľky sa nepočítali do poradia tímov na druhých miestach.
Baráž.
Žrebovanie, ktoré určilo dvojice sa uskutočnilo 6. júna 2025. Prvé zápasy sa uskutočnia 24. októbra, a druhé 28. októbra 2025.
Konečné poradie.
Konečné ligové poradie.
Konečné poradie vzniklo na základe poradia tímov v ligách podľa kritérií pre konečné poradie. Toto poradie sa spolu s prihliadnutím na postup do vyšších líg alebo zostup do nižších líg sa použije nasadenie tímov na kvalifikáciu Majstrovstiev sveta 2027.
Liga A
Liga B
Liga C
Kvôli rozdielnemu počtu tímov v skupinách Ligy C, pri konečnom poradí tímom na prvom, druhom a treťom mieste sa nepočítajú zápasy proti tímu na štvrtom mieste.
Konečné fázové poradie.
Po ukončení play-off o postup/zostup bolo celkové poradie upravené podľa kritérií hodnotenia s cieľom stanoviť celkové poradie fázy Ligy národov žien UEFA, ktoré sa použilo na určenie štartových pozícií a nasadenia tímov v kvalifikácii na Majstrovstvá sveta žien 2027.

</doc>
<doc id="733203" url="https://sk.wikipedia.org/wiki?curid=733203" title="Anne Parillaud">
Anne Parillaud

Anne Parillaud (* 6. máj 1960, Paríž) je francúzska herečka. Bola manželkou filmára Luca Bessona a neskôr hudobníka Jean-Michel Jarra.
Životopis.
Ako dieťa sa Anne Parillaud chcela stať právničkou. Jej matka ju však radšej zapísala na hodiny divadla a tanca, aby si zlepšila dikciu a tempo. V roku 1977 sa objavila v malej úlohe vo filme Christiana Lary "Un amour de sable" (1977). Následne získala ďalšiu menšiu úlohu vo snímke Michela Langa "L'Hôtel de la plage" (1978). Začiatkom 80. rokov hrala v romantickom filme "Girls" (1980) od Jaeckina a erotickom príbehu "Patrizia" (1981) v réžii Huberta Franka. Neskôr ju Alain Delon zapojil do účasti v dvoch snímkach, ktoré režíroval: "Kto nastaví kožu" (1981) a "Bojovník" (1983). Medzinárodná kariéra Anne Parillaud sa však začala filmom "Nikita", ktorý v roku 1990 natočil jej vtedajší manžel Luc Besson. Výkon jej vyniesol cenu Césara za najlepšiu hlavnú herečku. Z manželstva s Bessonom má dcéru Juliette, narodenú v roku 1987. V roku 2003 sa im narodilo tretie dieťa Theo. V roku 1992 sa presťahovala do Spojených štátov, aby nakrúcala film "Nevinná krv". V roku 1994 hrala po boku Daniela Auteuila v trileri "Passage à l'acte" režiséra Francisa Giroda. Neskôr jej filmár Claude Lelouch ponúkol rolu vo filme "Une pour tous" (1999). V roku 2002 Anne Parillaud hrala s Richardom Anconinom vo filme "Gangsters". 14. mája 2005 sa vydala za francúzskeho skladateľa Jeana-Michela Jarreho, s ktorým spolupracovala na niektorých hudobných projektoch. V roku 2007 bola súčasťou obsadenia francúzsko-talianskej produkcie "Une vieille maîtresse", ktorý bol natočený podľa románu Aurevilly o Barbey. S hudobníkom J.-M. Jarrom sa rozviedli v roku 2010.

</doc>
<doc id="733204" url="https://sk.wikipedia.org/wiki?curid=733204" title="Michael Madsen (herec)">
Michael Madsen (herec)

Michael Madsen (* 25. september 1957, Chicago, Illinois, USA† 3. júl 2025, Malibu, Kalifornia) bol americký herec.
Narodil sa v Chicagu do rodiny režisérky a dramatičky a hasiča; jeho sestrou je herečka Virginia Madsen. Najprv sa venoval hraniu v divadle a roku 1982 dostal prvú filmovú rolu. Neskôr hral v mnohých filmoch, často napríklad spolupracoval s režisérom Quentinom Tarantinom ("Gauneri", "Kill Bill", "Osem hrozných"). Hral aj v niekoľkých televíznych seriáloch a nahovoril postavy vo videohrách.

</doc>
<doc id="733210" url="https://sk.wikipedia.org/wiki?curid=733210" title="Kolárová (prítok Handlovky)">
Kolárová (prítok Handlovky)

Kolárová je vodný tok v pohorí Žiar a v Hornonitrianskej kotline na území okresu Prievidza. Je to pravostranný prítok Handlovky s dĺžkou približne 4 km a je tokom V. rádu. 
Priebeh toku.
Potok pramení v južnej časti pohoria Žiar, v geomorfologickom podcelku Horeňovo, južne od Chrenovských lazov, v nadmorskej výške približne Prameň sa nachádza v lesnom poraste pod hlavným hrebeňom pohoria, v závere nevýraznej doliny, odkiaľ krátko tečie západným, neskôr juhozápadným smerom. Priberá menší pravostranný prítok a opäť mení smer na juh. V lokalite Do Kolárova priberá ľavostranný prítok a pokračuje juhozápadným smerom. Opúšťa oblasť súvislého lesa a s ňou aj pohorie Žiar a jeho podcelok Horeňovo a pokračuje zvlnenou krajinou podhorských lúk Handlovskej kotliny, ktorá je podcelkom Hornonitrianskej kotliny. Po významnejší ľavostranný prítok tečie južným, odtiaľ zasa juhozápadným smerom. Na severnom okraji obce Chrenovec-Brusno priberá ďalší ľavostranný, najvýznamnejší prítok z oblasti Hrabovských lazov a pokračuje centrom Chrenovca. Tu vytvára oblúk, stáča sa na juh a na okraji tejto časti obce podteká železničnú trať do Handlovej. Následne sa už v nadmorskej výške približne vlieva pravostranne do rieky Handlovka. Potok patrí do širšieho povodia rieky Váh. 
Potok pramení a preteká iba katastrálnym územím obce Chrenovec-Brusno v okrese Prievidza v Trenčianskom kraji.

</doc>
<doc id="733212" url="https://sk.wikipedia.org/wiki?curid=733212" title="Knižná publikácia">
Knižná publikácia

Knižná publikácia alebo kniha je (1) rukopisný, tlačený alebo akýmkoľvek iným spôsobom rozmnožený grafický dokument a (2) neperiodická, knihársky spracovaná publikácia, ktorá má viac ako 48 strán. 

</doc>
<doc id="733214" url="https://sk.wikipedia.org/wiki?curid=733214" title="Majstrovstvá Európy vo futbale žien">
Majstrovstvá Európy vo futbale žien

Majstrovstvá Európy vo futbale žien, označované tiež skratkou EURO žien, sú hlavnou futbalovou súťažou ženských národných reprezentácii v Únii európskych futbalových zväzov (UEFA). Súťaž sa koná každé 4 roky, jeden rok po mužských majstrovstvách Európy. Prvýkrát sa konali v roku 1987. Najúspešnejší tím je s ôsmimi víťazstvami Nemecko.
História.
UEFA na konferencii 19. februára 1980 ohlásila vznik novej súťaže pre ženské národné tímy. Prvý ročník začal v roku 1982 kvalifikáciou Majstrovstiev Európy 1984. Prvými víťazkami sa stali futbalistky zo Švédska.
Od roku 1984 do 1995 hrali na majstrovstvách 4 tímy, v rokoch 1997 až 2005 hralo 8 tímov a medzi rokmi 2009 až 2013 už 12 tímov. Od roku 2017 hrá na majstrovstvách 16 tímov.
Majstrovstvá Európy 1991 a 1995 slúžili aj ako európska kvalifikácia na Majstrovstva sveta.

</doc>
<doc id="733216" url="https://sk.wikipedia.org/wiki?curid=733216" title="Komplex IV">
Komplex IV

Komplex IV (tiež cytochróm-c-oxidáza, cytochróm-c-kyslík-oxidoreduktáza, ferrocytochróm c:O2 oxidoreduktáza, cytochrómoxidáza, cytochróm aa3 oxidáza) je proteínový komplex dýchacieho reťazca, ktorý preberá elektróny od cytochrómu c a redukuje kyslík na vodu. Kyslík slúži ako terminálny akceptor elektrónov, ktoré boli získané oxidáciou chemických látok v metabolizme. 
Keďže redukcia jednej molekuly kyslíka na vodu vyžaduje 4 elektróny a cytochróm c dokáže poskytnúť iba jeden elektrón, je nutné, aby v priebehu redukcie vznikali intermediáty redukovaného kyslíka, ktoré sú pevne viazané na Komplex IV. Reakčným centrom zabezpečujúcim redukciu kyslíka a udržanie nebezpečných reaktívnych foriem kyslíka na mieste je bimetalické centrum tvorené atómom železa a medi.
Komplex IV je protónová pumpa poháňaná elektrónmi, ktoré čerpá z matrix mitochondrie a pumpuje ich do medzimembránového priestoru mitochondrie. Protóny potrebné na protonizáciu kyslíka za vzniku vody sú tiež čerpané z matrix mitochondrií.
Komplex IV je jediný komplex dýchacieho reťazca, ktorý katalyzuje nevratnú reakciu. Nie je možné obrátiť smer reakcie a oxidovať vodu (hoci je všadeprítomná a vo vysokom molárnom nadbytku) na kyslík. 
Štruktúra Komplexu IV.
Cicavčí Komplex IV je homodimér, ktorého molekulová hmotnosť dosahuje 410 kDa. Dimerizácia protomérov nehrá žiadnu funkčnú úlohu u Komplexu IV. Každý z protomérov samotných (204 kDa) je vytorený z 13 podjednotiek, pričom iba tri z nich (Podjednotka I, Podjednotka II, Podjednotka III) vytvárajú funkčné jadro proteínu, ktoré sa zúčastňuje prenosu elektrónov a redukcie kyslíka. Tieto tri podjednotky funkčného jadra proteínu sú kódované v mitochondriálnej DNA. Zvyšných 10 podjednotiek je kódovaných jadrovou DNA. 13 rôznych podjednotiek každého protoméru vytvára dohromady 28 transmembránových helixov.
Štruktúra cicavčieho Komplexu III bola študovaná Shinay Yoshikawom Röntgenovou štruktúrnou analýzou na vzorkách z hoväzieho srdca. Komplex IV obsahuje štyri redoxne aktívne centrá:
CuA centrum.
CuA centrum je akceptorom elektrónov z cytochrómu c. CuA centrum leží 8 Å nad povrchom vnútornej mitochondriálnej membrány exponované do medzimembránového priestoru mitochondrií.
Je tvorené dvojicou atómov medi, ktoré sú viazané na Podjednotku II Komplexu IV. Každý z dvoch atómov medi je tetragonálne koordinovaný. Dvoma mostíkovými ligandmi sú bočné reťazce dvoch cysteínov (Cys-200 a Cys-196). Jeden z atómov medi CuA centra je koordinovaný metionínom (Met-207) a histidínom (His-161). Druhý z atómov medi CuA centra je koordinovaný glutamátom (Glu-198) a histidínom (His-204).
Podjednotka II má dva transmembránové helixy a jeden β-barel (globulárnu doménu), ktorý je exponovaný do medzimembránového priestoru a obsahuje dvojjadrové centrum medi CuA centrum.
Hoci CuA centrum obsahuje dva atómy medi, je schopné len jednoelektrónovej redukcie, "i.e." je schopné prenášať len jeden elektrón naraz.
Cytochróm a.
Cytohróm a je hemoproteín, ktorý obsahuje hém a. Cytochróm a prijíáma elektróny od CuA centra. Cytochróm a sa viaže na Podjednotku I Komplexu IV a je lokalizovaný asi 13 Å pod povrchom membrány blízko medzimembránového priestoru. Atóm železa cytochrómu a je bipyrimidálne koordinovaný, pričom axiálnymi ligandmi sú histidíny podjednotky I (His-61 a His-378).
Cytochróm a odovzdáva elektróny na bimetalické centrum tvorené cytochrómom a3 a atómom medi CuB. 
Cytochróm a3.
Cytochróm a3 je súčasť bimetalického centra, v ktorom dochádza ku redukcii kyslíka na vodu. Cytochróm a3 sa viaže na Podjednotku I Komplexu IV a je lokalizovaný asi 13 Å pod povrchom membrány blízko medzimembránového priestoru. Atóm železa cytochrómu a3 je bipyramidálne koordinovaný, pričom jedna axiálna poloha je zaplnená histidínom (His-376) a druhá axiálna poloha je prázdna, pripravená na naviazanie molekuly kyslíka. Je to samozrejme tá axiálna poloha, ktorá je naklonená ku atómu medi CuB. Atóm železa cytochrómu a3 je vzdialený od atómu medi CuB len 4,9 Å.
Do prázdnej axiálnej polohy cytochrómu a3, kde sa obyčajne viaže molekula kyslíka, sa viažu aj inhibítory Komplexu IV, ako je aidový anión, oxid dusnatý, kyanidový anión, oxid uhličitý. Všetko sú to izoelektrónové štruktúry, izostéry molekuly kyslíka. 
CuB centrum.
CuB centrum je tvorené jedným atómom medi, ktorý je vzdialený od atómu železa cytochrómu a3 len 4,9 Å. CuB centrum sa viaže na Podjednotku I Komplexu IV a je lokalizované asi 13 Å pod povrchom membrány blízko medzimembránového priestoru. CuB centrum je tetraédricky koordinovaný troma histidínmi (His-291, His-290, His-240). Štvrtým ligandom je molekula kyslíka určená na redukciu na vodu. 
Zaujímavosťou je, že jeden z ligandov (His-240) je kovalentne naviazaný na tyrozín Tyr-244 druhým dvojim atómom dusíka aromatického heterocyklu. His-240 sa viaže do "orto"-pohohy voči hydroxylovej skupine tyrozínu Tyr-244.
Podjednotka I Komplexu IV.
Podjednotka I Komplexu IV je zložená z 12 transmembránových α-helixov. Obsahuje 2 hémy typu a (cytochróm a a cytochróm a3) a jeden atóm medi (CuB centrum). Podjednotka I je kódovaná mitochondriálnou DNA. 
Kanály.
V štruktúre Komplexu IV sa nachádzajú kanály s naviazanými molekulami vody medzi transmembránovými helixami, ktoré vedú protóny na protonizáciu atómov kyslíka počas redukcie kyslíka na vodu z matrixu mitochondrií ku bimetalickému centru tvoreného cytochrómom a3 a CuB centrom.
Pri redukcii jednej molekuly kyslíka je potrebných 8 protónov z matrixu mitochondrií: štyri sa využijú na protonizíciu atómov kyslíka za vzniku vody a štyri protóny sú prepumpované z matrixu do medzimembránového priestoru mitochondrií.
Glutamátový kanál.
Glutamátový kanál (D-kanál) je nazvaný podľa konzervovaného glutamátového zvyšku. Glutamátový kanál prenáša 6 z požadovaných 8 protónov. V glutamátovom kanále sa nachádza ekvidistantný glutamátový bočný reťazec, ktorý je rovnako vzdialený od cytochrómu a3 a od cytochrómu a. Predpokladá sa, že tento ekvidistantný glutamát zodpovedá za rozdeľovanie protónov na pumpáž do medzimembránového priestoru a do bimetalického centra na protonizáciu atómov kyslíka za vzniku vody.
Lyzínový kanál.
Lyzínový kanál (K-kanál) je nazvaný podľa konzervovaného lyzínového zvyšku. Lyzínový kanál prenáša jeden alebo dva protóny z požadovaných 8 protónov.
H-kanál.
Porovnaním štruktúry a konformácií plne zoxidovaného a plne zredukovaného mitochondriálneho Komplexu IV bolo zistené, že v Komplexe IV dochádza zmenou redoxného stavu ku konformačnej zmene, ktorá sa prejavuje na aspartátovom zvyšku blízko medzimembránového priestoru, čím bol postulovaný H-kanál, ktorým sa pumpujú protóny z matricu mitochondrií do medzimembránového priestoru. Zmena redoxného stavu bimetalického centra Komplexu IV vedie na konformačnú zmenu, ktorá sa prejaví na aspartátovom bočnom reťazci a jeho p"K"a hodnote, čo vedie na pumpáž protónov cez tento H-kanál.
Mechanizmus redukcie kyslíka.
Redukcia kyslíka O2 začína pri plne redukovanom bimetalickom centre, "i.e." železnatý katión cytochrómu a3 (a32+) a meďný katión CuB centra, ktorého jeden ligand je histidín 240 (His), ktorý je kovalentnou väzbou spojený s tyrozínom 244 (Tyr-H).
Kyslík sa naviaže na atóm železa cytochrómu a3, čím vznikne tzv. Oxy stav (oxygenovaný stav).
V nasledujúcom kroku dochádza ku 4-elektrónovej redukcii atómov kyslíka: dva elektróny poskytne železnatý katión za vzniku ferrylového uskupenia (FeIV=O). Jeden elektrón poskytne meďný katión, ktorý sa tým zoxiduje na meďnatý a štvrtý elektrón poskytne tyrozín 244, čím vznikne elektroneutrálny tyrozylový radikál. Presunie sa tiež protón z tyrozínu.
Tyrozylový radikál je zredukovaný na fenoxidový anión jedným elektrónom z cytochrómu c a tento fenolátový anión je protonizovaný na fenol protónom z matrixu mitochondrií.
V poslednom kroku dôjde ku dvom jednoelektrónovým redukciám na oboch jadrách bimetalického centra a k dvom protonizáciám na obidvoch redukovaných atómoch kyslíka za vzniku dvoch molekúl vody.

</doc>
<doc id="733217" url="https://sk.wikipedia.org/wiki?curid=733217" title="Letisko Roissy">
Letisko Roissy



</doc>
<doc id="733219" url="https://sk.wikipedia.org/wiki?curid=733219" title="Spoločnosť Božieho Slova">
Spoločnosť Božieho Slova

Spoločnosť Božieho Slova alebo verbisti (, skr. SVD) je katolícka rehoľná kongregácia pápežského práva. Spoločnosť založil nemecký katolícky kňaz, dnes svätec, Arnold Janssen. Prvý misijný dom sa nachádzal v holandskom Steyli. Dnes spoločnosť predstavuje siedmy najväčší mužský rád v Katolíckej cirkvi. Vlastní okolo 383 misijných domov vo viac ako 60 krajinách. Má 5800 členov, z ktorých 1000 je vo formácii.
Osobitnými cieľmi verbistov sú najmä misijná činnosť, publikovanie kníh a diseminácia existujúcej katolíckej literatúry („apoštolát tlače“). Podieľajú sa aj na poskytovaní vzdelávania. Významne prispeli k šíreniu katolicizmu medzi Afroameričanmi. Do roku 1961 bola väčšina afroamerických kňazov absolventmi verbistického seminára. Významný bol aj prínos verbistov na poli antropológie a etnológie. Zvlásť býva vyzdvihované výskumné dielo Wilhelma Schmidta. Na jeho odkaz nadväzujú kňazi-vedci z Inštitútu Anthropos, ktorý má medzinárodné sídlo vo Švajčiarsku a vydáva štvrťročník "Anthropos".
Na Slovensku pôsobia verbisti približne od vzniku Československa. Od roku 1942 tvoria slovenskí verbisti vlastnú provinciu. Provinciál sídli v Nitre, v Misijnom dome Matky Božej na Kalvárii.
Spoločnosť má aj sesterské ženské kláštorné kongregácie Služobníc Ducha Svätého a Služobníc Ducha Svätého ustavičnej poklony.
Dejiny spoločnosti.
Spoločnosť založil v roku 1875 nemecký kňaz Arnold Janssen. Jeho pôvodným plánom bolo založiť inštitút nemeckých kňazov, ktorí by pôsobili v zahraničných misiách, no spoločnosť začala čoskoro prijímať aj laických bratov, ktorých počet dokonca na mnoho rokov prevyšoval klerikov. 
Spoločnosť vznikala v čase, keď v Nemecku prebiehal tzv. Kulturkampf – kultúrny boj a spor medzi Katolíckou cirkvou a Nemeckom, ktorého iniciátorom bol kancelár Otto von Bismarck. Keďže v Nemecku nebolo povolené zakladať nové rehole, založil Janssen spoločnosť v susednom v Holandsku, kde dúfal, že prijme kňazov a klerikov, ktorí v tom čase opúšťali Nemecko.
Spočiatku skladali bratia iba súkromné sľuby a riadili sa pravidlami dominikánskych terciárov. Po prvej generálnej kapitule (1884) boli prijaté nové pravidlá, ktoré spoločnosť pretvorili na rehoľnú kongregáciu s verejnými sľubmi. Regula bola schválená miestnym ordinárom (1889) a neskôr aj Svätou stolicou (1905). V tom čase už mala spoločnosť 2 000 členov a študentov a bola rozšírená na piatich kontinentoch. Už v roku 1879 začali vďaka Josephovi Freinademetzovi vykonávať misijnú činnosť v Číne. Od roku 1889 pôsobila v Južnej Amerike (Argentíne) a v Rakúsku (Mödling), od roku 1892 v západnej Afrike (Togo), od roku 1895 v Spojených štátoch, od roku 1896 na ostrove Nová Guinea. V Japonsku pôsobia verbisti od roku 1907 a na Filipínach od roku 1909. V roku 1923 založila spoločnosť v Spojených štátoch prvý seminár pre afroamerických mužov (Bay St. Louis v štáte Mississippi). V 20. storočí zažila spoločnosť veľký rozmach. V roku 2003 otvorila svoj prvý misijný dom v Rusku.
Dejiny verbistov na Slovensku.
V počiatkoch verbistickej misijnej činnosti na území dnešného Slovenska stáli predstavení z Rakúska, ktorí sa rozhodli založiť misijný dom v českých krajinách. Vypuknutie prvej svetovej vojny však prekazilo väčšie plány. Verbistický apoštolát na území Slovenska začal v roku 1914, keď Jozef Gerecký vydal prvý misijný kalendár v slovenčine – "Posol svätého Gabriela". V lete 1915 bolo potom pre Slovákov vydané prvé číslo misijného časopisu "Hlasy z katolíckych misií". Tlačoviny pomáhali šíriť rehoľní bratia nazývaní ako „cestovní bratia“, pretože trávili týždne na cestách s cieľom propagovať tlač, misie a osloviť záujemcov o misijné povolanie. Významnými šíriteľmi verbistickej tvorby boli aj diecézni kňazi, ktorí navštevovali duchovné cvičenia v misijnom dome svätého Gabriela v rakúskom Mödlingu.
Po návrate Pavla Šebestu z Afriky uskutočnil v roku 1921 v Bratislave a v Maduniciach niekoľko prednášok o misiách, kde padlo rozhodnutie rozšíriť činnosť verbistov aj na územie Slovenska. Myšlienku podporil aj nitriansky biskup Karol Kmeťko. V Maduniciach následne Šebesta založil prvý dom verbistov na území Slovenska a prvým verbistom v ňom od roku 1922 pôsobil bol Albert Florián. Po tom, čo sa komunita v roku 1923 rozšírila, vznikla potreba hľadať väčšie priestory, na čo biskup Kmeťko ponúkol verbistom biskupské letné sídlo v Močenku. V kaštieli otvorili svoj misijný dom Matky Sedembolestnej a do neho i prijali prvých žiakov. Priestory, ktoré mali k dispozícii neboli dostačujúce a nevyhovujúca bola aj vzdialenosť od väčších miest. Nitriansky biskup preto verbistom ponúkol starý kláštor nazarénov a Kostol Nanebovzdatia Panny Márie v Nitre na Kalvárii, kam sa po úpravách a prístavbe budovy presťahovali rehoľníci v roku 1925.
V roku 1927 odkúpili verbisti budovu kaštieľa a hospodárske majetky vo Vidinej od grófky Hedvigy Asbóthovej. Následne sa vo Vidinej od jesene 1927 začala výučba a formácia dvoch ročníkov študentov osemročného gymnázia. Neskôr sa do Vidinej preniesli aj filozofické štúdiá klerikov po skončení noviciátu a zložení prvých rehoľných sľubov. Okrem toho Spoločnosť spravovala vo Vidinej miestny kostol.
V roku 1929 otvorila Spoločnosť dom aj na východnom Slovensku. Na svoje letné sídlo v Spišskom Štiavniku ich pozval spišský biskup Ján Vojtaššák. Spoločnosť v Misijnom dome Annuntiata v Štiavniku zriadila štúdium dvoch ročníkov gymnázia a noviciát pre rehoľných bratov. K budovám kaštieľa a kostola dostala Spoločnosť do prenájmu aj hospodárske budovy, mlyn a polia. S nárastom počtu chovancov v misijných domoch rástla aj potreba nových priestorov na bývanie a výučbu. V roku 1926 sa preto začalo s výstavbou nového veľkého domu v Nitre na Kalvárii. V roku 1927 vytvorila Spoločnosť na Slovensku régiu a v roku 1942 bola zriadená samostatná provincia. Ďalším domom, ktorý Spoločnosť na Slovensku zriadila bol Misijný dom svätého Svorada v Nitre na Zobore. Už v polovici 30. rokov však boli misijné domy opäť preplnené. Po dohode s biskupom Kmeťkom sa zriadil dom na mieste starého benediktínskeho (neskôr kamaldulskeho) kláštora. Postupne sa zriadili noviciáty (pre rehoľných bratov i klerikov), filozofické štúdia a na štúdia teológie odchádzali verbisti do Rakúska, do Misijného domu v Mödlingu. Spoločnosť zriadila postupne vo svojich domoch predajne tlačovín a rôznych devocionálií.
Až do roku 1946 zažívala Spoločnosť na Slovensku relatívny pokoj. Nové politické smerovanie stále viac a viac obmedzovalo slobodnú aktivitu rehole a jej členov. Jednotlivé domy stratili postupne časti a nakoniec i celé hospodárstva a dom vo Vidinej bol dokonca celý skonfiškovaný v prospech štátu. Zastavilo sa vydávanie časopisov i kontakt so zahraničím. Mladým kňazom nebolo možné vycestovať do zahraničia na štúdia a na misie. Osobitne zložité obdobie nastalo po roku 1949. V rámci Akcie K boli obsadené a vyprázdnené všetky kláštory. Misijný dom Annutiata v Spišskom Štiavniku bol zlikvidovaný v noci z 13. na 14. apríla 1950 a zvyšné tri domy v noci z 3. na 4. mája 1950. Počas obdobia komunizmu boli viacerí bratia i študenti internovaní v táboroch a museli absolvovať osvetové školenia, na ktorých boli vedení k zanechaniu cirkevného života. Veľká časť bohoslovcov nastúpila v roku 1950 na nútené práce do Pomocných technických práporov v Česku. Časť študentov pokračovala vo formácii v skrytosti, časť emigrovala. V roku 1961 sa v Košiciach uskutočnil proces Bošanský a spol., v ktorom bolo odsúdených 14 rehoľníkov, jedna rehoľná sestra a jeden civil na niekoľkoročné tresty odňatia slobody. Najvyšší trest bol udelený provinciálovi Vojtechovi Bošanskému (14 rokov).
Verejný rehoľný život verbistov na Slovensku bolo možné obnoviť až v rokoch 1989/90. Verbisti sa vrátili do Nitry na Kalváriu a do Vidinej. Misijný dom Annuntiata na Spiši a Misijný dom sv. Svorada v Nitre na Zobore obnovený nebol. V 90. rokoch bol založený Misijný dom svätého Jozefa Freinademetza v Snine (dnes už zatvorený) a v roku 2001 aj Misijný dom svätého Arnolda Janssena v BratislavePetržalke. V Bratislave – Mlynskej doline tiež rehoľa vďaka činnosti Milana Bubáka založila Univerzitné pastoračné centrum. Mnohí verbisti pôsobili po roku 1989 aj vo farnostiach.
Významní verbisti.
Svätci a blahoslavení
Slovenskí verbisti
Regionáli
Provinciáli slovenskej provincie
Pre ďalšie osobnosti pozri .
Ďalšia literatúra.
 

</doc>
<doc id="733220" url="https://sk.wikipedia.org/wiki?curid=733220" title="Verbisti">
Verbisti



</doc>
<doc id="733222" url="https://sk.wikipedia.org/wiki?curid=733222" title="Protomér">
Protomér

Protomér je pojem zo štruktúrnej biochémie, ktorý popisuje rovnaké podjednotky multipodjednotkového proteínu. Protomér je jeden alebo viacero rovnakých podjednotiek oligomérneho proteínu, pričom jeden protomér môže pozostávať z jedného alebo viacerých polypeptidových reťazcov. 
Hemoglobín pozostáva zo štyroch podjednotiek, pričom má dvakrát podjednotku α a dvakrát podjednotku β, čo sa zapisuje ako α2β2. Proteíny, ktoré majú viac ako jednu podjednotku sa nazývajú oligoméry. Preto hemoglobín je dimér αβ protomérov. Jedným protomérom hemoglobínu je αβ štruktúra.
Komplex IV je homodimér pozostávajúci z dvoch rovnakých podjednotiek. Z toho titulu môžeme každú podjednotku nazvať protomér, ide teda o synonymum slova monomér. 

</doc>
<doc id="733227" url="https://sk.wikipedia.org/wiki?curid=733227" title="Cameo výstup">
Cameo výstup



</doc>
<doc id="733229" url="https://sk.wikipedia.org/wiki?curid=733229" title="Filippo Ciampanelli">
Filippo Ciampanelli

Mons. Filippo Ciampanelli (* 30. júl 1978, Novara, Taliansko) je taliansky rímskokatolícky kňaz, biskup a 15. apríla 2024 podsekretár Dikastéria pre východne cirkvi a od 12. januára 2025 titulárny biskup diecézy Aquae di Mauretania.
Životopis.
Formácia a kňazská služba.
Po absolvovaní biskupského seminára v Novare ho 21. júna 2003 bol vysvätený za kňaza vtedajším novarským biskupom Renatom Cortim (neskôr kardinálom). Po vysvätení pokračoval na Pápežskej Gregoriánskej univerzite v Ríme, kde získal doktorát z teológie.
Do diplomatických služieb Svätej stolice vstúpil 1. júla 2009 po absolvovaní kurzov na Pápežskej cirkevnej akadémii. Následne pôsobil ako tajomník nunciatúry v Gruzínsku, Arménsku, Azerbajdžane a v Bielorusku.
1. októbra 2013 mu pápež František udelil čestný titul čestného pápežského kaplána a 10. februára 2023 čestný titul čestného pápežského preláta.
Následne pôsobil v sekcii všeobecných záležitosti Štátneho sekretariátu od roku 2015 do 15. apríla 2024, kedy ho pápež František vymenoval za podsekretára Dikastéria pre východne cirkvi.
Biskup.
Dňa 12. januára 2025 ho pápež František povýšil na biskupskú hodnosť a vymenoval ho za titulárneho biskupa Aquae di Mauretania. Biskupskú vysviacku prijal 19. februára toho istého roka v Bazilike svätého Petra vo Vatikáne. Hlavným svätiteľom bol kardinál Claudio Gugerotti, prefekt Dikastéria pre východné cirkvi, pričom spolusvätiteľmi boli arcibiskup Edgar Peña Parra, substitút pre všeobecné záležitosti Štátneho sekretariátu a Franco Giulio Brambilla, biskup z Novary.

</doc>
<doc id="733230" url="https://sk.wikipedia.org/wiki?curid=733230" title="Christine Boisson">
Christine Boisson

Christine Boisson (* 8. apríl 1956, Salon-de-Provence – † 21. október 2024, Paríž) bola francúzska herečka. V roku 1974 debutovala v erotickom filme "Emanuela" režiséra Justa Jaeckina. Zomrela 21. októbra vo veku 68 rokov v Paríži na ochorenie pľúc.
Životopis.
Po ukončení štúdia na gymnáziu Paul-Valéry v Paríži nastúpila Boisson v roku 1973 do modelingovej agentúry Catherine Harlé, kde si ju všimol Just Jaeckin, ktorý jej ponúkol prvú filmovú rolu v diele "Emanuela" (1974). Po niekoľkých úlohách, ktoré využívali prevažne jej fyzický vzhľad, vrátane účinkovania vo filme "Le Mouton enrage" (1973) od Michel Deville, sa v roku 1974 rozhodla vstúpiť na konzervatórium. Venovala sa mu tri roky a tiež navštevovala kurzy u Blanche Salant v Atelier International de Théâtre. Neskôr hrala vo filmoch režisérov ako Alain Robbe-Grillet, Jacques Deray, Hervé Palud, Miklós Jancsó, René Manzor, Uri Barbash, Yves Boisset alebo Claude Lelouch. Medzi rokmi 19752012 účinkovala v desiatkach dovadených rolí. Vo filmovom priemysle hrala v snímkach ako "Extérieur, nuit" (1980) od Jacques Bral, "Pátranie po jednej žene" (1982) od Michelangela Antonioniho, "Liberté, la nuit" (1983) od Philippe Garrela či "Rue barbare" (1984) v réžii Gilla Béhata. V roku 2010 sa stiahla z centra pozornosti šoubiznisu po pokuse o samovraždu a rokoch snahy prežiť deštruktívny vzťah s matkou, ktorú označila za incestnú. Zomrela na pľúcne ochorenie 21. októbra 2024.

</doc>
<doc id="733231" url="https://sk.wikipedia.org/wiki?curid=733231" title="Dalton (jednotka)">
Dalton (jednotka)

Dalton (značka Da) je jednotka molekulovej hmotnosti. Veľkosťou zodpovedá atómovej hmotnostnej jednotke, u, rovnej jednej dvanástine hmotnosti voľného izotopu uhlíka 12C v základnom stave. U makromolekúl, ako sú napríklad nukleové kyseliny či bielkoviny, sa často používajú násobné jednotky, kilodalton kDa a megadalton MDa. 
Dalton (Da) je názov fyzikálnej jednotky, ktorý bol navrhovaný pre atómovú hmotnostnú jednotku v jadrovej a atómovej fyzike. Nebol medzinárodne prijatý, bežne sa však používa v biochémii a v molekulárnej biológii. Uhlík má približne 12 Da (čistý izotop uhlíka 12C má však presne 12 Da), metán (CH4) má približne 16 Da a glukóza (C6H12O6) približne 180 Da.
Priemerná molekulová hmotnosť aminokyseliny viazanej v proteíne je 110 Da, preto sa vydelením molekulovej hmotnosti proteínu udanej v daltonoch, je možné dovtípiť približný počet aminokyselín daného proteínu. 1 Da znamená hmotnosť jedného atómu vodíka.
Jednotka dalton bola pomenovaná podľa Johna Daltona.
Rovnosti s inými jednotkami.
1 Da = 1 u = 1,660 538 782(83) x 10–27 kg 
1 kDa = 1 000 Da = 1 000 u
1 MDa = 1 000 kDa = 1 000 000 Da

</doc>
<doc id="733232" url="https://sk.wikipedia.org/wiki?curid=733232" title="Da">
Da



</doc>
<doc id="733233" url="https://sk.wikipedia.org/wiki?curid=733233" title="Kilodalton">
Kilodalton

Kilodalton (značka kDa) je násobná jednotka hmotnosti, ide o tisícnásobok hmotnosti daltonu. Napr. p53 (proteín s molekulovou hmotnosťou 53 000 Da, tj. 53 kDa), gp120 (glykoproteín s molekulovou hmotnosťou 120 000 Da, tj. 120  Da).

</doc>
<doc id="733234" url="https://sk.wikipedia.org/wiki?curid=733234" title="KDa">
KDa

ZOBRAZOVANÝNADPIS

</doc>
<doc id="733235" url="https://sk.wikipedia.org/wiki?curid=733235" title="Megadalton">
Megadalton

Megadalton (značka MDa) je fyzikálna násobná jednotka rovnajúca sa jednému miliónu daltonov. Hmotnosť takmer 1 MDa dosahuje obrovský proteín dýchacieho reťazca, ktorý sa nazýva Komplex I.

</doc>
<doc id="733238" url="https://sk.wikipedia.org/wiki?curid=733238" title="Tour de France 2025">
Tour de France 2025

Tour de France 2025 bol 112. ročník prestížnych cyklistických pretekov Grand Tour Tour de France. Štart pretekov bol 5. júla v Lille a cieľ 27. júla na Champs-Élysées v Paríži. Cyklisti absolvovali 21 etáp v celkovej dĺžke . Slovensko v tomto ročníku nemalo žiadneho zástupcu.
Celkovým víťazom bol Tadej Pogačar, ktorý Tour de France vyhral po 4. krát.
Tímy.
Na štart nastúpilo 18 UCI World Tour tímov, ktoré doplnilo 5 prokontinentálnych tímov. 

</doc>
<doc id="733240" url="https://sk.wikipedia.org/wiki?curid=733240" title="Odpojovač (biochémia)">
Odpojovač (biochémia)

Odpojovač (tiež rozpojovač, odpojovač oxidačnej fosforylácie, hovor. ankapler z ang. uncoupler) je v biochémii chemická látka, ktorá pôsobí vo vnútornej mitochondriálnej membráne tak, že odpojuje dýchací reťazec od oxidačnej fosforylácie. Ide často o veľmi toxické látky. Účinkom odpojovača sa stane dýchací reťazec nekontrolovateľný, čoho dôsledkom je prudký pokles koncentrácie kyslíka v bunke v dôsledku jeho vysokej spotreby v dýchacom reťazci.
Z hľadiska mechanimu odpojenia dýchacieho reťazeca od oxidačnej fosforylácie, sú odpojovače protónofory, ktoré prenášajú protóny z medzimembránového priestoru mitochondrií do matrixu mitochondrií. Disipujú tak transmembránový potenciál vytvorený protónovými pumpami dýchacieho reťazca, "i.e." vyrovnávajú koncentráciu vodíkových katiónov na oboch stranách vnútornej mitochondriálnej membrány. Energia uložená v transmembránovom potenciáli sa disipuje ako teplo.
Odpojovače sú hydrofóbne látky rozpustné v hydrofóbnej fáze vnútornej mitochondriálnej membrány, pričom sú schopné reverzibilne viazať protón, pričom ide o látky kyslého charakteru schopné protonizovať vodu (fenoly, anilíny). K najznámejším odpojovačom patrí:
Mitochondriálny rozpojujúci proteín.
Vo vnútornej mitochondriálnej membráne niektorých buniek (špecificky v bunkách hnedého tukového tkaniva) sa nachádzajú transmembránové proteíny, ktoré slúžia ako fyziologické regulovateľné odpojovače. Nazývajú sa mitochondriálne rozpojujúce proteíny (ang. "uncoupling proteins", UCP). Patrí k nim napríklad termogenín (UCP-1). Majú význam hlavne u novorodencov a hibernujúcich zvierat, ktorých zahrievajú a ochraňujú proti poklesu telesnej teploty. Ide o tzv. netrasovú termogenézu, keď sa na tvorbe tepla nepodieľajú svaly, ale tuk. Chlad v organizme vyvolá vylučovanie noradrenalínu z adrenálneho kortexu, ktorý po naviazaní na adrenergné receptory na bunkách tukového tkaniva vyvolá tvorbu cyklíckého AMP (cAMP), ktorý je signálom pre hormónsenzitívnu lipázu, ktorá naštiepi triacylglyceroly na mastné kyseliny a glycerol. Mastné kyseliny potom aktivujú UCP-1, ktorý sa otvorí a začne prepúšťať protóny v smere ich koncentračného spádu do matrixu mitochondrií. Tým sa uvoľní teplo.

</doc>
<doc id="733241" url="https://sk.wikipedia.org/wiki?curid=733241" title="Termogenín">
Termogenín

Termogenín (tiež UCP-1, ang. "uncoupling protein 1", odpojujúci proteín 1, mitochondriálny rozpojujúci proteín 1) je transmembránový proteín s molekulovou hmotnosťou 32 kDa, lokalizovaný vo vnútornej mitochondriálnej membráne buniek hnedého tuku, ktorý funguje ako fyziologický odpojovač. Termogenín je protónový kanál, ktorý prepúšťa protóny v smere ich koncentračného spádu z medzimembránového priestoru mitochondrií do matrixu mitochondrií, čím sa uvoľňuje energia naakumulovaná v transmembránovom potenciáli pomocou protónových púmp dýchacieho reťazca (Komplex I, Komplex III, Komplex IV) vo forme tepla a nie je využitá na syntézu ATP.
Termogenín zodpovedá za netrasovú termogenézu u hibernujúcich živočíchov, hlodavcov a novonarodených cicavcov. Na tvorbe tepla v organizme sa u nich podieľa tuk, nie sval. Termogenín objavil David G. Nicholls.
Signalizačná kaskáda.
Bunky hnedého tukového tkaniva sú inervované sympatikom. Neuróny sympatika exocytujú do synaptickej štrbiny noradrenalín (NE), ktorý sa viaže na noradrenergné receptory β3 v cytoplazmatickej membráne týchto tukových buniek. Aktivovaný receptor potom aktivuje G proteín, ktorý aktivuje adenylátcyklázu, ktorá katalyzuje premenu ATP na cyklické AMP (cAMP), čo je druhý posol. cAMP aktivuje proteínkinázu A, ktorá za spotreby ATP fosforyluje hormónsenzitívnu lipázu, ktorá naštiepi triacylglyceroly v tukových bunkách na mastné kyseliny a glycerol. Mastné kyseliny aktivujú termogenín (UCP-1), ktorý sa otvorí a začne prepúšťať protóny v smere koncentračného spádu z medzimembránového priestoru mitochondrií, kde je vysoká koncentrácia katiónov vodíka do matrixu mitochondrií, kde je nízka koncentrácia protónov. Disipácia energie uloženej v transmembránovom potenciáli uvoľňuje teplo, ktoré zahrieva organizmus netrasovou termogenézou. Rozdielna koncentrácia vodíkových katiónov v matrixe mitochondrií a v medzimembránovom priestore mitochondrie je daná prítomnosťou protónových púmp dýchacieho reťazca. Energia získaná beta-oxidáciu mastných kyselín a katabolizmom sacharidov a aminokyselín v citrátovom cykle sa prenáša do dýchacieho reťazca pomocou redukovaných koenzýmov NADH a FADH2. Tie sa oxidujú v dýchacom reťazci za tvorby transmembránového potenciálu, ktorý sa však nevyužije v oxidačnej fosforylácii na tvorbu ATP pomocou ATP syntázy, ale na tvorbu tepla pomocou termogenínu.

</doc>
<doc id="733242" url="https://sk.wikipedia.org/wiki?curid=733242" title="Ústredie ľudovej umeleckej výroby">
Ústredie ľudovej umeleckej výroby

Ústredie ľudovej umeleckej výroby (ÚĽUV) je slovenská štátna príspevková organizácia Ministerstva kultúry Slovenskej republiky so sídlom v Bratislave na Obchodnej ulici. Ústredie má tri regionálne centrá remesiel v Bratislave, Banskej Bystrici a v Košiciach.
História.
Ústredie vzniklo 1. decembra 1945 ako pobočka Ústředí lidové a umelecké výroby zriadeného 23. novembra 1945 v Prahe. Už krátko po vzniku sa zlúčil so Zväzom československého diela, ktoré sídlilo v Prahe. Pobočka bola hospodársky, administratívne a odborne samostatnou jednotkou, no nemala právnu subjektivitu. Do roku 1952 patrila do zriaďovateľskej pôsobnosti československého Ministerstva ľahkého priemyslu (na Slovensku Povereníctvo priemyslu a obchodu). ÚĽUV zakladala družstvá a združoval drobnú, roztratenú výrobu do väčších celkov. ÚĽUV postupne založil deväť výrobných družstiev a jedno obchodné družstvo. Okrem družstiev boli členmi ÚĽUV-u aj jednotlivci a organizácie. Od roku 1952 sa výrobné družstvá, na základe reorganizácie výrobného družstevníctva, združovali pod novú organizáciuSlovenský zväz výrobných družstiev. V dôsledku reorganizácie verejnej správy prešiel ÚĽUV v roku 1952 do pôsobnosti rezortu Ministerstva vnútra (na Slovensku Povereníctvo vnútra). V roku 1954 bolo ÚĽUV vyčlenené z rezortu miestneho hospodárstva do rezortu kultúry. Právne ukotvenie získal po prijatí zákona SNR č. 4/1958 Zb. zák. SNR o ľudovej umeleckej výrobe a umeleckých remeslách. V dnešnej podobe tak vzniklo 29. apríla 1958.
Zameranie a činnosť.
Úlohou ÚĽUV je podporovať všetky druhy ľudovej umeleckej činnosti, rozvíjať výskumnú, dokumentačnú, publikačnú, ale aj vývojovú a obchodnú činnosť. Pomáha ochraňovať a rozvíjať tradičné remeslá a domácku výrobu na Slovensku. Vyhľadáva, mapuje a zachraňuje vymierajúce remeslá. Podporuje výrobcov ľudovej tvorby a prostredníctvom spolupráce a poradenstva prepája ich tvorbu s poznaním etnológov a videním dizajnérov. Propaguje originálnu autorskú tvorbu rešpektujúcu tradičné remeselné postupy, vzory a materiály. Usporadúva tiež rôzne podujatia: semináre, výstavy či súťaže. Škola remesiel Ústredia ľudovej umeleckej výroby zriadená v roku 1999 je zaradená do Zoznamu dobrých praktík ochrany nehmotného kultúrneho dedičstva UNESCO, ktorý „"obsahuje programy, projekty a aktivity, ktoré príkladným spôsobom podporujú ochranu a rozvoj nehmotného kultúrneho dedičstva a najlepšie odrážajú princípy a ciele UNESCO“".
ÚĽUV má dve predajne v Bratislave a po jednej v Banskej Bystrici, Košiciach a v Tatranskej Lomnici. V Tatranskej Lomnici má zároveň galériu, od roku 2008 má múzeum aj v Stupave.
Od roku 2000 vydáva časopis "RUD" ("Remeslo, Umenie, Dizajn"), ktorý sa systematicky venuje problematike tradičného a súčasného remesla, dizajnu a úžitkového umenia. Okrem toho vydáva ÚĽUV knihy a iné tlačoviny o ľudovom umení a remesle.

</doc>
<doc id="733243" url="https://sk.wikipedia.org/wiki?curid=733243" title="ÚĽUV">
ÚĽUV



</doc>
<doc id="733245" url="https://sk.wikipedia.org/wiki?curid=733245" title="UCP-1">
UCP-1



</doc>
<doc id="733246" url="https://sk.wikipedia.org/wiki?curid=733246" title="Netrasová termogenéza">
Netrasová termogenéza

Netrasová termogenéza je typ termogenézy, teda tvorby tepla v organizme, za ktorý nezodpovedá sval, ale tuk. Vyskytuje sa u novorodencov a detí do jedného roka, u hlodavcov a hibernujúcich živočíchov. Podieľa sa na nej hnedé tukové tkanivo, pretože v mitochondriách hnedých adipocytov sa exprimuje gén pre termogenín, čo je integrálny proteín vnútornej mitochondriálnej membrány, ktorý slúži ako protónový kanál, ktorý prepúšťa protóny napumpované do medzimembránového priestoru mitochondrií protónovými pumpami dýchacieho reťazca (Komplex I, Komplex III, Komplex IV) do matrixu mitochondií. 

</doc>
<doc id="733247" url="https://sk.wikipedia.org/wiki?curid=733247" title="Struhár (potok)">
Struhár (potok)

Struhár je vodný tok v Kremnických vrchoch a v Hornonitrianskej kotline na území okresu Prievidza. Je to pravostranný prítok Handlovky, v povodí rieky Nitry s dĺžkou približne 4,2 km a je tokom V. rádu. 
Priebeh toku.
Potok pramení na západnom okraji Kremnických vrchov a ich geomorfologického podcelku Kunešovská hornatina, na juhozápadných výbežkoch Vysokej (), v nadmorskej výške približne Prameň sa nachádza v lesnom poraste pod ostro vystupujúcim hrebeňom, neďaleko sedla Pod Vysokou, v závere nevýraznej doliny, odkiaľ tečie prevažne západným smerom v blízkosti hranice pohoria. Na hornom toku bez významnejších prítokov opúšťa Kremnické vrchy a ich podcelok Kunešovská hornatina a vteká do Handlovskej kotliny, východného výbežku Hornonitrianskej kotliny. Stáča sa mierne na severozápad a priberá významný ľavostranný prítok spod Triesok (). Pokračuje oblasťou horských lúk a pasienkov a podteká železničnú trať Handlová – Horná Štubňa. Na okraji Handlovej priberá ďalší ľavostranný prítok z lokality Zimné úbočie a o niečo neskôr aj významný Studený potok. Intravilánom mesta pokračuje už bez prítokov západným smerom a v blízkosti cesty I/9 sa v nadmorskej výške približne vlieva pravostranne do rieky Handlovka. Potok patrí do širšieho povodia rieky Váh. 
Potok pramení a preteká iba katastrálnym územím mesta Handlová v okrese Prievidza v Trenčianskom kraji.

</doc>
<doc id="733250" url="https://sk.wikipedia.org/wiki?curid=733250" title="Iónofor">
Iónofor

Iónofor je chemická látka, ktorá dokáže špecificky prenášať ión cez membránu v smere koncentračného gradientu bez spotreby energie. Iónofory sú aj niektoré látky prírodného pôvodu, ako napríklad antibiotiká valinomycín, gramicidín a nigericín produkované mikroorganizmami vo vzájomnom boji o živiny.
Iónofory majú hydrofóbnu vonkajšiu časť, ktorá zabezpečuje rozpustnosť iónoforu v lipidovej dvojvrstve biologickej membrány a hydrofilnú vnútornú časť, ktorá zodpovedá za väzbu iónu. Pri presune iónu a jeho iónofora cez membránu je nutné, aby sa iónofor aj ión zbavili koordinovanej vody. 
Z hľadiska mechanizmu, akým iónofory prenášajú ióny cez biologické membrány, rozdeľujeme iónofory na:
Z hľadiska iónu, ktorý iónofor prenáša cez biologickú membránu, rozdeľujeme iónofory na:

</doc>
<doc id="733251" url="https://sk.wikipedia.org/wiki?curid=733251" title="Valinomycín">
Valinomycín

Valinomycín je iónofor, ktorý prenáša draselné, ribídne, cézne a amónne katióny cez biologické membrány v smere ich koncentračného spádu. Prenos sodných katiónov je desaťtisíckrát menej pravdepodobný ako prenos draselných katiónov. Je to dané tým, že sodný katión je príliš malý, aby mohol nadviazať koordinačné väzby s kyslíkmi karbonylov valinomycínu. Ióny, ktoré vstupujú do cyklu valinomycínu sa musia zbaviť svojej koordinovanej vody, čo je endergonický proces, ktorý je energeticky vyvážený exergonickým procesom vzniku koordinačnej väzby. Energia potrebná na zbavenie sa koordinovanej vody v okolí sodného katiónu je väčšia ako energia, ktorá sa uvolní pri potenciálnom vzniku koordinačných väzieb medzi kyslíkmi karbonylov valinomycínu a sodným katiónom. Preto má valinomycín takú excelentnú selektivitu voči draselnému katiónu.
Látky podobné valinomycínu sú eniatíny a naktíny (nonaktín, dinakítn etc.), ktoré majú však nižšiu selektivitu voči sodným a draselným iónom.
Valinomycín neprenáša protóny, preto nie je protónofor. 
Je to antibiotikum peptidomimetického charakteru, ktoré je bohaté na valín, čo je aminokyselina s hydrofóbny bočným reťazcom, čo tvorí vonkajší hydrofóbny povrch iónofora. Valinomycín je produkovaný baktériami "Streptomyces" spp.
Valinomycín je depsipeptid, čo znamená, že v jeho štruktúre sa striedajú esterové a peptidové väzby. Vnútorná hydrofilná časť iónofora je tvorená karbonylovými skupinami príslušných aminokyselín a hydroxykyselín.

</doc>
<doc id="733252" url="https://sk.wikipedia.org/wiki?curid=733252" title="Gramicidín">
Gramicidín

Gramicidín je iónofor proteínového typu, ktorý dimerizuje v biologickej membráne za tvorby iónového kanála, ktorý je schopný prenášať monovalentné ióny ako sú sodné, draselné, amónne katióny, pričom tieto prechádzajú cez membránu v hydratovenej forme (s vodou naviazanou na ión).
Gramicidín je transportné antibiotikum, ktoré sa vnorí do cytoplazmatickej membrány baktérie a vyvolá prudkú stratu iónov a smrť bakteriálnej bunky. Na rozdiel od valinomycínu nejde o depsipeptid, ale peptid; v jeho štruktúre sa nevyskytujú hydroxykyseliny.

</doc>
<doc id="733253" url="https://sk.wikipedia.org/wiki?curid=733253" title="Ella Balinska">
Ella Balinska

Ella Balinska (* 4. október 1996, Londýn, Anglicko) je anglická herečka.
Detstvo.
Balinska sa narodila a vyrastala v Londýne. Jej otec je poľský hudobník a podnikateľ, matka známa britská kuchárka Lorraine Pascale. Má britsko-poľsko-karibský pôvod. V mladosti sa venovala vrcholovému športu – hádzala oštepom za tím Londýna a hrala netball na úrovni kraja.
Navštevovala James Allen's Girls' School, neskôr prestúpila na umeleckú školu ArtsEd a následne študovala herectvo na Guildford School of Acting, kde ukončila štúdium v roku 2021. Na jej počesť bol založený grant Ella Balinska Scholarship.
Kariéra.
V roku 2017 získala Balinska hlavnú rolu v televíznom seriáli "The Athena", kde si zahrala po boku hercov ako Oliver Dench či Tafline Steen. Objavila sa aj po boku Kristen Stewart a Naomi Scott v akčnej komédii "Charlieho anjeli", ktorá nadväzuje na pôvodný seriál z roku 1976 a dve predchádzajúce filmové adaptácie. Film mal premiéru v novembri 2019 a stretol sa s rozporuplnými recenziami.
Balinska získala hlavnú rolu v seriáli "Resident Evil" na Netflixe, ktorý vychádza z populárnej videohry. Seriál bol uvedený v júli 2022. Okrem toho prepožičala svoj hlas a vzhľad hlavnej postave Frey Holland v akčnej RPG hre Forspoken.
Od roku 2022 sa začala venovať aj DJ-ingu a produkcii techno hudby.
V roku 2025 si zahrala vo filme "Marked Men".
Súkromný život.
Balinska podporuje neziskovú organizáciu British Fashion Council.

</doc>
<doc id="733254" url="https://sk.wikipedia.org/wiki?curid=733254" title="Semiotik">
Semiotik



</doc>
<doc id="733256" url="https://sk.wikipedia.org/wiki?curid=733256" title="Jakob von Uexküll">
Jakob von Uexküll



</doc>
<doc id="733257" url="https://sk.wikipedia.org/wiki?curid=733257" title="Hlinka Gretzky Cup 2024">
Hlinka Gretzky Cup 2024

Hlinka Gretzky Cup 2024 je medzinárodný hokejový turnaj hráčov do 18 rokov, ktorý sa konal od 5. do 10. augusta 2024 v Rogers Place a v Downtown Community Arena v Edmontone v Alberte.

</doc>
<doc id="733258" url="https://sk.wikipedia.org/wiki?curid=733258" title="Nigericín">
Nigericín

Nigericín je iónofor, ktorý prenáša katión výmenou za protón karboxylovej skupiny. Na jednej strane membrány teda dôjde k iónovej výmene protónu za katión a na druhej strane membrány dôjde ku iónovej výmene katiónu za protón. Keďže nigericín prenáša aj protón, ide o protónofor.
Ďalšie látky, ktoré tiež uskutočňujú podobnú elektroneutrálnu výmenu sú X-537A, monenzín a dianemycín.

</doc>
<doc id="733259" url="https://sk.wikipedia.org/wiki?curid=733259" title="Hlinka Gretzky Cup 2025">
Hlinka Gretzky Cup 2025

Hlinka Gretzky Cup 2025 bol medzinárodný hokejový turnaj hráčov do 18 rokov, ktorý sa konal od 11. do 16. augusta 2025 vo Winning Group Arene v Brne v Česku a na Zimnom štadióne Pavla Demitru v Trenčíne na Slovensku.

</doc>
<doc id="733260" url="https://sk.wikipedia.org/wiki?curid=733260" title="Protónofor">
Protónofor

Protónofor (tiež protónový translokátor) je iónofor, ktorý prenáša protón cez biologickú membránu. V prípade, že ide o membránu, na ktorej je ustanový transmembránový poteniál, je tento protónofor nazývaný odpojovač. V biochémii sa často kombinujú rôzne iónofory, aby sa dosiahol nepriamy protónoforny efekt: kombinácia valinomycínu, ktorý prenáša draselný katión a nigericínu, ktorý prenáša jedným smerom draselný katión a opačným smerom protón. Ich kombinácia v jednej membráne spôsobí cirkuláciu draselných iónov a uniport protónov. 
Ak sa protónofor aplikuje na živú bunku, spôsobí okyslenie cytoplazmy a stratu ATP vytvoreného v glykolýze, pretože ATP syntáza bez protónového gradientu na membráne obrázi svoju funkciu za začne hydrolyzovať ATP na ADP a anorganický fosfát.

</doc>
<doc id="733265" url="https://sk.wikipedia.org/wiki?curid=733265" title="Protónová pumpa">
Protónová pumpa

Protónová pumpa je integrálny membránový proteín biologických membrán, ktoré sú semipermeabilné pre protóny. Energiu potrebnú na pumpáž protónov čerpajú protónové pumpy z rôznych zdrojov:
Protónové pumpy sú vždy v jednej membráne orientované jedným smerom, preto pumpujú protóny na rovnakú stranu membrány:

</doc>
<doc id="733267" url="https://sk.wikipedia.org/wiki?curid=733267" title="Societas Verbi Divini">
Societas Verbi Divini



</doc>
<doc id="733268" url="https://sk.wikipedia.org/wiki?curid=733268" title="Periplazma">
Periplazma

Periplazma (tiež periplazmatický priestor) je priestor medzi cytoplazmatickou membránou Gram-negatívnych baktérií a vonkajšou membránou týchto baktérií. Periplazma je široká 17 nm. Peptidoglykán Gram-negatívnych baktérií sa nachádza v periplazme a vytvára tenšiu vrstvu ako u Gram-pozitívnych baktérií, čoho dôsledkom je neschopnosť viazať farbivo používané pri Gramovom farbení. Cytoplazmatická membrána Gram-negatívnych baktérií je vytvorená z dvoch listov fosfolipidov (je to fosfolipidová dvojvrstva). Vonkajšia membrána Gram-negatívnych baktérií je vytvorená z dvoch listov:

</doc>
<doc id="733270" url="https://sk.wikipedia.org/wiki?curid=733270" title="Schnepfova teoréma">
Schnepfova teoréma

Schnepfova teoréma (tiež kompartmentačné pravidlá) je súbor pravidiel, ktorým sa riadi vnútorná štruktúra bunky. Kompartmentačné pravidlá formuloval Eberhard Schnepf v roku 1964. Ústredným pojmom je kompartment, ako vnútorný priestor eukaryotickej bunky oddelený biologickou membránou. 
Protoplazmatická fáza.
Protoplazmatická fáza (tiež plazmatická fáza, nem. "die plasmatische Phase") predstavuje cytoplazmu, nukleoplazmu (karyoplazma), strómu plastidov (plastidoplazma), matrix mitochondrií (mitoplazma, chorioplazma).
Neprotoplazmatická fáza.
Neprotoplazmatická fáza (tiež neplazmatická fáza, nem. "die wäßrige Phase", vodná fáza) predstavuje extracelulárny priestor (napr. aj periplazmu), lumen endomembránového systému (lumen endoplazmatického retikula, lumen Golgiho aparátu, lumen vezikúl, lumen tylakoidov chloroplastov, medzimembránový priestor mitochondrie, medzimembránový priestor chloroplastov, perinukleárny priestor).

</doc>
<doc id="733271" url="https://sk.wikipedia.org/wiki?curid=733271" title="Eberhard Schnepf">
Eberhard Schnepf

Eberhard Schnepf (* 4. apríl 1931, Norimberg† 10. apríl 2016) bol nemecký biológ, ktorý vyučoval na Univerzite v Heidelbergu. Známy vďaka Schnepfovej teoréme o štruktúre bunky.
Život.
Po učňovskej škole za záhradníka študoval Schnepf od roku 1952 botaniku, zoológiu, chémiu a fyziku na Univerzite v Mníchove. Keďže v Mníchove nebolo možné študovať fytopatológiu, v roku 1954 sa presťahoval na Univerzitu v Bonne, kde mu v roku 1958 udelili doktorát za prácu o funkcii a štruktúre ektodesmách. Po získaní doktorátu pracoval ako vedecký asistent na Botanickom ústave Philippsovej univerzity v Marburgu, kde jeho práca o bunkovej biológii a fyziológii rastlinných žliaz položila základ pre jeho habilitáciu v roku 1963. Následne pracoval dva roky ako prednášajúci na Inštitúte fyziológie rastlín Univerzity Georga Augusta v Göttingene. Počas tohto obdobia analyzoval endosymbiotické organizmy vrátane rias "Glaucocystis" a "Geosiphon".
V roku 1966 sa stal docentom na Katedre teórie bunky a biologickej elektrónovej mikroskopie na Univerzite v Heidelbergu. V roku 1970 bol povýšený na riadneho profesora a zostal vedúcim katedry až do svojho odchodu do dôchodku v roku 1996. Jeho výskumné oblasti zahŕňali okrem iného ultraštruktúru rastlinných buniek, kompartmentalizáciu buniek, štruktúru bunkových stien rastlín, morfogenézu rastlinných buniek, štruktúru a taxonómiu rias a symbiogenézu plastidov.
V roku 1966 navrhol pravidlo kompartmentalizácie, podľa ktorého membrány delia bunku na plazmatickú a neplazmatickú fázu.

</doc>
<doc id="733274" url="https://sk.wikipedia.org/wiki?curid=733274" title="Dostihová dráha Petržalka">
Dostihová dráha Petržalka

Dostihová dráha Petržalka je dostihová dráha nachádzajúca sa v Petržalke v Bratislave. Súčasná rozloha areálu je 28,7 hektárov, z čoho sa samotná dostihová dráha rozprestiera na 18,3 ha. Súčasťou priestoru sú aj bufety, detské ihriská či športové zóny. Okrem dostihov sa v lokalite hipodrómu koná aj množstvo podujatí a spoločenských akcií. Závodisko je jednou z dominánt Petržalky.
Závodisko je uznávanou chovateľskou organizáciou pre plemeno koňa anglický plnokrvník.
História.
V roku 1958 sa začala výstavba dostihovej dráhy v Starom háji v Petržalke. Budovanie areálu trvala takmer dva roky a nachádzalo sa na ploche 30 hektárov lužného lesa neďaleko Dunaja. Prvé aktivity sa na dostižke konali 18. septembra 1960. Na programe bolo deväť rôznych dostihov s hlavnou cenou v podobe Veľkej jesennej ceny. V disciplíne pred 5888 divákmi zvíťazil jazdec Šnircom závodiaci pre Liptov. Z nového hipodrómu sa po závodoch v roku 1967 opäť museli jazdci v ďalších sezónach cestovať po iných slovenských lokalitách, medzi ktoré patrili aj Šamorín, Zeleneč, Holíč, Šurany, Topoľčianky, Nový Tekov či Prešov. Využívanie Starého hája sa opäť spustilo v roku 1973. O pravidelnej prevádzke Dostihovej dráhy Petržalka sa dalo hovoriť až od roku 1979, odkedy sa v jednej sezóne uskutočňovalo 15 dostihových dní.

</doc>
<doc id="733278" url="https://sk.wikipedia.org/wiki?curid=733278" title="Majstrovstvá Európy vo futbale žien 2025">
Majstrovstvá Európy vo futbale žien 2025

Majstrovstvá Európy vo futbale žien 2025, označované tiež skratkou EURO žien 2025, je 14. ročník majstrovstiev Európy žien, organizuje ich každé 4 roky UEFA pre ženské národné tímy v Európe. Tento ročník sa hrá vo Švajčiarsku od 2. do 27. júla 2025. Je tretín ročníkom od kedy sa súťaž rozšírila na 16 tímov. Predchádzajúci ročník sa hral v roku 2022 kvôli pandémii COVID-19.
Titul obhájilo Anglicko, keď vyhrali po penaltovom rozstrele nad Španielskom 3:1. Zápas po predĺžení skončil 1:1.
Dejiská.
Turnaj sa odohrá ma 8 štadiónoch v 8 rôznych mestách. Finálový zápas sa odohrá na štadióne v Bazilej.
Kvalifikácia.
Všetkých 55 národných tímov sa mohlo prihlásiť do súťaže do 23. marca 2023. To zahŕňalo účasť na Lige národov 2023/2024 a kvalifikácii na Majstrovstvá Európy 2025.
Do súťaže prihlásilo 51 tímov. Rusko sa nemohlo prihlásiť, pretože je suspendované na neurčito zo súťaží, ktoré organizuje UEFA a FIFA od 28. februára 2022 kvôli invázii ich krajiny na Ukrajinu. Neprihlásili sa 3 krajiny, a to Gibraltár, Lichtenštajnsko a San Maríno.
Zo 16 kvalifikovaných tímov, 14 sa zúčastnilo aj Majstrovstvách Európy 2022, Rakúsko a Severné Írsko, ktoré súťažili na ME 2022 sa na tento ročník nekvalifikovali. Poľsko a Wales sa predstavia na Majstrovstvách Európy prvýkrát.
Záverečné žrebovanie.
Záverečné žrebovanie sa uskutočnilo 16. decembra 2024 v meste Lausanne v Švajčiarsku o 17:00.
Súpisky.
Každý národný tím nominoval 23 hráčok, z toho 3 museli byť brankárky. Zoznam museli predložiť do 25. júna 2025.
Rozhodcovia.
UEFA oznámila zoznam rozhodcov 31. marca 2025.
Rozhodcovia
Asistenti rozhodcu
Videorozhodcovia (VAR)
Podpora zápasových rozhodcov
Štatistiky.
Strelkyne gólov.
Počas šampionátu bolo strelených 106 gólov počas 31 zápasov. Priemer na zápas bol 3,42 gólu.
4 góly
3 góly
2 góly
1 gól
1 vlastný gól

</doc>
<doc id="733279" url="https://sk.wikipedia.org/wiki?curid=733279" title="Rozkaz veliteľa 1. česko-slovenskej armády na Slovensku o prechode armády na partizánsky spôsob boja">
Rozkaz veliteľa 1. česko-slovenskej armády na Slovensku o prechode armády na partizánsky spôsob boja

Rozkaz veliteľa 1. česko-slovenskej armády na Slovensku o prechode armády na partizánsky spôsob boja bol posledný rozkaz brigádneho generála Rudolfa Viesta vo funkcii veliteľa 1. česko-slovenskej armády na Slovensku počas Slovenského národného povstania, ktorým upresňoval ďalšie pôsobenie jednotiek povstaleckej armády po 28. októbri 1944.
Predohra.
Dňa 18. októbra 1944 začala generálna ofenzíva nemeckých okupačných síl proti povstania. V reakcii na situáciu odsúhlasila "Rada na obranu Slovenska" a predsedníctvo Slovenskej národnej rady plán veliteľa 1. česko-slovenskej armády na Slovensku gen. Rudolfa Viesta o ústupe do predom vytýčených obranných oblastí v Nízkych Tatrách, Veľkej Fatry a Slovenskom rudohorí. 
Nakoľko sa situácia zhrošovala najmä na východnej strane povstaleckého územie, vydal veliteľ povstaleckej armády rozkaz, ktorý nariaďoval jednotkám armády, ktoré sa nachádzali južne od centra povstania Banskej Bystrice, aby sa presunuli do priestorov na sever od mesta a vyhli sa tak odrezaniu od Nizkych Tatier.
Velenie povstaleckej armády vyslalo na Donovaly svoj ubytovací sled už 25. októbra. Počas 26. októbra ustúpilo na Donovaly aj velenie povstaleckej armády, Slovenská národná rada a ďalšie orgány povstaleckej moci.
Situácia sa postupne zhoršovala. Jednotky povstaleckej armády sa postupne rozpadali, niektoré časti sami svojvoľne prechádzali na partizánsky spôsob boja a velenie armády s nimi strácalo spojenie. Rozpadli sa aj jednotky určené k obrane Banskej Bystrice. Vojaci odchádzali k partizánom. Už v priebehu 26. októbra bol veliteľ povstaleckej armády vyzvaný, aby armáda čo najrýchlejšie prešla na partizánsky spôsob boja. Zatiaľ návrh odmietol ako predčasný, 
V dopoludňajších hodinách 27. októbra 1944 prišiel na Donovaly veliteľ II. Taktickej skupiny plk. pech. Michal Širica, aby požiadal o povolenie prejsť na partizánsky spôsob boja. Svoju žiadosť odôvodnil tým, že už nemá dostatok vojenských jednotiek na zaujatie obrany na južnom okraji Nízkych Tatier. Situácia bola v tom čase kritická, pokračoval rozklad armády, jednotky svojvoľne prechádzali na partizánsky spôsob boja a veliteľ armády a jeho štáb už nemali možnosť zastaviť jej rozklad. V knihe "Takto bojovala povstalecká armáda" priznáva jej autor Július Nosko, že vzhľadom vývoj situácie sa im veliteľa armády o nutnosti prejsť na partizánsky spôsob boja podarilo presvedčiť až 27. októbra, t.j. neskoro. 
V popoludňajších hodinách toho istého dňa sa veliteľ armády Viest zúčastnil porady na predsedníctve Slovenskej národnej rady. Na štábe povstaleckej armády medzitým konzultovali a koncipovali návrh. 
Rozkaz č. 25.843.
Návrh rozkazu skoncipoval náčelník štábu pplk. Július Nosko a ľudia na štábe po konzultáciách s brig. gen. Jánom Golianom a poverejníkom pre obranu pplk. Mikulášom Ferjenčíkom. Július Nosko vo svojej knihe "Takto bojovala povstalecká armáda" ozrejmuje, z akých úvah vychádzal pri jeho koncipovaní.
Pôvodný koncept návrhu rozkazu generál Viest doplnil a opravil a sám doplnil úvod. Vydanie rozkazu sa tak oddialilo na 4.00 hod. 28. októbra 1944. Operačný rozkaz z 27. októbra 1944 mal číslo č. 25.843 Taj. 3 oddel. Jeho znenie bolo nasledujúce :

</doc>
<doc id="733280" url="https://sk.wikipedia.org/wiki?curid=733280" title="Dinitrogenáza">
Dinitrogenáza



</doc>
<doc id="733281" url="https://sk.wikipedia.org/wiki?curid=733281" title="Reduktáza dinitrogenázy">
Reduktáza dinitrogenázy



</doc>
<doc id="733284" url="https://sk.wikipedia.org/wiki?curid=733284" title="ADP/ATP translokáza">
ADP/ATP translokáza

ADP/ATP translokáza (tiež len translokáza, adenínový nukleotidový translokátor, ANT, ADP/ATP prenášač, transportér adenínových nukleotidov) je proteínový prenášač, permeáza, vo vnútornej mitochondriálnej membráne, ktorý vymieňa ATP produkovaný v matrix mitochondrií za ADP z cytozolu. ADP/ATP translokáza zabezpečuje antiport adenozínových nukleotidov. Vonkajšia mitochondriálna membrána je voľne priepustná pre ADP aj ATP.
ADP/ATP translokáza tvorí 10 až 15 % všetkých bielkovín vnútornej mitochondriálnej membrány.
ATP je v bunke vo forme tetraaniónu ATP4– a ADP je vo forme trianiónu ADP3– dôsledkom antiportu jedného tetraaniónu a jedného trianiónu je elektrogénny transport, pričom ide o export jedného záporného náboja z matrixu mitochondrie do medzimembránového priestoru, resp. ekvivalentné vyjadrenie: ide o import jedného kladného náboja z medzimembránového priestoru mitochondrie do matrixu mitochondrie. Keďže matrix mitochondrie predstavuje N-stranu (negatívne nabitú) stranu vnútornej mitochondriálnej membrány, je antiport ATP4–/ADP3– energeticky náročný. Energia potrebná na antiport týchto nabitých špécií je dodávaná transmembránovým potenciálom: zo záporne nabitého kompartmentu (matrixu mitochondrie) je vytláčaný záporný náboj, resp. zápornejšie nabité ATP je priťahované ku P-strane membrány (pozitívne nabitej).
Pôvodne sa predpokladalo, že ADP/ATP translokáza je dimér, pričom každá z podjednotiek má molekulovú hmotnosť 30 kDa, pretože bolo pozorované, že jedna molekula inhibítora sa viaže na dva polypeptidové reťazce. Kryštálová štruktúra ADP/ATP translokázy z hovädzieho srdca v detergente však ukázala, že ide o monomér a uiprostred monoméru je stredová translokačná cesta. Teda, jedna molekula inhibítora (karboxyatraktylátu) sa viaže na jednu molekulu ADP/ATP translokázy.
Inhibítory ADP/ATP translokázy.
Inhibítory ADP/ATP translokázy sa viažu na ADP/ATP translokázu silnejšie ako jej substráty ADP a ATP. 
Atraktylozid.
Atraktylozid (ATR) inhibuje oxidatívnu fosforyláciu tak, že sa viaže na ADP/ATP translokázu, čiže zabraňuje transportu adenozínových nukleotidov cez vnútornú mitochondriálnu membránu. Atraktylozidstabilizuje takú konformáciu ADP/ATP translokázy, ktorá je otvorená na cytozolickej strane, čiže konformácia, ktorá je schopná viazať ADP z medzimembránového priestoru. 
Karboxyatraktylát.
Karboxyatraktylát (CATR) sa viaže na ADP/ATP translokázu z medzimembránového priestoru. Karboxyatraktylát (CATR) sa líši od atraktylozidu (ATR) len prítomnosťou druhej karboxylovej skupiny na uhlíku č. 4. Karboxyatraktylát stabilizuje takú konformáciu ADP/ATP translokázy, ktorá je otvorená na cytozolickej strane, čiže konformácia, ktorá je schopná viazať ADP z medzimembránového priestoru. 
Kyselina bongkreková.
Kyselina bongkreková sa viaže na ADP/ATP translokázu z matrixovej strany. Kyselina bongkreková stabilizuje takú konformáciu ADP/ATP translokázy, ktorá je otvorená na matrixovej strane, čiže konformácia, ktorá je schopná viazať ATP. Je to antibiotikum produkované baktériou "Pseudomonas cocovenenans".
Dodnes nebola priúpravená kryštálová štruktúra ADP/ATP translokázy s naviazanou kyselinou bongkrekovou, ktorá by objasnila druhú konformáciu ADP/ATP translokázy, keď jej väzbové miesto je otvorené smerom do matrixu mitochondrie.
Uniport.
Dalo by sa predokladať, že ADP/ATP translokáza by mohla fungovať na uniport ATP z matrixu mitochondrie do medzimembránového priestoru, čo by mohlo byť poháňané záporným nábojom matrixu mitochondrie. Ukázalo sa však, že ANT nedokáze zmeniť konformáciu bez naviazaného nukleotidu, preto je možný iba antiport. Na zmenu konformácie je nutné naviazanie nukleotidu. Väzobná energia soľných mostíkov je prekonaná uvoľnením energie pri naviazaní nukleotidu.

</doc>
<doc id="733285" url="https://sk.wikipedia.org/wiki?curid=733285" title="Studený potok (prítok Struhára)">
Studený potok (prítok Struhára)

Studený potok je vodný tok v Kremnických vrchoch a v Hornonitrianskej kotline na území okresu Prievidza. Je to ľavostranný prítok Struhára v povodí Handlovky s dĺžkou približne 3,5 km a je tokom VI. rádu. 
Priebeh toku.
Potok pramení na západnom okraji Kremnických vrchov a ich geomorfologického podcelku Kunešovská hornatina, na západných svahoch vrchu Triesky (), v nadmorskej výške približne Prameň sa nachádza v lesnom poraste pod ostro vystupujúcim hrebeňom, v závere malej doliny, odkiaľ tečie severozápadným smerom popod Vysokú horu. Zakrátko však opúšťa Kunešovskú hornatinu patriacu do Kremnických vrchov a vteká do Handlovskej kotliny na východnom okraji Hornonitrianskej kotliny. Pokračuje popod Junákovo () a Zimné úbočie, kde priberá menší pravostranný prítok. Opúšťa oblasť so súvislým lesným porastom a podteká železničnú trať Handlová – Horná Štubňa. Na okraji Handlovej sa stáča na sever a priberá významný ľavostranný prítok. Vteká do intravilánu a v nadmorskej výške približne sa ľavostranne vlieva do Struhára v povodí rieky Handlovka. Potok patrí do širšieho povodia rieky Váh. 
Potok pramení a preteká iba katastrálnym územím mesta Handlová v okrese Prievidza v Trenčianskom kraji.

</doc>
<doc id="733291" url="https://sk.wikipedia.org/wiki?curid=733291" title="Prenášač fosfátu">
Prenášač fosfátu

Prenášač fosfátu (fosfátový transportér, ang. phosphate carrier, H+:H2PO4– symportér, protón-fosfátový symportér, OH–:H2PO4– antiportér, hydroxid-fosfátový antiportér) je proteín vo vnútornej mitochondriálnej membráne, ktorý prenáša fosfát z medzimembránového priestoru mitochondrie do matrixu mitochondrie. Koncept antiportu na vnútornej mitochondriálnej membráne sa tak silno zakorenil, že autori automaticky prepokladajú, že fosfát je prenášaný antiportom s hydroxidovým aniónom, čo sa však nedá experimentálne odlíšiť od symportu fosfátu a protónu. Fosfát sa prenáša vo forme dihydrogenfosforečnanového aniónu H2PO4–, preto je symport s protónom elektroneutrálny ("i.e." nie je elektrogénny), ako je tomu u ADP/ATP translokázy.
Prenášač fosfátu je dôležitý kvôli tomu, že do matrixu mitochondrie dodáva fosfát, ktorý ATP syntáza využíva na syntézu ATP v oxidačnej fosforylácii.
Uniport fosfátu smerom do matrixu mitochondrie je nepravdepodobný, pretože maximálna koncentrácia fosfátu v mitochondrii by mohla byť len 10 μM, čiže tisícina koncentrácie fosfátu v cytoplazme, čo je dané membránovým potenciálom na matrixovej strane, ktorý má hodnotu – 180 mV.

</doc>
<doc id="733292" url="https://sk.wikipedia.org/wiki?curid=733292" title="Matrix mitochondrie">
Matrix mitochondrie

Matrix mitochondrie (vyslov [matrix], nie [metrix], maskulinum, vzor dub) je podľa Schnepfovej teorémy protoplazmatický kompartment mitochondrie, ktorý obsahuje mitochondriálnu DNA a mitochondriálne ribozómy prokaryotického typu. Podľa endosymbiotickej teórie je matrix mitochondrie cytoplazma symbiotickej respirujúcej baktérie.
Matrix mitochondrie je obkolesený vnútornou mitochondriálnou membránou. V matrixe mitochondrie prebiehajú biochemické deje, ako je:
Z matrixu mitochondrie cestujú redukované ekvivalenty (NADH) k vnútornej mitochondriálnej membráne, kde sú reoxidované komplexami dýchacieho reťazca (Komplex I, Komplex II), prípadne inými súčasťami dýchacieho reťazca (ETF-ubichinónoxidoreduktáza).

</doc>
<doc id="733293" url="https://sk.wikipedia.org/wiki?curid=733293" title="Pekliansky potok (zdrojnica Kacvínskeho potoka)">
Pekliansky potok (zdrojnica Kacvínskeho potoka)

Pekliansky potok () je hlavnou zdrojnicou vodného toku "Kacvínsky potok". Pekliansky potok je potok na Slovensku v regióne Spiš v Prešovskom kraji v okrese Kežmarok na území obce Osturňa a na území Poľska v priestore obcegminy Nižné Lapše, poľsky "Łapsze Niżne", v "Powiate Novotarskom" v regióne Poľský Spiš. "Pekliansky potok" má od prameňa po sútok zdrojníc dĺžku . Je vodným tokom V. rádu. Slovenská časť povodia toku "Pekliansky potok" sa nachádza v geomorfologickom celku Spišská Magura.
Prameň.
Pramení na južnom svahu vrchu "Pieskowy Wierch" s v nadmorskej výške v lesnom extraviláne v priestore obcegminy Nižné Lapše (poľsky "Łapsze Niżne") v "Powiate Novotarskom" v regióne Poľský Spiš na území Poľska a od slovenskopoľskej štátnej hranice.
Opis toku.
Od prameňa po slovensko – poľskú štátnu hranicu tečie úsekom dlhým južným smerom cez hon "Pieskowe" v lesnom extraviláne územia obcegminy Nižné Lapše v Powiate Novotarskom v Poľsku v regióne Poľský Spiš, v vteká na slovenskopoľskú štátnu hranicu. Presná poloha bodu, v ktorom "Pekliansky potok" priteká na štátnu hranicu (bod č. 010 Hraničnej mapy II-160), je daná v súradniciach v slovenskopoľskom hraničnom operáte. Tečie po slovensko – poľskej štátnej hranici juhovýchodným smerom na úseku dlhom . Zo slovenskej strany svojim pravým brehom obmýva v lesnom extraviláne severnú časť územia obce Osturňa v okrese Kežmarok v Prešovskom kraji v regióne Spiš v jeho subregióne "Horný Spiš". Z poľskej strany ľavým brehom obmýva hon "Za Pieskowem" v obcigmine Nižné Lapše v Poľsku tiež v lesnom extraviláne. V opúšťa štátnu hranicu a tým aj územie Slovenska, skrúca sa na severovýchod a vteká na územie Poľska v regióne Poľský Spiš (bod č. 001 Hraničnej mapy II-159). Po krátkom úseku s dĺžkou v sa končí tok "Pekliansky potok", na sútoku hlavnej zdrojnice, ktorou je "Pekliansky potok", so sekundárnou zdrojnicou, ktorou je bezmenný krátky potok pritekajúci od juhu z územia Slovenska s dĺžkou . V mieste sútoku zdrojníc sa začína na území Poľska vodný tok "Kacvínsky potok", poľsky "Kacwiński Potok", ktorý tečie ďalej na sever cez hon "Pański Las" v gmine Nižné Lapše v Poľsku. "Kacwiński Potok" vo východnom okraji intravilánu obce Nižné Lapše ústi v na území dnešného Poľska do vodného toku "Łapszanka" a tento potok ústi ďalej do vodného toku Osturniansky potok, ktorý má na území Poľska názov "Kacwinianka". "Pekliansky potok" pramení na území Poľska v blízkosti slovensko – poľskej štátnej hranice, priteká na slovenskopoľskú štátnu hranicu v priestore geomorfologického celku Spišská Magura, geomorfologického podcelku Repisko. Po krátkom úseku opúšťa štátnu hranicu a vracia sa do Poľska, kde sa po ďalšom krátkom úseku končí sútokom zdrojníc.
Pôvod názvu.
Názov vodného toku má pôvod v regionálnom apelatíve "peklo" vo význame " lokalita sústredenej produkcie drevného uhlia". Profesia produkcie drevného uhlia bola typická pre celú oblasť subregiónu "Horného Spiša" i Poľského Spiša ale i širšieho zalesneného okolia. Svedectvom toho je i výskyt geografického objektu "Peklo" (dnes lúka v lese) vo vzdialenosti juhozápadne od vodného toku "Pekliansky potok" na území lesného extravilánu obce Osturňa. Porovnaj aj apelatívum "peklina" vo význame "vyhĺbená jama pred pecným otvorom na výrobu smoly a drevného uhlia". Produkcia drevného uhlia ako jedného z produktov rozkladu dreva za vysokých teplôt bez prístupu alebo s obmedzeným prístupom vzduchu mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach. Z apelatíva "peklo" bolo po rozšírení o systémový formant "-iansky" a po kombinácii so všeobecným podstatným menom "potok" s významom "menší prirodzený vodný tok" utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Pekliansky potok" ako súčasť veľmi početnej skupiny názvov v slovenskej toponymii spojené so slovným základom "peklo". Hydronymum "Pekliansky potok" bolo štandardizované v roku 2005. V dnešnej slovenskej hydronymii hydronymum "Pekliansky potok" nie je jedinečným názvom (jún 2025); štandardizovaný geografický názov Pekliansky potok je na Slovensku na území mesta Levoča v okrese Levoča v geomorfologickom celku Levočské vrchy.
Referencie.
 

</doc>
<doc id="733297" url="https://sk.wikipedia.org/wiki?curid=733297" title="Pekliansky potok">
Pekliansky potok

Pekliansky potok môže byť:

</doc>
<doc id="733298" url="https://sk.wikipedia.org/wiki?curid=733298" title="Hnedý tuk">
Hnedý tuk

Hnedý tuk (tiež hnedé tukové tkanivo, multilokulárne tukové tkanivo) je tvorený adipocytmi, ktoré okrem mnohým tukových kvapôčok (tukových vakuol) obsahuje aj veľký počet mitochondrií. Sfarbenie hnedého tuku je dané veľkým zastúpením krvných kapilár a vysokým počtom mitochondrií, ktoré obsahujú veľa cytochrómov. Úlohou hnedého tuku je premieňať uloženú chemickú energiu na teplo. Zúčastňuje sa preto na netrasovej termogenéze, tvorbe tepla v organizme, za ktorú zodpovedá tuk a nie sval. Hnedý tuk sa vykytuje u hibernujúcich živočíchov, u ktorých sa chybne nazýva hibernačnou žľazou. Ďalej sa vykytuje u potkanov a ďalších iných cicavcov. Hnedý tuk sa nachádza aj v ľudských plodoch a novorodencoch, u ktorých tvorí 2 až 5 % hmotnosti tela. Nachádza sa predovšetklým medzi lopatkami, po bokoch brucha a na krku. Hnedý tuk chráni novorodenca pred nachladnutím.
Histologická stavba multilokulárneho tukového tkaniva.
Adipocyty hnedého tuku sú polygonálneho tvaru a v porovnaní s adipocytmi žltého tuku sú menšie. Cytoplazma multilokulárnej tukovej bunky obsahuje veľa tukových kvapôčok rôznej veľkosti. Jadro bunky je uložené centrálne a má guľovitý tvar. Mitochondrie vykazujú vysoký počet a majú vysoký počet dlhých kríst. Hnedé tukové tkanivo je dobre zásobené krvnými kapilárami a je inervované sympatikom.
Histofyziológia.
Intervácia multilokulárnych adipocytov sympatikom je významná pre netrasovú termogenézu. Neurón exocytuje noradrenalín do synaptickej štrbiny medzi adipocytom a neurónom. Noradrenalín sa naviaže na β3 noradrenergný receptor na povrchu adipocytu, čo spustí signalizačnú kaskádu vedúcu na lipolýzu katalyzovanú hormónsenzitívnou lipázu. Uvoľnené mastné kyseliny aktivujú termogenín inkorporovaný vo vnútornej mitochondriálnej membráne, čím sa odpojí dýchací reťazec od oxidačnej fosforylácie za tvorby tepla. Množstvo termogenínu je u obéznych organizmov znížené, u organizmov vystavených chladu je naopak zvýšené.
Histogenéza.
Vývoj tukových buniek hnedého tuku sa líši od vývoja tukových buniek žltého tuku. Nediferencované mezenchymálne bunky sa transformujú na lipoblasty, ktoré začínajú hromadiť tuk a dávajú vzniknúť zrelým tukovým bunkám. Z lipoblastu vzniká multilokulárny adipocyt. Po narodení už k žiadnej zjavnej transformácii žltého tuku na hnedý tuk nedochádza.
Nádory.
Hibernóm je nádor vznikajúci z adipocytov hnedého tuku.

</doc>
<doc id="733301" url="https://sk.wikipedia.org/wiki?curid=733301" title="Veľká cena Veľkej Británie 2025">
Veľká cena Veľkej Británie 2025

Veľká cena Veľkej Británie 2025 (oficiálne angl. Formula 1 Qatar Airways British Grand Prix 2025), ktorá sa uskutočnila 6.júla 2025 na pretekárskom okruhu Silverstone Circuit v Northamptonshire. Preteky sa konali ako dvanáste v poradí, v sezóne 2025 šampionátu Formuly 1.
Hlavné preteky.
Kvalifikácia.
Kvalifikácia na hlavné preteky sa uskutočnila 5. júla 2025 o 16:00 miestneho času (UTC+00:00).
Hlavné preteky.
Hlavné preteky sa uskutočnili 6. júla 2025 o 16:00 miestneho času (UTC+00:00).
Priebežné poradie šampionátu.
Poradie šampionátu jazdcov
Poradie šampionátu konštruktérov

</doc>
<doc id="733303" url="https://sk.wikipedia.org/wiki?curid=733303" title="Centre national du cinéma et de l’image animée">
Centre national du cinéma et de l’image animée

Centre national du cinéma et de l’image animée (CNC) je francúzska verejná inštitúcia založená v roku 1946. Úlohou CNC je podporovať, financovať a pomáhať francúzskej filmovej tvorbe.
Prezidentom CNC je od 17. februára 2025 Gaëtan Bruel.
Opis.
Spoločnosť je rozdelená do šiestich rôznych oddelení: 1. administratíva a finančné záležitosti, 2. filmová produkcia, 3. kultúrne využitie a distribúcia, 4. audiovizuálne programy a obrazový priemysel, 5. európske a medzinárodné záležitosti a 6. aktivity v oblasti dedičstva. Činnosti spoločnosti sú rozdelené do troch hlavných misií:

</doc>
<doc id="733304" url="https://sk.wikipedia.org/wiki?curid=733304" title="Kristína zo Salmu">
Kristína zo Salmu

Kristína Katarína, grófka zo Salm-Badenweileru (, * máj 1575 – † 31. december 1627) bola šľachtičná z rodu Salmovcov a po sobáši s Františkom II. Lotrinským roku 1597 ako grófka z Vaudémontu a vojvodkyňa lotrinská. Bola taktiež prastarou matkou Františka I. Štefana Lotrinského ako cisára Svätej ríše rímskej.
Pôvod a mladosť.
Kristína Katarína sa narodila ako jediná dcéra grófa Pavla zo Salmu – Badenweiler (* 1535 – † 1584) a jeho manželky Márie Le Veneur de Tillières (* 1553 – † 1600) z hornosalmskej línie, vtedy ešte grófskeho rodu Salmovcov. Navyše jej prastrýkom bol generál Mikuláš zo Salmu v službách vojsk uhorského kráľa Ferdinanda I. Habsburského proti armáde osmanského sultána Suleymana I.
Roku 1588 skonal jej brat Karol. Dôsledkom tejto udalosti sa podarilo Kristíne získať prvenstvo v línii nástupníctva Salmského grófstva (Obersalm, fran."Salm-en-Vosges").
Kristína Katarína zo Salmu skonala dňa 31. decembra roku 1627.
Manželstvo a rodina.
Dňa 12. marca roku 1597 sa v Nancy vydala za lotrinského vojvodu Františka II. ako najmladšieho syna Karola III. Jej svokrou bola Klaudia z Valois, známa ako dcéra francúzskeho kráľa Henricha II.
Kristína Katarína ako dedičná grófka priniesla do manželstva ako veno polovicu Salmského grófstva. Svojmu manželovi priviedla na svet spolu šesť detí:
Zaujímavosť.
Jej strýko (otcov brat), gróf Anton zo Salmu, bol posledným opátom kláštora Hornbach, ktorý zachránil pozostatky svätého Pirminia z rúk panovníka, ktorý podporoval reformáciu. V rokoch 1556 až 1557 slúžil ako prezident Ríšskeho komorného súdu v Speyeri.

</doc>
<doc id="733305" url="https://sk.wikipedia.org/wiki?curid=733305" title="UGO">
UGO

UGO je český reťazec prevádzok rýchleho občerstvenia založený v roku 2006 so sídlom v Krnove. V roku 2020 prevádzkoval v Česku a na Slovensku 80 tzv. freshbarov a salatérií.
História.
Zakladateľmi spoločnosti sú manželia Marek Farník a Katka Farníková, ktorí sa rozhodli koncept reštaurácie so zdravým občerstvením založiť v roku 2005 po tom, čo podobné prevádzky navštívili počas svojich ciest po Austrálii. V roku 2006 spoločnosť otvorila prvý tzv. UGO juice bar v OC Futurum v Ostrave; bar sa sústredil na výrobu zdravých nápojov na mieste z čerstvého ovocia.
V roku 2007 spoločnosť otvorila prevádzky v nákupných centrách Olympia Plzeň, Plzeň Plaza v Plzni a v obchodnom centre Bondy v Mladej Boleslavi, pričom v tom istom roku začala predávať aj zmrzliny. V roku 2009 otvorila svoj prvý freshbar v Palladiu v Prahe a o rok neskôr, v roku 2010, sa prvý freshbar objavil aj v Košiciach na Slovensku. V roku 2012 kúpila spoločnosť UGO firma Kofola. O dva roky neskôr vznikli aj prvé UGO Salaterie a v roku 2015 bola otvorená prvá salatéria v Brne. V roku 2021 spoločnosť spustila službu rozvozu jedál.
V roku 2022 začala spoločnosť vo svojich salatériách využívať moderné roboty na podávanie jedál.

</doc>
<doc id="733306" url="https://sk.wikipedia.org/wiki?curid=733306" title="Fosfagén">
Fosfagén

Fosfagén je zlúčenina, ktorá v organizme slúži ako zásobná forma vysokoenergetických fosfátov. Chemicky sa jedná o fosforylované deriváty guanidínu. Vo svaloch a mozgu človeka je fosfagénom kreatínfosfát, vo svaloch bezstavovcov je to arginínfosfát. Fosfagény majú význam hlavne v tkanivách, ktoré majú vysokú a variabilnú spotrebu energie, ako sú svaly, neuróny a spermatozoa. Bolo objavených osem rôznych fosfagénových systémov ("i.e." fosfagénov a príslušných fosfagénkináz) u zvierat. Tieto látky sa označujú ako fosfagény, pretože sú prekurzormi anorganického fosfátu vo svaloch. Fosfagény sú prekurzormi fosfagénkinázovej reakcie:
fosfagén + ADP + H+ → guanidínový akceptor + ATP
Príkladom je fosfagénový systém človeka, čo je kreatínfosfát/kreatínkinázový fosfagénový systém:
kreatínfosfát + ADP + H+ → kreatín + ATP (katalýza: kreatínkináza)
Množstvo kreatínfosfátu u človeka je len asi päťkrát väčšie ako množstvo ATP, takže vystačí asi na desať sekúnd svalovej práce.
Fosfagénkinázy.
Každý fosfagén disponuje vlastnou fosfasgénkinázou: arginínkináza (AK), talasemínkináza (ThK), kreatínkináza (CK), glykokyamínkináza (GK), taurokyamínkináza (TK), hypotaurokyamínkináza (HTK), lombricínkináza (LK), ofelínkináza (OK). 
Kreatínkináza, glykokyamínkináza a arginínkináza sú veľmi substrátovo špecifické pre svoj fosfagén, nedokázu prenášať fosfát na ADP z iného fosfagénu. Ostatné fosfagénkinázy nie sú tak substrátovo špecifické a dokážu pracovať v rôznej miere aj s inými fosfagénmi.
Všobecne, fosfagénkinázy sú veľmi konzervované enzýmy, ktoré sa líšia nielen substrátovou špecifitou, ale aj kvartérnou štruktúrou a vnútrobunkovým zacielením.
Plurifosfagénový fenomén.
Plurifosfagénový fenomén označuje jav objavený W. Ross Ellingtonom pomocou fosforovej nukleárnej magnetickej rezonancie, enzýmových esejí a imunofluoresenčných mikroskopických techník, že v svaloch morského ježka sa nachádza kreatínfosfát/kreatínkinázový fosfagénový systém spolu s arginínfosfát/arginínkinázovým fosfagénovým systémom, "i.e." koexistencia viacerých fosfagénových systémov u jedného taxonomického druhu. Fyziologický význam plurifosfagénového fenoménu nebol vysvetlený.
Bolo pozorované, že bez ohľadu na to, ktorý fosfagénový systém využívajú somatické bunky, spermatozoa vždy využívajú kreatínfosfát/kreatínkinázový fosfagénový systém.

</doc>
<doc id="733308" url="https://sk.wikipedia.org/wiki?curid=733308" title="Mlynský potok (prítok Handlovky)">
Mlynský potok (prítok Handlovky)

Mlynský potok je vodný tok v Kremnických vrchoch a v Hornonitrianskej kotline na území okresu Prievidza. Je to pravostranný prítok Handlovky v povodí Nitry s dĺžkou približne 4 km a je tokom V. rádu. 
Priebeh toku.
Potok pramení na západnom okraji Kremnických vrchov a ich geomorfologického podcelku Kunešovská hornatina, na západných svahoch Havranej skaly (), v nadmorskej výške približne Prameň sa nachádza v lesnom poraste pod hrebeňom, v závere malej doliny, odkiaľ tečie severozápadným smerom. Zakrátko opúšťa Kunešovskú hornatinu patriacu do Kremnických vrchov a vteká do Handlovskej kotliny na východnom okraji Hornonitrianskej kotliny. Priberá významný pravostranný prítok spod hrebeňa v okolí Havranej skaly a pokračuje popod Henčelov vrch. Priberá menší ľavostranný prítok a stáča sa na sever, priberajúc ďalšie menšie prítoky. Po ďalšom pravostrannom prítoku sa stáča na severozápad a onedlho priberá svoj najvýznamnejší, ľavostranný prítok spod Vysokej hory () a dvojicu menších potokov. Popod Kopček smeruje k mestu Handlová, pred ktorým priberá menší ľavostranný potok a točí sa viac na západ. V intraviláne podteká železničnú trať Handlová – Horná Štubňa, onedlho aj hlavnú cestu I/9. V závere svojho toku sa stáča na severozápad a v nadmorskej výške približne sa ako pravostranný prítok vlieva do Handlovky, prítoku rieky Nitry. Potok patrí do širšieho povodia rieky Váh. 
Potok pramení a preteká iba katastrálnym územím mesta Handlová v okrese Prievidza v Trenčianskom kraji.

</doc>
<doc id="733311" url="https://sk.wikipedia.org/wiki?curid=733311" title="František Esterházi (1715 – 1785)">
František Esterházi (1715 – 1785)

František Esterházi (niekedy: František III. Esterházi; ; * 19. september 1715† 7. november 1785) bol uhorský šľachtic (gróf) a hodnostár: mosoňský župan (1760 až 1770) a chorvátsky bán v rokoch 1783 až 1785. Pochádzal z fraknovskej (forchtenauskej) vetvy šľachtického rodu Esterháziovcov, bol zakladateľom tzv. bernolákovskej (čeklískej) vetvy fraknovskej línie rodu. Podporoval rozvoj manufaktúr na území západného Slovenska. Bol vyznamenaný veľkokrížom Radu svätého Štefana a Radom zlatého rúna (1771).
Život.
Otec František bol boršodským županom a kráľovským pokladníkom. Jeho matka Sidónia pochádzala z rodu Pálfiovcov. Mal šesť bratov. Karol a Ján pôsobili ako vyslanci v zahraničí (Veľká Británia, Francúzsko, Portugalsko a Poľsko) a osem sestier. Po otcovi zdedil šintavské panstvo.
Po štúdiách pôsobil v armáde, krajinskej a stoličnej správe. Bol postupne menovaný miestodržiteľským radcom, prísediacim sedmipanskej tabule, skutočným tajným radcom, kráľovským komorníkom, taverníkom, generálnym poľným maršalom a veliacim generálom zadunajských vojsk. V rokoch 1760 až 1770 bol mosoňským županom, v roku 1766 uhorským kancelárom a v rokoch 1783 až 1785 chorvátskym bánom.
Patril k odporcom urbárskej reformy Márie Terézie i reforiem Jozefa II. Staval sa na obranu šľachtických výsad a výsad Katolíckej cirkvi. Na svojich panstvách podporoval zakladanie manufaktúr. V rokoch 1766 až 1772 existovala v Bernolákove manufaktúra na kartún. V roku 1771 založil manufaktúru na výrobu hodvábnej priadze v Tomášikove. Na majetku v Senci poskytol budovu pre Collegium oeconomicum. Nechal barokovo prestavať rodový kaštieľ v Bernolákove a vybudoval v ňom veľkú knižnicu.

</doc>
<doc id="733313" url="https://sk.wikipedia.org/wiki?curid=733313" title="Kreatínfosfát">
Kreatínfosfát

Kreatínfosfát (tiež fosfokreatín) je ľudský fosfagén, ktorý slúži ako krátkodobý zdroj energie pre bunku. Jeho zásoby vystačia pri ťažkej svalovej práci (cvičení) na 10 sekúnd. Následne je zdrojom energie pre bunku anaeróbna glykolýza za tvorby L-laktátu. Kreatínfosfát vzniká vo svaloch a nervových bunkách za dostatku energie (pri oddychu) z ATP a kreatínu reakciou katalyzovanou kreatínkinázou (CK, ang. "creatine kinase"). Rovnaký enzým katalyzuje aj fosforyláciu ADP na ATP pri ťažkej svalovej práci.
Kreatín vzniká v pečeni metyláciou glykokyamínu (tiež nazývaného guanidínacetát), pričom zdrojom metylu je S-adenozylmetionín. Reakcia je katalyzovaná guanidínacetátmetyltransferázou. Guanidínacetát vzniká v obličke z neesenciálnej aminokyseliny glycínu a z esenciálnej aminokyseliny arginínu reakciou, pri ktorej sa prenáša guanidínová skupina z arginínu na glycín. Vedľajším produktom je ornitín, ktorý sa regeneruje na arginín v močovinovom cykle. 
Kreatínfosfát spontánne, bez prítomnosti enzýmov, cyklizuje na kreatinín, ktorý už telo nevie využiť, a preto sa zo svalov uvoľňuje v konštantnom tempe asi 15 mg kreatinínu na kilogram hmotnosti tela denne, "i.e." svalnatý človek s hmotnosťou 100 kg bude teda močom vylučovať 1 500 mg (1,5 gramu) kreatinínu denne.

</doc>
<doc id="733317" url="https://sk.wikipedia.org/wiki?curid=733317" title="Kreatínkináza">
Kreatínkináza

Kreatínkináza (tiež CK"," ang. "creatine kinase," EC 2.7.3.2) je fosfagénkináza, ktorá fosforyluje kreatín na kreatínfosfát vo svaloch a mozgu za dostatku energie v bunke vo forme ATP. Kreatínkináza tiež katalyzuje fosforyláciu ADP na ATP za spotreby kreatínfosfátu vo funkcii ľudského fosfagénu pri vysokej spotrebe energie vo svale alebo nervovom tkanive. Kreatínkináza sa považuje kardiomarker pri akútnom infarkte myokardu. Spolu s ňou sa vyšetruje aj myoglobín, troponíny a EKG. 
Celková kreatínkináza.
Aktivita celkovej kreatínkinázy vztiahnutá na 1 gram svalovej hmoty je päťkrát vyššia u kostrovej svaloviny ako u srdcovej svaloviny. Dolná hranica aktivity celkovej kreatínkinázy u zdravej populácie pri 37 °C je 0,4 μkat/L. Horná hranica aktivity celkovej kreatínkinázy u zdravej populácie je:
Zvýšené hodnoty.
U novorodencov môže byť aktivita kreatínkinázy zvýšená až desaťkrát, následne rýchlo klesá a do 12 mesiacov od narodenia dosahuje hodnoty okolo 5 μg/L.
Zvýšené hodnoty kreatínkinázy sa vyskytujú aj pri toxickom poškodení kostrovej svaloviny alebo pri postupujúcej svalovej dystrofii, kde hodnoty stúpajú až na tisícnásobok.
U chorôb srdca nebýva zvýšenie aktivity kreatínkinázy také výrazné, ako pri poruchách kostrovej svaloviny. Srdcová svaloviny dokáže zvýšiť aktivitu kreatínkinázy najviac pri infarkte myokardu, kde hodnoty stúpajú na dvadsaťpäťnásobok normálnej hodnoty. Ak sú hodnoty vyššie ako 25-násobok, ide o súčasné poškodenie kostrovej a srdcovej svaloviny. 
Desaťnásobné zvýšenie aktivity celkovej kreatínkinázy sa pozoruje u vírusovej myokarditídy. Myokarditídy inej etiológie sa na aktivite kreatínkinázy neprejavujú výrazne.
Kardiochirurgické zákroky sa prejavia na zvýšení aktivity celkovej kreatínkinázy, ako dôsledok chirurgického poranenia hrudných svalov.
Angína pektoris sa na aktivite celkovej ckreatínkinázy neprejavuje a namerané hodnoty sú v referenčnom rozmedzí. Zvýšenie slabo nad referenčné rozmedzie sa prejaví pri srdcových vadách alebo pri tachykardii.
Elevačná vlna celkovej kreatínkinázy.
Elevačná vlna aktivity celkovej kreatínkinázy pri akútnom infarkte myokardu nastupuje neskôr ako elevačná vlna myoglobínu a nastupuje približne v rovnakom čase ako elevačná vlna troponínu I. Charakteristiky elevačnej vlny celkovej kreatínkinázy pri akútnom infarkte myokardu:
Izoenzýmy kreatínkinázy.
Existujú tri izoenzýmy kreatínkinázy, ktoré pozostávajú z dvoch polypeptidových podjednotiek, ktoré sa značia písmenami M (z ang. "muscle", sval) a B (z ang. "brain", mozog):
CK-MBmass.
CK-MDmass je imunochemická metóda stanovenia izoenzýmu MB kreatínkinázy (CK-MB), preto táto metodika umožňuje stanovenie celkovej hmotnostnej koncentrácie CK-MB a to aj tej jej časti, ktorá nie je enzymaticky (z rôznych dôvodov) aktívna, preto nie je stanoviteľná enzýmovými metódami, ktoré sa spoliehajú na enzýmovú aktivitu kreatínkinázy. CK-MBmass lepšie odráža skutočný rozsah infarktu srdca ako enzýmová aktivita. Referenčné rozmedzie hmotnostnej koncentrácie CK-MB v sére je:
Izoformy kreatínkinázy.
Elektroforéza.
Kreatínkináza podlieha v plazme štiepeniu exopeptidázou, karboxypeptidázou, ktorá odštiepuje lyzínové zvyšky z karboxyterminálneho konca podjednotiek M. Dôsledkom je, že od izoenzýmu CK-MM, ktorý má dve M podjednotky, je možné odštiepiť dva lyzíny, a preto existujú tri izoformy:
Od izoenzýmu CK-MB, ktorý ma len jednu podjednotku M, je možné odštiepiť len jeden lyzín, a preto existujú dve izoformy:
Od izoenzýmu CK-BB, ktorý nemá ani jednu podjednotku M, existuje iba natívna izoforma, ktorej nemôže byť odštiepený ani jeden lyzín.
Denzitometria elektroforeogramu separovaných izoforiem kreatínkinázy.
Vyhodnotenie elektroforeogramu izoforiem kreatínkinázy denzitometricky poskytne informáciu o množstve izoformy enzýmu. Elektroforéza vzorky odobratej 6 hodín po akútnom infarkte myokardu a denzitometria získaného elektroforegramu ukazujú, že karboxypeptidáza zhydrolyzovala len malú časť izoenzýmu MM na hydrolyzované izoformy MM2 a MM1, podobný obraz je u izoenzýmu MB, kde prevažuje intaktná izoforma MB2. 
Po elektroforéze vzorky odobratej po 24 hodinách od akútneho infarktu myokardu a denzitometrii získaného elektroforeogramu sa ukazuje, že karboxypeptidáza zvrátila pomery izoforiem kreatínkinázy v prospech viac hydrolyzovaných izoforiem (MM1 a MB1). 
Výsledky denzitometrického vyhodnotenia sa zapisujú ako pomer MM3/MM1 a MB2/MB1.
Iné spôsoby analýza izoforiem kretínkinázy.
Izoformy kreatínkinázy je možno ešte podrobnejšie analyzovať chromatografickými analytickými metódami, akou je napríklad HPLC. Z elektromigračných analytických metód je podrobnešiou analýzou izoelektrická fokusácia a chromatofokusácia.

</doc>
<doc id="733318" url="https://sk.wikipedia.org/wiki?curid=733318" title="Ladislav Holoubek">
Ladislav Holoubek

Ladislav Holoubek (* 13. august 1913, Praha – † 4. september 1994, Bratislava) bol slovenský hudobný skladateľ a dirigent.
Životopis.
Narodil sa v Prahe, keď sa jeho otec, Václav Holoubek vrátil z frontu 1. svetovej vojny, Holoubekovci sa presťahovali do Trnavy. V Trnave v roku 1927 maturoval na gymnáziu. V Trnave počúval chrámovú hudbu, ktorú viedol Mikuláš Schneider-Trnavský. Zásluhou Schneidera-Trnavského začal štúdium na Hudobnej a dramatickej akadémii (predchodkyňa Konzervatória v Bratislave). Kompozíciu študoval u Alexandra Moyzesa, dirigovanie ho učil Josef Vincourek a klavír Ernest Križan. Od roku 1929 koncertoval na klavíri. Majstrovský kurz dirigovania absolvoval v roku 1936 v Prahe, jeho pedagógom bol Vítězslav Novák. Počas štúdia na konzervatóriu bol na podnet Josefa Vincoureka prijatý ako korepetítor do Slovenského národného divadla. Od roku 1933 tam pracoval ako dirigent. Jeho dirigentským debutom bola opereta "U svätého Antoníčka" (1935) a operným debutom "Rigoletto" (1938). Naštudoval aj viacero diel Gejza Dusíka. Celkovo naštudoval „takmer stovku diel“.
V roku 1950 zložil hudbu filmu "Priehrada". Po odchode zo Slovenského národného divadla bol od roku 1952 do roku 1955 dirigentom Vojenského umeleckého súboru v Bratislave. Hosťoval aj v Armádnej opere v Prahe. V rokoch 1955 až 1958 bol umelecký riaditeľ a dirigent Opery Štátneho divadla v Košiciach (dnes Národné divadlo Košice). V období 19581966 bol znovu dirigentom SND. Ako umelecký riaditeľ a dirigent Opery Štátneho divadla v Košiciach pracoval v rokoch 1966 až 1976, do roku 1981 tam bol dirigentom. Až do roku 1978 v SND dirigoval ako hosť.
Diela.
Výber zo zoznamu Hudobného centra:
Pre symfonický orchester.
Zložil tiež hudbu pre krátkometrážne dokumentárne a hrané filmy.

</doc>
<doc id="733321" url="https://sk.wikipedia.org/wiki?curid=733321" title="Alligator Alcatraz">
Alligator Alcatraz

Alligator Alcatraz je zadržiavacie zariadenie pre imigrantov postavené na letisku Dade-Collier Training and Transit Airport v národnej rezervácii Big Cypress v Ochopee na Floride. Oznámil ho v júni 2025 generálny prokurátor James Uthmeier a podporil ho guvernér Floridy Ron DeSantis. Nachádza sa v pohorí Everglades západne od Miami, obklopený „vodami zamorenými aligátormi a pytónmi“. Centrum bolo oficiálne otvorené 1. júla 2025, postavené bolo za 8 dní.
Názov odkazuje na miestnu populáciu plazov a bývalú federálnu väznicu s maximálnym stupňom stráženia na ostrove Alcatraz v zálive San Francisco v Kalifornii.
Geografická pozícia.
Detenčný komplex sa nachádza približne 72 km západne od Miami, hlboko vo vnútrozemí močiarov Národného parku Everglades na Floride, mimo dosahu hlavných dopravných koridorov a bez priameho civilného prístupu. Areál je dostupný po ceste U.S. 41, známej ako Tamiami Trail.
Kapacita a prevádzka.
Zariadenie má kapacitu 3 000 osôb, ktorá sa má navýšiť až na 5 000 osôb. Je určené na zadržiavanie migrantov až do ich deportácie. Prvý transport migrantov do zariadenia dorazil 3. júla 2025. Má viac ako 200 bezpečnostných kamier, 8 500 metrov ostnatého drôtu a 400 bezpečnostných pracovníkov.
Pôvodná hustota zadržaných bola ešte vyššia, v auguste 2025 bolo podľa jedného zo zadržaných v celách 12 až 13 ľudí. Existujú správy o odopieraní slnka počas niekoľkých dní po príchode, výpadkov chladiaceho systému v horúčavách, dňoch bez sprchy či predpísaných liekov a fyzického zneužívania.
Opozícia.
Environmentálne organizácie Friends of the Everglades a Center for Biological Diversity a miestny Miccosukee súdnou cestou protestujú proti výstavbe a prevázke Alcatrazu. Argumentujú, že podľa zákona „National Environmental Policy Act“ mali prebehnúť konzultácie s verejnosťou a štúdia dopadu na životné prostredie. Predstavitelia štátu Florida a federálnych orgánov argumentujú, že to nebolo potrebné, pretože centrum je v štátnej, nie federálnej, kompetencii. Nie je však presne jasné kto je za centrum zodpovedný.

</doc>
<doc id="733323" url="https://sk.wikipedia.org/wiki?curid=733323" title="Circuit of the Americas">
Circuit of the Americas

Circuit of the Americas (COTA) je pretekársky okruh nachádzajúci sa neďaleko Austinu v Texase, USA. Otvorený bol v roku 2012 ako prvý americký okruh špeciálne navrhnutý pre Formulu 1. Má FIA Grade 1 certifikát a široké využitie na najprestížnejších pretekoch sveta – Formula 1, MotoGP, NASCAR, IndyCar.

</doc>
<doc id="733324" url="https://sk.wikipedia.org/wiki?curid=733324" title="Kreatínfosfátový člnok">
Kreatínfosfátový člnok

Kreatínfosfátový člnok (tiež kreatín/kreatínfosfátová dráha, Cr/CrP dráha) je proces prenosu vysokoenergetických fosfátov vo svaloch z mitochondrie do cytoplazmy (sarkoplazmy) za účasti cytoplazmatických a mitochondriálnych izoenzýmov kreatínkinázy a ADP/ATP transportéra vo vnútornej mitochondriálnej membráne, pričom makroergický fosfát sa prenáša viazaný na kreatín vo forme kreatínfosfátu.
Z Einsteinovej-Stokesovej rovnice pre difúzny koeficient vyplýva, že difúzny koeficient "D"i klesá so vzrastajúcim polomerom i-tej častice "r"i"." Dôsledkom je, že väčšie častice pomalšie difundujú priestorom. Kreatínfosfátový člnok pomáha obchádzať tieto termodynamické obmedzenia difúzie tým, že makroergický fosfát neprenáša vo forme ATP z matrixu mitochondrie do cytozolu, ale vo forme kreatínfosfátu, ktorý je schopný na mieste spotreby ATP regenerovať ATP. Deje sa to pomocou dvoch izoenzýmov kreatínkinázy: v medzimembránovom priestore mitochondrií sa nachádza mitochondriálna kreatínkináza (mtCK, ang. "mitochondrial creatine kinase"), ktorá ATP, ktoré sa do medzimembránového priestoru dostalo pomocou ADP/ATP translokázy, premieňa na ADP a fosfát, ktoré sa následne dostávajú ADP/ATP translokázou a prenášačom fosfátu do matrixu mitochondrie.
Kreatínfosfát, ktorý má výrazne nižšiu molárnu hmotnosť ako ATP, a preto aj výrazne vyšší difúzny koeficient ako ATP, sa rýchlo dostáva z medzimembránového priestoru mitochondrií do cytoplazmy k svalovým vláknam, pri ktorých sa nachádza cytoplazmatická kreatínkináza (cytCK, ang. "cytoplasmatic creatine kinase"), ktorá naopak premieňa kreatínfosfát na kreatín a ATP za spotreby ADP.

</doc>
<doc id="733326" url="https://sk.wikipedia.org/wiki?curid=733326" title="Druhá vláda Andreja Babiša">
Druhá vláda Andreja Babiša

Druhá vláda Andreja Babiša bola vláda Českej republiky menšinového charakteru, vedená premiérom Andrejom Babišom. Vládla v rokoch 20182021. Vymenovaná bola 27. júna 2018 a dôveru Poslaneckej snemovne získala 12. júla 2018. Za bolo 105 a proti 91 poslancov. 
Túto vládu tvorili politické strany ANO a ČSSD. Obe strany uzavreli 10. júla 2018 koaličnú zmluvu. V ten istý deň bola tiež podpísaná dohoda medzi hnutím ANO a KSČM. Na základe tejto dohody tak KSČM podporilo hlasovanie o dôvere vláde a nevyvolalo hlasovanie o nedôvere. Na oplátku vláda splnila niektoré programové body komunistov. V apríli 2021 však tento „toleranční patent“ prestal platiť.
Legitimita vlády.
Na základe výsledkov volieb v roku 2017 koaličné strany ANO a ČSSD disponujú 93 mandátmi (78+15). Pri hlasovaní o dôvere vládu podporilo aj 14 poslancov z KSČM.

</doc>
<doc id="733342" url="https://sk.wikipedia.org/wiki?curid=733342" title="Milenci">
Milenci

Milenci môžu byť:

</doc>
<doc id="733343" url="https://sk.wikipedia.org/wiki?curid=733343" title="Substrátová fosforylácia">
Substrátová fosforylácia

Substrátová fosforylácia (tiež fosforylácia na substrátovej úrovni, anaeróbna fosforylácia) je tvorba adenozíntrifosfátu (ATP) prenosom anorganického fosfátu alebo esterovo viazaného fosfátu na adenozíndifosfát (ADP). Substrátová fosforylácia sa jediným zdrojom ATP pri anaeróbnej glykolýze a je teda jediným zdrojom energie (ATP) pri nedostatku kyslíka v tkanive. Substrátová fosforylácia sa líši do fotofosforylácie a oxidačnej fosforylácie tým, že nie je napojená na biologické membrány a prebieha v protoplazmatických fázach bunkových kompartmentov. Katalyzujú ju enzýmy voľne rozpustené v protoplazmatickom kompartmente. Substrátová fosforylácia sa líši do fotofosforylácie a oxidačnej fosforylácie ďalej tým, že nie je naúpojená na transmembránový potenciál a na jej fungovanie nie je potrebná protónmitívna sila.
V glykolýze, v kroku katalyzovanom fosfoglycerátkinázou, sa prenáša vysokoenergetický fosfát z 1,3-bisfosfoglycerátu na ADP za vzniku ATP a 3-fosfoglycerátu. V poslednom kroku glykolýzy katalytovanom pyruvátkinázou, sa makroergický fosfát prenáša z fosforenolpyruvátu na ADP za vniku ATP.
V Krebsovom cykle v kroku katalyzovanom sukcinyl-CoA-syntetázou sa anorganický fosfát viaže na guanozíndifosfát (GDP) za tvorby guanozíntrifosfátu (GTP). Voľnú energiu dodáva hydrolýza tioesterovej väzby sukcinylkoenzýmu A, z ktorého vzniká sukcinát.

</doc>
<doc id="733344" url="https://sk.wikipedia.org/wiki?curid=733344" title="Biofyzikálna chémia">
Biofyzikálna chémia

Biofyzikálna chémia je interdisciplinárny odbor chémie, ktorý sa zaoberá aplikáciou fyzikálnej chémie pri riešení biologických problémov. Biofyzikálna chémia proskytuje zovšeobecňujúci pohľad na široké biologické poznatky. Biofyzikálna chémia sa zaoberá:
Biofyzikálna chémia je tiež magisterský študijný program často vyučovaný na katedrách fyzikálnej chémie prírodovedeckých fakúlt.

</doc>
<doc id="733348" url="https://sk.wikipedia.org/wiki?curid=733348" title="Jozef Naďšándor">
Jozef Naďšándor

Jozef Naďšándor (iné mená: Jozef Nagy-Sándor; ; * 17. október 1804, Veľký Varadín, Uhorsko† 6. október 1849, Arad, Uhorsko) bol maďarský generál, vodca honvédskych vojsk počas revolúcie v rokoch 1848/49, jeden z tzv. trinástich „aradských mučeníkov“. 
Jeho meno nesie niekoľko škôl a ulíc v Maďarsku.
Životopis.
Narodil sa v roku 1804 vo Veľkom Varadíne, do chudobnej katolíckej šľachtickej rodiny, ako syn advokáta Józsefa Sándora a Jozefy Tatzelovej. Od roku 1823 slúžil v cisárskej armáde. V roku 1844 odišiel ako husársky kapitán pre chorobu do dôchodku, no už v roku 1848 vstúpil do služieb uhorskej revolúcie a bol menovaný za veliteľa peštianskej jazdeckej národnej gardy. So svojím tímom úspešne bojoval proti cisárskym vojskám v bitke pri Torontále a v októbri až decembri úspešne zabránil rakúskym posádkam v Arade a Temešvári v priblížení sa. 31. októbra 1848 bol menovaný za podplukovníka.
V januári 1849 sa zúčastnil útoku na Pančevo po boku generálporučíka Ernőa Kissa. Neskôr v hodnosti plukovníka velil v III. armádnom zbore Jánosa Damjanicha. Vo zbore sa vyznamenal ako veliteľ jednej z jazdeckých brigád v bitkách pri Szolnoku, Tápióbicske, Išasegu a Vacove. Za tento vojenský úspech pri Szolnoku mu bol udelený Vojenský rad za zásluhy. Na území dnešného Slovenska sa zúčastnil napríklad bitky pri Tekovských Lužanoch (19. apríl) a bitky pri Pate (16. až 19. jún). V tom čase bol povýšený na generála. V tábore Artúra Görgeia sa ako veliteľ I. zboru zúčastnil obliehania Budína a jeho armáda bola medzi prvými, ktoré vstúpili do obliehaného hradu. Nepatril medzi vyšších dôstojníkov podporujúcich Görgeya a po obliehaní Budína upozornil Lajosa Kossutha, aby na Görgeya dohliadal. Ako zadný voj sa zúčastnil viacerých bitiek pri Ószőny. Po prechode cez Tokaj kryl krídlo armády pochodujúcej na juh, keď sa pri Debrecíne stretol so šesťnásobne prevyšujúcou cárskou armádou, ktorou bol porazený. Vo Varadíne sa opäť pripojil ku Görgeyovi.
9. augusta 1849 odišiel do Aradu a so zvyškami svojej armády sa pripravoval na stret so Franzom von Schlikom, ale Görgeyho rozkaz mu v tom zabránil a nasledoval Görgeya do Világošu. Po bitke pri Vilagoši ho cisársky mimoriadny súd odsúdil na trest smrti obesením na hrade v Arade. 6. októbra 1849 bol ako piaty z trinástich odsúdených „aradských mučeníkov“ popravený.

</doc>
<doc id="733349" url="https://sk.wikipedia.org/wiki?curid=733349" title="Jozef Nagy-Sándor">
Jozef Nagy-Sándor



</doc>
<doc id="733350" url="https://sk.wikipedia.org/wiki?curid=733350" title="József Nagysándor">
József Nagysándor



</doc>
<doc id="733351" url="https://sk.wikipedia.org/wiki?curid=733351" title="József Nagy-Sándor">
József Nagy-Sándor



</doc>
<doc id="733352" url="https://sk.wikipedia.org/wiki?curid=733352" title="Račí potok (prítok Handlovky)">
Račí potok (prítok Handlovky)

Račí potok je vodný tok v Hornonitrianskej kotline na území okresu Prievidza. Je to ľavostranný prítok Handlovky v povodí rieky Nitry s dĺžkou približne 4,5 km a je tokom V. rádu. 
Priebeh toku.
Potok pramení na okraji Handlovskej kotliny, geomorfologického podcelku Hornonitrianskej kotliny, na juhozápadnom úbočí Malého Griča (), v nadmorskej výške približne Prameň sa nachádza v lesnom poraste v závere malej doliny, v lokalite Holý vrch, odkiaľ tečie východným smerom. Na hornom toku nemá významnejšie prítoky a pozvoľna klesá depresiou medzi Malým () a Veľkým Gričom (). V strednej časti priberá významný pravostranný prítok z oblasti Prepadliská a na okraji intravilánu Handlovej aj ľavostranný zo svahov Malého Griča (). Pokračuje miestnou časťou Banícka kolónia, kde sa dočasne stáča na severovýchod a pokračuje do centra. Na dolnom toku však už tečie podpovrchovo, zatrubená podzemím. Podteká železničnú trať Prievidza – Horná Štubňa, park i obývanú zónu, no tiež hlavnú cestu I/9. Neďaleko kruhového objazdu sa v nadmorskej výške približne vlieva ako ľavostranný prítok do Handlovky, prítoku rieky Nitry. Potok patrí do širšieho povodia rieky Váh. 
Potok pramení a preteká iba katastrálnym územím mesta Handlová v okrese Prievidza v Trenčianskom kraji.

</doc>
<doc id="733353" url="https://sk.wikipedia.org/wiki?curid=733353" title="Las Vegas Strip Circuit">
Las Vegas Strip Circuit

Las Vegas Strip Circuit je mestský pretekársky okruh nachádzajúci sa v meste Las Vegas, Nevada, USA. Bol špeciálne navrhnutý pre účely Formuly 1 a od svojho debutu v sezóne 2023 hostí Veľkú cenu Las Vegas. Okruh vedie aj po slávnej bulvári Las Vegas Strip, čím poskytuje jedinečný vizuálny zážitok vďaka ikonickým hotelom, kasínam a svetelnej výzdobe. Preteky sa konajú v noci, čo umocňuje zážitok atmosféry Las Vegas.

</doc>
<doc id="733354" url="https://sk.wikipedia.org/wiki?curid=733354" title="Lusail International Circuit">
Lusail International Circuit

Lusail International Circuit (tiež známy ako Losail International Circuit) je moderný motoristický okruh nachádzajúci sa neďaleko mesta Al Daayen, približne 30 kilometrov severne od hlavného mesta Dauha, v Katare. Bol otvorený v roku 2004 a pôvodne bol postavený pre podujatia MotoGP. V roku 2021 sa okruh narýchlo pridal do kalendára Formuly 1 kvôli zrušeniu niektorých podujatí počas pandémie Covid-19.

</doc>
<doc id="733355" url="https://sk.wikipedia.org/wiki?curid=733355" title="Lukáš Krivosudský">
Lukáš Krivosudský

RNDr. Lukáš Krivosudský, PhD. (* 1988, Sereď) je významný slovenský vedec z oblasti bioanorganickej chémie, ktorý sa zaoberá výskumom zlúčenín vanádu, polyoxometalátov, nukleárnou magnetickou rezonanciou izotopu vanádu-51 a kryštalizáciou proteínov pre potreby Röntgenovej štruktúrnej analýzy. Založil Laboratórium bioanorganickej chémie na Prírodovedeckej fakulte Univerzity Komenského v Bratislave.
Vzdelanie.
V roku 2006 nastúpil na Prírodovedeckú fakultu Univerzity Komenského v Bratislave, kde v roku 2009 získal bakalársky titul. 
V magisterskom štúdiu pokračoval na Katedre anorganickej chémie Prírodovedeckej fakulty Univerzity Komenského v Bratislave v odbore Anorganická chémia. V roku 2011 získal titul magister za diplomovú prácu "Komplexy Cu a Zn vhodné ako katiónové komponenty polyoxometalátových usporiadaní", ktorú viedol školiteľ Erik Rakovský.
V doktorandskom štúdiu pokračoval na Katedre anorganickej chémie Prírodovedeckej fakulty Univerzity Komenského v Bratislave v odbore Anorganická chémia. V roku 2014 v rámci doktorandského štúdia obhájil rigoróznu prácu s názvom "Príprava a charakterizácia fluórovaných izopolyzlúčenín" za zisku titulu doktora prírodných vied (RNDr.). V tejto rigoróznej práci je uvedená nová syntetická stratégia pre jednokrokovú prípravu fluórovaného izopolyvanadičnanu (NMe4)4[V12O30F4(H2O)2] ∙ 9 H2O s využitím peroxidovanadičnanových medziproduktov a postupná charakterizácia reakčnej zmesi. Charakterizácia titulnej zlúčeniny bola vykonaná pomocou röntgenovej difrakcie monokryštálov, IR a 51V-NMR spektroskopie. Anión [V12O30F4(H2O)2]4‒ pozostáva zo štyroch jednotiek VO5 v centrálnej vrstve a dvoch skupín troch jednotiek VO5F, ktoré sú zakončené jednou jednotkou VO4F(H2O) vo vonkajších vrstvách aniónu. V kryštálovej štruktúre tvoria anióny silné vodíkové väzby O‒H∙∙∙F prebiehajúce v smere osi a.
Po štvorročnom štúdiu obhájil v roku 2015 dizertačnú prácu, ktorú školil Peter Schwendt, "Oxido- a peroxidokomplexy vanádu", a ktorú oponovali Peter Segľa, Zdeněk Trávniček a Juraj Černák. Dizertačná práca sa zaoberá prípravou a charakterizáciou dioxidokomplexov vanádu so Schiffovými bázami pripravenými kondenzáciou salicylaldehydu a aminokyselín (L–valín, L–leucín, L–izoleucín, D–izoleucín, L–allo–izoleucín, D–allo–izoleucín, L–treonín, D–treonín, L–histidín) so všeobecným vzorcom NBu4[VO2(N–salicyliden–aminoacidáto)]. Práca je zameraná na štúdium chirality pripravených látok pomocou RTG štruktúrnej analýzy, elektrónového a vibračného cirkulárneho dichroizmu. Mimoriadna pozornosť je venovaná komplexom pripraveným z izoleucínu, pri ktorých sa pozorovala neobyčajná rezolúcia stereoizomérov z racemickej zmesi a pomocou frakčnej kryštalizácie sa z racemátu podarilo oddeliť stereoizoméry NBu4[VO2(N–salicyliden–L–izoleucináto)] a NBu4[VO2("N"–salicyliden–D–allo–izoleucináto)]. V kryštalizačných roztokoch bola pozorovaná vanádom katalyzovaná epimerizácia izoleucínu. Druhá časť práce sa zaoberá prípravou a charakterizáciou prvého trojjadrového peroxidokomplexu vanádu so zložením (NBu4)3[V3O3(O2)6] ∙ 2 H2O. V unikátnej cyklickej štruktúre [V3O3(O2)6]3− aniónu uplatňuje jeden peroxidoligand doposiaľ nepozorovaný spôsob koordinácie μ3–η2:η1:η1. Špeciačné štúdie s využitím 51V-NMR spektroskopie ukázali, že vyššia koncentrácia vanádu a vyššia koncentrácia acetonitrilu v dvojzložkovom rozpúšťadle CH3CN/H2O podporujú vznik oligomérov [V2O2(O2)4(H2O)]2− a [V3O3(O2)6]3−. Ukázalo sa, že [V3O3(O2)6]3− môže vystupovať ako oxidačné činidlo vo vanádom katalyzovaných oxidáciách pomocou peroxidu vodíka. Ako vedľajší produkt bol pripravený prvý diperoxidokomplex vanádu s monodentátne koordinovaným amínom výhradne cez –NH2 skupinu so zložením Hmba[VO(O2)2mba] ∙ H2O (mba = ("S")–metylbenzylamín).
V roku 2022 predložil habilitačnú prácu s názvom "Príprava a bioanorganická chémia funkcionalizovaných polyoxometalátov", ktorú oponovali Juraj Bujdák, Zuzana Vargová, Petr Štěpnička z Přírodovědecké fakulty Univerzity Karlovy v Prahe. Habilitačná práca je súborom desiatich vedeckých publikácií v renomovaných zahraničných vedeckých časopisoch, ktoré sa zaoberajú prípravou, charakterizáciou a štúdiom biologických účinkov polyoxometalátov – obrovskej skupiny zlúčenín so zaujímavými vlastnosťami s využitím v materiálovej aj v biologickej chémii. V habilitačnej práci je predstavená nová metodika prípravy polyoxometalátov s využitím peroxidokomplexov vanádu, ktoré boli úspešne využité na prípravu funkcionalizovaných polyvanadičnanov, a to fluórovaného aniónu v (NMe4)4[V12O30F4(H2O)2] · 9 H2O, zmiešaného vanádomolybdénanu K5[VMo7O26] · 6 H2O a základného vanadičnanu Ni(VO)3. Ďalej sú študované interakcie funkcionalizovaného dekavanadičnanu (hepH)2[{Co(H2O)5}2V10O28] · 4 H2O s modelovými proteínmi taumatín, proteináza K, lyzozým a proteíny ľudského krvného séra albumín a transferín. Interakčné štúdie priniesli cenné informácie o možnosti použitia dekavanadičnanov ako aditív pri kryštalizácii proteínov, čo je metóda nevyhnutná pre poznanie a pochopenie štruktúry a funkcií biologických sústav. Ďalej boli študované biologické účinky série už známych polyoxometalátov, a to antibiotické účinky voči baktérii "Moraxella" "catarrhalis" a inhibičné účinky na iónové pumpy ATPáz. Zistil, že rôzne polyoxometaláty vykazujú odlišné účinnosti, ktoré boli sledované "in vitro" aj "ex vivo". Nová látka Cs5.6H3.4[PV14O42] · 12 H2O je najúčinnejší inhibítor Ca2+-ATPázy ("in vitro", IC50 = 5,4 ± 0,5 μM) a Na+/K+-ATPázy ("ex vivo", ET50 pre 10 μM roztok je 6,4 min pri 78% inhibícii) spomedzi doposiaľ skúmaných vanadičnanov. Najvyššia inhibičná aktivita pre ostatné polyoxometaláty bola pozorovaná pre P2W186− (0,6 μM) a Se2W2914− (0,3 μM) pre Ca2+-ATPázu ("in vitro") a P2W186− (8,2 min pre 0,5 μM, 86 % inhibícia) pre Na+/K+-ATPázu ("ex vivo"). Všetky študované polyoxometaláty však vykazovali aspoň strednú inhibičnú aktivitu. Najsilnejšie antibiotické (bakteriostatické) účinky voči "Moraxella catarrhalis" majú P5W3014−, P2W186− a P2W15V36−. Na záver práce sa venuje aj názvoslovným problémom izopoly- a heteropolyzlúčenín v slovenčine. 
Akademická kariéra.
Po zisku titulu PhD nastúpil na Viedenskú Univerzitu ako výskumný pracovník, kde bol podporený Slovenským grantom a Grantom Lise Meitner. Pôsobil aj ako postdoktorand na Katedre anorganickej chémie Prírodovedeckej fakulty Univerzity Komenského v Bratislave. 
Na Prírodovedeckej fakulte Univerzity Komenského v Bratislave vyučoval predmety určené pre bakalárskych študentov, ako je Kolokvium Anorganickej chémie, Všeobecná chémia, Anorganická chémia. Prednášal základnú veľkú prednášku z anorganickej chémie pre študentov bakalárskeho štúdia v odbore Chémia a Biochémia. V rámci predmetu Anorganická chémia vypracoval nové laboratórne cvičenia a viedol semináre. Viaceré predmety vyučoval v anglickom jazyku.
Na Prírodovedeckej fakulte Univerzity Komenského v Bratislave garantoval bakalárske štúdium v angličtine v odbore Biological Chemistry, magisterské štúdium v slovenčine v odbore Anorganická chémia, dennú formu doktorandského štúdia v odbore Anorganická chémia, externú formu doktorandského štúdia v odbore Anorganická chémia.
Krátko pôsobil ako stredoškolský pedagóg na Strednej odbornej škole chemickej na Vlčom hrdle v Bratislave pre získanie úplnej kvalifikácie na vyučovanie chémie na základných a stredných školách v rámci Doplňujúceho pedagogického štúdia na Pedagogickej fakulte Trnavskej univerzity v Trnave.
Laboratórium bioanorganickej chémie a koniec pôsobenia na PriF UK.
Na Prírodovedeckej fakulte Univerzity Komenského v Bratislave založil Laboratórium bioanorganickej chémie, kde sa mu podarilo zhromaždiť medzinárodný tým podporený študentami Prírodovedeckej fakulty Univerzity Komenského v Bratislave. V priebehu krátkej doby sa mu podarilo školiť štyroch študentov bakalárskeho štúdia a dvoch doktorandov. V tom čase zároveň pôsobil na mieste funkčného docenta v odbore anorganická chémia. Hoci predložil habilitačnú prácu s pozitívnymi posudkami a spĺňal všetky kritériá pre habilitačné konanie, toto konanie z vlastnej vôle predčasne ukončil pre nezhody s vedením fakulty. Laboratórium zaniklo v roku 2023 s odchodom RNDr. Lukáša Krivosudského, PhD. Prírodovedecká fakulta zhodou okolností v krátkom čase na to stratila práva pre habilitačné konania v odbore anorganická chémia. Po jeho odchode koordinačná chémia na Katedre anorganickej chémie upadla. 
Pôsobenie v zahraničí.
Rakúsko.
Lukáš Krivosudský pôsobil dva roky (1.8.2017 – 31.7.2019) po zisku doktorátu na Viedeňskej Univerzite, Fakulte chémie na Inštitúte Biofyzikálnej chémie. Bol podporený rakúskym vedeckým fondom a získal Štipendium Lise Meitnerovej pre vedcov zo zahraničia. Predtým pôsobil pol roka (1.2.2017 – 31.7.2017) na rovnakom Inštitúte podporený Štipendiom Ernsta Macha.
Nemecko.
Lukáš Krivosudský pôsobil počas svojho doktorandského štúdia v roku 2013 päť mesiacov na Univerzite Friedricha Schillera v nemeckej Jene, kde bol finančne podporený Národným štipendijným programom.
Po čas štúdia doktorátu pôsobil jeden mesiac v roku 2012 aj vo Freiburgu im Breisgau na Univerzite Freiburg.
Španielsko.
Lukáš Krivosudský pôsobil v Španielsku v roku 2018 na Univerzite v Grenade, kde sa zúčastnil na medzinárodnej škole kryštalizácie, pričom jeho dvojtýždenný pobyt bol financovaný z Rakúskeho vedeckého fondu.
Francúzsko.
Lukáš Krivosudský pôsobil vo Francúzsku na ESFR Grenoble, kde v roku 2017 a 2018 strávil každý rok tri dni za podpory ESFR Fundingu.

</doc>
<doc id="733356" url="https://sk.wikipedia.org/wiki?curid=733356" title="Anna Rosina Listiusová">
Anna Rosina Listiusová

Anna Rosina Listiusová (* okolo 1580, asi Kittsee (Kopčany), Rakúsko† asi 1643, Šintava, habsburské Uhorsko) bola uhorská šľachtičná, barónka, manželka palatína Stanislava III. Thurza a Juraja Pográniho. Bola správkyňou šintavského panstva. Pre sériu vrážd a ich čiastočne bosorácke pozadie býva prezývaná aj ako „"kráľovná čarodejníc"“ alebo „"šintavská bosorka"“. 
Je známa pre kruté až sadistické zaobchádzanie so svojimi poddanými a ich opakované vraždy. V roku 1637 bolapodobne ako Alžbeta Bátoriováodsúdená na trest smrti, stratu cti a majetkov. Boli jej dokázané vraždy 12 ľudí zo Šintavy a okolia. Panovník Ferdinand III. ju však omilostil a zmenil jej trest na doživotné väzenie.
Objavuje sa vo viacerých dielach slovenskej beletrie (diela Andreja Štiavnického či "Ohnivé znamenie" od Juraja Červenáka)
Život.
Pôvod.
O živote Anny Rosiny Listiusovej sa s istotou mnoho nevie. Pochádzala z (pôvodne rakúskeho) rodu Listiusovcov, ktorý postupne získal panstvá aj v Uhorsku. Jej otcom bol Ján Listius. Žiaden prameň neuvádza výslovne dátum jej narodenia. Narodila sa niekedy okolo roku 1580. Matkou Anny mala byť podľa tradičnej mienky Anna Neuhasová. Tá však bola už raz vydatá za Jána Krištofa von Zinzendorf († 1591) a mala s ním dve deti: Jána Bernarda (15811591) a Juraja Krištofa (15831616). V roku 1597 sa mala Anna Neuhasová vydať za Jána Listiusa. Ak sú tieto údaje pravdivé, Anna Neuhasová pravdepodobne Anninou matkou nebola a je možné, že ňou bola prvá manželka Jána Listiusa.
Manželka Stanislava Turza a Juraja Pográniho.
Anna vyrastala v katolíckom prostredí, jej rodina bola spriaznená s arcibiskupom Mikulášom Oláhom. 5. apríla 1598 si však za manžela vzala vplyvného protestantského šľachtica Stanislava III. Turza. Nie je isté, či mal pár katolícky alebo evanjelický sobáš, počas manželstva však Anna Listiusová konvertovala na protestantizmus. S Turzom mala celkovo sedem detí, no Pavol, Alžbeta a Štefan zomreli v detskom veku. So svojimi deťmi nemala zrejme príliš dobré vzťahy.
V roku 1625 Turzo po 27 rokoch manželstva zomrel a Anna sa znovu vydala, tento raz za Juraja Pográniho, protitureckého bojovníka a kapitána. Dôvod manželstva nie je známy a proti manželstvu vystupovali aj Listiusovej deti. Od roku 1628 žili manželia oddelene a Juraj Pográni zakrátko na to ochorel a nasledujúceho roku zomrel opustený. Listiusová manžela ani len nepochovala a pohreb vykonali až na nariadenie súdu v Dvorníkoch. V priebehu niekoľkých nasledujúcich rokov zomreli aj Listiusovej deti, s ktorými mala dlhodobo problematické vzťahy. Svoju dcéru Evu napríklad v roku 1627 prinútila (ešte ako maloletúštrnásťročnú) sa vydať a keď mala o pár mesiacov porodiť, povedala Listiusová podľa svedectva: „"Nechcem, aby ho z nej vybrali, ale nechaj, nech v nej zomrie, nech nezostane potomok z mojej krvi dcére kata."“ Dcéra i dieťa zomreli a po roku 1635 zostala žiť už len sama Listiusová.
Proces s Listiusovou.
29. júna 1637 nariadil palatín Mikuláš Esterházi vyšetrovanie vo veci Listiusovej postupne odhaľovaných zločinov. Šľachtičná sa mala dopúšťať násilia a vrážd na súčasných alebo niekdajších sluhoch a poddaných na jej dvoroch v Šintave, Hlohovci, Pustých Sadoch a v Nových Zámkoch. Niektoré obete nechala pochovať v Pate. Vo veci bolo vypočuté množstvo svedkov, aspoň tretinu tvorili šľachtici.
Podľa Baltazára Kováča mala Listiusová tendencie k násiliu už za života Stanislava Turza. Keď sa okolo roku 1620 akejsi práčke rozplakalo v kolíske dieťa, Anna ho mala v záchvate hnevu udrieť tak silno, že zomrelo. K vybranému služobníctvu sa mala podľa svedectiev správať veľmi kruto, biť ich, bičovať a rôznymi spôsobmi im ubližovať, až kým v bolestiach nezomreli. K jej zrejme poslednému činu malo dôjsť v roku 1636 alebo začiatkom roka 1637, keď spôsobila smrť slúžke Kataríne Deliovej a starej zemianke Magdaléne Sölöšiovej. Viacerí svedkovia spomínali aj údajné Listiusovej bosoráctvo. Keďže minimálne tri ženy mala barónka zavraždiť podľa výpovedí v piatok pred sviatkom svätého Jána (teda pred letným slnovratom), nie je vylúčené, že niektoré vraždy naozaj súviseli s jej vierou a sklonmi k bosoráctvu.
Podľa Márie Letzovej trpela Listiusová psychickou chorobou: "„Dnes by sme túto diagnózu mohli označiť za patologickú poruchu osobnosti. Najskôr by mohlo ísť agresívny sadizmus, vzhľadom na výber nevinných obetí a ich ukrutné mučenie. Do úvahy prichádza aj bipolárna afektívna porucha, teda maniodepresívna psychóza, ktorá sa prejavuje striedaním hypomanického obdobia.“"
Listiusová bola odsúdená k strate hlavy, cti a majetku. K vykonaniu trestu smrti však nedošlo. 22. marca 1638 dostala od cisára Ferdinanda III. milosť. Majetkom však už disponovať naďalej nemohla a Šintavský hrad na základe dedičských nárokov svojej manželky už od roku 1640 obýval (a od roku 1642 vlastnil) Mikuláš Esterházi. Listiusová dožila v domácom väzení. Za rok jej smrti sa považuje rok 1643.

</doc>
<doc id="733357" url="https://sk.wikipedia.org/wiki?curid=733357" title="Anna Rozina Listiusová">
Anna Rozina Listiusová



</doc>
<doc id="733358" url="https://sk.wikipedia.org/wiki?curid=733358" title="Anna Ružena Listiusová">
Anna Ružena Listiusová



</doc>
<doc id="733359" url="https://sk.wikipedia.org/wiki?curid=733359" title="Anna Rozália Listiusová">
Anna Rozália Listiusová



</doc>
<doc id="733360" url="https://sk.wikipedia.org/wiki?curid=733360" title="Anna Rosina Listhiusová">
Anna Rosina Listhiusová



</doc>
<doc id="733362" url="https://sk.wikipedia.org/wiki?curid=733362" title="Šintavská bosorka">
Šintavská bosorka



</doc>
<doc id="733363" url="https://sk.wikipedia.org/wiki?curid=733363" title="Turistická značkovaná trasa číslo 8583">
Turistická značkovaná trasa číslo 8583

 Turistická značkovaná trasa číslo 8583 je žltá trasa v Strážovských vrchoch. Vedie z Ladiec do Košeckého Rovného a je dlhá 18,2 km. Turistická trasa je v správe Klubu slovenských turistov.

</doc>
<doc id="733369" url="https://sk.wikipedia.org/wiki?curid=733369" title="Adenylátkináza">
Adenylátkináza

Adenylátkináza (tiež myokináza, adenylkináza, ATP:AMP-fosfotransferáza, 5'-AMP-kináza, AMP-kináza, EC 2.7.4.3) je transferáza, ktorá je lokalizovaná v medzimembránovom priestore mitochondrií väčšiny buniek, kde umožňuje čerpať zvyškovú voľnú energiu uloženú v ADP na resyntézu ATP, ktorý je potrebný na svalovú prácu a tvorbu transmembránového potenciálu: 
ADP + ADP ↔ ATP + AMP Δ"G "=" "0 kJ/mol
Osud AMP.
Podpora tvorby ATP.
Za vysokej spotreby ATP dochádza ku hromadeniu AMP, ktorý slúži ako alosterický signál na zvýšenie produkcie ATP inými spôsobmi (glykogenolýzou a glykolýzou). AMP aktivuje proteínkinázu závislú na AMP (AMPK, AMP-dependentná proteínkináza), ktorá aktivuje kľúčové enzýmy intermediárneho metabolizmu, čím sa aktivujú katabolické dráhy vedúce na vznik ATP a inhibujú sa anabolické a endergonické procesy, ktoré spotrebúvajú ATP. 
V pečeni AMPK stimuluje β-oxidáciu a ketogenézu počas vysokej spotreby ATP. AMPK inhibuje syntézu mastných kyselín inaktiváciou acetylkoenzým-A-karboxylázy. Vo svaloch AMPK aktivuje utilizáciu glukózy z krvnej cirkulácie do svalových buniek aktiváiou glukózového transportéra GLUT-4. AMPK vo svaloch inhibuje glykogenézu (tvorbu glykogénu) počas vysokej spotreby ATP.
Odbúravanie AMP.
Hromadiace sa AMP potom vstupuje do cyklu purínových nukleotidov, kde sa degraduje deamináciou na inozínmonofosfát (IMP), čo je z hľadiska adenylátkinázovej reakcie len odčerpanie produktu podľa LeChatelierovho princípu, čo posunie rovnováhu adenylátkinázovej reakcie smerom ku vyššej tvorbe ATP.
Štruktúra adenylátcyklázy.
Štruktúru adenylátcyklázy študoval Georg Schulz z Inštitútu organickej chémie a biochémie vo Freiburgu v Nemecku pomocou RTG štruktúrnej analýzy. Georg Schulz kryštalizoval adreenylátcyklázu z baktérie Escherichia coli samotnú a v komplexe s naviazanou bisubstrátovou modelovou zlúčeninou Ap5A, čo je AMP kovalentne prepojené s ATP piatimi fosfátmi: adenozín-O-P-O-P-O-P-O-P-O-P-O-adenozín. Táto látka je inhibítor enzýmu adenylátcyklázy, ktorá sa viaže na adenylátcyklázu pevne. Schulz pozovnal tieto dve kryštálové štruktúry a zistil, že enzým bez naviazaného Ap5A má výrazne inú konformáciu ako enzým s naviazaným Ap5A. Adenylátkináza dokonca substrát tesne obkolesuje, čím zabraňuje prítoku vody, ktorá by spôsobila hydrolýzu namiesto žiadaného presunu makroergického fosfátu.

</doc>
<doc id="733370" url="https://sk.wikipedia.org/wiki?curid=733370" title="F-106">
F-106



</doc>
<doc id="733371" url="https://sk.wikipedia.org/wiki?curid=733371" title="F-106 Delta Dart">
F-106 Delta Dart



</doc>
<doc id="733372" url="https://sk.wikipedia.org/wiki?curid=733372" title="Suská diecéza">
Suská diecéza

Suská diecéza () je diecéza rímskokatolíckej cirkvi v Taliansku so sídlom v meste Susa.
História.
Diecéza Susa vznikla z oslobodeného opátstva "San Giusto di Susa", založeného v roku 1200. Bola založená 3. augusta 1772 pápežom Klementom XIV. apoštolskou konštitúciou "Quod nobis" z územia postúpeného Turínskej arcidiecéze a zaradená pod jej jurisdikciu ako sufragánna diecéza. V roku 1803 bola diecéza Susa rozpustená a územie bolo začlenené do Turínskej arcidiecézy. 17. júla 1817 bola diecéza Susa znovuzriadená pápežom Piom VII. apoštolskou konštitúciou "Beati Petri".
Súčasnosť.
Dňa 19. februára 2022 pápež František vydal dekrét o zjednotení Turínskej arcidiecézy in persona episcopi s diecézou Susa. Turínsky arcibiskup Roberto Repole v deň vymenovania za kardinála, bol v rovnakom čase vymenovaný aj za diecézneho biskupa diecézy Susa.

</doc>
<doc id="733373" url="https://sk.wikipedia.org/wiki?curid=733373" title="Anorganická pyrofosfatáza">
Anorganická pyrofosfatáza

Anorganická pyrofosfatáza je enzým, ktorý hydrolyzuje anorganický pyrofosfát (PPi) na dva anorganické ortofosfáty Pi za štiepenia makroergickej väzby:
PPi "+" H2O "→" Pi + Pi Δ "Go´= – "19,2" "kJ/mol
Ide o nevratnú reakciu, ktorej úlohou je odčerpávať z reakčnej zmesi vznikajúci pyrofosfát (PPi) a posúvať reakciu podľa LeChatelierovho princípu smerom ku produktom. Aktivitu enzýmu zvyšuje prítomnosť horečnatých dikatiónov v reakčnom prostredí. Laboratórne sa využíva pri "in vitro" transkripcii DNA polymerázovej reakcii na prevenciu akumulácie pyrofosfátu.
Tento enzým je homodimér. Pozostáva z dvoch identických podjednotiek s hmotnosťou 32 kDa.

</doc>
<doc id="733374" url="https://sk.wikipedia.org/wiki?curid=733374" title="Mária Kožuchová">
Mária Kožuchová

prof. PhDr. Mária Kožuchová, CSc. (rod. Varhoľová; * 5. júl 1950, Malý Lipník) je slovenská vysokoškolská pedagogička rusínskej národnosti, profesorka v odbore teória vyučovania predmetov všeobecnovzdelávacej a odbornej povahy. Patrí medzi popredných odborníkov na teóriu a prax technického vzdelávania na primárnom stupni na Slovensku. Je autorkou a spoluautorkou stoviek odborných publikácií a viac ako 15 titulov učebníc pre základné školy. Dlhodobo spolupracuje s Národným inštitútom vzdelávania a mládeže (NIVAM) na tvorbe celoštátnych kurikulárnych dokumentov.
Osobný život.
Mária Kožuchová sa narodila 5. júla 1950 v Malom Lipníku v rodine Jána a Verony Varhoľovcov. Vyrastala v rusínskom prostredí, ku ktorému sa celý život hrdo hlási a ktoré formovalo jej hodnoty. Jej manželom je Igor Kožuch.
Vzdelanie a akademické hodnosti.
Mária Kožuchová absolvovala magisterské štúdium v rokoch 1974 až 1977 na Pedagogickej fakulte UPJŠ v Prešove v odbore učiteľstvo pre 1. – 5. ročník ZDŠ. V roku 1980 získala na Pedagogickej fakulte Univerzity Komenského v Trnave titul doktora filozofie (PhDr.) v odbore pedagogika. Následne si v rokoch 1983 – 1985 rozšírila kvalifikáciu o štúdium psychopédie. Vedeckú hodnosť kandidáta vied (CSc.) v odbore pedagogika získala v roku 1988 na Filozofickej fakulte UJEP v Brne (dnes Masarykova univerzita v Brne).
V roku 1997 sa habilitovala za docentku (doc.) v odbore pedagogika na Pedagogickej fakulte UK v Bratislave. Inauguračné konanie za profesorku (prof.) úspešne absolvovala v roku 2005 na Pedagogickej fakulte Prešovskej univerzity v Prešove v odbore teória vyučovania predmetov všeobecnovzdelávacej a odbornej povahy.
Profesijná dráha.
Svoju pedagogickú kariéru začala v roku 1969 ako asistentka 1. stupňa na Pedagogickej fakulte UPJŠ v Prešove. V rokoch 1977 – 1979 pôsobila ako učiteľka na základnej škole v Jarovniciach (okres Sabinov), kde získala neoceniteľné skúsenosti pri práci s rómskymi žiakmi, čo formovalo jej ďalšiu kariéru a empatický prístup k vzdelávaniu všetkých detí bez rozdielu.
Od roku 1979 pôsobí na Univerzite Komenského. Najprv na Pedagogickej fakulte so sídlom v Trnave a od roku 1986 v Bratislave, kde prešla pozíciami od odbornej asistentky, cez docentku (1997) až po profesorku (2005). V rokoch 2012 až 2016 pôsobila na Pedagogickej fakulte Katolíckej univerzity v Ružomberku, odkiaľ sa v roku 2017 vrátila späť na Pedagogickú fakultu UK v Bratislave. V súčasnosti je profesorkou na Katedre predprimárnej a primárnej pedagogiky Pedagogickej fakulty Univerzity Komenského v Bratislave.
Počas svojej akademickej kariéry zastávala viacero riadiacich funkcií, vrátane zástupkyne vedúcej katedry, vedúcej Katedry elementárnej pedagogiky a riaditeľky ústavu. V rokoch 2003 – 2020 bola garantkou študijného programu Predškolská a elementárna pedagogika, vrátane doktorandského štúdia. Počas 12 rokov pôsobila aj ako hlavná garantka magisterského a doktorandského štúdia pre primárnu pedagogiku.
Vedecká a publikačná činnosť.
Hlavnou oblasťou jej záujmu je teória a prax vzdelávania so špecializáciou na technické vzdelávanie, všeobecná didaktika, psychodidaktika a špeciálna pedagogika. Aktívne sa venuje aj problematike bádateľsky orientovanej výučby a rozvoju sebaregulácie žiakov. Mnohé jej vedecké práce sú indexované v prestížnych databázach ako Web of Science a Scopus. Bola tiež zapojená do medzinárodných projektov UNESCO. K decembru 2024 má 131 citácií podľa portálu ResearchGate.
Tvorba kurikula a učebníc.
Ako členka predmetových komisií pri Štátnom pedagogickom ústave (dnes NIVAM) sa od roku 1990 podieľa na tvorbe koncepcií a inovácií vzdelávania na 1. stupni ZŠ. Je autorkou alebo spoluautorkou približne 15 až 16 titulov učebníc pre základné školy, ktoré vzišli z celoštátnych konkurzov. Medzi najznámejšie patria učebnice a pracovné zošity vlastivedy, prvouky a dopravnej výchovy. Pripravila aj nespočetné metodické príručky a pracovné zošity k svojim učebniciam.
Publikačná činnosť.
Jej publikačná činnosť zahŕňa podľa životopisu 343 výstupov a podľa portálu rusyn.sk až 350. Je autorkou alebo spoluautorkou vedeckých monografií, článkov v domácich i zahraničných časopisoch a zborníkoch. Napísala 11 monografií, z ktorých šesť si našlo cestu k čitateľom v zahraničí v anglickom jazyku. Mnohé z jej publikácií sú indexované v databázach Web of Science a Scopus. ResearchGate uvádza 37 publikácií so 10 723 prečítaniami a 131 citáciami.
Zúčastnila sa na viacerých medzinárodných grantoch, predovšetkým s UNESCO s výskumnými tímami z významných európskych univerzít. V súčasnosti je hlavným riešiteľom projektu VEGA 1/0033/22 "Bádateľsky orientovaná výučba v matematike, prírodných vedách a technickom vzdelávaní". Je spoluautorkou projektu VEGA 1/0550/22 „Súčasný stav, trendy a výzvy v technickom vzdelávaní na nižšom a vyššom sekundárnom stupni v kontexte dištančného vzdelávania“ a projektu KEGA 026UK-4/2022 „Koncepcia konštruktivizmu a rozšírenej reality v STEM vzdelávaní (CEPENSAR)“. Jej práca bola tiež podporená projektmi VEGA č. 1/0443/18 a APVV-15-0378 pre „Kurikulum primárneho vzdelávania“ a bola hlavnou riešiteľkou projektu KEGA 3379 „Elektronická učebnica didaktika technickej výchovy“.
Ocenenia a uznania.
Za svoju vedeckú a pedagogickú činnosť získala viacero ocenení:

</doc>
<doc id="733375" url="https://sk.wikipedia.org/wiki?curid=733375" title="Nukleoziddifosfátkináza">
Nukleoziddifosfátkináza

Nukleoziddifosfátkináza je transferáza, kináza, ktorá umožňuje vzájomnú premenu nukleozidtrifosfátov (NTP). Je charakteristická svojou nízkou substrátovou špecifitou, preto môže katalyzovať fosforyláciu akéhokoľvek ribonukleoziddifosfátu, resp. deoxyribonukleoziddifosfátu na ribonuklozidtrifosfát, či deoxyribonuklozidtrifosfát, ktoré sú potrebné pri syntéze RNA pri transkripcii v jadre bunke alebo pri replikácii DNA v S fáze bunkového cyklu. Zmena Gibbsovej energie tejto reakcie je blízka nule, preto je rovnováha tejto reakcie posúvaná na stranu produktov odčerpávaním produktov nukleoziddifosfátkinázovej reakcie následnou reakciou katalyzovanou DNA polymerázou alebo RNA polymerázou podľa LeChatelierovho princípu.
ATP + NDP ↔ ADP + NTP Δ"G "=" "0" "kJ/mol
ATP + UDP ↔ ADP + UTP (uridíntrifosfát)
ATP + GDP ↔ ADP + GTP (guanozíntrifosfát)
ATP + CDP ↔ ADP + CTP (cytidíntrifosfát)
Nukleoziddifosfátkináza má význam v citrátovom cykle, pretože premieňa GTP vzniknutý substrátovou fosforyláciou katalyzovanou sukcinylkoenzým-A-syntetázou na ATP.

</doc>
<doc id="733376" url="https://sk.wikipedia.org/wiki?curid=733376" title="Veľká cena Miami 2024">
Veľká cena Miami 2024

Veľká cena Miami 2024 (angl. "Formula 1 Crypto.com Miami Grand Prix 2024") sa uskutočnila 5. mája 2024 na pretekárskom okruhu Miami International Autodrome v Miami v USA. Bola to šiesta veľká cena sezóny 2024 Majstrovstiev sveta Formuly 1.
Priebežné poradie šampionátu.
Poradie šampionátu jazdcov (Top 5)
Poradie o Pohár konštruktérov (Top 5)

</doc>
<doc id="733379" url="https://sk.wikipedia.org/wiki?curid=733379" title="Tiff">
Tiff

Tiff alebo TIFF môže byť:

</doc>
<doc id="733380" url="https://sk.wikipedia.org/wiki?curid=733380" title="TIFF">
TIFF



</doc>
<doc id="733390" url="https://sk.wikipedia.org/wiki?curid=733390" title="Eddy Mitchell">
Eddy Mitchell

Eddy Mitchell (* 3. júl 1942, Paríž) je francúzsky spevák a herec. Bol veľkým obdivovateľom herca Eddieho Constantina, ktorý ho inšpiroval k výberu umeleckého mena Eddy Mitchell.
Životopis.
Eddy Mitchell sa narodil v Paríži v roku 1942. Hneď po ukončení školy, založil skupinu Les Chaussettes noires, s ktorou okamžite spolupracoval Barclay. Po vojenskej službe sa Mitchell venoval sólovej kariére. Jeho prvý album „Eddy in London“ nahral Jimmy Page, budúci člen Led Zeppelin, a obsahuje coververzie Elvisa Presleyho, Genea Vincenta, Billa Halleyho a Eddyho Cochrana. V 70. rokoch Mitchell vytvoril viacero albumov, vrátane „On the Road to Memphis“ (1976) či „The Last Session“ (1977). Svoje 20. výročie kariéry oslávil albumom „Happy Birthday“ z roku 1980 a neskôr hral vo filme "Čistka" (1981) od Bertranda Taverniera. V 90. rokoch dosiahol veľké úspechy s filmami "La totale!" (1991) a "Le bonheur est dans le pré" (1995), za ktorý získal cenu César za najlepší herecký výkon vo vedľajšej úlohe. Od duetu Vieille canaille nahraného v roku 1987 so Sergom Gainsbourgom až po jeho angažovanosť v Restos du cour sa Mitchell stal populárnou osobnosťou francúzskeho rocku a variete. V 21. storočí účinkoval vo viacerých filmoch, vrátane "Tanguy" (2001), "Čarovný kolotoč" (2005), "Láska všetkými desiatimi" (2012) alebo "Stará garda" (2018).

</doc>
<doc id="733391" url="https://sk.wikipedia.org/wiki?curid=733391" title="Stanislav III. Thurzo">
Stanislav III. Thurzo



</doc>
<doc id="733405" url="https://sk.wikipedia.org/wiki?curid=733405" title="Štefan Klimo">
Štefan Klimo

JUDr. Štefan Klimo (* 1. november 1919, Zvolen – † 5. január 2000, Bratislava) bol slovenský dirigent a zbormajster.
Životopis.
Narodil sa v rodine organizátora robotníckych spevokolov, Jána Klima. Od roku 1923 bývali v Bratislave. V rokoch 1930 až 1938 študoval na Štátnom reálnom gymnáziu v Bratislave. Spieval tiež v zbore Tatran. Ako 15-ročný v zbore zastupoval dirigenta. Od roku 1938 študoval hru na klavíri a zároveň právo (na otcovu žiadosť). Právo zakončil v roku 1943 doktorátom. V rokoch 1946 až 1951 dirigoval zbor Tatran.
Od roku 1951 pôsobil v Umeleckom súbore Lúčnica. Bol dirigentom a umeleckým vedúcim Speváckeho zboru Lúčnica. V období 1956 – 1978 aj umeleckým riaditeľom Lúčnice. Pod jeho vedením sa Spevácky zbor Lúčnica „osvedčil v interpretácii pôvodnej, folklórom inšpirovanej a súčasnej zborovej tvorby. Zameral sa aj na prednes vokálnej polyfónie. Logickým výsledkom tohto umeleckého smerovania bola účasť a ocenenia speváckeho zboru Lúčnice na domácich a zahraničných súťažiach. Týmito cenami sa zbor zaradil medzi najvýznamnejšie telesá v kontexte európskeho a svetového zborového umenia“. Pod Klimovým vedením zbor pre Československý rozhlas nahral vyše 250 skladieb. Vyhľadával tiež poéziu na zhudobnenie pre slovenských a českých skladateľov.
V rokoch 1955 až 1958 vyštudoval zborové dirigovanie na Vysokej škole múzických umení. Jeho pedagógmi boli Ján Strelec a Juraj Haluzický. Po odchode z Lúčnice v roku 1983 pracoval v rokoch 1982 až 1985 ako hlavný zbormajster Slovenského filharmonického zboru. V rokoch 1983 (prípadne 1985) až 1989 viedol tiež spevácky zbor SĽUKu.
V rokoch 1972 až 1974 a 1978 až 1978 bol vedúcim tajomníkom Zväzu slovenských skladateľov. V období 1976 až 1978 pracoval tiež ako externý pedagóg zborového spevu a zborového dirigovania na Konzervatóriu v Bratislave.
6. decembra 2009 sa uskutočnil koncert "Hommage à Štefan Klimo". Vo Veľkom koncertnom štúdiu Slovenského rozhlasu v Bratislave si Lúčnica pripomenula svojho umeleckého vedúceho a dirigenta. Na koncerte zazneli aj Klimove skladby "Trávnice" pre ženský zbor a "Za tou mojou milou" pre mužský zbor. Koncert dirigovala súčasná umelecká vedúca a dirigentka Speváckeho zboru Lúčnica Elena Matušová).

</doc>
<doc id="733406" url="https://sk.wikipedia.org/wiki?curid=733406" title="Lóve 2">
Lóve 2

Lóve 2 je slovenský film režiséra Jakuba Kronera, natočený v roku 2024.
Ide o pokračovanie filmu "Lóve" z roku 2011 s rovnakým obsadením hlavných úloh. Film mal premiéru 13. októbra 2024, na trináste výročie uvedenia prvého filmu.
Titulnú pieseň „Údolie tieňov“ naspievala Tina.

</doc>
<doc id="733407" url="https://sk.wikipedia.org/wiki?curid=733407" title="Vox papuli">
Vox papuli

Vox papuli bola televízna relácia, ktorú vysielala TV Markíza od septembra 2003 v zoskupení Štefan Skrúcaný, Miro Noga, Rasťo Piško a Zuzana Tlučková.
Relácia je nasledovníkom humoristických relácií "O 3 štart" a "Telecvoking" v rovnakom zoskupení. Názov relácie je parafráza na „vox populi“. Išlo o hranú skeč-show. Na rozdiel od predchádzajúcich relácií, "Vox papuli" upustilo z javiska, teda príspevky sa natáčali už len v štúdiu, prípadne vonku.

</doc>
<doc id="733408" url="https://sk.wikipedia.org/wiki?curid=733408" title="Knock Out">
Knock Out

Knock Out bola televízna relácia, ktorú vysielala TV Markíza v zoskupení Štefan Skrúcaný, Miro Noga, Rasťo Piško a Zuzana Tlučková.
Relácia je nasledovníkom humoristických relácií "Vox papuli", "O 3 štart" a "Telecvoking" v rovnakom zoskupení.

</doc>
<doc id="733409" url="https://sk.wikipedia.org/wiki?curid=733409" title="Laktárium">
Laktárium

Laktárium alebo banka materského mlieka je služba, ktorá zhromažďuje, selektuje, spracováva, pasterizuje a vydáva na lekársky predpis materské mlieko darované dojčiacimi matkami, ktoré nie sú biologicky príbuzné s dieťaťom, ktorému je poskytnuté. Počas minimálne prvých 6 mesiacov života je optimálnou výživou pre novorodencov materské mlieko. Pre ženy, ktoré nie sú schopné dojčiť alebo produkovať dostatok mlieka, môže byť pasterizované darcovské materské mlieko účinným spôsobom kŕmenia. Materské mlieko dodávané inou ženou ako matkou dieťaťa, ktoré nie je pasterizované, sa spája s rizikom prenosu baktérií a vírusov z darkyne na dieťa a nepovažuje sa za bezpečnú alternatívu. Ak nie je k dispozícii pasterizované materské mlieko darkyne, ako druhá alternatíva sa odporúča komerčná umelá výživa.
Banky materského mlieka môžu ponúknuť riešenie matkám, ktoré nemôžu dodávať vlastné materské mlieko svojmu dieťaťu z dôvodov, ako je napríklad riziko nákazy dieťaťom chorobami a infekciami od matky s určitými chorobami alebo keď je dieťa pre nízku pôrodnú hmotnosť (a teda je ohrozené ochoreniami, ako je nekrotizujúca enterokolitída) hospitalizované pri narodení a matka si nemôže počas predĺženého pobytu zabezpečiť vlastné materské mlieko z dôvodov, akým je napríklad bydlisko ďaleko od nemocnice.
Dopyt po bankách materského mlieka a ich využívanie rastie.&lt;ref name="https://www.lifeblood.com.au/news-and-stories/media-centre/media-releases/breast-milk-bank-opens-in-brisbane"&gt;&lt;/ref&gt; Medzinárodná iniciatíva pre banky mlieka (IMBI) bola založená na Medzinárodnom kongrese HMBANA v roku 2005. Zoznamuje 33 krajín s programami bánk mlieka. Svetová zdravotnícka organizácia (WHO) uvádza, že prvou alternatívou k situácii, keď biologická matka nemôže dojčiť, je použitie materského mlieka z iných zdrojov.
Hlavnou a zďaleka najväčšou skupinou konzumentov materského mlieka sú predčasne narodené deti. Túto formu mlieka môžu konzumovať aj dojčatá s gastrointestinálnymi poruchami alebo metabolickými poruchami. Ľudské materské mlieko slúži ako náhrada umelej výživy, keď si matka nemôže zabezpečiť vlastné mlieko. Ľudské materské mlieko sa môže podávať aj batoľatám a deťom so zdravotnými problémami, vrátane chemoterapie pri rakovine a poruchy rastu počas užívania umelej výživy.

</doc>
<doc id="733410" url="https://sk.wikipedia.org/wiki?curid=733410" title="Banka materského mlieka">
Banka materského mlieka



</doc>
<doc id="733411" url="https://sk.wikipedia.org/wiki?curid=733411" title="Fyziologické zmeny po pôrode">
Fyziologické zmeny po pôrode

Fyziologické zmeny po pôrode sú očakávané zmeny, ktoré sa vyskytujú v tele ženy po pôrode, počas šestonedelia. Tieto zmeny označujú počiatok návratu fyziológie do stavu pred tehotenstvom a začiatok dojčenia. Väčšinou sú tieto popôrodné zmeny normálne a možno ich prekonať liekmi a opatreniami na zvýšenie pohodlia, ale v niektorých situáciách sa môžu vyvinúť komplikácie. Popôrodné fyziologické zmeny sa môžu líšiť u žien rodiacich cisárskym rezom. Ďalšie popôrodné zmeny môžu naznačovať rozvoj komplikácií, ako napríklad popôrodné krvácanie, preplnené prsníky a popôrodné infekcie.

</doc>
<doc id="733412" url="https://sk.wikipedia.org/wiki?curid=733412" title="Rodičovský mozog">
Rodičovský mozog

Rodičovský mozog je pomenovanie pre zmeny v ľudskom mozgu ovplyvnené rodičovskými skúsenosťami, ako aj meniacimi sa hladinami hormónov počas tehotenstva a po pôrode. Prejav materskej citlivosti voči podnetom dojčaťa, spracovanie týchto podnetov a motivácia k sociálnej interakcii s dieťaťom a starostlivosti o jeho potreby v akomkoľvek kontexte by sa dalo opísať ako materské správanie a je regulované mnohými systémami v mozgu matky. Výskum ukázal, že hormóny ako oxytocín, prolaktín, estradiol a progesterón sú nevyhnutné pre vznik a udržanie materského správania u potkanov, ale aj u iných cicavcov. Materské správanie bolo tiež klasifikované v rámci základných pudov (sexuálna túžba, hlad a smäd, strach, moc/dominancia atď.). 
O mozgu otcov sa vie menej, ale zmeny v mozgu otca sa vyskytujú popri zmenách v matkinom. Výskum na túto tému sa neustále rozširuje, keďže stále viac výskumníkov skúma otcov. Mnohé oblasti mozgu a siete zodpovedné za rodičovské správanie sú zodpovedné za rodičovské správanie u ľudských otcov po narodení dieťaťa. Zmeny hormónov, aktivácie mozgu a štruktúry mozgu (najmä zmeny v sivej hmote) sú pozorované u matiek aj otcov, pričom hormonálne zmeny začínajú u mužov aj žien pred narodením detí a zmeny sa naďalej vyvíjajú aj po narodení detí.

</doc>
<doc id="733413" url="https://sk.wikipedia.org/wiki?curid=733413" title="Barefoot and pregnant">
Barefoot and pregnant

„Barefoot and pregnant“ () je štylistická figúra najčastejšie spájaná s myšlienkou, že ženy by nemali pracovať mimo domu a že v reprodukčnom veku by mali mať veľa detí.
Zdá sa, že frázu vytvoril začiatkom dvadsiateho storočia americký lekár Arthur E. Hertzler, ktorý povedal: „Niektorý vulgárny človek povedal, že keď je manželka udržiavaná bosá a tehotná, nedôjde k rozvodom.“ Do polovice 20. storočia sa tento výraz používal v bežnej reči, a to natoľko, že článok z roku 1949 uvádza: „Začiatkom roku 1949 bola TWA – slovami svojho nového prezidenta Ralpha S. Damona – ‚bosá a tehotná‘.“
Výraz „barefoot and pregnant in the kitchen“ je podobný fráze „Kinder, Küche, Kirche“ (), ktorá sa používala v Nemeckej ríši na opis úlohy ženy v spoločnosti. Podobná fráza „rjósai kenbo“ () sa objavila počas obdobia Meidži v Japonsku (1868 – 1912).

</doc>
<doc id="733414" url="https://sk.wikipedia.org/wiki?curid=733414" title="NTP">
NTP



</doc>
<doc id="733415" url="https://sk.wikipedia.org/wiki?curid=733415" title="NDP">
NDP



</doc>
<doc id="733416" url="https://sk.wikipedia.org/wiki?curid=733416" title="NMP">
NMP



</doc>
<doc id="733417" url="https://sk.wikipedia.org/wiki?curid=733417" title="UTP">
UTP



</doc>
<doc id="733419" url="https://sk.wikipedia.org/wiki?curid=733419" title="Jalovský potok (prítok Handlovky)">
Jalovský potok (prítok Handlovky)

Jalovský potok je vodný tok v Hornonitrianskej kotline na území okresu Prievidza. Je to ľavostranný prítok Handlovky v povodí rieky Nitry s dĺžkou približne 6 km a je tokom V. rádu. 
Priebeh toku.
Potok pramení na okraji Handlovskej kotliny, geomorfologického podcelku Hornonitrianskej kotliny, pod hrebeňom Margita (), v nadmorskej výške približne Prameň sa nachádza v lesnom poraste v lokalite Krajčovice, odkiaľ tečie severovýchodným smerom. Na hornom toku priberá len menšie prítoky a pozvoľna klesá Handlovskou kotlinou, kde opúšťa oblasť súvislého lesa. V strednej časti dočasne tečie na sever, v lokalite Doliny priberá pravostranný prítok z oblasti Fričové a stáča sa na severozápad. V tejto časti priberá dvojicu ľavostranných prítokov a lemovaný pásom súvislého porastu pokračuje k obci Chrenovec-Brusno. V intraviláne miestnej časti Brusno priberá vodu najvýznamnejšieho prítoku, ľavostranného Jelenieho potoka a pokračuje obcou na sever. Podteká hlavnú cestu I/9 a následne sa v nadmorskej výške približne vlieva ako ľavostranný prítok do Handlovky, prítoku rieky Nitry. Potok patrí do širšieho povodia rieky Váh. 
Potok pramení na katastrálnom území mesta Handlová, no následne tvorí hranicu území s obcou Chrenovec-Brusno. V strednej časti preteká extravilánom Jalovca a napokon sa vracia na územie Brusna. Vodný tok celou dĺžkou tečie územím okresu Prievidza v Trenčianskom kraji.

</doc>
<doc id="733421" url="https://sk.wikipedia.org/wiki?curid=733421" title="Pavel (partizánska brigáda)">
Pavel (partizánska brigáda)

Partizánska brigáda Pavel, v povojnových časoch v rôznej literatúre nazývaná aj Hornonitriansky prápor, Partizánska brigáda kpt. Trojana, Hornonitrianska partizánska brigáda Pavelkpt. J. Trojana, Hornonitrianska partizánska brigáda kpt. J. Trojana, resp. Hornonitrianska partizánska brigáda A. Grznára bol partizánsky oddiel sformovaný v Baťovanoch od roku 1943. Na rozdiel od partizánskych oddielov založených organizátorskými skupinami vyslanými zo Sovietskeho zväzu išlo primárne o slovenský partizánsky oddiel (veliteľom počas povstania bol Jozef TrojanČech), hoci sa na jeho formovaní podieľali aj sovietski vojnoví zajatciutečenci z nemeckých zajateckých táborov. Oddiel pôsobil najmä v obrane na Ponitrí proti nemeckej skupine SS Schill v smere NitraTopoľčanyBaťovany. Po znovusformovaní bol jeden z oddielov 2. októbra 1944 včlenený ako 3. samostatný prápor do 2. československej paradesantnej brigády. Po ústupe SNP do hôr sa presunula brigáda naspäť na Ponitrie a napokon sa koncom decembra 1944 príslušníci oddielu pridali k Nitrianskej partizánskej brigáde ako tretí Hornonitriansky prápor. Veliteľom zostal Jozef Trojan. Oddiel 13.14. februára 1945 spolu Nitrianskou partizánskou brigádou prešiel cez Hron a spojil sa s Červenou armádou. Jeden z oddielov následne pôsobil v rámci Červenej armády až do 12. apríla 1945. 
Tienistou stránkou brigády Pavel je účasť niektorých jej členov na zastrelení štyroch pracovníkov Baťových závodov, ktorí boli podozriví z kolaborantstva s Nemcami. Veliteľ brigády Jozef Trojan sa stal riaditeľom bývalých Baťových závodov v Baťovanoch a poslancom Dočasného národného zhromaždenia, aby bol v 50. rokoch popravený vo vykonštruovanom procese. Pri pokuse o rehabilitáciu však nebol Jozef Trojan rehabilitovaný úplne. Najvyšší súd ČSFR v rozsudku z 28. augusta 1992 konštatoval, že trestná činnosť Trojana pri návode na vraždu "„nebola vykonštruovaná, ale naopak, bola plne preukázaná“".
História brigády.
Vznik ozbrojenej skupiny.
Prvá ozbrojená partizánska „družina“ na Ponitrí bola sformovaná začiatkom roka 1943. Skupinu tvorili Albín Grznár, František a Jozef Hagara, Karol a Peter Ivanka, Ľudovít Zimerman, Jozef Školka, Karol Beliansky, Peter Hladký, Jozef Plško, Imrich Chalmovský, František Konečný, L. Kučera, L. Rosák, politicky alebo rasovo prenasledovaní slovenskí občania, jeden nezistený príslušník poľskej národnosti. K nim pribudli zbehovia zo slovenskej armády Jozef Kmeť, Richard Bosák a neskôr Rudolf Jašík. Od jesene 1943 sa pripojili František Mišeje a Dominik Lastovka. V priebehu mesiacov apríla až októbra 1943 k partizánskej skupine Albína Grznára pribudli aj viacerí sovietski vojnoví zajatci, ktorým sa podaril útek z nemeckých zajateckých táborov (medzi nimi kpt. I. J. Šabla a npor. I. J. Časnyk). Skupina vybudovala tábor v horách nad obcou Horná Ves. 
Začiatkom septembra 1943, po úteku zo zajateckého tábora v Mníchove, prešiel na územie Slovenska gardový npor. Pavel Alexandrovič Baranov. Koncom septembra sa dostal do okresu Bánovce nad Bebravou, kde sa ho ujali ilegálni pracovníci z obce Miezgovce vedení Michalom Kováčikom, ktorí mu vybavili doklady a umožnili mu nadviazať spojenie s kpt. I. J. Šablom a npor. I. J. Časnykom. Na Vianoce 1943 zahájil Baranov spoluprácu s Albínom Grznárom.
Paralelne vyvíjal v regióne odbojové aktivity bývalý funkcionár agrárnej strany Dr. Ján Ševčík, ktorý nadviazal spojenie a spoluprácu s dôstojníkmi slovenskej armády s plk. Jánom Imrom, plk. Viliamom Talským. Skupina plánovala takisto organizovať partizánske oddiely, pričom na západnom Slovensku počítala s Jozefom Trojanom.
Na jar 1944 zahájila ÚŠB na Ponitrí rozsiahle zatýkanie ilegálnych pracovníkov. František Hagara ušiel do hôr a zoskupil partizánsky oddiel, ktorý prijal názov Vtáčnik. Karolovi Ivankovi sa po zatknutí podarilo ujsť a 27. apríla sa stretol s Albínom Grznárom (toho pred zatknutím varovali a stihol tiež ujsť) v doline Suť nad Veľkými Uhercami. Postupne sa pridávali ďalší ilegálni pracovníci, vojenskí zbehovia. Skupina bola podporovaná a zásobovaná baťovianskou skupinou sformovanou v Baťovej škole práce. Zapojením Jozefa Trojana, vedúceho činiteľa v komplexe Baťovej spoločnosti, získala skupina rozsiahlu materiálnu, finančnú, ale vďaka jeho konexiám aj organizačnú podporu. Cez Trojana bolo zabezpečené zásobovanie potravinami, šatstvom a obuvou. V skladoch veľkostatku spravovaného J. Trojanom mala Grznárova skupina už pred Povstaním uskladnené menšie množstvo zbraní. 
Paralelne prebiehali rokovania a schôdze ohľadom charakteru odboja, počas ktorých sa zlaďovali stanoviská ľavicovokomunisticky orientovaných odbojárov s občianskym táborom.
2. apríla 1944 sa na podnet Grznára a Baranova uskutočnila v lese pod „Chĺnkom“ „Medziokresná konferencia ilegálnych pracovníkov“ s účasťou bezmála 200 delegátov z okresov Topoľčany, Prievidza, Bánovce n/Bebravou, Trenčín a Nitra. Bol ustanovený Župný výbor (komunistickej) strany a stanovené organizačné úlohy. 24. apríla bol veliteľom vznikajúcich partizánskych oddielov menovaný Pavel Alexandrovič Baranov, postupne vznikol štáb v zložení zástupca veliteľa kpt. ČA Ivan Jevtuchovič Šabla, politický komisár Albín Grznár, náčelník štábu npor. Ivan Jakovič Časnyk.
Rozrastajúci sa partizánsky tábor pod Buchlovom sa stal málo bezpečným, takže v máji sa partizáni presunuli z Vtáčnika do Strážovských vrchov, do priestoru GápelDolné Vrchy, kde bol polesným Viktor Žid, budúci partizán.
Dňa 30. mája boli partizáni Baranov, Ľudovít Zimerman a Ján Gavura počas schôdze vo Veľkých Uherciach zatknutí. Následne viacerí ilegálni pracovníci odišli do hôr v obavách o vyzradenie a partizánsky tábor sa z oblasti GápelDolné Vrchy presunul k obci Kšinná. Ilegálna a organizátorská práca však pokračovala ďalej za účasti nových členov. Koncom júna 1944 sa konala schôdza u farára Augusta Pozdecha v prítomnosti Dr. Jána Ševčíka, Dr. Karola Kocha, Oldřicha Seilera, Jozefa Trojana a podplukovníka Kišša-Kalinu. Preberala sa príprava Povstania, kde mjr. Kovačovič bol poverený prípravou Povstania v Bratislave a podplukovník Kišš-Kalina bol vymenovaný za veliteľa západnej oblasti, kam patrili posádky Bratislava, Trnava, Hlohovec, Nitra a Topoľčany.
Pre povstaleckú akciu na ­hornom Ponitrí mal mimoriadny význam príchod budúceho povstaleckého veliteľa kpt. Adolfa Weinholda. 1. júna 1944 odovzdal úrad v Podbrezovej stotníkovi zbrojnej služby Karolovi Remencovi a nastúpil do Zemianskych Kostolian. Ako veliteľ zbrojného skladu slovenskej armády mal pôsobnosť pre Nováky, Bošany a Topoľčany. Weinhold okamžite po príchode zorganizoval lojálnu skupinu antifašisticky orientovaných dôstojníkov a nadviazal spojenie s predstaviteľmi miestneho ilegálneho odboja i partizánskeho hnutia. Boli to npor. Jozef Hurta, npor. Rudolf Kolník, MUDr. Cmarko, npor. N. Olas a ďalší. Podobne ako v Podbrezovej aj tu vytvoril pre potreby povstaleckého Vojenského ústredia rezervné sklady zbraní a streliva.
24. augusta 1944 odišla skupina 36 pracovníkov Baťových závodov v Baťovanoch pod vedením Františka Svorada do Banskej Bystrice za ku kpt. Milanom Polákom s tým, že sa dajú k dispozícii povstaleckému vedeniu. K stretnutiu nedošlo, cestou späť sa skupina ale dostala do kontaktu s partizánskou spojkou, ktorá ich odviedla do štábu Veličkovej brigády v Sklabini. Spolu s tou­to skupinou sa dostal k Žingorovej skupine aj Rudolf Jašík. Mínerský oddiel „Ladislav“ z I. partizánskej brigády M. R. Štefánika, ktorého veliteľom bol npor. L. Peške a jadro tvorili Handlovčania, poškodil 24. augusta 1944 ráno kraľoviansky tunel a večer toho istého dňa tunel na trati Handlová – Horná Štubňa. Táto živelná deštrukčná akcia následne negatívne ovplyvnila neskoršiu povstaleckú obranu Ponitria, ktoré stratilo železničné spojenie so stredným Slovenskom.
Partizánske hnutie dosiahlo rozmery, ktoré už štátna moc nebola schopná mocensky potlačiť, aj preto, že mnohí príslušníci žandárstva, ako napr. v Baťovanoch Štefan Gubek a Jozef Hlatký, v Oslanoch J. Boloček, v Dvorníkoch František Ninis, v Handlovej Scheer, v Ráztočne Trebatický a iní, s partizánskym hnutím aktívne spolupracovali. Signál na zahájenie Povstania sa očakával každú chvíľu.
25. augusta 1944 bol vo večerných hodinách pre všetky vojenské posádky na Slovensku vyhlásený bojový poplach. V zmysle tohto rozkazu kpt. Adolf Weinhold v posádke Zemianske Kostoľany nariadil poplach. Ten sa však ukázal ešte ako predčasný.
Vypuknutie Slovenského národného povstania.
Na hornej Nitre postupovali partizáni, vojaci, robotníci, komunisti aj občiansky blok spoločne. Po prevzatí hesla „Začnite s vysťahovaním!“ kpt. Weinhold vyhlásil v posádke Zemianske Kostoľany poplach a rozkaz na ozbrojené vystúpenie oznámil aj ilegálnym pracovníkom spolupracujúcich s Jozefom Trojanom. V noci z 29. na 30. augusta partizánska skupina Albína Grznára zišla z hôr a obsadila žandársku stanicu, továrenské objekty v Baťovanoch a v Šimonovanoch vytvorili svoj štáb. Centrom Povstania na hornej Nitre sa tak stali Baťovany a Zemianske Kostoľany. Hagarova partizánska skupina začala mobilizovať ľudí z dedín, zároveň obsadila žandársku stanicu a koncentračný tábor Židov v Novákoch. Po stretnutí A. Grznára, J. Hagaru s kpt. Weinholdom v Zemianskych Kostoľanoch sa začalo s vydávaním zbraní pre partizánov a začali ich okamžite vyvážať. Jedna skupina vyviezla zbrane niekoľko sto metrov od nováckej uhoľnej bane a druhá skupina do Šimonovian k železničnému mostu. Zároveň boli privezené zbrane od mjr. Krátkeho zo zbrojného skladu v Bošanoch. V priebehu dvoch dní bolo na hornej Nitre z vojenských skladov v Zemianskych Kostoľanoch, Bošanoch a Topoľčanoch vyzbrojených niekoľko tisíc ľudí. Odhaduje sa, že do povstaleckých vojenských jednotiek na hornej Nitre nastúpilo viac ako dvetisíc ľudí. Do partizánskych oddielov začali nastupovať dobrovoľníci, pričom aj niektorí mobilizácii podliehajúci vojaci a dôstojníci zostali v partizánskych oddieloch (je to jav typický najmä pre horné Ponitrie) a v rámci týchto bojov po celé trvanie Povstania. 
30. augusta 1944 robotníci, ktorí pricestovali do Baťovian vlakom zo smeru od Topoľčian, boli ihneď na stanici partizánmi vyzvaní na chopenie sa zbraní a usmerňovaní na miesto vyzbrojenia pri šimonovianskych mostoch. Vlak zo smeru od Prievidze partizáni zastavili priamo na tomto mieste a cestujúci boli okamžite vyzbrojovaní. Boli vytvárané „roty“ v počte 4080 ľudí, ktoré boli odosielané na smery očakávaného nemeckého postupu. Rotám velili ilegálni pracovníci, záložní dôstojníci i poddôstojníci, ale aj niektorí aktívni dôstojníci, ktorí sa hlásili z jednotlivých vojenských posádok. 30. augusta boli sformované roty por. v zál. Alberta Brnčala, Alexandra Makarenka, Václava Paučeka, kpt. v zál. Viktora Žida, por. Karola Kmeťka, 31. augusta čata pod velením por. Antona Lesýka a ďalšie. Partizánskym rotám velili škpt. Břetislav Chrastina (kr. m. Hanes) a por. v zál. Ing. P. Nemec. Roty boli vyzbrojené puškami čs. výroby vz. 24 a ľahkými guľometmi vz. 27 a ručnými granátmi. Po príchode presúvajúcej sa trnavskej vojenskej posádky, bojové útvary doplnili aj jej príslušníci spolu s výzbrojou. Niektoré roty získali ťažké guľomety, „rota“ por. Lesýka mínomet.
Po vypuknutí Povstania sa do čela partizánov v Baťovanoch dostal namiesto Albína Grznára Jozef Trojan, pričom okolnosti jeho menovania sú nie celkom jasné. Do ďalších veliteľských funkcií boli menovaní mjr. Břetislav Chrastina-Hanes, por. Ing. Pavel Nemec, kpt. Remeň, kpt. Viktor Žid, por. Jozef Baník, por. Albert Brnčal. Albín Grznár sa stal len politickým komisárom, čo nemilo prekvapilo mnohých odbojárov.
Vo štvrtok 31. augusta 1944 ustanovilo sa v Banskej Bystrici Veliteľstvo 1. československej armády na Slovensku (VČSA). Úlohou povstalcov v Zemianskych Kostoľanoch bolo zabezpečiť úseky v priestore Novák smerom na Dolné Vestenice, v priestore Zemianskych Kostolian smerom na Oslany a v priestore Vyšehradné prehradiť smery vedúce na Fačkovské sedlo a smer Kláštor pod Znievom. Veliteľom skupiny bol menovaný kpt. Adolf Weinhold a rozkazom VČSA zo dňa 31. augusta 1944 sa jej prikazovalo: "„Skupina Weinhold bojuje na mieste, v najhoršom prípade ustupuje do údolia Turca a odtiaľ cez Hornú Štubňu do Banskej Bystrice.“"
Topoľčany.
V posádke v Topoľčanoch velil od rána 30. augusta stot. Ján Malár. Po vydaní mobilizačnej vyhlášky sa do kasární dostavilo približne 1 500 záložníkov, z ktorých sa však veľká časť po vypočutí Tisovho prejavu rozišla domov. Dôstojnícky zbor váhal. Preto Ing. Weinzettel vyhľadal v Šimonovanoch Jozefa Trojana a informoval ho o situácii v Topoľčanoch. Trojan nariadil zaistenie Topoľčian partizánmi, aby v kasárňach uložený cenný materiál mohol byť odvezený do Veľkých Uheriec a Kostolian.
Veliteľstvo 1. čs. armády na Slovensku hrozbu nemeckého útoku v smere NitraTopoľčany Prievidza hrubo podcenilo. Peší prápor „Oškvarek“, ktorý sa mal presunúť z Príboviec do Zemianskych Kostolian, bol 2. septembra 1944 odvelený na front pri Vrútkach so zdôvodnením, že obrana údolia Nitry je „dobre zaistená“. Veliteľ 1. čs. armády na Slovensku plk. Ján Golian v ten istý deň dokonca nariadil posádkovému veliteľstvu v Zemianskych Kostoľanoch, aby spoločne s partizánmi Nitru dobylo, hoci rozkaz bol nereálny. V priestore Topoľčian zostali len príslušníci partizánskej brigády Pavel, pričom dve z jeho siedmich rôt boli vysunuté k obci Čakajovce, osem kilometrov severne od Nitry. Železničný uzol Zbehy partizáni z neznámych dôvodov neobsadili, ba ani sa ho nepokúsili zničiť. Keď do Čakajoviec ráno 2. septembra 1944 prenikli vojaci SS-Ostuf. Maiera, obe roty po krátkej prestrelke ustúpili k Mýtnej Novej Vsi.
Ráno 3. septembra 1944 sa hlavné sily skupiny „Schill“ a Einsatzkommando-14113 začali presúvať z Nitry do Čakajoviec. Okolo ôsmej hodiny narazili Nemci na severnom okraji Mýtnej Novej Vsi na obranné postavenie s asi 150 príslušníkmi partizánskej brigády Pavel. Bola to však len prvá improvizovaná obrana, ktorú tvorili dve „roty“ povstaleckých bojovníkov z Baťovian pod velením mjr. Chrastinu-Hanesa a por. A. Brnčala. Po približne 45 minút trvajúcej prestrelke boli partizáni zahnaní na útek. Sedem z nich padlo v boji, päť ďalších esesáci zajali a na mieste popravili. 
Od Mýtnej Novej Vsi ustúpili povstalci na čiaru UrminceTopoľčanyKrnča, kde boli lepšie podmienky na vytvorenie stabilnejšej obrany za predpokladu pomoci miestnej vojenskej topoľčianskej posádky, ktorá sa však ako celok nepridala a tak obrana tohto okresného mesta bola značne improvizovaná a jej ťarcha spočívala na miestnych povstalcoch a silách vyslaných na požiadanie mjr. Hanesa ako posily v počte 300 mužov z Baťovian. Silné boje sa rozpútali v priestore Urminiec, no Nemci nakoniec obsadili Topoľčany za chodu. Počas obsadzovania mesta zastihli esesáci na železničnej stanici nákladný vlak zložený z rušňa a dvoch vozňov naložených muníciou, ktorý im v poslednej chvíli unikol. Stratenú korisť si však vynahradili v kasárňach Delostreleckého pluku 1.
Boje pri Baťovanoch, smrť Albína Grznára.
Po dobytí Topoľčian sa okupačné jednotky zamerali na vyčisťovanie a zabezpečenie okolia mesta. Vytlačili partizánov z Čakajoviec a Mýtnej Novej Vsi, obsadili Chynorany a ich postup po jednotlivých dedinách sa zastavil až pred povstaleckou obrannou líniou, nachádzajúcou sa tesne pred Baťovanmi.
Pozície v údolí rieky Nitra boli obsadené hlavnými silami skupiny "Weinhold" a na krídlach sa nachádzali partizánske jednotky. Delostreleckú podporu poskytovali 1. a 2. batéria z oddielu stot. Malára, ktoré mali po troch húfniciach 100 mm vz. 14/19. Prvá (npor. Robert Altus) zaujala palebné postavenie na južnom okraji Malých Uheriec, druhá (por. Karol Pitner) sa nachádzala pri dedinke Pažiť. Tretia batéria (por. Rosínsky-Rosenberg) s tromi kanónmi 76,5 mm vz. 17 bola začlenená do podskupiny „"Kolník“".
Jediné dva tančíky vz. 33 z banskobystrického Automobilového práporu kpt. Weinhold pridelil partizánskemu oddielu Dolné Vestenice zaisťujúcemu vstup do údolia Nitrice.
Nemecký útok na Baťovany sa začal 4. septembra v skorých ranných hodinách. Veliteľ skupiny Schill SS-Stubaf. Klotz do útoku nasadil roty „"Mathiebe"“, „"Tantau"“, „"4.Kp.K"“ a „"Schulz"“, obrnenú skupinu „"Rösser"“ a čatu „"Pikowitz"“. Pechota práporu „"Teutberg"“ a rota „"Maier"“ v tom čase zaisťovali údolie rieky Nitry od Chynorian až po Čakajovce.
Útočníci narazili na rozhodný odpor obrancov Baťovian a tak v prvých hodinách dosiahli výraznejší úspech len na ľavom brehu rieky Nitra, kde roty „"Tantau"“ a „"Schulz"“ dobyli Broďany a kótu 237,7 Stopa. Na výšine umiestnili štyri mínomety, ktorými začali ostreľovať juhozápadný okraj mesta Baťovany. Partizáni z oddielu „"Pavel“" ich odtiaľ chceli protiútokom vytlačiť, no boli odrazení. Protiútok voči cca deväťdesiatim Nemcom nariadil Albín Grznár. Tí však partizánov napadli z troch strán. Albín Grznár bol pri tomto útoku ranený. Všetci ustúpili a pri ranenom A. Grznárovi ostala len ošetrovateľka Ružena Neštinová-Herbríková. Počas toho, ako mu ošetrovala zranenie na nohe, bol Grznár smrteľne ranený guľkou do hlavy a zomrel ošetrovateľke priamo v náručí. Vzápätí mu odobrala zbraň a zanechala ho na mieste, lebo Nemci začali protiútok. 
Silný odpor obrancov prinútil SS-Stubaf. Klotza presunúť rotu „"Tantau"“ k Veľkým Bieliciam a do úseku na ľavom brehu Nitry nasadil celý prápor „"Teuteberg"“ zosilnený čatou „"Pikowitz"“.
5. septembra sa boje začali o 04:37 silnými prestrelkami medzi nemeckými a povstaleckými delostreleckými batériami. Partizáni sa opätovne pokúšali obsadiť výšinu Stopa, zatiaľ čo na pravom brehu Nitry dobyli Nemci obce Malé a Veľké Bielice. 
Po strate Veľkých Bielic zaslal stot. Weinhold do Banskej Bystrice telegram, uvedomujúc si, že jeho bojová skupina nedokáže lepšie vyzbrojeným Nemcom dlho vzdorovať. Požiadal v ňom o posily, no Veliteľstvo Česko-slovenskej armády na Slovensku mu v noci z 5. na 6. septembra 1944 poslalo len 200-členný prápor Petra Kubíka z Partizánskej brigády kpt. Jána Nálepku (Michal Sečanský) a desať protitankových pušiek z prvých sovietskych leteckých dodávok.
6. septembra sa mali jednotky skupiny Schill zamerať na dôkladné vyčistenie dobytého územia, ale povstalci podnikli už ráno na oboch brehoch rieky Nitry silné protiútoky. Situácia Nemcov bola natoľko vážna, že SS-Stubaf. Klotz musel na úsek pri Veľkých Bieliciach odveliť rotu „Stubenböck“ a čatu „Pikowitz“.
Do bojov na pravom brehu rieky Nitra sa zapojila i rota „Maier“, ktorá doposiaľ zaisťovala priestor Chynorany – Veľké Ostratice – Malé Ostratice – Livina. Na jej miesto potom nastúpila čata „"Hradischko"“.
Húževnatý odpor vojakov a partizánov skupiny „"Weinhold"“ Nemcov presvedčil, že odpor slovenských vojakov v údolí Nitry len tak ľahko nezlomia. Veliteľ skupiny Schill SS-Stubaf. Klotz preto zameral svoju pozornosť na pravé krídlo povstaleckej obrannej línie a vyslal do tohto priestoru prieskumné hliadky a keď sa dozvedel, že výšiny medzi Skačanmi a Baťovanmi nie sú zabezpečené žiadnymi jednotkami, rozhodol sa túto chybu okamžite využiť.
7. septembra v dopoludňajších hodinách pokračoval tlak povstalcov s cieľom opätovne ovládnuť priestor Veľkých Bielic. Stot. Weinhold však veľmi dobre vedel, že jeho vyčerpaní muži už nedokážu nemeckému tlaku dlho vzdorovať, preto naliehal na brigádneho generála Jána Goliana, aby mu okamžite poskytol ďalšie posily.
Po prvej povstaleckej mobilizácii zo 6. septembra sa formovali ďalšie povstalecké jednotky a na Hornú Nitru začali prichádzať ďalšie vojenské posily vrátane tankovej čaty por. útv. Pavla Krúpu a roty KPÚV s kanónmi KPÚV 7,5 cm npor. útv. Andreja Galuščáka. Ich príchod sa však kvôli technickým problémom oneskoril.
V noci zo 7. na 8. septembra 1944 prebrodili príslušníci práporu „"Kettgen"“ a roty „"Stubenböck"“ pri Veľkých Bieliciach rieku Nitrica a bez toho, že by narazili na odpor, prenikli kopcovitým terénom na severný okraj Baťovian, a hneď po rozvidnení vyrazili do útoku. Zaskočení obrancovia sa nezmohli na vážnejší odpor a Nemci vďaka momentu prekvapenia mestečko rýchlo dobyli, pričom sa zmocnili úplne nepoškodeného zariadenia Baťových závodov a veľkých zásob kvalitnej obuvi.
Veliteľa bojovej skupiny Schill generálporučíka Carla Friedricha von Pückler-Burghaussa hlásenia o silnom odpore na Ponitrí nepríjemne prekvapili. Musel priznať, že proti ním nestoja žiadne bandy, ale rovnocenný súper. Nemecký generál pri slovenskom Ministerstve obrany Alfred von Hubicki vo svojom hlásení z 5. septembra 1944 uvádzal, že protivník kladie pri Vrútkach a Veľkých Bieliciach"„tvrdošijný odpor ruským bojovým spôsobom“."
Oslany.
Strata Baťovian bola citeľná, preto sa kpt. Weinhold rozhodol napriek všetkým problémom dobyť Baťovany naspäť. Prvý pokus podnikla vo vlastnej réžii čata partizánov z oddielu „Vtáčnik“ (František Hagara) pod velením Ivana Osipoviča, no nočný útok Nemci odrazili a partizáni utrpeli veľké straty vrátane mjr. Osipoviča.
Povstalecký útok na Baťovany sa mal viesť z dvoch strán, od Malých Uheriec jednotkami kpt. A. Weinholda a od Skačian jednotkami pod velením kpt. Viktora Žida. Na úsvite 9. septembra 1944 odišiel kpt. Weinhold do Malých Uheriec, aby mohol sledovať postup oddielu „Dolné Vestenice“. O šiestej hodine ráno však nemecké jednotky skupiny „Schill“ povstalcov predbehli a podnikli na povstalecké pozície masívny útok, ktorý podporila delostrelecká paľba a nálet troch strmhlavých bombardérov Ju 87D z letiska Malacky-Nový Dvor. Obranná línia pri Malých Uherciach bola čelne napadnutá obrnenou skupinou „Rösser“ hlavnými silami práporu „Teuteberg“ a čatou „Pikowitz“. Prápor „Kettgen“ a rota „Stubenböck“ súčasne postupovali od Brodnian cez výšiny na ľavom brehu Nitry k Veľkým Uherciam a Oslanom, aby povstalcom odrezali ústupové cesty do Oslian.
Ani v údolí Nitrice sa pre povstalcov situácia nevyvíjala priaznivo. Partizáni oddielu „Dolné Vestenice“ na rozkaz kpt. Weinholda zaútočili v smere SkačanyBaťovany a prenikli až Veľkým Bieliciam, ale museli ustúpiť pod paľbou nemeckých ťažkých zbraní ich zahnala na ústup. 
Nemci nasadili 16 tankov. Povstalci boli nepriateľským útokom úplne zaskočení. Podmínované mosty cez Nitru nevybuchli (káble k náložiam zrejme prerušili nemeckí ženisti) a zmätok dovŕšil výpadok telefonického spojenie (zrejme v dôsledku leteckého bombardovania). O 10. hodine predpoludním odoslal kpt. Weinhold veliteľstvo 1. čs. armády telegram tohto znenia: „Nepriateľ prerazil tankami v priestore Malé Uherce, postupuje na Oslany.“ Povstalecké sily pri Malých Uherciach boli rozbité, väčšina bojovníkov zajatá alebo rozprášená. Nemci prenikli až do Oslian. V tomto boji bol zajatý aj veliteľ úseku kpt. Weinhold, keď sa snažil vyniesť a zachrániť s kpt. Michala Tkáča, npor. Bujnom, Dubovským, por. Valihorom a inými. Veľká časť povstalcov padla a asi 50 vojakov bolo ranených. Príslušníci SS dobíjali ranených povstalcov a prestali tak až po príchode generála zbraní SS Gottloba Bergera, u ktorého intervenoval kpt. Tkáč a žiadal dodržiavanie Haagskej konvencie o zajatcoch, lebo slovenská strana ju v priebehu bojov o Baťovany dodržiavala.
Po zajatí Weinholda prevzal velenie nad jednotkami v údolí Nitry kpt. Gustáv Neštiak a povstalci sa na jeho rozkaz za bojov stiahli k Zemianskym Kostoľanom. Skupina SS Schill o 13. hodine dobyli Oslany, čím sa povstalecký front v údolí Nitry sa úplne zrútil. Nemci 9. septembra 1944 zajali 150 príslušníkov skupiny ,Weinhold“. Zároveň stovky hornonitrianskych povstalcov po týchto tragických udalostiach rezignovali na boj a vrátili sa do svojich domovov.
Partizánske jednotky J. Trojana a organizujúca sa Hornonitrianska partizánska brigáda, ktoré zaisťovali povstalecké krídla zostavy, do bojov nezasiahli. Postup skupiny „Schill“ nahor údolím Nitry sa však podarilo zastaviť až vo večerných hodinách južne od čiary ChalmováBystričany. Dňa 9. septembra 1944 veliteľstvo 1. čs. armády odoslalo skupine Weinhold nariadenie č. 25050/Taj./3.odd. v tomto znení: "„Partizánska skupina, ktorá sa nachádza v priestore údolia Nitry, ostane naďalej pod vedením mjr. gšt. Hanesa ako partizánska, ale po stránke zásobovania, t. j. strelivom, proviantom a ostatným materiálom, prideľujeme ju k skupine stot. Weinholda. K tejto partizánskej skupine prideľujeme por. Ing. Nemca Pavela a dôst. zást. Lesýka Antona.“" Za daných okolností bolo nariadenie nevykonateľné. 
Partizáni na čele s Jozefom Trojanom už ustúpili cez Oslany do Zemianskych Kostolian a ustupovali ďalej do Necpál. Medzitým mjr. Hanes a por. Nemec zabezpečili evakuáciu dokumentov a sanitného materiálu. Por. Michal Bustin evakuoval sklad proviantu a vojenského materiálu do lesov pri Fatine-Štále a 10. septembra 1944 sa presunul do Necpál k partizánom vedeným J. Trojanom. Skupina partizánov, ktorá pod vedením Václava Paučeka zaisťovala prístupovú cestu k Veľkým Uherciam zo smeru od Skýcova, ustúpila do priestoru kameňolomu nad obcou Horná Ves. Tu sa skupina partizánov okolo Cyrila Salátu podieľala na zadržaní príslušníkov nemeckej menšiny z Veľkého Poľa, kde pri prehliadke domov zhabali osem automatov, dva ľahké guľomety a šesť debien streliva. Zadržaní Nemci z Veľkého Poľa boli odvedení na opevňovacie práce priestoru Banská BystricaZvolen.
Jednotky skupiny „Schill“ zaútočili aj na Vestenickú dolinu. V noci z 9. na 10. septembra 1944 napadla rota „Tantau“ Skačany. Partizáni sa pod nemeckým tlakom stiahli na západné svahy Drienovského podhoria, ale protiútokom v skorých ranných hodinách donútili Nemcov ustúpiť. V boji zahynuli štyria esesáci a päť ďalších, z toho dvaja ťažko ranení, padli do zajatia. Poľné delostrelectvo skupiny „Schill“ potom ostreľovalo Skačany a pod ochranou paľby začala k dedine postupovať nemecká pechota podporovaná niekoľkými obrnenými transportérmi a štyrmi samohybnými delami. Partizáni museli vyprázdniť údolie Nitrice až k Dolným Vesteniciam. 
Dňa 10. septembra 1944 velenie 1. čs. armády na Slovensku uskutočnilo reorganizáciu armády. Vojenské sily na hornej Nitre premenovalo na IV. taktickú skupinu, namiesto zajatého kpt. Weinholda za veliteľa menovali pplk. Jána Malára. Povstalci stratili svoju hlavnú obrannú líniu v údolí rieky Nitry. Boje v oblasti Baťovian boli najúpornejšie v tomto smere, ktorého význam a dôležitosť v začiatkoch bojov povstalecké vojenské velenie nedocenilo. Povstalecké sily však desať dní dokázali vzdorovať takému silnému a dobre vyzbrojenému nepriateľovi, akým bola nemecká bojová skupina SS-Schill.
Reorganizácia oddielu na brigádu, boje na Pohroní.
Partizánsky oddiel J. Trojana sa po páde Oslian do Vyhní.
Po 12. septembri sa do Vyhní presunul aj zbytok oddielu (asi 100 až 120 ľudí), ktorému sa po rozbití jednotiek podarilo vyhnúť zajatiu a ustúpiť do Necpál a v Baťovej továrni bol doplnený dobrovoľníkmi. Motorizovaný presun sa uskutočňoval cez Kľak a Hrabičov. Cestou okolo Müllerovho lazu sa partizáni ocitli pod paľbou slovenských Nemcov a časti jednotky SS, ktorú previedli slovenskí Nemci od Veľkých Uheriec, paľbu opätovali guľometmi. Trojanov oddiel bol vo výcvikovom tábore vo Vyhniach reorganizovaný na partizánsku brigádu Pavel.
Na základe pokynov veliteľstva 1. čs. armády brigáda zaujala obranu prístupov k Žarnovici na ceste OslanyŽarnovica spolu s 1. rotou práporu „Dunaj“. 14. septembra sa čate Františka Kalamena podarilo zostreliť nemecké lietadlo. 15.16. septembra vykonala brigáda prepady Nemcov na ceste Malé UherceOslany a prepad nemeckých postavení pri Veľkých Uherciach.
16. septembra na vojenskopolitických pohovoroch vo Vyhniach Jozef Trojan Pavel je jediná partizánska brigáda uznaná vojenským ústredím a čs. vládou.
21. septembra došlo počas ranného nástupu vo Vyhniach k incidentu, keď sa politický komisár brigády mjr. Hanes vyhrážal nastolením poriadku a disciplíny aj za cenu decimovania brigády. Major Hanes bol z funkcie komisára brigády odvolaný.
Po reorganizovaní a doplnení mužstva vo vyhnianskom výcvikovom tábore bola partizánska brigáda Pavel presunutá do Hornoveskej doliny do kameňolomu pod Buchlovom. Dochádzalo k prestrelkám hliadok. 23. septembra partizáni prepadli Nemcov oslavujúcich na notárskom úrade v Bystričanoch a následne podmínovali most pri Bystričanoch.
25. septembra 1944 krátko po deviatej hodine zaútočili Nemci na Hornú Ves asi dvomi pešími rotami za podpory deviatich samohybných diel a tankov, dvoch delostreleckých batérií a jednej mínometnej batérie. Obranu držal prápor Dunaj nasadený na ľavom boku Trojanových partizánov až do 14.50 hod., kedy museli ustúpiť a následne sa aj partizánska brigáda Pavel stiahla do obce Kľak. 26. septembra 1944 sa celá brigáda zhromaždila vo Vyhniach, kde sa opäť reorganizovala.
23. septembra 1944, veliteľstvo 1. čs. armády prostredníctvom Hlavného štábu partizánskych oddielov na Slovensku („HŠPO“) žiadalo: 
Trojan splnil rozkaz čiastočne tak, že v označenom priestore ponechal „rotu“ Václava Paučeka. Brigáda Pavel ako celok neprešla do tyla nepriateľa, lebo za nepriaznivej situácii na bojiskách bola nasadená do obranného postavenia v priestore BzenicaVyhne a dňa 27. septembra sa zúčastnila dvoma čatami pod velením ppor. A. Lesýka na obrane Žarnovice.
V tomto období počas Trojanovej neprítomnosti partizánsky súd brigády odsúdil na smrť pre údajnú zradu, obohacovanie sa na civilnom obyvateľstve a vydieranie člena brigády komunistu a interbrigadistu Karola Ivanku aj s jeho bratom Petrom. Jozef Trojan následne proti členom súdu nezakročil, čím popravu de facto schválil.
Nemecký útok na Banskú Štiavnicu začal ráno 30. septembra 1944. 1. októbra sa príslušníci partizánskej brigády Pavel dostali na prístupe k Hodruši a Vyhniam dostali do boja s nemeckou jednotkou vyslanou odrezať povstalcom ústupové cesty. Od 2. októbra 1944 bola brigáda Pavel v aktívnej bojovej činnosti v zostave 3. taktickej skupiny veliteľstva Gerlach. dochádzalo k bojovým stretom na tomto úseku. 2. októbra 1944 vybojovali príslušníci brigády úspešný trojhodinový boj s Nemcami pri Lukaviciach. 3. októbra 1944 tri družstvá vyzbrojené guľometmi prepadli úspešne Nemcov pri Uhliskách. 4. októbra 1944 prepadli por. Nemec a por. Takáč spolu s dvomi družstvami a jednou rotou partizánov Bzenicu. Na útok využili prechod cez štôlne štátnej bane Žigmund. Nemcov z Bzenice vytlačili a spôsobili im značné straty. V dôsledku nemeckej delostreleckej paľby na Vyhne sa štáb a sklady brigády museli presťahovať do Banskej Belej. V noci z 5. na 6. októbra 1944 bol uskutočnený útok na most na ceste ŽarnovicaBzenica. 6. októbra 1944 presunuli sklady a chorých z Banskej Belej do Bacúrova a deň nato do Očovej. Bojové jednotky sa v ten istý deň presunuli z Vyhní do Dubového, kde zaujali nové obranné postavenie. Podľa správ od obyvateľstva Nemci brigádu Pavel v oblasti VyhneBzenica nazývali „rote Teufel“.
8. októbra 1944 zatkli príslušníci partizánskej brigády Pavel veliteľa úseku kpt. Felzmanna, ktorý bez rozkazu veliteľa 3. taktickej skupiny nariadil ústup svojho práporu pri Žiari nad Hronom, šíril paniku a vyzýval vojakov, ktorí zotrvali v pozíciách, aby ušli. Na rozkaz plk. Kunu bol pred jednotkou degradovaný a eskortovaný do Zvolena.
Súčasť 2. čs. paradesantnej brigády.
9. októbra bola partizánska brigáda Pavel včlenená do 2. čs. paradesantnej brigády ako jej 3. prápor v počte 250 mužov. Veliteľom práporu sa stal por. Jozef Trojan a zástupcom veliteľa práporu kpt. Emil Čaplovič. Reorganizácia, ktorá mala trvať do 25. októbra, ale bola už 19. októbra narušená rozkazom na uvedenie brigády do bojovej pohotovosti.
Už 16. októbra sa mali partizáni v radoch parabrigády zúčastniť útoku na Močiar. Keď do priestoru, kde mali postavenie dve čaty partizánskej brigády Pavel, prenikla rota Nemcov, partizáni zverený úsek bez väčšieho odporu svojvoľne opustili, čím odkryli bok svojho suseda (prápor Dunaj) a vystavili nebezpečenstvu ohrozenia obranu pri Kozelníku.
Povstalecký útok na Močiar neuspel. Po boji boli jednotky 2. čs. samostatnej paradesantnej brigády stiahnuté z frontu do Badína a Vlkanovej na reorganizáciu a odpočinok.
Po zhoršení situácie na povstaleckých frontoch bola brigáda rozkazom č. 25.784 Taj 3. oddiel 20. októbra o 20. hodine presunutá do priestoru KrupinaZvolenDobrá Niva.
Po útoku ľavého krídla 18. SS di­vízie Horst Wessel od Lučenca na Zvolen bola druhá a tretia bojová skupina 2. čs. samostatnej paradesantnej brigády odvolané na jeho zastavenie, povstalecké jednotky však boli útokom rozbité. Trojanovi partizáni sa dostali do bojov pri Kalinke a Zolnej, odkiaľ ustupoval na Staré Hory.
Prechod do hôr.
Potom, ako Trojanovi partizáni dostali posledný rozkaz gen. Viesta o prechode na partizánsky spôsob boja vydaný v noci na 28. októbra, Jozef Trojan ignoroval rozkaz bezprostredne nadriadeného veliteľa pplk. Vladimíra Přikryla z 28. októbra o 5. hodine ráno: "„k odchodu jednotek v rajoně Jelenec-Motyčky přes Kačka. Kozí hřbet na sbor. punkt, již. svahy Prašivé (Holica), kóta 1425."". Namiesto toho vydal vlastný kontroverzný rozkaz "„k odchodu jednotek v rajoně Jelenec-Motyčky přes Kačka. Kozí hřbet na sbor. punkt, již. svahy Prašivé (Holica), kóta 1425."" vydal pre 3. prápor paradesantnej brigády kontroverzný rozkaz "„buď prejsť v malých skupinkách k ČA, ktorá podľa neho mala byť už v Prešove, alebo ísť do hôr k Baťovanom, ale každý na vlastnú päsť."", čím znížil bojaschopnosť práporu na minimum.
Veliteľ npor. J. Trojan s náčelníkom štábu por. Ing. P. Nemcom sa nevedeli dohodnúť, kam zamieriť.
Trojan presadzoval názor prebiť sa na východ k Červenej armáde. Nemec navrhoval vrátiť sa späť na Ponitrie a tam pokračovať v partizánskom boji. Prápor sa rozpadol na menšie skupinky. Najväčšia sa utvorila okolo Trojana, Nemca, Takáča, Ragana a Mastného. Tú tvoril v podstate celý štáb práporu a väčšina pridelených príslušníkov 2. paradesantnej brigády. Skupina sa pustila cestou na Prašivú a odtiaľ smeroval na Chabenec, pričom sa premiešala s vojakmi povstaleckej armády a neskôr sa rozdelila ešte na menšie skupiny. Najväčšia časť jednotky, ktorú v podstate tvorili len príslušníci štábu práporu pod velením Trojana, prešla cez Kalište, Kyslú vodu a Kozie chrbty a smerovala na Ďumbier. 28. októbra ráno pokračovala v pochode, pričom pravdepodobne v Hiadeľskom sedle narazila na predsunutú hliadku nemeckých vojakov. Trojan s nimi vyjednal dvojhodinové prímerie, ktoré využili na prekonanie sedla a výstup na Prašivú. 
Po dosiahnutí Ďumbiera sa po dohode s členmi štábu rozhodol npor. Trojan predsa len prebojovať naspäť do hornonitrianskeho kraja a tu pokračovať v partizánskom boji. Tí, ktorí sa odmietli vrátiť na Ponitrie, mohli voliť východný smer. 
Hornonitriansky partizánsky prápor.
4. novembra sa so zvyš­kom skupiny v počte šesť ľudí vydal Trojan na spiatočný pochod na Ponitrie po trase BalážeStaré HoryHarmanecKremnické vrchyJanova LehotaVtáčnikMalé Uherce, kam dorazil 26. novembra a začiatkom decembra 1944 prišiel na samotu Hlboké. Na samote pri Kolačne Trojan začal znovu organizovať príslušníkov partizánskej brigády Pavel. Vďaka svojím stykom sa podarilo zorganizovať dodávky zimnej obuvi, šatstva a potravín z Baťových závodov v Baťovanoch. Začiatkom decembra 1944 prišiel z Rudnianskej doliny bývalý príslušník partizánskej brigády Pavel ppor. Juraj Ulrych a priviedol so sebou dve ozbrojené družstvá partizánov.
Paralelne sa na Ponitrí v tom čase formovala Nitrianska partizánska brigáda pod velením pplk. G. D. Avdejeva, ku ktorej sa pripojil zvyšok roty Václava Paučeka. Táto jediná rota partizánskej brigády Pavel pri ústupe povstalcov z Ponitria zostala v tyle nepriateľa. Asi 10. decembra 1944 prišiel Jozef Trojan do štábu Nitrianskej partizánskej brigády v obci Hostie. Informoval jej veliteľa pplk. G. D. Avdejeva o zámeroch i o tom, že už má sústredených niekoľko ľudí na samote Hlboké. Zároveň požiadal, aby bývalí príslušníci jeho brigády boli prevelení pod jeho veliteľskú právomoc. Pplk. Avdejev jeho žiadosti vyhovel. Čata V. Paučeka bola ihneď určená k dispozícii J. Trojanovi a krátko nato sa premiestnila na samotu Hlboké. Koncom decembra bol z Trojanovej skupiny sformovaný Hornonitriansky partizánsky prápor
Napr. 27. decembra civilná spojka z Diviackej Novej Vsi oznámila, že v obciach Rudnianskej doliny sa nachádzali maďarskí vojaci, ktorých by bolo pomerne ľahké odzbrojiť, keďže u mnohých sa prejavovala nechuť ďalej bojovať. Dňa 29. decembra dostali Trojanovi partizáni hlásenie od civilných spojok o lupičských výčinoch, páchaných v obciach Nedanovce, Krásno a Turčianky a pripisovaných na vrub partizánov. V oboch prípadoch boli vyslané rozviedky s úlohou podrobne zistiť situáciu a súčasne bolo zaslané situačné hlásenie o stave a pohybe nemeckej posádky v nitrianskej doline do štábu Nitrianskej partizánskej brigády, ktorý bol v obci Hostie.
30. decembra civilná spojka hlásila, že v priestore Diviackej Novej Vsi sa nachádza približne 250členná maďarská vojenská jednotka, ktorá je vyzbrojená prevažne ľahkými zbraňami a dala by sa odzbrojiť. Neskôr prišla informácia, že asi 30 maďarských vojakov chce prejsť k partizánom. Odzbrojenie bolo vykonané 31. decembra. Traja Slováci z Maďarmi okupovaného územia južného Slovenska zostali v Trojanovom prápore ako jeho riadni členovia. Zvyšok Maďarov, čo sa pripojili k partizánom bol odvelený do štábu Nitrianskej partizánskej brigády, kde spolu s ďalšími zajatcami vytvorili pracovný oddiel pod velením npor. Drobného. Na prelome rokov 1944/45 mal Hornonitriansky prápor už 150 príslušníkov.
V januári sa front blížil k Hronu a Nemci stupňovali úsilie vyčistiť tyl od partizánov. 7. januára 1945 v rámci prvej z protipartizánskych akcií došlo k niekoľkohodinovému boju na Vrchhore. Nemci v ňom stratili šestnásť vojakov. Vzápätí sa Trojanovci stiahli ku Skýcovu a ubytovali sa v štátnom žrebčíne Rybník pri Topoľčiankach.
15. januára 1945 podnikli Nemci veľký útok na Hostie. Nemecké jednotky mali asi sedemsto mužov podporovaných tankmi, pancierovými vozmi a mínometmi, partizáni 2. práporu Nitrianskej partizánskej brigády asi deväťdesiat mužov vyzbrojených väčšinou puškami, niekoľkými samopalmi, šiestimi ľahkými a jedným ťažkým guľometom, jedným raketovým mínometom a niekoľkými granátmi. Možným dôvodom útoku na obec Hostie bola „krádež“ špedičného vozu partizánmi, ktorým Nemci chceli odviezť do Nemecka historické vybavenie prezidentského zámočku v Topoľčiankach. Pripravené mínové pole zlyhalo a pod silným tlakom nepriateľa boli partizáni nútení ustúpiť z Hostia až do Jedľových Kostolian. Do boja sa zapojil aj prápor J. Trojana, ktorý kryl ľavé krídlo ustupujúcemu práporu mjr. Sýkoru juhovýchodne od Topoľčianok. Nemcom sa však už nepodarilo v ten zaútočiť na Jedľové Kostoľany. Ani 16. januára 1945, keď Nemci prenikli do obce, sa im už nepodarilo partizánov prekvapiť. Po krátkom boji viacerých jednotiek brigády jej jadro sa spolu s miestnym obyvateľstvom stiahlo do hôr Inovca. Trojanov „Hornonitriansky partizánsky prápor“ sa stiahol k Zlatnu, potom ďalej ku Skýcovu, kde sa opäť stretol s nepriateľom a v noci na 17. januára 1945 opäť na samotu Hlboké. V bojoch počas týchto dvoch dní mal prápor jedného mŕtveho, troch ranených a dvoch nezvestných.
Začlenenie do Nitrianskej brigády zväzku Alexander Nevský.
Trojanova jednotka sa 22. januára pripojila k Nitrianskej partizánskej brigáde, ktorá sa od 15. januára 1945 nachádzala v priestore Krtinová pod Veľkým Inovcom. Brigáda mala trvalé rádiové spojenie s Ukrajinským štábom partizánskeho hnutia v Kyjeve. Strelivo a zbrane jej v noci zhadzovali sovietske lietadlá na Krtinovej lúke. 
Trojanova jednotka bola včlenená do brigády ako jej 3. samostatný prápor a v mesiacoch december 1944 a január 1945 prispela brigáde sumou 200 000 korún z „čierneho“ fondu Baťových závodov.
Nitrianska partizánska brigáda mala zloženie:
Brigáda mala štyri prápory:
Nitrianska partizánska brigáda bola koncom januára 1945 prakticky v obkľúčení na pomerne malom priestore svahov Veľkého Inovca, v blízkosti frontovej línie. Po začlenení Trojanovho Hornonitrianskeho partizánskeho práporu narástol počet jej príslušníkov na asi 650. V týchto podmienkach sa v danej lokalite nedalo skryto manévrovať a štáb brigády videl jedinú možnosťprebiť sa cez nepriateľskú obranu na západnom brehu Hrona z tylu a spojiť sa s postupujúcimi jednotkami Červenej armády. Začiatkom februára 1945 časť vojsk 2. ukrajinského frontu, 53. armáda generála Managarova, postúpila v úzkom výbežku až k obci Tekovská Breznica na východnom brehu Hrona. Brigáda sa ocitla 810 km od línie frontu. Na pravom brehu Hrona od Novej Bane až po Zlaté Moravce stáli frontové jednotky nemeckej armády. V priestore Hronský Beňadik Kozárovce bola rozmiestnená SS divízia Grossdeutschland. Prelomenie nemeckej obrany z tylu muselo byť koordinované s velením Červenej armády, aby násilný prechod brigády cez rieku nebol považovaný za nemecký útok. Úmysel prebojovať sa cez Hron oznámil štáb brigády prostredníctvom rádiovej depeše aj Ukrajinskému štábu partizánskeho hnutia v Kyjeve. 7. februára 1945 dostal pplk. V. Karasjov-Stepanov, veliteľ partizánskeho zväzku „Alexander Nevský“, ktorého štáb sídlil v obci Male na území Maďarska, rozkaz z Kyjeva, aby v súčinnosti s velením 53. armády zorganizoval prechod Nitrianskej partizánskej brigády cez front na rieke Hron.
Prechod Nitrianskej partizánskej brigády cez Hron.
Na štábe zboru Červenej armády v Šahách bolo rozhodnuté vykonať prechod Nitrianskej partizánskej brigády v priestore obce Tekovská Breznica na výbežku frontu obsadenom jednotkami 1. gardovej výsadkovej zvenigorodsko-bukureštskej divízie. Na štábe tejto divízie v Tekovskej Novej Vsi bol v dňoch 7. až 9. februára pripravený podrobný plán prechodu a v noci z 9. na 10. februára boli s plánmi prechodu k Nitrianskej brigáde vyslané dve skupiny, ktoré so šťastím dorazili večer 10. februára k partizánom.
11. februára 1945 sa začali prípravy na prechod brigády cez front. V ten deň sa k jednej z prieskumných hliadok brigády pridala aj skupina povstaleckých dôstojníkov tiež smerujúcich k Červenej armáde: plk. Dezider Kišš-Kalina, mjr. gšt. Anton Rašla, štkpt. J. Tvarožek a veliteľ žandárskej stanice v Novej Bani por. výk. Ján Sládek. K brigáde sa pripojili aj komunistickí funkcionári Július Ďuriš a Viliam Široký, pre ktorých sa podarilo 5. februára zorganizovať útek z bratislavskej väznice.
12. februára partizáni dostali potraviny na štyri dni. Materiál a strelivo sa naložilo na káry a sane, zvyšok bol zakopaný alebo zničený. Termín prechodu frontu bol stanovený rozkazom na noc z 13. na 14. februára 1945. Smer pochodovej osi bol stanovený Nemecká HutaOrovnicaprechod riekyTekovská Breznica. Zloženie pochodového prúdu bolo určené takto:
Predvoj postupujúci pred kolónou sa mal na hranici lesa zmeniť rozdeliť na tri skupiny. Prvá skupina sa mala presunúť naľavo od osi pochodu. Tretia skupina mala zneškodniť nemecké palebné postavenia na zalesnenom úbočí vpravo. Druhá skupina chránená zľava a sprava mala postupovať po hlavnej osi spolu so zadným vojom a spoločne mali ovládnuť cestu a železničnú trať s mostom, preniknúť k rieke a zorganizovať prechod. Bočné oddiely mali ovládnuť cestu, zamínovať železničnú trať a vytvoriť zaistenie proti prípadnému úderu pancierových vlakov a nemeckých tankov. Dvojkilometrovú lúku na tomto úseku bolo potrebné udržať až do prechodu celej brigády cez rieku. 
Odchod brigády oproti plánovanému času 15:00 oneskoril o 2 hodiny. Prúd partizánov sa brodil namáhavým pochodom vyše metrovým snehom. V Nemeckej (dnes Inoveckej) Hute sa zastavilo čelo kolóny krátko po 18. hodine a zorganizovala sa bojová zostava v troch prúdoch. V čele prúdov boli prieskumné jednotky v bielych plášťoch. 
V priestore Orovnice nebola súvislá frontová línia, len izolované nemecké guľometné hniezda. Večer brigáda zostupovala miernym zalesneným svahom pozdĺž Orovnického potoka k Hronu. Plán však nebol presne dodržaný. Stredná skupina sa v hustej hmle predčasne vysunula dopredu, predbehla bočné skupiny a dostala sa tak do nemeckej paľby. Nemci sa bránili aj v priestore postupu bočných skupín. Čata F. Balgu ukoristila dva ľahké guľomety a tri pušky a zneškodnila päť Nemcov. Partizánom pomohol zásah delostreleckých batérií Červenej armády spoza Hrona. Najskôr síce zahájili paľbu do bezprostrednej blízkosti partizánov, ale na signál zelenej rakety ju presunuli do bezpečnej vzdialenosti. 
V smere od Hronského Beňadika zamínoval cestu a zaujal obranu prápor mjr. Ľubomíra Sýkoru. Prápor Jozefa Mičudíka zaujal obranu od Novej Bane. Partizáni vytvorili prielom, rozrušili front a získali zajatcov. Masa príslušníkov brigády postupovala cez cestu a železničný násyp k Hronu. Miestny občan Orovničan Emil Dolnický, ktorý mal ukázať partizánom brod, však na mieste nebol. Brehy Hrona v časti Pliesko na mieste príchodu brigády k Hronu boli strmé, rieka bola asi dva metre od brehu zamrznutá, tok prudký, hlboký, studený s plávajúcimi kryhami. Nemci navyše začali ostreľovať brigádu.
Samotný prechod Hrona začal pred polnocou. Za pomoci člnov bolo síce pretiahnuté cez rieku lano, ale medzi maďarskými partizánmi vypukla panika a lano neudržalo ťarchu toľkých ľudí. Asi 60 až 80 partizánov v ľadových vlnách Hrona sa utopilo. Medzi prvými obeťami boli bulharskí vysokoškoláci vrátane veliteľa čaty Stojana Panova Stojanova, maďarskí zajatci a ďalší. 
Emil Dolnický, ktorého nikto nekontaktoval, prišiel k Hronu, keď už bol prechod v plnom prúde. Predsa len sa mu podarilo usmerniť zvyšok partizánov k brodu o tristo metrov vyššie, kde voda siahala sotva po kolená, čím zachránil mnoho životov partizánov. Prápor J. Trojana mal len minimálne straty, jedného raneného a dvoch nezvestných.
Po prechode Hrona sa partizáni zastavili v Tekovskej Breznici, kde prestávku partizáni využili na osušenie odevu a ošetrenie zbraní. Následne brigáda prešla do Tekovskej Novej Vsi, kde vykonala prehliadku pre generálom Teterovom.
Ďalšie boje brigády v radoch Červenej armády.
16. februára 1945 bola Nitrianska partizánska brigáda ako celok nasadená na front pri Tlmačoch, pretože elitnej nemeckej divízii Grossdeutschland sa pri protiútoku proti Červenej armáde na viacerých miestach podarilo prekročiť Hron, vybudovať dva pontónové mosty a utvoriť predmostie v úseku KozmálovceKozárovce. Brigáda vyčistila pridelený úsek frontu od nepriateľa, pričom jej straty boli osem mŕtvych, traja zajatí a viacero ranených. Čata rtm. V. Paučeka sa prebojovala až na pravý breh Hrona, kde vytvorila pevný oporný bod.
19. februára 1945 bola brigáda odvolaná z boja a sústredená v Tekovskej Novej Vsi, kde jej sovietske velenie poďakovalo za účasť v bojoch a zároveň bola brigáda posledným rozkazom rozpustená. Jednotlivé prápory však boli potom pričlenené ako samostatné jednotky k divíziám 2. ukrajinského frontu. Slovenskí partizáni boli zaradení k 3. gardovému výsadkovému pluku, ale aj k ďalším útvarom 1. gardovej výsadkovej divízie a po celú noc odrážali nemecké protiútoky od Hronského Sv. Beňadika a zabránili mu rozšíriť predmostie na Hrone. Jozef Trojan bol hospitalizovaný po zasiahnutí do nohy a odvezený do nemocnice. 
20. februára 1945 vydal veliteľ 1. gardovej výsadkovej divízie 2. ukrajinského frontu, pplk. D. F. Sobolev rozkaz na vytvorenie 1. internacionálny práporu 3. pluku tejto divízie. Doň boli začlenení bývalí príslušníci Nitrianskej partizánskej brigády vrátane Trojanových partizánov, kde boli reorganizovaní na zosilnenú rotu pod velením Cyril Salátu, ktorému bola prepožičaná hodnosť nadporučíka. V nasledujúcich dňoch bola rota zložená z Trojanových partizánov prezbrojená sovietskymi zbraňami, precvičená a presunutá do Pukanca, kde jej bol pridelený bojový úsek. 1. marca 1945 začal boj útokom na kóty 732 a 754, ktoré držali Nemci. Po šesťhodinovom boji bol zo svojich obranných pozícií vytlačený a ustúpil smerom na Uhliská a Rudné n/Hronom. Rota ďalej prenasledovala nepriateľa a s podporou jednotiek Červenej armády osadu Uhliská o 23. hodine dobyla. Nemecké straty boli 19 mŕtvych, 12 ranených a 15 zajatých. Vlastné straty: traja mŕtvi a osem ranených prevažne od nášľapných mín.
V ďalších dňoch smerovali útoky roty proti opevneným kótam 856 a 726 a na obec Rudno n/Hronom, ktoré s pomocou jednotiek Červenej armády dobyla rota bývalých Trojanových partizánov 5. marca 1945. Ďalší postup roty smeroval na Voznicu. V boji bol zranený veliteľ 2. čaty rtn. Jozef Hrozenský (bol nahradený rtm. Václavom Paučekom) a veliteľ rozviedky J. Rychtárik (velenie prevzal čatár Karol Čecho). Boje bývalých Trojanových partizánov v rámci 1. výsadkovej divízie pomáhali zabezpečiť najviac exponovaný výbežok frontu, vysunutý v porovnaní s ostatným frontom ďaleko na sever a umožňovali ostatným divíziám 49. armádneho zboru a susedného 57. zboru postupne likvidovať nemecký odpor na Krupinskej výšine a v Štiavnických vrchoch. 8. marca 1945 rotu vystriedali rumunské jednotky a bola odoslaná na osemdňový oddych do oslobodených Uhlísk.
25. marca 1945 sa začala Bratislavsko-brnianska operácia, ktorej sa v rámci 3. pluku 1. výsadkovej divízie zúčastnila aj rota Trojanových partizánov (138 ľudí). „Dobrovoľnícka“ partizánska rota za súčinnosti jednotiek Červenej armády dosiahla obce Gýmeš a Žirany a nadviazala bojový kontakt s nepriateľom podhorí Tribeča. Podarilo sa jej obsadiť kóty 451 a 468, prekročila hrebeň Tribeča a útokom od východu dobyla obec Bádice. 
26. marca 1945 prekročil front pri Gýmešských Kostoľanoch npor. Jozef Ozábal, pridal sa k Červenej armáde a dostal za úlohu v dňoch 29.30. marca 1945 doplniť posilami z oblasti Zlatých Moraviec existujúci Samostatný československý batalión 3. pluku 1. výsadkovej divízie. Vo funkcii veliteľa npor. Jozef Ozábal slúžil od 27. marca do 10. apríla 1945.
Rota Trojanových partizánov sa rozdelila. Časť pod velením V. Paučeka bola presunutá do priestoru Baťovian, aby pomáhala pri oslobodzovaní mestečka a zabezpečovala v ňom normálny chod života. Baťovany boli oslobodené 4. apríla 1945. 
Druhá polovica roty sa pripravovala na prekročenie rieky Nitra, ktoré sa uskutočnilo 31. marca 1945 medzi obcami Dolné Lefantovce a Lovašovce. Následne sa rota zúčastnila bojov o Sokolovce, Piešťany, Vrbové a postupovala až do Myjavy.
12. apríla 1945 v oslobodenej Myjave bola rota uvoľnená zo zväzku Červenej armády. Trojanovi partizáni sa vydali sa na cestu do oslobodených Baťovian. Z partizánov boli postavené strážne oddiely. Velenie prevzali štrtm. Peter Lupták a ppor. Juraj Ulrych. V polovici apríla 1945 sa vrátil z nemocnice kpt. Jozef Trojan. Jednotka pôsobila v Baťovanoch a v okolí až do 1. mája 1945, keď bola definitívne slávnostne rozpustená.
Dohra.
V apríli 1945 po oslobodení Baťovian príslušníci brigády zabili štyroch pracovníkov Baťových závodov, ktorí boli podozriví z kolaborantstva s Nemcami. Išlo o Gustávu Časnochu, Zoltána Rettegyho, Jána a Milana Luptáka. Pri zatýkaní Jána a Milana Luptáka bola prítomná aj jeho snúbenica Mária Osvaldová a tú ako nepohodlnú svedkyňu tiež zlikvidovali. 
Jozef Trojan sa po vojne stal riaditeľom bývalých Baťových závodov v Baťovanoch, ktoré boli premenované na "Závody 29. augusta – ZDA". V rokoch 19451946 bol poslancom Dočasného Národného zhromaždenia za KSS. Zotrval tu do parlamentných volieb v roku 1946.
V auguste 1949 sa zúčastnil osláv 5. výročia SNP. V noci 22. decembra 1949 bol zatknutý a obvinený z vlastizrady, marenia dvojročného a päťročného plánu, sabotáže a vydierania. Vo väzbe bol skoro štyri roky, avšak napriek mučeniu nič nepriznal. Nakoniec bol obvinený z návodu na päťnásobnú vraždu, ktorej sa mali dopustiť jemu podriadení milicionári-partizáni v Baťovanoch v apríli 1945. Odsúdený bol 16. októbra 1953 na trest smrti a bol popravený. Podľa iného zdroja bolo proti nemu na súde použité jeho rozhodnutie z roku 1944 o ústupe do hôr.
Pri pokuse o rehabilitáciu však nebol Jozef Trojan rehabilitovaný úplne. Najvyšší súd ČSFR v rozsudku z 28. augusta 1992 konštatoval, že trestná činnosť Trojana pri návode na vraždu "„nebola vykonštruovaná, ale naopak, bola plne preukázaná“".

</doc>
<doc id="733422" url="https://sk.wikipedia.org/wiki?curid=733422" title="Hornonitriansky partizánsky prápor">
Hornonitriansky partizánsky prápor



</doc>
<doc id="733423" url="https://sk.wikipedia.org/wiki?curid=733423" title="Sito (televízna relácia)">
Sito (televízna relácia)

Sito bola televízna relácia, ktorú vysielala TV Markíza v rokoch 1997 – 2006. Išlo o politicko-diskusnú reláciu. Patrila medzi najstaršie tituly televízie. 
Ako moderátori sa vystriedali Daniel Krajcer, Anna Ghannamová, Róbert Beňo a Pavol Pavlík. Relácia sa po roku 2001 vyprofilovala postupne na talkshow Daniela Krajcera. Po odchode moderátora a spolutvorcu Daniela Krajcera do TV JOJ Markíza nenašla vhodného moderátora pre pokračovanie v relácii. Jedinou politickou diskusnou reláciou na Markíze tak zostalo "Na telo".

</doc>
<doc id="733425" url="https://sk.wikipedia.org/wiki?curid=733425" title="Nukleozidfosfátkináza">
Nukleozidfosfátkináza

Nukleozidfosfátkináza (tiež Nukleozidmonofosfátkináza, Špecifická nukleozidnomofosfátkináza, NMPK, ang. "nucleoside monophosphate kinase") je transferáza, kináza, ktorá fosforyluje nukleozidmonofosfát (NMP) na nukleoziddifosfát (NDP), pričom pre každý nukleozidmonofosfát (NMP) existuje substrátovo špecifická nukleozidfosfátkináza. Nukleozidfosfátkináza nerozonáva ribózu od deoxyribózy, preto je schopná fosforylovať jednak ribonukleozidfosfát, ale aj deoxyribonuklzidfosfát. Z toho vyplýva, že existujú štyri rôzne nukleozidfosfátkinázy:
AMP + ATP ↔ ADP + ADP 
GMP + ATP ↔ GDP + ADP 

</doc>
<doc id="733427" url="https://sk.wikipedia.org/wiki?curid=733427" title="Vox cantoris">
Vox cantoris

Vox cantoris je spevácky zbor pôsobiaci od roku 2021 pri Katedrále sv. Martina v Bratislave.
Činnosť.
Hlavnou činnosťou zboru je „pozdvihnutie a dotvorenie posvätnej liturgie“. Účinkuje pri bohoslužbách a špeciálnych príležitostiach v katedrále a priamych televíznych či rozhlasových prenosoch z nej. Počas návštevy pápeža Františka na Slovensku v septembri 2021 zbor účinkoval pri Františkovom stretnutí s biskupmi, kňazmi a zasvätenými osobami.
V roku 2023 zbor nahral v katedrále v spolupráci so Slovak Brass Quintet album „Sanctae Dei Genetricis Mariae et alia opera musicae sacrae“ obsahujúci skladby Ľuboša Gabča. V roku 2025 zbor vydal druhý album, "Dominus pascit me". Obsahuje výber sakrálnej hudby vrátane omše "Missa Dominicalis op. 18" skladateľa Ľuboša Gabča a skladbu "Dominus pascit me" od skladateľa Ivana Hrušovského, ktorá zaznela pri Inaugurácii Petra Pellegriniho v júni 2024.
Dirigentkou zboru je Eva Gabčová, stálym organistom Daniel Gabčo, organista Katedrály sv. Martina.

</doc>
<doc id="733428" url="https://sk.wikipedia.org/wiki?curid=733428" title="Slávici na ulici">
Slávici na ulici

Slávici na ulici bola televízna relácia, ktorú vysielala TV Markíza od roku 1997. Išlo o karaoke súťažnú reláciu. Patrila medzi najstaršie tituly televízie. Na podobnom princípe pokračovala relácia pre deti "Kakaoslávici". Reláciu moderovali Jožo Pročko a Michaela Marienková.
V porote sa vystriedali viacerí slovenskí interpreti.
Relácia sa reprízovala na TV Doma a taktiež bola zahrnutá do vysielania v rámci osláv 25. narodenín televízie v lete 2021. 

</doc>
<doc id="733430" url="https://sk.wikipedia.org/wiki?curid=733430" title="Mamlúcky sultanát">
Mamlúcky sultanát



</doc>
<doc id="733433" url="https://sk.wikipedia.org/wiki?curid=733433" title="Partizánska brigáda kpt. Trojana">
Partizánska brigáda kpt. Trojana



</doc>
<doc id="733434" url="https://sk.wikipedia.org/wiki?curid=733434" title="Hornonitrianska partizánska brigáda A. Grznára">
Hornonitrianska partizánska brigáda A. Grznára



</doc>
<doc id="733435" url="https://sk.wikipedia.org/wiki?curid=733435" title="Hornonitrianska partizánska brigáda kpt. J. Trojana">
Hornonitrianska partizánska brigáda kpt. J. Trojana



</doc>
<doc id="733436" url="https://sk.wikipedia.org/wiki?curid=733436" title="Ponorka na Dunaji">
Ponorka na Dunaji

Ponorka na Dunaji bola zábavná súťažná televízna relácia pre deti, ktorú vysielala STV od roku 2001.
Hlavnou myšlienkou relácie boli súťaže detí v rôznych disciplínach, ktorých účelom bolo prebojovať sa do finále. Moderátorom a zároveň kapitánom ponorky bol Ján Kroner ml., ktorý súťažiacim pomáhal cez vysielačku. Odmenou pre súťažiacich bol záverečný poklad na konci ponorky v podobe odmien a vecných cien.

</doc>
<doc id="733437" url="https://sk.wikipedia.org/wiki?curid=733437" title="Deka hity">
Deka hity

Deka hity bola televízna relácia, ktorú vysielala TV Markíza od začiatku jej vysielania v roku 1996 až do roku 2006. Išlo o hudobnú hitparádu, v ktorej sa vysielali hudobné videoklipy a rozhovory s hudobníkmi. Diváci hlasovali za svojich favoritov. Reláciu moderovali postupne Slávka Halčáková, Jozef „Jopo“ Poláček a Robo Mikla. Vysielala sa každú sobotu popoludní.
Po deviatich rokoch bola relácia v máji 2006 kvôli nízkej sledovanosti zrušená a v júni 2006 nahradená reláciou "Music One". Reláciu pre TV Markíza vyrábala spoločnosť Kuul TV bývalého moderátora Jozefa Poláčka, ktorý bol taktiež producentom nového hudobného formátu televízie.

</doc>
<doc id="733439" url="https://sk.wikipedia.org/wiki?curid=733439" title="Vabank (televízna relácia)">
Vabank (televízna relácia)

Vabank bola televízna relácia z 90-tych rokov, ktorú vysielala TV Markíza. Išlo o telefonickú súťažnú reláciu, ktorú moderoval Vilo Rozboril a jeho asistentka. Súťažilo sa telefonicky.

</doc>
<doc id="733441" url="https://sk.wikipedia.org/wiki?curid=733441" title="Henry Louis Le Châtelier">
Henry Louis Le Châtelier

Henry Louis Le Châtelier (vyslov [Ánry Ľui Ľšatelié]; * 8. október 1850, Paríž, Francúzsko† 17. september 1936, Miribel-les-Échelles, Francúzsko) bol francúzsky chemik, ktorý je známy vďaka postulácii Le Châtelierovho princípu v roku 1884, ktorý predpovedá výsledok zmeny reakčných podmienok na chemickú rovnováhu. Ide o princíp akcie a reakcie (tiež nazývaný princíp pohyblivej rovnováhy), ktorý určuje smer, v ktorom sa posunie rovnováha ako dôsledok vonkajšieho vplyvu.

</doc>
<doc id="733446" url="https://sk.wikipedia.org/wiki?curid=733446" title="Lake O’Hara">
Lake O’Hara

Lake O’Hara je jazero v kanadskej provincii Britská Kolumbia. Je súčasťou Národného parku Yoho.
Opis.
Nachádza sa v Kootenay Land District. Z jazerá pramení Cataract Brook. Nadmorská výška jazera je metrov.
Názov.
Názov pochádza od podplukovníka Royal Artilery. Robert O’Hara jazero pravdepodobne navštívil ako jeden z prvých turistov v roku 1889. Meno bolo prijaté 30. júna 1900.
Turizmus.
Hlavná turistická sezóna je od júla do konca septembra, do konca júna môžu byť prístupové cesty pod snehom. Kemping je otvorený od 20. júna do 5. októbra (v roku 2025). Na mieste je horská chata Elizabeth Parker Hut, spravovaná Alpine Club of Canada, horská chata Lake O’Hara Lodge a informačné stredisko a odpočívadlo Le Relais.
K jazeru sa dá dostať autobusom, miestenky sú priraďované lotériou. K jazeru sa tiež dá dôjsť peši, jedným smerom 11 km. Cesta má prevýšenie je 400 metrov.

</doc>
<doc id="733450" url="https://sk.wikipedia.org/wiki?curid=733450" title="Adrian Kokoš">
Adrian Kokoš

Adrian Kokoš (* 11. marec 1978, Michalovce) je slovenský dirigent. Vedie Detský a dievčenský spevácky zbor Slovenského rozhlasu a pravidelne hosťuje u viacerých slovenských a českých orchestroch
Životopis.
Pochádza z Jenkoviec kde ako 10-čorný hral na bohoslužbách v Reformovanom kresťanskom kostole. V rokoch 1992 až 1996 študoval na gymnáziu a v rokoch 1996 až 2001 cirkevnú hudbu na Cirkevnom gymnáziu v Bratislave. V rokohch 2001 až 2008 študoval na Vysokej škole múzických umení: zborové dirigovanie – Blanka Juhaňáková a orchestrálne dirigovanie – Ondrej Lenárd. V rokoch 2001 až 2011 bol zbormajstrom chrámového zboru Kyrillomethodeon v Bratislave a rokoch 20012003 zbormajstrom Speváckeho zboru Cirkevného konzervatória v Bratislave. Od roku 2003 spolupracuje so skladateľom Víťazoslavom Kubičkom, dirigoval desať skladateľových opier, medzi inými "Kristov dotyk", "Marína Havranová", "Šavol" a "Betlehem". V roku 2004 znovuzaložil Detský spevácky zbor Slovenského rozhlasu a stal sa jeho dirigentom a umeleckým vedúcim. V júni 2007 debutoval na opernom festivale Smetanova Litomyšl uvedením Kubičkovej opery "Kristov dotyk".
Kokoš dirigoval orchestre a telesá ako Cappella Istropolitana, Moravská filharmónia Olomouc, Štátna filharmónia Košice, Janáčkova filharmonie Ostrava, Johann Strauss orchester v nemeckom Coburgu. V sezóne 2009/2010 pôsobil ako hosťujúci dirigent Štátnej opery v Banskej Bystrici. Rovnako v roku 2009 debutoval so Štátnou filharmóniou Košice kde uviedol Kubičkovu operu "Šavol". V rokoch 2010 až 2011 s orchestrom Cappella Istropolitana absolvoval „prvé česko-slovenské symfonické turné speváka a skladateľa Miroslava Žbirku“.Pri Letných olympijských hrách 2012 v Londýne v divadle Sadlers Wels dirigoval Slovenský reprezentatívny koncert spolu s Mirom Žbirkom a Jonom Andersonom zo skupiny YES.
Od roku 2011 je členom Poradného zboru celoštátnej súťaže a prehliadky mládežníckych speváckych zborov Mládež spieva. Od januára 2015 je druhý dirigent a hlavný dramaturg Symfonického orchestra Slovenského rozhlasu. Od roku 2022 bol dirigentom Speváckeho zboru mesta Bratislavy. Zo zboru odišiel po takmer dvoch rokoch.

</doc>
<doc id="733452" url="https://sk.wikipedia.org/wiki?curid=733452" title="Mathys Schoevaerdts">
Mathys Schoevaerdts

Mathys Schoevaerdts alebo Matthijs Schoevaerdts (* 1664/1665/1667, Brusel† po 1702) bol flámsky maliar, kresliar a grafik. Je známy najmä svojimi krajinkami so stromami, morskými scénami a žánrovými výjavmi. Začínal v tradícii Jana Brueghela staršieho a neskôr sa rozvinul smerom k talianskemu štýlu.
Život.
Podrobnosti o Schoevaerdtovom živote sú zriedkavé. Najstaršie záznamy o umelcovi pochádzajú z roku 1682, keď sa začal učiť u krajinára Adriaena Fransa Boudewijnsa. 
Mathys Schoevaerdts bol prijatý za majstra bruselského cechu svätého Lukáša v roku 1690. V rokoch 1692 až 1696 pôsobil ako dekan cechu.
Jeho dielo bolo vysoko cenené už počas jeho života a bolo hojne zbierané počas celého 18. storočia. Istý čas strávil v Holandskej republike.
Jeho posledné datované dielo pochádza z roku 1702. Predpokladá sa, že krátko nato zomrel. Dokument z roku 1712 uvádza, že v tom čase už bol mŕtvy.
Práca.
Schoevaerdts je známy svojimi krajinomaľbami a žánrovými výjavmi. Jeho krajinomaľby sú plné anekdot a jemne namaľovaných výjavov roľníkov, ktorí cestujú, plavia sa alebo sa zúčastňujú na kermeši. V jeho raných dielach sa prejavuje vplyv trhových pohľadov a iných preplnených scén Jana Brueghela staršieho. Rovnako ako Brueghel uprednostňoval používanie jemnej svetlej modrej a zelenej farby. Jan Brueghel starší začal tradíciu krajinomalieb s dekoratívnymi výjavmi na začiatku 17. storočia. Jeho štýl sa výrazne presadil v 18. storočí u ďalších generácií flámskych maliarov vrátane Izaaka van Oostena, Peetera Gijsela, Adriaena Fransa Boudewijnsa, Pietera Bouta, rôznych členov rodiny van Bredaelovcov, Balthasara Bescheya, Carela Bescheya a napokon Théobalda Michaua. Pre všetky ich krajinky je typický bukolický pocit šťastia a drobné postavy v anekdotických, detailných pózach na pozadí príjemnej krajiny alebo budov.
Pre podobnosť námetov a štýlu boli Schoevaerdtsove nepodpísané obrazy mylne považované za obrazy jeho majstra Adriaena Fransa Boudewijnsa a Pietera Bouta.
Jeho kompozície sú typické množstvom postáv. Skupiny postáv sú individualizované a starostlivo pozorované. Do svojich kompozícií niekedy vnášal prvky fantázie tým, že do flámskych dedinských scén začleňoval exoticky vyzerajúcich tureckých obchodníkov. Postupne si vytvoril osobný štýl, v ktorom sú zobrazované udalosti a scény vykreslené s mimoriadnou presnosťou.
Schoevaerdts sa neskôr dostal pod vplyv holandských a flámskych umelcov, ktorí pôsobili v Ríme a boli známi ako Bamboccianti. Vtedy začal maľovať krajiny s talianskymi prístavmi a ruinami. Pomyselné ruiny alebo budovy v týchto krajinách boli často zdobené lístím, ktoré zdôrazňovalo ich schátraný stav. Podobné postavy a architektúru v rôznych kombináciách používal vo svojich krajinách opakovane. V týchto talianskych krajinách sa prejavovala čoraz väčšia hĺbka a jemnosť v narábaní s farbou. Maľoval jasnou, čistou paletou a mnohé z jeho krajiniek obsahujú atmosférický západ slnka alebo hmlisté modré hory v diaľke.
Niekedy spolupracoval so svojím učiteľom Boudewynsom a s ďalšími umelcami, ako napríklad s F. Dupontom (16601712), ktorý mu poskytol postavy na jeho krajinkách. Jeho brat Frans Schoevaerdts bol tiež maliarom pôsobiacim v Bruseli na začiatku 18. storočia. Bratia spolu vytvorili živé a animálne ideálne klasické krajiny.
Schoevaerdtsove krajiny obyčajne nezobrazovali reálnu krajinu. Niektoré z jeho realistickejších krajín zahŕňaju capriccia pohľadov na Taliansko, krajiny, ktorú nikdy nenavštívil. Jeden pohľad na Benátky a jeden na Rím. Schoevaerdts sa musel spoliehať na rytiny na realisticky zobrazené krajiny. Schoevaerdts namaľoval topografickú maľbu zobrazujúcu Maximiliána II. Emanuela pred Coudenbergským palácom v Bruseli.
Schoevaerdts vytvoril aj malý počet rytín zobrazujúcich žánrové výjavy. Príkladom je "Hra s jablkom".

</doc>
<doc id="733454" url="https://sk.wikipedia.org/wiki?curid=733454" title="Slovenské národné povstanie v Topoľčanoch">
Slovenské národné povstanie v Topoľčanoch

Slovenské národné povstanie v Topoľčanoch neprebehlo podľa plánov. Po vyhlásení povstania a vydaní mobilizačnej vyhlášky sa do kasární 30. septembra dostavilo približne 1 500 záložníkov, z ktorých sa však veľká časť po vypočutí Tisovho prejavu rozišla domov. Dôstojnícky zbor váhal a k povstaniu sa pridala len časť. Zo skladov delostreleckého pluku 1 sa podarilo vojakom a partizánom oddielu Pavel evakuovať k Baťovanom 9 poľných diel (vz. 10 cm ľahká húf­nica 14/19), muníciu a traktory k vlečeniu diel. Až do 2. septembra sa na Ponitrí nebojovalo. Topoľčany boli obsadené nemeckou skupinou SS Schill po boji s partizánmi oddielu Pavel 3. septembra 1944 a stali sa základňou útoku na Baťovany a oporným bodom Einsatzkommanda 14.
Priebeh.
29. august.
Príprava na Povstanie nebola v Topoľčanoch dostatočná. Vojenské ústredie menovalo povstaleckým veliteľom kpt. delostrelectva Jána Malára. Ten bol koncom augusta 1944 na zdravotnej dovolenke, zdržiaval sa v Topoľčanoch pri rodine, pravidelne však navštevoval kasárne, ale funkčne patril pod Ministerstvo národnej obrany. Veliteľ posádky kpt. Augustín Oravec nebol zapojený do príprav povstania a preto keď 29. augusta 1944 asi o 16. hodine dostal rozkaz z Veliteľstva pozemného vojska na vyhlásenie bojovej pohotovosti, nevedel, o čo vlastne ide. Podľa rozkazu rozmiestnil päť diel, jedno na smer Nitra, jedno na Ripňany, jedno na Prašice a dve delá na smer Trenčín. Zo zvyšku mužstva vytvoril ochranu palebných postavení. V noci z 29. na 30. augusta 1944 mjr. gšt. Július Nosko telefonicky z Banskej Bystrice kontaktoval kpt. A. Oravca. Dal mu príkaz, aby palebné postavenie na smere Trenčín premiestnil na smer Nitra, takže na tomto úseku boli v noci už tri delá a príslušná obsluha. Nosko tiež nariadil vyhlásiť mobilizáciu, povolať dôstojníkov a rotmajstrov z dovolenky a odovzdať velenie posádky kpt. Jánovi Malárovi.
30. august.
30. augusta ráno sa zišiel v byte Ing. Weinzettela revolučný Národný výbor v zložení Podmanický, Škriputa a Adamík, kpt. Malár a dostavil sa aj kpt. Gustáv Oravec. Práve v čase zasadania vysielala londýnska vláda rozkaz k ozbrojenému vystúpeniu a obaja kapitáni prehlásili, že sa povstania s posádkou osobne zúčastnia a súčasne sľúbili vernosť revolúcii.
Po vydaní mobilizačnej vyhlášky sa do kasární dostavilo približne 1 500 záložníkov. Dôstojníci Oravec a Kreiczer sa odobrali za kpt. Weinholdom do Zemianskych Kostolian, odkiaľ sa vrátili asi o 11:30. Podľa Weinholdových pokynov zvolali zhromaždenie dôstojníkov, na ktorom Oravec objasnil situáciu a informoval ich o stave v Zemianskych Kostoľanoch, kde začalo vyzbrojovanie partizánov a dobrovoľníkov. Väčšina zhromaždených dôstojníkov súhlasila s jeho interpretáciou a bola za povstanie. 30. augusta bola povolaná mestským rozhlasom do zbrane aj asistenčná jednotka, rota 13 Brannej výchovy, v počte asi 60 mužov, ktorá bola následne vyzbrojená a vystrojená. Na rozkaz kpt. Malára sa mu asistenčná jednotka podriadila a vykonávala strážnu službu v meste. Vystupovanie niektorých jej príslušníkov (mnohí boli spriaznení s režimom) v kasárňach aj mimo nich spochybňovalo spoľahlivosť asistenčnej jednotky. Jednotke velil npor. Reinhold Sturm označovaný členmi topoľčianskeho Národného výboru za germanofila, na druhej strane Jablonický uvádza, že sa nedá akceptovať názor, že sa asistenčná jednotka skladala len z miestnych gardistov a nacistov. 
Nástup do povstania začal večer ochabovať. Generál Augustín Malár popoludní z Bratislavy telefonicky hovoril so svojím bratancom Jánom Malárom a vyčítal mu účasť v povstaleckej akcii. Propovstalecká nálada u mobilizovaných záložníkov začala večer 30. augusta rapídne klesať po rozhlasových prejavoch prezidenta Jozefa Tisu a generála Malára. Vojaci dezertovali a brali so sebou časti výstroja. Časť mužstva dokonca rabovala. Pre absenciu pevného a rozhodného velenia dôstojníci situáciu nezvládli.
31. august.
V noci z 30. na 31. augusta dorazili do Topoľčian jednotky trnavskej povstaleckej posádky. Trnavskí dôstojníci vyčítali topoľčianskym, že stoja za Bratislavou. Stotník Andrej Benka-Rybár presviedčal veliteľský zbor, aby sa priadli k povstaniu. Asi 200 mužov topoľčianskej posádky sa pridala k trnavskej posádke, aj to bez náležitej výzbroje a výstroja. Predpoludním 31. augusta prišiel do topoľčianskych kasární podplukovník Dezider Kišš-Kalina a zvolal dôstojnícke zhromaždenie. Kišš-Kalina na ňom povzbudzoval dôstojníkov, aby zotrvali na povstaleckej strane. Opačne zapôsobil fakt, že mjr. Ján Šmigovský a nitrianska posádka ostali verné bratislavskej vláde. Kpt. Malár mal telefonický hovor s posádkou v Nitre, odkiaľ došla správa, že idú Nemci smerom na Topoľčany. Kpt. Malár nechal zastaviť všetky prípravy na odchod do povstania riadené kpt. Oravcom a následne vyslal Alexandra Schmidta a stot. zdrav. MUDr. Kreiezera na MNO pre dispozície, či má alebo nemá ísť s posádkou do povstania. Alexander Schmidt zašiel domov, kde sa postaral o svojich. Do Topoľčian sa vrátili okolo desiatej večer. Tam už boli partizáni zo štábu z Baťovian, ktorých informoval o nastupujúcich nemeckých jednotkách. Na porade sa rozhodlo pre ústup do Veľkých Uheriec. Kpt. Oravec medzitým dezertoval, opustil posádku a odcestoval k rodine. Zvyšok topoľčianskej posádky na čele s kapitánom Malárom sa dohodol s partizánmi, že v priestore Baťovian vytvoria spoločnú obrannú líniu. Ing. Weinzettel vyhľadal v Šimonovanoch Jozefa Trojana a ten nariadil zaistenie Topoľčian partizánmi, aby mohla prebehnúť evakuácia vojenského materiálu. Trojanove hlásenie z toho dňa podľa Jablonického zveličuje úlohu partizánov: 
Asistenčná jednotka (13. rota Brannej výchovy), robila strážnu službu v meste podľa rozkazov kpt. Malára až do poludnia 2. septembra. Potom sa jej príslušníci rozutekali a jednotka prestala existovať.
Septembrové dni.
Na Ponitrí nastúpili do povstaleckého vojska a k partizánom tisícky mužov. Miestami panovalo revolučné nadšenie. Niektoré ťažkosti sa však nepodarilo prekonať. Povstalci nedostatok ťažkých a protitankových zbraní. Jednotky sa síce formovali, ale boli bez výcviku a neskúsené v boji. Vojenský štáb kpt. Weinholda v Zemianskych Kostoľanoch mal nedostatok dôstojníkov. Veliteľstvo povstaleckej armády 1. septembra odvelilo Michala Tkáča a ďalších, čo len zmiernilo stav. Pritom Topoľčany predstavovali slabý článok na hraniciach povstaleckého územia. Navyše sa vojenskopartizánska obrana budovala severne od Topoľčian. Do 3. septembra, sa na Ponitrí nebojovalo. 
Veliteľstvo 1. čs. armády na Slovensku hrozbu nemeckého útoku v smere NitraTopoľčany Prievidza hrubo podcenilo. Peší prápor „Oškvarek“, ktorý sa mal presunúť z Príboviec do Zemianskych Kostolian, bol 2. septembra 1944 odvelený na front pri Vrútkach so zdôvodnením, že obrana údolia Nitry je „dobre zaistená“. Veliteľ 1. čs. armády na Slovensku plk. Ján Golian v ten istý deň dokonca nariadil posádkovému veliteľstvu v Zemianskych Kostoľanoch, aby spoločne s partizánmi Nitru dobylo, hoci rozkaz bol nereálny. V priestore Topoľčian zostali len príslušníci partizánskej brigády Pavel, pričom dve z jeho siedmich rôt boli vysunuté k obci Čakajovce, osem kilometrov severne od Nitry. Železničný uzol Zbehy partizáni z neznámych dôvodov neobsadili, ba ani sa ho nepokúsili zničiť. Keď do Čakajoviec ráno 2. septembra 1944 prenikli vojaci SS-Ostuf. Maiera, obe roty po krátkej prestrelke ustúpili k Mýtnej Novej Vsi.
Ráno 3. septembra 1944 sa hlavné sily skupiny „Schill“ a Einsatzkommando-14113 začali presúvať z Nitry do Čakajoviec. Okolo ôsmej hodiny narazili Nemci na severnom okraji Mýtnej Novej Vsi na obranné postavenie s asi 150 príslušníkmi partizánskej brigády Pavel. Bola to však len prvá improvizovaná obrana, ktorú tvorili dve „roty“ povstaleckých bojovníkov z Baťovian pod velením mjr. Chrastinu-Hanesa a por. A. Brnčala. Po približne 45 minút trvajúcej prestrelke boli partizáni zahnaní na útek. Sedem z nich padlo v boji, päť ďalších esesáci zajali a na mieste popravili. 
Od Mýtnej Novej Vsi ustúpili povstalci na čiaru UrminceTopoľčanyKrnča, kde boli lepšie podmienky na vytvorenie stabilnejšej obrany. Jej ťarcha spočívala na miestnych povstalcoch a silách vyslaných na požiadanie mjr. Hanesa ako posily v počte 300 mužov z Baťovian. Silné boje sa rozpútali v priestore Urminiec. Na nemeckej strane boli podľa zápisu v urminskej obecnej kronike zničené dva motocykle a jedno „pancierové auto“. Nemci nakoniec obsadili Topoľčany za chodu po polhodinovom boji. Počas obsadzovania mesta zastihli esesáci na železničnej stanici nákladný vlak zložený z rušňa a dvoch vozňov naložených muníciou, ktorý im v poslednej chvíli unikol.
Dohra.
Nakoľko sa nepodarilo povstalcom z Topoľčian vyviezť materiál Delostreleckého pluku 1, mohli Nemci reorganizovať prápor „Mössinger“ na rovnomennú delostreleckú skupinu. Skladala sa zo štábu, motorizovanej batérie „Perl“ so šiestimi ťažkými poľnými húfnicami 150 mm sFH 18, výpomocne motorizovanej batérie „Lindtner“ so štyrmi ľahkými poľnými húfnicami 105 mm leFH 18 a zaisťovacej streleckej roty v sile 90 mužov.
Topoľčany sa stali prvým sídlom veliteľstva Einsatzkommanda 14, ktoré začalo okamžite zatýkať účastníkov odboja a Židov, pričom zoznam zahŕňajúci až 1 300 mien bol zostavený za pomoci domácich kolaborantov. SS-Hstuf. Heuserovi sa už dve hodiny po obsadení mesta podarilo zhromaždiť 36 členov Hlinkovej Gardy, z ktorých vytvoril pomocnú policajnú silu.

</doc>
<doc id="733456" url="https://sk.wikipedia.org/wiki?curid=733456" title="Bratislavský komorný zbor">
Bratislavský komorný zbor



</doc>
<doc id="733457" url="https://sk.wikipedia.org/wiki?curid=733457" title="Puttu">
Puttu

Puttu (tamilsky: புட்டு (vyslovuje sa [puttu]), tiež nazývané pittu v sinhálčine: පිට්ටු) je srílanské jedlo pochádzajúce zo štátov Srí Lanka a južná India, Kérala, Tamilnádu a časti Karnátaky. Puttu znamená v tamilčine a malajalamčine „porciovaný“. Sú to valce z mletej ryže, ktoré sú obalené kokosovými hoblinami a niekedy plnené sladkou alebo slanou náplňou. Puttu sa zvyčajne podávajú ako raňajkové jedlo teplé so sladkou prílohou, ako je palmový cukor alebo banán, alebo slané s chana masala, chutney, rasam alebo mäsovým kari.
Zloženie.
Puttu sa skladá najmä z hrubo mletej ryže, strúhaného kokosu, trochy soli a vody. Často sa dochucuje rascou a iným korením. Srílanský variant sa zvyčajne pripravuje z pšeničnej múky alebo múky z červenej ryže bez rasce, zatiaľ čo bhatkalské recepty sa pripravujú s obyčajným kokosom alebo variantom masala, ktorý sa pripravuje z postrúhaného kokosu ochuteného baraninou alebo krevetami.
V bangladéšskom recepte je vonkajšia strana vyrobená zo zmesi ryžovej múky a mletých fazúľ mungo, zatiaľ čo náplň je zmesou kokosových vločiek a karamelizovaného cukru, ktorý pripomína mliečny džem.
Príprava.
Puttu sa pripravuje pomalým pridávaním vody do mletej ryže, kým sa nedosiahne požadovaná konzistencia. Použitie horúcej vody zvýši sladkosť "puttu". Potom sa okorení, vytvaruje a dusí s vrstvami strúhaného kokosu.
"Puttu" sa zvyčajne varí v hliníkovej nádobe s dvoma časťami ("puttu kutti"). Spodná časť obsahuje vodu a horná časť obsahuje "puttu", do ktorej sa vkladá ryžová zmes s vrstvami strúhaného kokosu. Perforované viečka oddeľujú jednotlivé časti, aby medzi nimi mohla prechádzať para.
Používa sa niekoľko alternatívnych nádob na varenie, napríklad tradičné nádoby, v ktorých je perforovaná kokosová škrupina pripevnená k časti bambusu, alebo "puttu chiratta" z kokosovej škrupiny alebo kovu s tvarom podobným kokosovej škrupine.
Medzi ďalšie typy nádob na varenie patria hrnce podobné hrncom na "idli" s malými otvormi na dne, tlakové hrnce a najmä na malajskom súostroví duté bambusové stonky.
Služba.
"Puttu" sa často podáva s omáčkami, ako je rybie karí, kuracie karí, hovädzie karí alebo kadala (cícerové karí) a papadums. Ako príloha sa bežne podáva aj plantain, jackfruit, mango a banán. V južnej Kerale jedia puttu so sladkou čiernou kávou.
V Tamilnáde sa podáva so strúhaným kokosom a "jaggery" z palmového alebo trstinového cukru alebo so sladeným kokosovým mliekom.
Na Srí Lanke sa k "pittu" zvyčajne podáva kari z vnútorností, rýb alebo mäsa, kokosového mlieka a sambalu.
V Kerale sa "puttu" podáva s banánom alebo plantainom, kadala kari, "payar" (zelená šošovica), "thoran" s papadums, rybím alebo mäsovým kari.
V niektorých regiónoch sa namiesto ryže môže používať pšeničná a kukuričná múka. Existujú aj reštaurácie, ktoré sa špecializujú na "puttu" a podávajú ho s rôznymi prílohami.
Variácie.
V niektorých variantoch "puttu" sa používajú iné obilniny, napríklad pšeničná múka, múka z ragi (eleusine), tapioka a kukuričná múka. Vrstvenú kokosovú náplň možno nahradiť inými potravinami, napríklad vajíčkom na kari alebo banánom. Puttu pripravené v guličke sa nazýva "manipputtu". "Puttu" sa môže pripraviť aj z bambusovej ryže.
Moslimovia v Kerale jedia verziu "puttu" nazývanú "irachiputti", v ktorej je ryža pokrytá pikantným mletým mäsom.
"Puttu" je veľmi rozšírený aj na Mauríciu. Zvyčajne ho predávajú podomoví obchodníci a podáva sa ako občerstvenie. Často sa nesprávne píše ako "poutou" a v maurícijskej kreolčine by sa malo písať "putu". Prísady sú rovnaké: ryžová múka, cukor a sušený kokos, ale varí sa v kovových valcoch.
Podobné jedlá.
V juhovýchodnej Ázii existuje mnoho podobných dezertov, ktoré sa v indonézštine nazývajú "kue putu", v malajčine putu "bambu", v Singapure "putu piring" a v tagalčine "puto bumbong". Líšia sa prípravou a prísadami, ale tiež sa pripravujú v pare v bambusových rúrkach a podávajú sa s cukrom a strúhaným kokosom.
V Indonézii má "kue putu" zelenú farbu vďaka použitiu pandánových aróm. Zvyčajne ho predávajú podomoví predajcovia spolu s "klepon", čo sú vlastne "kue putu" v tvare gule.
Na Filipínach má "puto bumbong" tmavofialovú farbu vďaka použitiu jedinečnej odrody ryže nazývanej "pirurutong". Je to tradičný vianočný dezert. Na Filipínach sa puto používa aj ako všeobecný výraz pre tradičné ryžové koláčiky varené v pare.
Pokus o svetový rekord.
V roku 2006 študenti Orientálnej školy hotelového manažmentu vo Wayanade na severe Keraly vyrobili 3 metre dlhé "puttu". Toto obrovské "puttu" upiekli v špeciálne navrhnutej hliníkovej forme dlhej 3,5 m, pričom použili 20 kokosových orechov a 26 kg ryžového prášku. Upečenie "puttu" trvalo približne hodinu a pol.

</doc>
<doc id="733458" url="https://sk.wikipedia.org/wiki?curid=733458" title="Spevácky zbor mesta Bratislavy">
Spevácky zbor mesta Bratislavy

Spevácky zbor mesta Bratislavy (SZMB) je spevácky zbor založený v roku 1971 pri Mestskom kultúrnom stredisku v Bratislave. Od roku 2024 funguje pod občianskym združením Spevácke zbory.
Činnosť.
Zbor vznikol pod názvom Bratislavský komorný zbor. Od roku 1979 nesie súčasný názov. Od vzniku do roku 1976 zbor viedol Anton Kállay, neskôr Valentin Iljin a v období 1977 až 2021 Ladislav Holásek. Od roku 2022 bol dirigentom Adrian Kokoš. Po takmer dvoch rokoch „odišiel pre nezhody a nie priaznivú umeleckú i ľudskú atmosféru v telese“. V roku 2024 magistrát Bratislavy zrušil spoluprácu so zborom. Problémom malo byť dobrovoľnícke fungovanie zboru pod Bratislavským kultúrnym a informačným strediskom. Zbor funguje pod občianskym združením Spevácke zbory, jeho dirigentom je Lukáša Kunst. Pod občianskym združením fungujú tiež zbory Les Sirènes (ženský), Sirénčatá (detský) a Les Marins (mužský).
Zbor sa umiestnil na viacerých festivaloch. Vystupoval na stovke koncertov. Vydal 12 CD a 6 LP.

</doc>
<doc id="733459" url="https://sk.wikipedia.org/wiki?curid=733459" title="Matthijs Schoevaerdts">
Matthijs Schoevaerdts



</doc>
<doc id="733461" url="https://sk.wikipedia.org/wiki?curid=733461" title="Lina Romay">
Lina Romay

Lina Romay, vlastným menom Rosa María Almirall Martínezová (neprechýlene Rosa María Almirall Martínez; * 25. jún 1954, Barcelona, Španielsko – † 15. február 2012, Malaga), bola španielska herečka, modelka, režisérka a strihačka. Bola známa svojou dlhoročnou spoluprácou s režisérom Jesusom Francom.
Životopis.
Lina Romay sa narodila v Barcelone v roku 1954. Študovala umenie a neskôr si vystriedala rôzne príležitostné práce a potom sa vydala za fotografa Ramona Ardida. Od roku 1972 sa Ardid stal Francovým fotografom pri natáčaní, zatiaľ čo Franco navrhol Line Romay, aby sa stala herečkou. Stala sa múzou filmára Franca, ktorý ju použil vo väčšine svojich filmov tej doby, či už to boli snímky "Žena vampír" (1973), "Al otro lado del espejo" (1973), "Les nuits brulantes de Linda" (1973) alebo "Maciste contre la reine des Amazones" (1974). Od roku 1974 sa stala hviezdou španielskych filmov, najmä v dielach ako "Célestine… bonne à tout faire" (1974), "Les possédées du diable" (1974), "Les gloutonnes" (1975), "Exorcisme" (1975) a "Des diamants pour l’enfer" (1975). Za svoj život Romay stvárnila desiatky rôznorodých rolí, z ktorých väčšina bola v réžii Franca. V roku 1978 sa rozviedla a začala bohatý život ako pár s Jesúsom Francom. Medzi rokmi 1982 až 1987 bola uvedená ako spolurežisérka trinástich filmov. Na niektorých snímkach sa aktívne podieľala aj ako strihačka. Lina Romay zomrela v roku 2012 vo veku 57 rokov na rakovinu.

</doc>
<doc id="733463" url="https://sk.wikipedia.org/wiki?curid=733463" title="Izabela Jagelovská">
Izabela Jagelovská

Izabela Jagelovská (* 18. január 1519, Krakov – † 15. september 1559, Alba Iulia) bola rodom poľská princezná, manželka uhorského protikráľa Jána Zápoľského.
Biografia.
Pôvod a mladosť.
Izabela sa narodila ako najstaršia zo šiestich detí poľského kráľa Žigmunda I. Starého a jeho druhej manželky Bony Sforza, vojvodkyne z Milána a Bari. Detstvo strávila s rodičmi a bratom v meste Krakov ale aj na území Litvy. Jej matka, pôvodom z Apeninského polostrova, ju naučila taliansky jazyk, pričom ju vychovala v duchu renesancie. Ako matkino obľúbené dieťa dostala všestranné vzdelanie spoločne s bratom Žigmundom Augustom. Okrem rodnej poľštiny ovládala latinský, taliansky a nemecký jazyk.
Manželské vzťahy.
Manželstvo Izabely bolo – na rozdiel od jej mladších sestier – pro poľskú kráľovnú záležitosťou najvyššieho významu. Prvé návrhy Izabelinho sobáša boli v spojitosti s plánovaným zväzom poľsko-francúzskym, ktorý mal byť uzavretý proti Habsburgovcom. Francúzske posolstvo sondovalo v roku 1523 možnosť budúceho sobáša Izabely a princa Henricha, mladšieho brata francúzskeho kráľa Františka I. Obe deti mali v tých časoch sotva štyri roky a manželstvo by malo iba politický charakter: Henrich dostal od otca titul milánského vojvodu a František vyhlásil nároky na toto panstvo. Izabela zase bola po matke najstaršou vnučkou právoplatného milánského vojvodu (Bona Sforza bola dcérou Giana Galeazza Sforzy, ktorého neoprávnene vlády zbavil jeho strýko Ludovico Sforza) a ako taká by posilnila francúzske práva a nároky k tomuto titulu. Na jar roku 1524 však podpísaná manželská zmluva medzi dynastiou Jagelovcov a Valois nenašla naplnenie v dôsledku zmeny politických pomerov po veľké porážke vojsk Francúzskeho kráľovstva v bitke pri Pavii. Podobne nedošlo k uskutočneniu dohovorov, ktoré plánovala stará matka a menovkyňa princeznej a to Izabela Aragónska, ktorá chcela vydať vnučku za jedného z bratrancov svojho zosnulého manžela a to Maria Sforzu. Ten bol roku 1521 dosadený Habsburgovcami na trón milánského vojvodstva, neistá situácia slabého vojvodu však Žigmunda I. Starého od tohto sobáša odradzovala. Sama Bona Sforza zase pro dcéru medzi talianskymi kniežatami navrhovala Federica II. Gonzagu, od roku 1530 mantovského vojvodu, ten však – zrejme pod vplyvom habsburskej diplomacie – rozhodol pre iný výber. Bona mohla – navyše naklonená Habsburgovcom – vidieť dobre sobáš dcéry s niektorým z habsburských arcivojvodov, čo by bolo pro Izabelu i celou jej rodinu veľmi prestížne spojení, Habsburgovci však nemali záujem o spojenie tohto typu a namiesto toho začali dohody o príprave sobáša Jagelovskej so Savojskými. Dôvodom neskoršieho záujmu Habsburgovcov, cisára Karola V. a jeho brata Ferdinanda o Izabelinu ruku bolo to, že medzi uchádzačmi o sobáš s poľskou princeznou sa objavil Ján Zápoľský, uhorský kráľ, ktorý s nimi viedol ozbrojený boj o uhorský trón.
Manželstvo s Jánom Zápoľským (1539 až 1540).
Ján Zápoľský (* 2. február 1487 – † 22. júl 1540) bol najstarší zo štyroch potomkov uhorského magnáta a palatína Štefana Zápoľského a jeho druhej manželky, tešínskej princeznej Hedvigy. Tá bola dcérou tešínského kniežaťa Přemysla II. O Izabelinu ruku začal usilovať už na počiatku 30. rokov s tým cieľom, aby tento sobáš spečatil poľsko-uhorské spojenectvo, v ktorom Zápoľský dúfal, vojnu proti Habsburgovcom. Už skôr, za panovania Vladislava II. Jagelovského, vydal za Žigmunda Starého svoju mladšiu sestru Barboru, a napokon hodlal znovu prostredníctvom sobáša vzťahy medzi oboma krajinami. Kráľ Žigmund nebol naklonený tomuto manželstvu z dvoch dôvodov. Jednak odmietol vydať dcéru do krajiny ohrozenej vojnou, (Ján Zápoľský dlhodobo viedol vojny – v podstate už od svojej voľby uhorským kráľom po smrti Ľudovíta Jagelovského v bitke pri Moháči – s Habsburgovcami o vládu v Uhorsku), a zároveň sa dištancoval otvorene postaviť sa politike Habsburgovcov. Úporné snahy kráľa Jána boli zakončené úspechom niekoľkých rokoch. Žigmund vyslovil so sobášom súhlas pod podmienkou, ktorá jasne deklarovala, že medzi Jánom a Ferdinandom I. Habsburským dôjde k uzavretiu mieru. K tomu skutočne v roku 1538 došlo uzavretím mierovej zmluvy vo Veľkom Varadíne. Podľa ich dohôd bolo územie Uhorska rozdelené medzi Jána a Ferdinanda, ktorý dostal západnú časť krajiny Ján Zápoľský si zachoval doživotní titul uhorského kráľa, ale jeho nástupcom mal byť Ferdinand a jeho dediči. Tým aktom teda Jánovi potomkovia nemali mať práva pre zisk uhorskej kráľovskej koruny, namiesto toho mali dostať peňažné odstúpenie, kniežací titul a majetky na Spiši.
Po prekonaní týchto prekážok sa dňa 23. februára roku 1539 vydala samotná Izabela za Jana Zápoľského. Jej manžel bol o 32 rokov starší než ona (v čase sobáša mala dvadsať rokov, zatiaľ čo jej ženích mal vek až päťdesiatdva rokov.), predsa však niekoľko mesiacov po svadbe otehotnela a napokon dňa 7. júna roku 1540 porodila v Budíne syna, ktorý dostal meno na počesť otca a deda:
Kráľ v tých časoch už pobýval v Sedmohradsku a bol v ťažkom zdravotnom stave. V máji ho postihla mozgová mŕtvica, čím ohrnul na ľavú polovicu tela. Izabela vzhľadom na svoje tehotenstvo nebola o vážnom stave manželova informovaná. Správa o narodení syna bola samozrejme v rýchlosti doručená; kráľ nariadil uskutočnenie osláv, ktorých sa osobne zúčastnil. To mu privodilo zhoršenie jeho stavu ale aj smrť.
Kráľovná vdova.
Manželova smrť bola pre Izabelu silnou ranou. Manželstvo trvalo sotva rok a pol a mladá kráľovná ešte nedokázala získať na pôde Uhorska žiadny panovnícky post. Jej syn mal iba dva týždne a podľa ustanovení varadínskeho mieru ani on, ani Izabela nemali žiadne právo pre zisk uhorskej kráľovskej koruny. Dodržanie podmienok zmluvy sa však ukázalo obťažným i pre druhú stranu. Ferdinand I. Habsburský nemal ani prostriedky, ani územia, ktorými by dostal svojím povinnostiam zo zmluvy voči Izabele a jej synovi. Kráľovná-vdova navyše nemohla jednoducho opustiť územie Uhorska, keď bola postavená pred fakt, že protihabsbursky naladená uhorská šľachta na národnom zhromaždení vybrala ako ďalšieho kráľa Jána II. Žigmunda. Vtedy Izabela začala so svojimi prívržencami viesť vojnu o dedičstvo svojho manžela, ktoré chcela predať svojmu vlastnému synovi. Musela však počítať s mocnými protivníkmi: arcivojvodom Ferdinandom, tureckým sultánom Sulejmanom a v Uhorsku s vplyvným mníchom, biskupom Veľkého Varadína Jurajom Utešenovičom, hlavným radcom zomrelého kráľa.
V tieni Utešenoviča (1540 až 1551).
V rokoch 1540 až 1551 bola Izabela formálnou regentkou Uhorska v mene Jána Žigmunda, zvoleného, ale nekorunovaného kráľa Uhorska. Izabelina vláda bola v tých časoch silne obmedzená, jednak územne ale aj fakticky. Po prvé, keď západnú časť krajiny kontroloval Ferdinand I. Habsburský – podľa dohôd Viedenskej zmluvy z roku 1515 ale aj podľa varadínskeho mieru z roku 1538 ako právoplatný uhorský kráľ. Po druhé, nároky na zvrchovanosť nad dedičstvom Zápoľských i celým Uhorskom vzniesol Sulejman I. Nádherný, ktorý považoval zomrelého kráľa Jána Zápoľského za svojho lenníka. Po tretie, Izabelinu vládu obmedzoval i spoluregent kráľovstva a najtalentovanejší Janov minister, Juraj Utešenovič. Izabela mala v okamihu svojho ovdovenia takmer 21 rokov a veľmi malé politické skúsenosti. Utešenovič svojím silným politickým zázemím odsunul Izabelu na druhé miesto, kdeže ju nútil uznať jeho vládu. Izabela sa však nikdy nepoddala jeho diktátu.
Rozdelenie a pád Uhorska.
Prvým problémom, ktorý vyvstal pred Izabelou a Utešenovičom, bola úprava vzťahu s Ferdinandom. Ferdinandovo posolstvo vyslané do Budína Izabela uistila svojou dobrou vôľou a ochotne ovplyvniť ustanovenie zmluvy z roku 1538. V tomto čase však poslala poslov k svojmu vlastnému otcovi, od ktorého žiadala o radu a podporu. Lenže Žigmund I. Starý, ktorý sa v politike radil pre panovníkov neobvyklým etickým kódexom, jej dal najavo, že nemôže podporiť bezprávie, akým bolo prehlásenie Jána Žigmunda kráľom navzdor zmluve s Habsburgovcami. Na druhej strane Izabelin otec neurobil nič proti Ferdinandovi, ktorý vôbec nemal v úmysle splniť svoje záväzky voči mladej vdove a jej synovi. Politika poľského dvora voči Uhorsku sa stala predmetom kritiky na sneme roku 1542. Povrávalo sa, že neobvykle opatrný a pasívni postoj Žigmundov vo veci Zápoľských bol čiastočne dôsledkom jeho vysokého veku (v tých časoch mal už 73 rokov). Kráľ síce vyslal na dvor Sulejmana Nádherného do Istanbulu poľské posolstvo, ktoré malo dohodnúť sultánovu priazeň pre malého Jána Žigmunda, ale na druhej strane krátko nato vyzval dcéru pre opustenie územia Uhorska. Izabela sa však rozhodla Uhorsko neopustiť, nesúhlasil s tím ani Utešenović. Vzdor nabádaním poľského kráľa pre mier krátko nato na Uhorsko uderila habsburská armáda. V októbri roku 1540 habsburské sily stáli pred Budínom, situácie Zápoľských sa stala neudržateľnou a Izabela sa rozhodla vzdať sa Ferdinandovi. Iniciatívu však prevzal Utešenović, ktorý kráľovnú zavrel v domácom väzení, neumožnil jej kontakt s Habsburgom a pozval na pomoc osmanské vojska. Turecké vojská ľsťou premohli rakúske bojové oddiely, pre Uhorsko to však nebola výhra: turecká armáda obsadila hlavné mesto i s centrálnou časťou krajiny. Kráľovnin malý syn bol odvezený do tureckého vojenského tábora a tam predaný samotnému sultánovi. Izabela sa musela so synom vydať do Sedmohradska, ktorý spolu s potiskou časťou Uhorska a východným Slovenskom (vtedy Horné Uhorsko) malo byť od tých čias lénnym územím Osmanskej ríše.
Pobyt v Sedmohradsku.
Rozdelenie územia Uhorska po roku 1541 sa ukázalo byť trvalým a hranice vtedy ustanovené sa s malými zmenami udržali ďalších 150 rokov. Časť Uhorska, v ktorom Izabela formálne vládla, sa v budúcnosti stalo Sedmohradským kniežatstvom. Za Izabelinho života však bola ona a jej syn titulovaní ako uhorskí panovníci. Vojenské víťazstvo armád osmanských Turkov pri Budíne znamenalo to, že sa z Turkov stala najvýznamnejšia sila v Uhorsku. Politika kráľovnej a Utešenoviča samozrejme i naďalej musela lavírovať medzi Habsburgovcami a sultánom. V prvých rokoch pobytu v Sedmohradsku sa Izabela usilovala o dohodu s Ferdinandom I. a vyjadrovala vôľu opustiť v jej očiach nehostinnú a úbohú krajinu. Napokon však ku konkrétnej dohode nedošlo, okrem iného preto, že ako Utešenovič, tak i jej matka Bona Sforza ju od tohto rozhodnutia odradzovali. Rovnako osobný list Roxolany, manželky Sulejmana I., bol neobvyklým, ale vážnym argumentom pro rozhodnutie zostať na území novej krajiny.
Vnútorná vojna (1549 až 1551).
Časom však rastúci despotizmus varadínskeho biskupa vyústil do otvorenej vojny medzi Izabelou Jagelovskou a jej politickým protektorom. V tomto spore sa Izabela snažila dosiahnuť sultánovej pomoci, zvlášť keď Utešenovič stále otvorenejšie podporoval nároky Ferdinanda I. Habsburského. Zvrat v biskupovej politike bol dôsledkom rastúceho geopolitického tlaku Osmanskej ríše voči Uhorsku. Utiešenovič hodlal predať Sedmohradsko Ferdinandovi, zbaviť sa kráľovnej a vládnuť krajine samostatne v mene vzdialeného Habsburga (dohody z Nyírbátoru, rok 1549). Izabela mu nezostala nič dlžná: vyslala do Istanbulu ďalšie posolstva, ktorých úlohou bolo zdiskreditovať mnícha v Sulejmanových očiach. Nakoniec sa sultán v reakcii na správu o zmluve s Ferdinandom I. rozhodol urobiť tak, že prikázal prihraničným jednotkám intervenovať v Sedmohradsku v prospech kráľovnej. Než k tomu došlo, vypukla v septembri roku 1550 medzi Izabelou a biskupom Jurajom otvorená vojna. Utešenovič mal v tomto boji naviac. Jeho vojská obkľúčili kráľovnú v Gyulafehérvári a dňa 13. októbra roku 1550 ju prinútili ju pre mier. Následne porazili v decembri roku 1550 moldavské a turecké vojenské posily. Na kráľovnú sa však ruku vytiahnuť už neodvážil. Keď sa potom vydal na rokovanie s Ferdinandom I. Habsburským, Izabela zvolala snem, kde prehlásila biskupa za zradcu a snažila sa uskutočniť synovu korunováciu. Súhlas s korunováciou od Sulejmana získala už predtým. Utešenovič sa však vrátil s vojskom včas, aby kráľovnine plány skrížil. Snem sa rozišiel a Izabela bola prinútená s Ferdinandom podpísať Weissenburskú zmluvu a vydať Svätoštefanskú korunu.
Vyhnanie (1551 až 1556).
Podľa ustanovení dohody uzavretej s Ferdinandom I. Habsburským sa Izabela zriekla panovníckych práv pre zisk uhorskej kráľovskej koruny v mene seba i svojho syna. Ján Žigmund ako kompenzáciu dostať kniežatstvo Opolské vrátane hodnosti ríšskeho kniežaťa s ročným dôchodkom 25 000 florénov; v prípade, že by dôchodky z kniežactva boli nižšie, mal Ferdinand I. Habsburský poukázať vyrovnávajúce dôchodky do dané kvóty. Izabela výmenou za majetky zanechané v Uhorsku mala dostať kniežatstvo Ziębickie a Ząbkowice s titulom a 100 tisíc florénov dôchodku. Do doby predaja majetkov na Vianoce roku 1551 mala bývalá kráľovná žiť v Košiciach a dostať tam patričné dôchodky.
Ďalšie roky však Izabela v Sliezsku a v Poľsku netrávila. Príčinou tohto stavu bolo nedodržanie dohodnutých podmienok zo strany Ferdinanda. Opolské kniežatstvo sa ukázalo byť zruinovaným po predošlom panovaní Hohenzollernovcov, ktorým už predtým Ferdinand na dvadsať rokov predal oproti pôžičke. Navyše tam nebola žiadna rezidencia, ktorá by mohla prijať Izabelu a jej panovnícky dvor. Podobne tak bolo aj v Ziębiciach a Ząbkowiciach. Ferdinand I. Habsburský nemal ani peniaze, aby mohol vyplatiť dohodnuté odškodnenie v peniazoch. Izabela trávila ďalšie roky v Poľsku, kde pre jej potrebu prikázal jej brat menom Žigmund II. August, od roku 1548 nový poľský kráľ, dôchodky niekoľkých panstiev, od matky navyše dostala bohaté panstvo samborské. V tých časoch bola prostredníctvom poľsko-litovskej diplomacie bola za vedená zdĺhavé dohody medzi Izabelou a Ferdinandom. Habsburg vyhrocoval napätie požiadavkami vrátením vyplatených súm. Izabela sa zase tvárila, že sa chystá späť na územie Sedmohradska. Habsburská vláda v Sedmohradsku bola v tých časoch veľmi krehká. Obojako politicky zmýšľajúceho Utešenovićča rozkázal Ferdinand rýchlo odsunúť a popraviť. Stalo sa tak dňa 16. decembra roku 1551. Rakúsku pozíciu to samozrejme nijako nenapravilo. Proti vláde Habsburgovcov sa stavala väčšina obyvateľov krajiny a to predovšetkým osmanský sultán Sulejman. Izabela už v polovici roku 1552 dostala ponuku vrátiť sa späť. Chcela však ešte predtým pripraviť podmienky a zoznámiť verejnú mienku s tým, že nie ona, ale Ferdinand nesplnil svoju časť zmluvy. Nebolo to jasné, keď Habsburg jej nechcel poukázať peniaze v obave, že by ich užila proti nemu v Sedmohradsku.
Situácie v Uhorsku nebola stabilná. Juraj Martinuzzi bol zavraždený v decembri roku 1551, zatiaľ čo vojská osmanských Turkov obsadili Čanád a neúspešne obliehali hrad Jáger. Izabela dostala pozvanie jednak od sultána Sulejmana, ktorý vyslal diplomatov na územie Republiky oboch národov a rovnako aj od miestnych šľachticov, aby sa vrátila do Uhorska, ale váhala. Jej brat, kráľ Žigmund II. August, obávajúci sa spojenectva Habsburgovcov a cárskeho Ruska v rámci série moskovsko-litovských vojen, sa oženil s Katarínou Habsburskou, dcérou Ferdinanda. Izabela a jej matka Bona Sforzová požadovali, aby Ferdinand splnil svoje záväzky podľa Weissenburskej zmluvy, lenže ten nemal dostatok finančných prostriedkov, aby vyhovel, a žiadal ústupky. Izabela sa preto rozhodla, že ak Ferdinand nesplnil svoju časť dohody a že ani ona nie je zmluvou nijako viazaná, rozhodla sa vrátiť smerom na územie Uhorska.
Získanie vlády nad územím Sedmohradska (1556 až 1559).
Dňa 29. februára roku 1556 prišla Izabela do Ľvova, aby dohľadala na svoje statky. V skutočnosti tak urobila z toho dôvodu, aby mohla byť bližšie k Uhorsku. Práve tu sa mohla dozvedieť o záveroch sedmohradského snemu, ktorý bol zvolaný dňa 2. februára v Turde, pričom rozhodol povolať Jagelovskú šľachtičnú spolu s jej synom späť na územie Sedmohradského kniežatstva, kde by mohli získať vladársky post. Dňa 12. marca došlo k zvolaniu snemu v meste Szászsebes, ktorý znamenal vypovedanie poslušnosti Ferdinandovi I. Habsburskému a vybral dávneho prívrženca kráľovnej a to Petra Petroviča za námestníka mladého kráľa. Vypukli boje medzi prívržencami Habsburgovcov a Zápoľských. Poslední menovaní prívrženci s podporou moldavských a valašských ozbrojencov rýchlo ovládli celú krajinu. Vzhľadom na tieto skutočnosti sa uhorský kráľ Ferdinand I. Habsburský rozhodol zrieknuť vlády nad územím Sedmohradska, keďže si neprial ozbrojený boj proti osmanským Turkom. Dňa 23. septembra napokon Izabela opustila mesto Ľvov a o mesiac neskôr dorazila do Koložváru. V krajine ju dokonca uvítal knieža krajiny a to budúci poľský kráľ Štefan Bátori.
Snem zasadajúci v Koložvári predal Izabele plnú regentskú vládu na päť rokov. Bol to dosť netypický akt, keďže Ján Žigmund, skutočný vládca a dedič koruny, mal už 16 rokov, teda vek, keď už mohol byť uznaný za plnoletého. Snem priznal kráľovnej i niektoré majetky skonfiškované prívržencom dynastie Habsburgovcov. Vláda Izabely, akokoľvek silnejšia než pred jej diplomatickým vypudením, nezahŕňala už tak rozľahlé teritórium, teda územie v údolí rieky Tisa, ktoré po roku 1551 zabrali vojská osmanských Turkov. V rukách Jagelovskej zostalo iba Sedmohradsko, východné Slovensko a o časť Uhorska prišla vo vojne proti uhorskému kráľovi Ferdinandovi I. Habsburskému. Koncom roku 1556 sa jej však podarilo pod jej vládu získať územie Tokaja. V januári roku 1557 získala mesto Chust a následne v máji mala pod vládou Veľký Varadín. Dynastia Habsburgovcov mala pod svojou korunou mesto Košice.
Posledné roky života a smrť.
Izabelinu vládu charakterizovala náboženská tolerancia, a to práve zo zložitej situácie znepriatelených strán vyznaní sedmohradských obyvateľov. Hlavným problémom boli ozbrojené povstania sedmohradských Nemcov, ktorí sa vzopreli vláde dynastii Habsburgovcov. Taktiež niektorí magnáti organizovali sprisahanie proti kráľovnej. Časť z nich bola napokon zavraždená koncom leta roku 1558. Kráľovná bola obvinená z tejto politickej vraždy, hoci nebolo dokázané že, by vydala rozkaz pre skoncovanie moci panovníckej opozície.
V tých časoch už vrcholila vojna proti Habsburgovcom o územie na hornom toku rieky Tisy. V období jesene roku 1558 bolo spojené turecko-sedmohradské vojsko porazené habsburskými oddielmi na brehoch rieky Slaná. Po tejto vojnovej porážke stratila Izabela nádej na získanie území na Slovensku a vzhľadom pre svoj zhoršujúci sa zdravotný stav prijala mierové dohody s Ferdinandom I. Habsburským, v tom čase už rímsko-nemeckým cisárom.
Mier však nebol uzavretý, keďže samotná Izabela napokon skonala. Stalo sa tak dňa 15. septembra roku 1559 v meste Alba Iulia. Vládu po nej prevzal jej jediný syn menom Ján Žigmund, ktorý sa krátko po tejto udalosti zriekol uhorského kráľovského titulu a prijal titul prvého sedmohradského kniežaťa.

</doc>
<doc id="733464" url="https://sk.wikipedia.org/wiki?curid=733464" title="Beáta Jurík">
Beáta Jurík

Mgr. et Mgr. Beáta Jurík (* 9. október 1989) je slovenská politička, právnička a od októbra 2023 poslankyňa Národnej rady SR za Progresívne Slovensko.
Vyštudovala právo na Univerzite v Bordeaux a na Štrasburskej univerzite, pričom v Štrasburgu potom pôsobila ako vysokoškolská učiteľka a odborná asistentka (prednášala európske právo, ústavné právo a medzinárodné právo). Činná bola tiež vo zverejňovaní odborných publikácií (v angličtine a francúzštine). Po ukončení pôsobenia v akademickej sfére sa zapojila do politiky a stala sa politickou poradkyňou pre frakciu Renew Europe v Európskom parlamente, kde sa zameriavala na témy právneho štátu, korupcie a eurofondov. Okrem toho pôsobila aj v "Centre pomoci ženám zažívajúcim násilie" a v "Spoločnosti pre plánované rodičovstvo" a pôsobila aj ako vedúca feministickej platformy.
K roku 2025 bola členkou predsedníctva Progresívneho Slovenska. V parlamentných voľbách na Slovensku v roku 2023 kandidovala na 14. mieste kandidátnej listiny hnutia Progresívne Slovensko do NR SR. Získala 11 033 preferenčných hlasov, bola zvolená za poslankyňu a neskôr sa stala podpredsedníčkou výboru NR SR pre európske záležitosti.
Žije vo Zvolene a má jedného syna.

</doc>
<doc id="733465" url="https://sk.wikipedia.org/wiki?curid=733465" title="Ajjúbovci">
Ajjúbovci

Ajjúbovci bola sunnitská moslimská dynastia, založená Saladinom, ktorá vládla koncom 12. storočia a začiatkom 13. storočia nad Egyptom a územím, ktoré sa neskôr stalo horným Irakom, väčšinou Sýrie a Jemenom.
Po zosadení Fátimovcov v roku 1171 sa Saladin v roku 1174 vyhlásil za sultána. K ríši pripojil Sýriu, západnú Arábiu a Jemen a niekoľkokrát porazil križiakov. Po smrti jeho nástupcu al-Ádila (1218) sa ríša rozpadla na viaceré nezávislé panstvá. V roku 1250 v Egypte zvrhli Ajjúbovcov mameluci. Vedľajšia vetva Ajjúbovcov vládla do roku 1222 v Jemene, ďalšie sa udržali do roku 1331 v Sýrii pod nadvládou mamelukov.
Saladinov otec Ajjúb (celým menom Najm al-Dīn Ayyūb ibn Shādhī), po ktorom je pomenovaná dynastia Ajjúbovcov, bol členom rodiny kurdských vojakov, ktorí v 12. storočí slúžili seldžuckým tureckým vládcom v Iraku a Sýrii. Ajjúb bol guvernér Damasku a spolu so svojím bratom Šírkúhom zjednotil Sýriu v rámci príprav na vojnu proti križiakom. Po otcovej smrti v roku 1173 Saladin vyhnal šiítsku moslimskú dynastiu Fátimovcov, zmobilizoval moslimské nadšenie na vytvorenie jednotného frontu proti kresťanom a urobil z Egypta v tom čase najmocnejší moslimský štát na svete. Solidarita, ktorú udržiaval za Saladina, zmizla tesne pred jeho smrťou v roku 1193. Po rozdelení jeho území medzi vazalské útvary, ktoré sa tešili autonómnej vnútornej správe provincií, sa ajjúbovský režim stal decentralizovanou polofeudálnou rodinnou federáciou.

</doc>
<doc id="733466" url="https://sk.wikipedia.org/wiki?curid=733466" title="Jelení potok (prítok Jalovského potoka)">
Jelení potok (prítok Jalovského potoka)

Jelení potok je vodný tok v Hornonitrianskej kotline na území okresu Prievidza. Je to ľavostranný prítok Jalovského potoka v povodí Handlovky s dĺžkou približne 3,3 km a je tokom VI. rádu. 
Priebeh toku.
Potok pramení vo východnej časti Hornonitrianskej kotliny, v geomorfologickom podcelku Handlovská kotlina, na juhovýchodných svahoch Jelenieho vrchu (), v nadmorskej výške približne Prameň sa nachádza v lesnom poraste v závere nevýrazného údolia, odkiaľ tečie severovýchodným smerom. Zakrátko priberá menší a onedlho aj druhý, väčší pravostranný prítok zo svahov Jelenieho vrchu a postupne sa stáča severným smerom. V strednej časti pozvoľna klesá Handlovskou kotlinou cez oblasť Kamenný diel, bez významnejších prítokov. Opúšťa oblasť súvislého lesa a podhorskými lúkami a pasienkami pokračuje severným smerom k obci Chrenovec-Brusno. Nad ňou, v lokalite Pod hájom priberá významnejší ľavostranný prítok a vteká do jej intravilánu. Preteká miestnou časťou Brusno a následne sa v nadmorskej výške približne vlieva ako ľavostranný prítok do Jalovského potoka v povodí rieky Handlovky. Potok patrí do širšieho povodia rieky Váh. 
Potok pramení a preteká iba katastrálnym územím obce Chrenovec-Brusno v okrese Prievidza v Trenčianskom kraji.

</doc>
<doc id="733471" url="https://sk.wikipedia.org/wiki?curid=733471" title="Linka D (pražské metro)">
Linka D (pražské metro)

Linka je budovaná ako štvrtá linka pražského metra. Povedie v smere sever–juh, čiastočne paralelne s linkou , na ktorú bude možné prestúpiť v stanici Pankrác. Druhý prestupný bod, na linku , vznikne v stanici Náměstí Míru, ktorá bude zároveň jednou z konečných staníc metra D (druhou konečnou stanicou bude Depo Písnice). Ako jeden z hlavných dôvodov priority sa uvádza odľahčenie linky a alternatívne spojenie sídlisk na juhu mesta s centrom v prípade výluky Nuselského mosta. V júli 2015 rozhodla Rada hlavného mesta Prahy, že na novej trase budú jazdiť súpravy bez rušňovodiča. Výstavba sa mala začať v roku 2018 a otvorenie sa plánovalo na roky 20232024, pričom náklady sa odhadovali na približne 50 miliárd Kč.
Výstavba prvého úseku Pankrác – Olbrachtova však bola zahájená až 21. apríla 2022. V roku 2026 by sa mala začať výstavba úseku Olbrachtova – Nové Dvory, následne by mali byť postupne do roku 2029 rozostavané úseky Pankrác – Náměstí Míru a Nové Dvory – Depo Písnice. Všetky tieto úseky by mali byť (podľa plánu z roku 2025) otvorené v rokoch 20312036. V roku 2021 boli celkové náklady odhadované na približne 98 miliárd Kč.

</doc>
<doc id="733474" url="https://sk.wikipedia.org/wiki?curid=733474" title="Centre national du cinéma et de l'image animée">
Centre national du cinéma et de l'image animée



</doc>
<doc id="733476" url="https://sk.wikipedia.org/wiki?curid=733476" title="Lipa pri kostole v Smoleniciach">
Lipa pri kostole v Smoleniciach

Lipa pri kostole v Smoleniciach je lipa malolistá, ktorá sa nachádza v obci Smolenice pri kostole Narodenia Panny Márie. Je chránená podľa "Všeobecne záväznej vyhlášky KÚ v Trnave 2/2000" pre svoj vek, ekologickú, krajinotvornú a estetickú funkciu. Stojí pri kostole v strede obce na malej trávnatej ploche. Je v správe štátnej ochrany prírody Malé Karpaty. 

</doc>
<doc id="733477" url="https://sk.wikipedia.org/wiki?curid=733477" title="Music One">
Music One

Music One bola televízna relácia, ktorú vysielala TV Markíza v rokoch 2006 – 2007. Išlo hudobno-lifestylovú reláciu, predovšetkým pre cieľovú skupinu tínedžeri.
Relácia sa začala vysielať 3. júna 2006, po tom čo nahradila zrušenú reláciu "Deka hity." Moderátorom bol Matej Turčok. Mala týždennú periodicitu, vysielala sa každú sobotu popoludní. Reláciu pre TV Markíza vyrábala spoločnosť Kuul TV. Producentmi relácie boli Jozef Poláček a Rado Štefanov.
Venovala sa hudbe, šoubiznisu a lifestylu a prostredníctvom svojej webovej stránky a stránky generálneho partnera Orange Slovensko, a.s., ponúkla svojim divákom rôzne formy interaktívnej komunikácie. Obe stránky vytvorili platformu pre divácke príspevky a nápady a obsahovali množstvo bonusov, ako napríklad možnosť zostaviť si vlastný Music-One telefón z ponúknutých zvonení a pozadí. Zároveň mohli diváci vyhrať vstupenky na letné hudobné festivaly, organizované generálnym partnerom. "Music One" predstavoval hudobný rebríček, tvorený diváckymi sms hlasmi.
Štáb relácie mal k dispozícii pojazdné televízne štúdio, vďaka ktorému sa dostal na rôzne atraktívne podujatia, oslovujúce definovanú cieľovú skupinu. Prvé vydanie relácie predstavilo nakrúcanie videoklipu populárneho speváka Arasha v Poprade. V druhom vydaní diváci uvideli zákulisie koncertu skupiny The Black Eyed Peas na Slovensku.
Od júna 2007 prešla relácia do novej podoby a stratila tak hitparádový charakter. Rozdelila sa na tri samostatné bloky po 17 minút: Music One Dance, Music One Extra a Music One Hot. Zmenami chceli tvorcovia formát zdynamizovať, zatraktívniť a a viac priblížiť mladým divákom.
Music One Dance.
Časť Music One Dance bola zameraná na trendy z tanečného prostredia, tanečné vychytávky, streetdanceovú módu a ponúkla aj krátke tanečné lekcie, ktorými sprevádzal Laci Strike a jeho tanečníci.
Music One Extra.
Obsah časti Music One Extra bol zacielený na extrémneho, výnimočného fanúšika, ktorý prostredníctvom svojho hudobného favorita dostal priestor prezentovať seba samého. Išlo o profil vždy iného extrémneho fanúšika realizovaný formou akejsi takpovediac "teenage reality".
Music One Hot
Časť Music One Hot ponúkla 4 "horúce" videoklipy, orientovaná bola na lifestyle, módne trendy či bulvárne novinky zo sveta hudobného šoubiznisu. V tejto časti mohli diváci svojimi sms hlasmi posunúť svoju najobľúbenejšiu pieseň do ďalšieho vydania relácie. 
V septembri 2007 relácia vypadla z vysielacej štruktúry. Relácie dosahovali mimoriadne kolísavé trhové podiely sledovanosti, oscilujúce od hodnôt okolo dvadsiatich po tridsať percent. Relácia sa taktiež dlhodobo potýkala s nízkou sledovanosťou hlboko pod priemerným týždenným podielom Markízy.

</doc>
<doc id="733479" url="https://sk.wikipedia.org/wiki?curid=733479" title="Čo dokáže ulica">
Čo dokáže ulica

Čo dokáže ulica bola zábavná televízna relácia, ktorú vysielala STV od roku 1993. Reláciu moderovali Oliver Andrásy, Elena Vacvalová, ktorí sa neskôr preslávili aj v programoch ako "Aj múdry schybí" či "Dereš". V úlohách pomocníkov sa predstavil vtedy začínajúci Jožo Pročko a Karin Haydu.
Relácia prinášala sériu humorne ladených skečov, v ktorých boli náhodní okoloidúci konfrontovaní s absurdnými a nezvyčajnými situáciami zachytenými skrytou kamerou. Námety na ne mohli tvorcom zasielať aj samotní diváci.

</doc>
<doc id="733480" url="https://sk.wikipedia.org/wiki?curid=733480" title="T-Music">
T-Music

T-Music bola televízna relácia, ktorú vysielala TV JOJ v rokoch 2006 – 2007. Išlo o hudobnú hitparádu, ktorá prestavovala hudobné novinky a videoklipy, ale aj množstvo informácií z hudobného šoubiznisu, reportáže z koncertov a rozhovory s hudobníkmi. Moderoval ju Michal „Myscho“ Sabo.
Relácia sa začala vysielať 9. septembra 2006. Mala týždennú periodicitu, vysielala sa každú sobotu dopoludnia. 
Partnerom relácie bol mobilný operátor T-Mobile. Celý vizuál relácie bol ladený do jeho korporátnych farieb.
Rovnomennú hitparádu vysiela aj česká Prima od roku 2004. Od roku 2008 prešla na obrazovky televízie Óčko.
V marci 2007 bola relácia zrušená kvôli nízkej sledovanosti. 

</doc>
<doc id="733481" url="https://sk.wikipedia.org/wiki?curid=733481" title="Lake O'Hara">
Lake O'Hara



</doc>
<doc id="733482" url="https://sk.wikipedia.org/wiki?curid=733482" title="Gaštan jedlý v Častej">
Gaštan jedlý v Častej

Gaštan jedlý v Častej je gaštan jedlý, ktorý sa nachádza na okraji vinohradov nad obcou Častá. Je chránený podľa "Všeobecne záväznej vyhlášky KÚ v Bratislave 3/1997" pre kultúrnu, vedeckú a estetickú hodnotu. Patrí medzi najstaršie a najväčšie stromy na Slovensku. Je v správe štátnej ochrany prírody Malé Karpaty. 

</doc>
<doc id="733494" url="https://sk.wikipedia.org/wiki?curid=733494" title="Klaun">
Klaun

Klaun môže byť:

</doc>
<doc id="733496" url="https://sk.wikipedia.org/wiki?curid=733496" title="Rodové zastúpenie vo videohrách">
Rodové zastúpenie vo videohrách

Rodové stvárnenie vo videohrách ako v iných médiách je predmetom výskumu v rodových štúdiách a diskutuje sa o ňom v kontexte sexizmu vo videohrách. Hoci ženy tvoria približne polovicu hráčov videohier, sú výrazne nedostatočne zastúpené ako postavy v mainstreamových hrách, a to aj napriek významu ikonických hrdiniek, ako sú Samus Aran alebo Lara Croft. Ženy v hrách často odrážajú tradičné rodové roly, sexuálnu objektivizáciu alebo stereotypy ako napríklad „dievča v núdzi“. Mužské postavy sú často zobrazované ako veľké a svalnaté a LGBT postavy sa objavujú pomaly kvôli cis-heteronormatívnym médiám.
Výskum naznačuje, že zobrazenie pohlavia v hrách môže ovplyvniť vnímanie rodových rolí hráčmi a mladé dievčatá oveľa viac uprednostňujú hranie za svoje vlastné pohlavie ako chlapci. Hry vedené ženami sa v priemere predávajú v menšom počte kópií ako hry vedené mužmi, ale majú aj nižšie marketingové rozpočty.

</doc>
<doc id="733498" url="https://sk.wikipedia.org/wiki?curid=733498" title="Danka Košanová">
Danka Košanová



</doc>
<doc id="733505" url="https://sk.wikipedia.org/wiki?curid=733505" title="HitBox">
HitBox

HitBox bola televízna relácia, ktorú vysielala TV Markíza v rokoch 2002 – 2005. Išlo o hudobno-publicistický magazín. Moderovali ju Veronika Nízlová a Daniela Nízlová zo skupiny Tweens.
Relácia sa začala vysielať v januári 2002. Mala týždennú periodicitu, vysielala sa každú sobotu o 11:00. Napriek tomu, že relácia mala spomedzi všetkých hudobných programov v Markíze najvyššiu sledovanosť, vedenie sa rozhodlo, že ju v roku 2006 už do vysielania nezaradí.

</doc>
<doc id="733506" url="https://sk.wikipedia.org/wiki?curid=733506" title="Rýnska veža">
Rýnska veža

Rýnska veža () je televízna veža v Düsseldorfe. S výškou 240,50 metrov je najvyššou stavbou v meste a desiatou najvyššou televíznou vežou v Nemecku. Veža bola postavená v rokoch 1978 až 1982 a slúži ako nosič pre antény pre mikrovlnné spoje, DVB-T televízne vysielanie a FM rádiové služby, ako aj ako vyhliadková veža. Veža, ktorá stojí priamo pri Rýne, má na strane otočenej do starého mesta zvláštny prvok: takzvanú svetelnú sochu, ktorá sa považuje za najväčšie digitálne hodiny na svete. Veža je otvorená pre verejnosť, dominuje panoráme mesta Düsseldorf a je jeho najznámeší symbol. Vežu ročne navštívi približne 300 000 ľudí.

</doc>
<doc id="733508" url="https://sk.wikipedia.org/wiki?curid=733508" title="Zoznam najvyšších budov v Düsseldorfe">
Zoznam najvyšších budov v Düsseldorfe

Toto je zoznam najvyšších budov v Düsseldorfe, hlavnom meste spolkovej krajiny Severné Porýnie-Vestfálsko. Obsahuje prehľad o existujúcich a plánovaných výškových budovách a významných dominantov, ktoré dosahujú výšku minimálne 50 metrov.
História výškových budov v Düsseldorfe sa začala v roku 1924 dokončením 13-poschodovej budovy Wilhelm-Marx-Haus s výškou 57 metrov. Prvou budovou, ktorá prekročila hranicu 100 metrov, bola LVA-Tower vo štvrti Carlstadt, postavená v roku 1976. Odvtedy boli v Düsseldorfe dokončené 3 výškové budovy tejto výšky. V posledných rokoch mesto plánuje čoraz viac výškových budov nad 100 metrov, z ktorých len jedna sa zatiaľ dostala do fázy aktívnej výstavby.
Špeciálnou dominantou panorámy Düsseldorfu je Rýnska veža, televízna veža s výškou 240,5 metra, ktorá je zároveň najvyššou stavbou v meste.

</doc>
<doc id="733509" url="https://sk.wikipedia.org/wiki?curid=733509" title="Koleso šťastia (televízna relácia)">
Koleso šťastia (televízna relácia)

Koleso šťastia bola televízna relácia, ktorú pôvodne vysielala STV v rokoch 1994 – 1997 s ročnou prestávkou, kedy sa vysielala na zaniknutej VTV. Išlo o súťažno-zábavnú vedomostnú reláciu, ktorá patrila v deväťdesiatych rokoch k jednej z najúspešnejších. Najznámejším moderátorom bol Jožo Pročko, s programom boli spojení aj moderátori Tibor Hlista, Roman Feder a Laco Híveš. Híveša neskôr nahradil Roman Pomajbo. Voiceover robil Peter Marcin.
V roku 2016 sa relácia vrátila takmer po 20 rokoch v modernom šate, tentokrát na obrazovky TV Markíza, ktorá ju odštartovala v lete 2016. Príchodom jesennej sezóny bola relácia stiahnutá a vrátila sa na obrazovky v decembri 2016 s charitatívnymi dielmi, ktorých výťažok išiel na Nadáciu Markíza. Šou už vtedy vôbec nezafungovala, pričom sledovanosť prepadávala na úrovni 10 – 11%. A tak bola v januári 2017 stiahnutá z vysielania, čo znamenalo, že jej ešte nemálo častí ostalo neodvysielaných. Tie sa odvysielali až v januári 2020 na TV Doma. Relácia sa vysielala počas pracovných dní od 18. hodiny. Moderoval ju Lukáš Adamec a asistentku mu robila Alžbeta Ferencová. Reláciu pre TV Markíza vyrábala spoločnosť Constantin Entertainment.
Princíp hry spočíval v točení kolesa, ktoré určovalo počet bodov, o ktoré súťažiaci hrali. Tieto body im boli pripísané na účet v prípade, že správne uhádli písmeno nachádzajúce sa na hracej ploche. Hádalo sa konkrétne slovo, pričom bolo vždy špecifikované, o aký typ slova ide.
Súťažiaci mali možnosť vyhrať okrem peňažnej výhry aj rôzne vecné ceny ako napríklad sirupy, indulonu alebo slané pochutiny. S programom sú dodnes spojené najmä cukrovinky Čierny princ.
Koleso šťastia je americkým licencovaným formátom "Wheel of Fortune", ktorý sa dodnes vysiela vo vyše desiatich krajinách sveta vrátane USA. Relácia odštartovala v roku 1983 v USA. Získala 7 ocenení Emmy.

</doc>
<doc id="733510" url="https://sk.wikipedia.org/wiki?curid=733510" title="Hradecký potok">
Hradecký potok

Hradecký potok je vodný tok v pohorí Vtáčnik a v Hornonitrianskej kotline na území okresu Prievidza. Je to ľavostranný prítok Handlovky v povodí Nitry s dĺžkou približne 4,5 km a je tokom V. rádu. 
Priebeh toku.
Potok pramení na severnom okraji pohoria Vtáčnik, v geomorfologickom podcelku Vysoký Vtáčnik, na západných svahoch Jelenieho vrchu (), v nadmorskej výške približne Prameň sa nachádza v nesúvislom lesnom poraste v lokalite Podhrabie, odkiaľ tečie severným smerom. Zakrátko sa stáča na severozápad a na okraji miestnej časti Hradec opúšťa pohorie Vtáčnik. Pokračuje intravilánom Hradca Hornonitrianskou kotlinou a jej podcelkom Prievidzská kotlina. V strednej časti obteká zo severu miestnu časť Malá Lehôtka, priberá pravostranný prítok z lokality Dúbravy a stáča sa na juhozápad. Pod Banskou priberá významný ľavostranný prítok a pokračuje západným smerom. Na okraji Prievidze, v blízkosti vodnej nádrže, križuje cestu I/9 a následne prijíma svoj najvýznamnejší prítok, ľavostrannú Mraznicu. Na dolnom toku tečie už intravilánom mesta, kde križuje železničnú trať do Handlovej a následne sa v nadmorskej výške približne vlieva ako ľavostranný prítok do rieky Handlovky. Potok patrí do širšieho povodia rieky Váh. 
Potok pramení a preteká iba katastrálnym územím mesta Prievidza v okrese Prievidza v Trenčianskom kraji.

</doc>
<doc id="733511" url="https://sk.wikipedia.org/wiki?curid=733511" title="Lipy v Žiline">
Lipy v Žiline

Lipy v Žiline sú lipy malolisté, ktoré sa nachádzajú v severnej časti Kysuckej ulice v Žiline. Sú chránené od 22. apríla 1982 nariadením ONV v Žiline a novelizáciou KÚ v Žiline podľa "Všeobecne záväznej vyhlášky KÚ v Žiline č.5/1996" zo 17. decembra 1996 pre svoju estetickú, biologickú a zdravotne-hygienickú hodnotu. Patría medzi najstaršie stromy v Žiline. Sú v správe štátnej ochrany prírody NP Malá Fatra.

</doc>
<doc id="733517" url="https://sk.wikipedia.org/wiki?curid=733517" title="S’more">
S’more

S’more (alebo smore) je tradičná cukrovinka zo Spojených štátov a Kanady. Pozostáva z marshmallowu pečeného na ohni, štvorca čokolády (zvyčajne Hershey’s) a dvoch kúskov grahamových krekrov, ktoré tvoria vonkajšiu vrstvu. V Spojených štátoch sa Národný deň s’mores oslavuje 10. augusta. Názov pochádza z anglického slova „some more“, čo v preklade znamená „trochu viac“. História tohto jedla siaha do začiatku 20. rokov 20. storočia, keď sa recept prvýkrát objavil v kuchárskej knihe "Campfire Marshmallows", a v roku 1927 sa recept na túto pochúťku objavil v publikácii "Tramping and Trailing with the Girl Scouts".

</doc>
<doc id="733518" url="https://sk.wikipedia.org/wiki?curid=733518" title="Smore">
Smore



</doc>
<doc id="733519" url="https://sk.wikipedia.org/wiki?curid=733519" title="Dojča">
Dojča

Dojča je označenie pre vývojové štádium dieťaťa vo veku od 29. dňa až do 1 roku života. Predchádzajúcim vývojovým štádiom je novorodenec, nasledujúcim štádiom je batoľa. V dojčenskom období sa vytvárajú kompetencie, ktoré sú základom pre ďalší rozvoj dieťaťa a jeho vzájomné interakcie so svetom.
Telesný vývoj.
Motorika novorodenca sa obmedzuje čisto na reflexívne pohyby za účelom ochrany a prežitia. Pri prechode z novorodenca na dojča dieťa získa nad niekoľkými ranými reflexy určitú kontrolu.
4. týždeň (prechod z novorodenca na dojča).
Rovnako ako novorodenec dojča väčšinu dňa prespí, ale sú tu už dlhšie časové úseky, kedy je aktívny. Vie na malú chvíľu sledovať očami veľký svetlý či lesklý predmet a na tichý pokojný hlas reaguje upokojením. Na bruchu udrží o niečo dlhšie zdvihnutú hlavu, ale inak sa zásadnejšie nelíši od zrelého novorodenca.
2. mesiac.
Dojča je schopné krátko zdvihnúť dolné končatiny nad podložku. Keď sa matka nakloní nad dojčatá, dokáže dieťa krátko nadviazať očný kontakt a usmiať sa (reaktívny sociálny úsmev). Dojča začína fixovať a sledovať predmet – voľne otáča hlavu za predmetom. Spozorní na hlas, zvukový podnet – silný zvuk ho vyľaká.
3. mesiac.
Dojča sa zaujíma o okolie (živo sleduje, reaguje). Na chrbte je stabilný, čulo sa pohybuje, hlavu spontánne otáča k obom stranám. Dlane má už prevažne otvorené (päste sa objavujú len pri plači, strachu či neistote). Začína sa hrať s rukami. V polohe na brušku udrží hlavu už dlho zdvihnutú, voľne s ňou otáča za smerom motivácia (zvuk hrkálky a pod.). Na zvuk sa upokojí, na silný zvukový podnet sa vyľaká a reaguje prudkým pohybom celého tela.
4. mesiac.
V 4. mesiaci si zvládne dojča na chrbte prezerať obe ruky, hrať sa s nimi, dávať ich do úst. Začína si brať hračky, uchopuje hračky oboma rukami, nohy dvíha vysoko nad podložku. Sleduje pohyb v miestnosti. Začína sa pretáčať na boky. Vyhľadá zdroj zvuku, čiže cielene otáča hlavu za zvukom, neskôr vyhľadá zdroj aj len očami. Hlasno sa smeje, výska, moduluje hlas, vyžaduje kontakt s okolím.
5. mesiac.
Dojča v tomto mesiaci vyžaduje pozornosť, rozoznáva osoby okolo seba, rozozná láskavý a prísny tón reči aj mimiky. Dáva si hračky do úst a pod zrakovou kontrolou si ich preberá z ruky do ruky. V bdelom stave môžeme u dieťaťa pozorovať jemné krúživé pohyby v zápästí, ale aj na ďalších častiach tela. Zároveň sa začína priťahovať do sedu, prevracia sa z chrbta na bok a začína aj na bruško. Na bruchu sa hrá s hračkami. Začína odlišovať cudzie osoby. 
6. mesiac.
V polohe na chrbte sa dojča môže hrať s dolnými končatinami, uchopuje si prsty na nohách. Aktívne trasie hrkálkou, podáva si veci z ruky do ruky, všetko si dáva do úst a hryzie. Otáča sa z chrbta na brucho a späť na chrbát, vytiahne sa do sedu. Dokáže sa krátkodobo udržať v pasívnom sede, ale samo sa nepostaví. V polohe na chrbte sa dokáže otáčať okolo vlastnej osi. Dokáže si udržať svoju telesnú hmotnosť, ak je umiestnené na nohách a podopreté o pazuchy. Aj slabý, tichý zvuk upúta jeho pozornosť.
7. mesiac.
Dojča sa na chrbte hrá s nohami, začína si byť isté v polohe na boku (v 6. mesiaci je táto poloha ešte neistá). Začína sa plaziť – spočiatku dozadu, až neskôr dopredu so striedaním horných a dolných končatín. Začína sa dostávať do polohy na štyri, v ktorej sa hojdá. Z polohy na štyroch sa už môže začať dostávať do šikmého sedu, ktorý je však ešte nestabilný.  
8. mesiac.
V polohe na chrbte je dojča počas dňa už úplne minimálne, väčšinou iba v spánku. Z chrbta sa okamžite pretáča na brucho, kde sa plazí, vie sa dostať na štyri a hojdá sa, začína liezť po štyroch. Začína sa sám posádzať cez šikmý sed. Keď má oporu, vie dostať do vzpriameného kľaku. Udrží sa v stoji, pokiaľ sa niečoho drží. Pri úchope oddeľuje prsty, najmä palec a ukazovák. Sám si drží fľašu, vie uchopiť jedlo a začína ho samostatne jesť. Napodobňuje zvuky (kašeľ a pod.) a gestá, začína rozumieť reči – otočí sa na zavolanie menom. Má bohatú mimiku.   
9. mesiac.
Dojča opäť v polohe na chrbte dlho nevydrží, hneď sa otáča na bruško, dostáva sa na štyri, sadá si a snaží sa vytiahnuť do stoja. Dojča sa sám posadí, sed je už istý. Tiež lezenie je už isté a koordinované. Niektorí dojčatá skôr stoja, než lezú. Z polohy na štyroch sa začína sám postavovať pri nábytku pomocou rúk s nakročením jednej dolnej končatiny. Váhu tela udrží s držaním za jednu ruku alebo pri nábytku, bez opory stoj väčšinou ešte nezvládne. Začína uchopovať drobné predmety palcom a ukazovákom. Skúma priestor a aktívne cielene púšťa predmety z ruky (vyhadzuje hračky, vyťahuje predmety zo zásuviek a pod.). 
10. mesiac.
Dojča sa postaví pri nábytku a začína chodiť úkrokmi okolo nábytku s držaním za obe ruky a našľapovaním na chodidlá. V úchope s použitím palca sa zdokonaľuje. Rozumie jednoduchým pokynom a na výzvu vykoná pohyb. Na výzvu „daj mi“ podá predmet, ale nepustí. Učia sa detské hračky („paci paci“ a pod.), odkryje „schovanú“ hračku. Pije z hrnčeka s pomocou. Začína spolupracovať pri obliekaní (dvíha nohy, ruky).
11. mesiac.
Stojí s oporou, v stoji uvoľňuje jednu ruku k inej ako opornej činnosti. Chôdza sdržaním je opäť na plných chodidlách a je stabilná. Niektorí dojčatá začínajú sami chodiť (prvé samostatné neisté krôčiky). V 11. mesiaci zvládne dojča vyliezť na schod, podať a ukázať niekoľko známych predmetov. Uchopí drobný predmet (napr. guľôčku) medzi špičku ukazováka a palca.
12. mesiac.
Dojča obratne a rýchlo lezie po schodoch, na nábytok a pod. Niektorí dojčatá lezú ako „medveď“ (po rukách a chodidlách, nie po kolenách). Začínajú sa sami stavať v priestore bez opory. Objavujú sa prvé samostatné kroky (12. – 15. mesiac) – jedná sa o primitívnu nezrelú chôdzu, špičky chodidiel ľahko smerujú k sebe, našľapujú na plné chodidlá. Kroky sú krátke (kratšie ako dĺžka chodidla). Chôdza nie je stabilná, časté sú pády. Učia sa sami jesť lyžičkou. Reagujú na oslovenie, vedia detské hračky. Ukážu svoje priania, začínajú byť schopní zapojiť sa do kooperatívnej hry (napr. s loptou a pod.).
V prvom roku života dieťa postupne ovláda svoje telo tak, že je schopné vzpriameného postoja, dokáže uchopiť a púšťať zámerne veci, rozvíja svoju praktickú inteligenciu, je pripravené na začatie rečovej komunikácie a nadväzuje špecifické vzťahy k ľuďom, ktorí sa o ne starajú.
Vývoj zraku.
V druhom a treťom mesiaci je dieťa aktívnejšie a snaží sa sledovať, čo sa deje v jeho blízkosti. Začína pomaly rozpoznávať niektoré farby, a to hlavne žltú a červenú. človeka. Od 6. mesiaca sa dojča začína viac pohybovať a sedieť aj z brucha na chrbát, čo prispieva nielen k zrakovej, ale aj pohybovej koordinácii.
Vývoj reči.
Základom pre rozvoj reči je obdobie do jedného roka.
Od druhého mesiaca veku sa veľmi rýchlo rozširujú možnosti dojčaťa dorozumievať so sokolím. V rečovnom prejave sa objavujú jednotlivé dlhé samohlásky. Dojča už nevydáva len neutrálny reflexný krik, pomocou svojho hlasu vyjadruje svoju vôľu.
Rozlíšenie zvukových prejavov.
Od 6. mesiaca sa dojčatá snažia napodobniť zvuky, ktoré okolo seba počujú. Nastáva veľmi rýchly rozvoj – deti si viac pohmkávajú, džavotajú (otvorené slabiky (ba, da…), húkajú. Rozumejú, čo sa okolo nich rozpráva a ukladajú si to do pamäte. V 7. mesiaci vyslovujú slabiky, začínajú ich zdvojovať, v 9. mesiaci dojča rozumie spojenie a na výzvu urobí prvé detské slovné hry („paci-paci“, „pá-pá“ a pod.).
Akonáhle začne opakovať jeden zvuk v rovnakej situácii, pre rovnakú vec, prichádza jeho prvé slovo. U každého dojčaťa je táto doba individuálna. 
Cvičenia.
Cvičenia, ktoré napomáhajú jemnej motorike (pohyblivosti) hovoridiel:  

</doc>
<doc id="733520" url="https://sk.wikipedia.org/wiki?curid=733520" title="Prsné svaly">
Prsné svaly

Prsné svaly () sú svaly, ktoré spájajú prednú časť ľudského hrudníka s kosťami hornej časti paže a ramena. Táto oblasť obsahuje štyri svaly, ktoré zabezpečujú pohyb horných končatín alebo rebier.
Veľký prsný sval ("musculus pectoralis major") je hrubý, vejárovitý alebo trojuholníkový konvergentný sval, ktorý tvorí väčšinu hrudného svalu. Nachádza sa pod prsníkmi. Slúži na ohýbanie, naťahovanie a rotáciu ramennej kosti, dlhej kosti hornej časti paže.
Malý prsný sval ("musculus pectoralis minor") je tenký, trojuholníkový sval nachádzajúci sa pod veľkým prsným svalom. Pripája sa k rebrám a slúži na stabilizáciu lopatky ("scapula"), veľkej kosti ramena.
Prsná fascia ("fascia pectoralis") je tenká vrstva tkaniva prekrývajúca veľký prsný sval ("pectoralis major"), ktorá sa tiahne smerom k najširšiemu chrbtovému svalu ("musculus latissimus dorsi") na chrbte.
Spolu s veľkým a malým prsným svalom tvorí podkľúčový sval podpažie alebo podpazušie. Podkľúčový sval pohybuje ramenom smerom nadol a dopredu.
Predný pílovitý sval ("musculus serratus anterior") je ďalší sval na prednej strane hrudníka. Posúva lopatku dopredu okolo trupu, ako pri údere.
Medzi rebrami sa nachádzajú rôzne skupiny medzirebrových svalov, ktoré pomáhajú pri dýchaní.

</doc>
<doc id="733521" url="https://sk.wikipedia.org/wiki?curid=733521" title="167. pešia divízia">
167. pešia divízia

167. pešia divízia (), neskôr 167. divízia ľudových granátnikov () bola divízia nemeckého Wehrmachtu počas druhej svetovej vojny. Divízia počas svojej existencie pôsobila na západnom aj východnom fronte. Na jeseň roku 1944 sa jej reorganizácia na 167. divíziu ľudových granátnikov uskutočňovala na Slovensku, kde divízia plnila strážne úlohy na Považí a jej jednotky sa zúčastnili na prelome novembra a decembra 1944 protipartizánskej operácie Wolfsburg v Považskom Inovci. Zničená bola v marci 1945 pri ústupe cez Rýn.
História.
Sformovanie.
Divízia bola formovaná od 26. novembra 1939 v 7. vojenskom okruhu ako súčasť 7. vlny mobilizácie Wehrmachtu. Naplnenie stavu sa uskutočnilo v Kemptene a Bad Reichenhall. V januári 1940 dosiahla svoj cieľový stav začlenením poľných náhradných práporov 7, 27 a 34. Velenie divízie po plukovníkovi (povýšenom na generálporučíka) Gilbertovi prevzal generálporučík Oskar Vogl.
Nasadenie vo Francúzsku.
Divízia sa v rámci skupiny armád C zúčastnila invázie do Francúzska v roku 1940, pričom medzi 20. a 21. júnom dobyla pevnosti Kerfent a Bambeschdve súčasti Maginotovej línie. Divízia zostala v okupovanom Francúzsku až do februára 1941, kedy sa vrátila do svojej posádky v Bavorsku. V auguste 1940 prevzal velenie generálmajor Hans Schönhärl a v decembri bol povýšený na generálporučíka.
Operácia Barbarossa.
Divízia bola v júni 1941 presunutá do Generálneho gouvernmentu v rámci zostavy 4. armády skupiny armád Stred. Od 22. júna 1941 sa divízia sa zúčastnila operácie Barbarossa, kde prešla cez Pinsk, Babrujsk, Jelňu a Brjansk do oblasti Oriola, kde v zostave 2. tankovej armády zažila ťažké zimné boje a utrpela veľké straty.
Zotavenie v Holandsku.
Pre doplnenie síl bola divízia koncom apríla 1942 prevelená do Holandska, kde bola obnovená do svojej štandardnej sily a precvičená pod velením vrchného veliteľstva Západ.
Skupina armád Juh.
Začiatkom marca 1943 bola divízia prevelená do skupiny armád Juh do oblasti Charkova, kde bola nasadená do augusta 1943, spočiatku v rámci II. tankového zboru SS, potom XXXXVIII. tankového zboru 4. tankovej armády.
Bojová skupina 167. pešej divízie.
Po ťažkých stratách ju OKH uvádzalo iba ako „bojovú skupinu“. Toto sa udialo 8. armády počas bojov o Dneper, ktorý mal byť trvalo bránený ako „Východný val“. V Čerkasoch aj Kremenčugu bola „bojová skupina 167. pešej divízie“ zapojená do neustálych obranných bojov.
Rozpustenie.
1. februára 1944 bola divízia pre veľké straty a nedostatok náhradníkov rozpustená, pričom zvyšky jej pechoty a dve zo štyroch bývalých delostreleckých divízií boli zjednotené ako tzv. „divízna skupina 167“ bavorského 376. pluku., ktorý bol následne zničený v Rumunsku v auguste 1944.
167. divízia ľudových granátnikov.
Od 2. septembra 1944 bola tzv. „Tieňová divízia Niedergörsdorf “ nasadená vo vojenskom výcvikovom priestore Döllersheim vo vojenskom okruhu XVII. Pričlenené boli 17. nemeckej poľnej divízie zničené vo Francúzsku. 25. októbra 1944 bola táto jednotka premenovaná na 167. divíziu ľudových granátnikov.
Slovensko a protipartizánske operácie.
Divízia bola presunutá na Slovensko na Považie, kde po potlačení Slovenského národného povstania vykonávala hliadkovú a strážnu službu.
30. novembra 1944 bola divízia zapojená do protipartizánskej operácie Wolfsburg v Považskom Inovci proti jednotkám partizánskej brigády Boženko a brigády J. Žižku. Operácia bola spustená v skorých ranných hodinách 30. novembra 1944. Z východu od Podhradia po Trenčianske Jastrabie útočila brigáda SS Dirlewanger, z Považia vyrazili 2 skupiny 167. divízie ľudových granátnikov. Popri nemeckých bojových jednotkách sa operácie zúčastnili aj jednotky nemeckej bezpečnostnej služby Sicherheitsdienst, žandári a príslušníci Hlinkovej gardy. Úlohou 2 jednotiek 167. divízie bolo uzavrieť západné doliny Považského Inovca. Celkový počet nemeckých vojakov dosiahol okolo 900 mužov. 
Nemecké jednotky prečesávali lesy Panskej Javoriny a Bielej Bukoviny. Vypálili viacero horární, partizánskych bunkrov, hájovní, domovov lesných robotníkov a chát. V bunkri v Stokách (nad obcou Podhradie) našli jednotky SS skrytých židovských občanov — mužov, ženy i deti — a zmasakrovali na mieste 30 skrývajúcich sa Židov vrátane detí. Snežinského partizánom sa podarilo uniknúť z obkľúčenia. Straty utrpeli partizánske jednotky brigády J. Žižku, ktorí sa na Bukovine dostali do prestrelky. 
Ardenská ofenzíva.
Divízia bola v polovici decembra 1944 prevelená na západný front a koncom decembra 1944 sa zúčastnila prvých bojov pri Bastogne. Po dobytí Lutrebois 30. decembra 1944 sa divízia musela stále viac a viac sťahovať zo svojich pozícií v Lutrebois a Wardine, pričom čelila útokom niekoľkých amerických divízií. Po strate Oberwampachu 17. januára 1945 sa divízia do 20. januára 1945 stiahla z Arden.
Zánik divízie.
Divízia bola zničené koncom marca 1945 počas ústupu cez Rýn. Štáb divízie bol ale znovupoužitý na zriadenie divízie Scharnhorst.

</doc>
<doc id="733522" url="https://sk.wikipedia.org/wiki?curid=733522" title="167. divízia ľudových granátnikov">
167. divízia ľudových granátnikov



</doc>
<doc id="733523" url="https://sk.wikipedia.org/wiki?curid=733523" title="Lolicon">
Lolicon

Lolicon (, z , podľa románu "Lolita") je japonský pojem označujúci sexuálnu príťažlivosť k maloletým dievčatám alebo jedincom s detskými rysmi. Mimo Japonska sa ako lolicon označuje kontroverzná odnož hentai zobrazujúca nedospelého jednotlivca v rôznych sexuálnych aktivitách.
Legálnosť.
V Česku vytváranie, prechovávanie aj distribúcia hentai žánru lolicon podľa striktného výkladu zákona legálne nie je, avšak iba jeho vyhľadávanie či sledovanie legálne je, rovnako ako v niektorých ďalších štátoch, (napr. Filipíny a Nový Zéland).
V USA je lolicon zväčša ilegálny. Najvyšší súd USA dňa 16. apríla 2002 (Ashcroft versus Free Speech Coalition) rozhodol, že obmedzovanie virtuálnej a fantazijnej detskej pornografie je v rozpore so slobodou prejavu zaručenou prvým dodatkom ústavy. Zrušil tak predchádzajúce rozsudky podľa "Child Pornography Prevention Act" (Zákona o prevencii detskej pornografie) z roku 1996. V odpovedi na to kongres schválil PROTECT Act, ktorý bol podpísaný vtedajším prezidentom Georgom Bushom 30. apríla 2003. Tento zákon kriminalizuje všetku simulovanú detskú pornografiu, ktorá je tzv. obscénna (chýba jej seriózna literárna, umelecká, politická alebo vedecká hodnota).

</doc>
<doc id="733529" url="https://sk.wikipedia.org/wiki?curid=733529" title="Budova Bohosloveckej fakulty Sofijskej univerzity">
Budova Bohosloveckej fakulty Sofijskej univerzity

Budova Bohosloveckej fakulty Sofijskej univerzity svätého Klimenta Ochridského (), alebo len Budova Bohosloveckej fakulty () je univerzitná budova z prvej polovice 20. storočia, ktorá sa nachádza v meste Sofia v oblasti Sofia v juhozápadnom Bulharsku.
Budova má pridelený štatút kultúrnej pamiatky národného významu.
Je sídlom Bohosloveckej fakulty Sofijskej univerzity, ako aj Cirkevného historicko-archeologického múzea, knižnice a Inštitútu cirkevnej histórie Bulharského patriarchátu.
Iné názvy.
Stavba bola v minulosti známa aj ako Budova Vyššej duchovnej akadémie svätého Klimenta Ochridského a cirkevno-historického inštitútu ()
Lokalita.
Budova Bohosloveckej fakulty Sofijskej univerzity sa nachádza v centrálnej časti mesta Sofia v rajóne Sredec na námestí „Sveta Nedeľa“ (, doslova "námestie svätej Nedele") č. 19.
Dejiny.
Myšlienka na výstavbu budovy sa objavila v roku 1895 pri príležitosti dvadsiateho piateho výročia od obnovenia Bulharskej exarchie a od vyhlásenia samostatnosti Bulharskej pravoslávnej cirkvi v roku 1870, pričom budova mala mať symbol pamätníku. Hneď od začiatku sa aj rátalo s tým, že v budove bude sídliť Vyššia duchovná akadémia. Ešte na konci 19. storočia sa aj začalo so zbierkou prostriedkov na výstavbu.
Samotná výstavba budovy prebehla v rokoch 19081914.
V priebehu prvej svetovej vojny bola budova využívaná ako vojenská nemocnica. V roku 1923 bola budova slávnostne otvorená a nasťahovala sa do nej novozaložená Bohoslovecká fakulta Sofijskej univerzity.
V roku 1944 bola budova poškodená v dôsledku bombardovania Sofie. Z tohoto dôvodu sa nezachovala pôvodná kupola, ktorá sa nachádzala na streche budovy v priestore nad hlavným vchodom.
V roku 1955 bol budove udelený štatút kultúrnej pamiatky národného významu. V roku 1978 prebehla fresková výzdoba kaplnky, ktorá je súčasťou budovy.
V súčasnosti je budova sídlom Bohosloveckej fakulty Sofijskej univerzity, ako aj Cirkevného historicko-archeologického múzea, knižnice a Inštitútu cirkevnej histórie Bulharského patriarchátu.
Charakteristika.
Autorom projektu budovy bol viedenský architekt Friedrich Grünanger. Budova bola postavená ako pamätník venovaný obnovenej Bulharskej exarchii a nezávislej Bulharskej pravoslávnej cirkvi.
Architektnonicky je stavba predstaviteľom tzv. národného romantizmu, štýlu, ktorý zaznamenal v Bulharsku rozmach na začiatku 20. storočia. Štýlom a výzdobou sa podobá príkladom starobulharskej architektúry.
Fasáda je bohato dekorovaná arkádami, klenutými oknami, zaslepenými výklenkami okien, pásmi z červených tehál a sochami. Horný okraj budovy obopínajú viacfarebné obruče, rímsy a okná sú zdobené keramickými dlaždicami. Bohatá kamenná výzdoba hlavíc, vstupného portálu, baldachýnov a interiérov je dielom talianskych architektov Richarda Hardyho a Angela Filottiho. Ďalšie okrasné elementy budove sú dielom bulharských umelcov Charalampiho Tačeva, Nikolu Ganuševa a Stefana Dimitrova. Nikola Ganušev je autorom obrazu, ktorý sa nachádzal nad hlavným vchodom do budovy a ktorý bol zasvätený založeniu Bulharskej exarchie v roku 1870 (v súčasnosti už neexistuje). Fresková výzdoba kaplnky v budove, ktorá je zasvätená svätému Klimentovi Ochridskému je dielom pôvodom ruského umelca, Nikolaja Rostovceva.
Bohoslovecká fakulta Sofijskej univerzity.
Fakulta bola založená v priebehu roku 1923 a od toho istého roku pôsobí v súčasnej budove. V rokoch 19501991 pôsobila ako samostatná Vyššia duchovná akadémia svätého Klimenta Ochridského následne sa opäť stala fakultou Sofijskej univerzity.
Štatút a dôvod pamiatkovej ochrany.
Kategória: kultúrna pamiatka národného významu
Rok vyhlásenia: 1955
Dôvod pamiatkovej ochrany: architektonicko-staviteľská a umelecká hodnota budovy

</doc>
<doc id="733535" url="https://sk.wikipedia.org/wiki?curid=733535" title="Churro">
Churro

Churro [vyslov: čuro] (v množnom čísle churros, iné názvy: tejeringos, porras alebo calientes) je pečivo podobné šiškám, rozšířené na Pyrenejskom polostrove a v Latinskej Amerike. Pripravuje sa z preosiatej pšeničnej múky, vody, olivového alebo slnečnicového oleja, cukru a soli, z ktorých sa vypracuje odpalované cesto. Cestom sa naplní valec s piestom a tryskou nazývaný "churrero" a z neho sa vytláčajú tyčinky alebo špirály s hviezdicovitým prierezom, ktoré sa rýchlo osmažia na rozpálenom oleji do zlatista. Pozdĺžne vrúbky zvyšujú pomer povrchu k objemu a uľahčujú tak preprážanie. Jedlo sa tiež podľa nich volá, pretože pripomínajú rohy ovce plemena churra. 
Churros sa konzumujú horúce a chrumkavé, obalené v cukre so škoricou, prípadne poliate čokoládou alebo karamelom alebo plnené krémom dulce de leche. Zvyčajne sa podávajú s horúcou čokoládou, bielou kávou alebo mexickým kukuričným nápojom, do ktorých si stravníci jednotlivé kúsky pečiva namáčajú. Churros sú tradičným zimným pokrmom, obľúbeným ako pohostenie pri novoročných raňajkách alebo celkovo po prebdenej noci. Čerstvo pripravené sa tiež predávajú v pouličných stánkoch alebo v špecializovaných reštauráciách "churrerías".
Podľa legendy churro pochádza z čínskej kuchyne čínskeho pokrmu jou-tchiao a do Európy ich priniesli portugalskí námorníci. Vďaka nenáročnosti na suroviny a rýchlej príprave na otvorenom ohni si ich obľúbili najmä pastieri.

</doc>
<doc id="733536" url="https://sk.wikipedia.org/wiki?curid=733536" title="Churros">
Churros



</doc>
<doc id="733538" url="https://sk.wikipedia.org/wiki?curid=733538" title="Šiška (múčnik)">
Šiška (múčnik)

Šiška (iné názvy pozri nižšie) je pečivo z kysnutého cesta, ktoré sa tepelne upravuje vyprážaním. Šiška má tvar ľahko sploštenej gule, obvykle s ovocnou marmeládovou náplňou. Iné varianty náplne sú napr. puding alebo nugát. Praží sa vo vysokej vrstve oleja do tmavozlatej farby a hotová sa zvyčajne posype cukrom, prípadne poleje cukrovou či čokoládovou polevou.
Názvy.
Slovenské.
Slovenské názvy tohto jedla sú: šiška, pampúch (slovo pampúch alternatívne označuje okrem iného fánku - pozri v článku pampúch), pampúšik/staršie alebo nárečovo: "pampúšok"/nárečovo: "pampúška", "pampuška", "pankúšok", "pankušok", "pankúška" (slovo pampúšik a uvedené varianty alternatívne označuje okrem iného fánku alebo malý pampúch - pozri v článku pampúch).
Nárečové alebo zastarané názvy sú: "krapeň"/"krapňa"/"kropňa", "krapľa" a "krafľa" (slovo krafľa dnes označuje aj iné jedlá). Nárečové názvy sú aj: "kobliha" na Záhorí (na Záhorí je šiška názov podobného pečiva, obyčajne podlhovastého a neplneného), "herovec"/"herovka" v Gemeri a Novohrade, "krepľa"/"krepeľ" na východnom Slovensku a nepresne beneš (slovo beneš označuje skôr isté vianočné jedlo) na západnom Slovensku. 
Zastarané názvy sú: "krafňa" a "krampľa" (krampľa alternatívne označovala fánku).
Zahraničné.
V češtine sa šiška nazýva "koblih(a)", sčasti aj "šiška". V Rakúsku sa nazýva okrem iného "Krapfen", v Nemecku okrem iného "Berliner".
Anglickým názvom "donut" (po slovensky americká šiška) sa označuje najmä v USA obľúbené pečivo podobné šiške, ale v tvare prstenca. Niekedy sa označuje ako „šiška s dierou“.
Česko a Slovensko.
Typické české a slovenské šišky sú variantom rakúskych viedenských šišiek ("Krapfen"). V Česku je známy aj variant šišiek pod názvom "bavorské vdolky", ktorý sa podáva s lekvárom a tvarohom na vrchu.
Dejiny.
Už starí Egypťania pražili šišky. Pôvodne sa plnili makom alebo medom. V českom prostredí spomína "koblížek" koncom 14. storočia Tomáš Štítný zo Štítneho v "Řečech nedělních a svátečních" (kapitola „V pondělí o Masopustě“). V nemeckom prostredí boli zaznamenané v 16. storočí. V roku 1690 ich Rakušanka Cäcilie Krapfová osmažila a predávala vo svojom obchode. Boli plnené ovocnou zmesou. Šišky v Nemecku ("Berliner") sú takmer totožné s tými českými, sú však pripravované v mnohých variantoch ako plnené, máčané, obaľované orechmi atď. Židovské plnené šišky, ktoré boli do Izraelu dovezené poľskými Židmi, sú známe ako sufganija a tradične sa podávajú počas židovských sviatkov Chanuka.
Zaujímavosti.
Šiška vystupuje ako hlavná postava v rusko–ukrajinskej rozprávke "Kolobok".

</doc>
<doc id="733539" url="https://sk.wikipedia.org/wiki?curid=733539" title="Stracciatella">
Stracciatella

Stracciatella je označenie pre tri rôzne jedlá z talianskej kuchyne:

</doc>
<doc id="733542" url="https://sk.wikipedia.org/wiki?curid=733542" title="Burrata">
Burrata

Burrata je taliansky syr z kravského (občasne byvolieho) mlieka pochádzajúci z apúlskeho mesta Andria, ktorý sa vyrába z mozzarelly a smotany. Vonkajší obal je tvorený pevným syrom, zatiaľ čo vnútro obsahuje stracciatellu a zrazenú smotanu, čo mu dodáva nezvyčajnú, mäkkú textúru. Je to špecialita regiónu Apúlia na juhu Talianska.
História.
Burrata je mliečny výrobok z plošiny Murge v Apúlii na juhu Talianska. Vyrába sa z kravského mlieka, syridla a smotany a jej pôvod môže siahať až do roku 1900, kedy bola vyrobená na farme bratov Bianchinovcov (Lorenza a Vincenza) v meste Andria. Novšie záznamy ukazujú, že Lorenzo Bianchino z farmy Piana Padura tento produkt prvýkrát vyvinul v roku 1956.
V novembri 2016 sa syr burrata di Andria stal výrobkom chráneného zemepisného označenia (CHZO). Aby sa syr kvalifikoval ako burrata di Andria, všetky operácie, od spracovania surovín až po výrobu hotového výrobku, sa museli vykonávať vo vymedzenej zemepisnej oblasti regiónu Apúlia.
Burrata, ktorá sa etablovala ako remeselný syr, si udržala status prémiového produktu aj po tom, čo sa začala komerčne vyrábať v továrňach po celej Apúlii.
Výroba.
Burrata sa pripravuje podobne ako mozzarella a množstvo iných syrov, pričom sa na zrážanie teplého mlieka používa syridlo. Na rozdiel od iných syrov sa však čerstvá mozzarella ponára do horúcej srvátky alebo mierne osolenej vody, miesi a ťahá, aby sa vytvorili elastické vlákna ("pasta filata") a potom sa tvaruje.
Pri príprave burraty sa ešte horúci syr vyformuje do vrecka, ktoré sa potom naplní zvyškami mozzarelly a pred uzavretím sa navrch naleje čerstvá smotana. Hotová burrata sa tradične zabalí do listov asphodelu, zviaže sa do uzla podobného brioške a navlhčí sa srvátkou.
Keďže burrata sa dobre neskladuje ani v chladničke, odporúča sa ju spotrebovať ihneď, kým je ešte čerstvá.

</doc>
<doc id="733546" url="https://sk.wikipedia.org/wiki?curid=733546" title="Lolicom">
Lolicom



</doc>
<doc id="733547" url="https://sk.wikipedia.org/wiki?curid=733547" title="Rad Slovenského národného povstania">
Rad Slovenského národného povstania

Rad Slovenského národného povstania (skrátene tiež Rad SNP, niekedy písané aj ako "Rád Slovenského národného povstania"), bolo československé štátne vyznamenanie. Bolo udeľované od augusta 1945 do júla 1949, respektíve jednorazovo aj v roku 1964, osobnostiam (a neskôr aj obciam), ktoré sa zaslúžili o odboj a vlastné Slovenské národné povstanie.
História vyznamenania.
Rad zriadila 23. augusta 1945 Slovenská národná rada svojím nariadením č. 102/1945 Zbierky nariadení SNR. Mal byť udeľovaný osobnostiam, ktoré sa zaslúžili o odboj a vlastné Slovenské národné povstanie. Vládne nariadenie z 18. januára 1949 umožnilo Rad SNP udeľovať aj cudzincom a kolektívom. Až do 15. apríla 1948 Rad SNP udeľovalo predsedníctvo Slovenskej národnej rady (po podpise druhej pražskej dohody 11. apríla 1946 mu ale bolo odňaté právo udeľovať rad cudzincom), potom na základe "„Zákona 55/1948, kterým se mění a doplňuje zákon ze dne 21. října 1936, č. 268 Sb., o řádech a titulech“" prezident Československa.

</doc>
<doc id="733548" url="https://sk.wikipedia.org/wiki?curid=733548" title="Rad SNP">
Rad SNP



</doc>
<doc id="733550" url="https://sk.wikipedia.org/wiki?curid=733550" title="Sando">
Sando

Sando () je japonský typ sladkého alebo slaného sendviča, ktorý sa vyrába z mliečneho chleba šokupan plneného bravčovými rezňami, vajíčkami alebo ovocím.
História.
História sendviča sando siaha až do obdobia Meidži, keď sa Japonsko otvorilo západnému svetu. Tento sendvič, ktorý v 19. storočí zaviedli Briti, sa rýchlo vyvíjal a prispôsoboval miestnym chutiam a ingredienciám.

</doc>
<doc id="733551" url="https://sk.wikipedia.org/wiki?curid=733551" title="Sando (rozlišovacia stránka)">
Sando (rozlišovacia stránka)

Sando môže byť:

</doc>
<doc id="733552" url="https://sk.wikipedia.org/wiki?curid=733552" title="Páter Scherz">
Páter Scherz



</doc>
<doc id="733553" url="https://sk.wikipedia.org/wiki?curid=733553" title="Georg Wilhelm Dietrich Saxer">
Georg Wilhelm Dietrich Saxer

Georg Wilhelm Dietrich Saxer (*1700? – †1740) bol nemecký barokový skladateľ a organista žijúci na začiatku 18. storočia. Vo svojej tvorbe bol však evidentne silno technicky inšpirovaný Dietrichom Buxtehudom, Georgom Böhmom, Johannom Sebastianom Bachom a Johannom Ludwigom Krebsom, pretože náročnosť organovej pedálovej techniky je vyrovnaná technike manuálnej hry, či je pre tvorbu vyššie spomenutých autorov charakteristické. Organové skladby Georga Wilhelma Dietricha Saxera pozostávajú z prelúdia a fúgy, ktorých faktúra pripomína Osem malých prelúdií a fúg (BWV 553- BWV 560), ktorých autor je neznámy.
Georg Wilhelm Dietrich Saxer pôsobil ako organista v Lambertikirche v Lüneburgu. Georg Wilhelm Dietrich Saxer bol žiakom Georga Böhma, ktorého v roku 1734 vystriedal na pozícii organistu v Johanniskirche v Lüneburgu, kde pôsobil až do svojej smrti v roku 1740. 
Hudba Georga Wilhelma Dietricha Saxera nesie štýl Severonemeckej organovej školy, ktorej najznámejším proponentom bol Dietrich Buxtehude.
Prelúdium a fúga e mol.
Prelúdium a fúga e mol (Prelude ex E"♮") je skladba pre organ s pedálom. Prelúdium je písané virtuóznym "stylus phantasticus." Téma celého prelúdia je založená na jednoduchej téme, ktorú autor rozpracováva na dĺžke 43 taktov. Po úvodnom sóle manuálu nasleduje dlhé virtuózne pedálové sólo. Autor sa následne prihovorí poslucháčom témou zahranou v manuáli v dĺžke jedného taktu, ktorej odpoveď zaznie v pedáli tiež na rozmere jedného taktu. TRakto trikát prebehne dialóg štyroch hlasov hraných manuálom a pedálom a pedálového sóla. Autor následne vloží imitačný dvojhlas paralených sext. V ďalšom úseku prebehne znova trikát dialóg štyroch hlasov hraných manuálom a pedálom a pedálového sóla. Ďalším úsekom je sekvencia "noty cambiata", tkorá je podporená na ťažkých dobách homofónnymi akordami. Sekvencia je vystriedaná dlhým pedálovým sólom, ktoré je diametrálne odlišné od predchádzajúceho dlhého pedálového sóla: striedajú sa tu menšie intervaly s veľkými. Po krátkom interlúdiu manuálu nasleduje krátke Adagio, ktoré je vystriedané Allegro sekvenciou paralených sext. Auto uzaviera prelúdium kadenciou do dominantnej tóniny (E dur). 
Fúga "(Fuga ex Em") má dvojtaktovú tému vo štvrtinových notách. Prvá expozícia uvúdza tému v poradí hlasov: soprán - alt - tenor - bas. Po ukončení témy v base nasleduje krátka sekvencia a kadencia končiaca v tonike (e mol). Autor následne uvedie tému fúgy v alte a v sopráne bez prípravy vloží kontrapunkt v šestnástinových a osminových notách. Uvedei tému v alte a base a na dĺžke dvoch taktov predvedie štvorhlasnú moduláciu do tóniny h mol. Tretiu expozíciu začne jednohlasnou témou fúgy v sopráne, pričom sa hneď prippojí rispotta v alte. Nasleduje uvedenie témy v tenore a base. Potom štvorhlasne zmoduluje do toniky e mol. Znova uvedie tému fúgy jednohlasne, tentokrát v tenore, potom v alte a správe (v tomto poradí) a vloží trojhlasnú sekvenciu bez použitia basu. Tému v base uvedie až po sekvencii a zmoduluje do tónony h mol. Nasleduje virtuózny úsek šestnástin v manuáli, ktoré sú sekvenciou paralelných sext. Zmoduluje do H dur. Fúga končí Agagio homofónnymi úsekmi vystriedanými rozloženými akordmi v dvaatricatinách. Fúga končí v E dur. 

</doc>
<doc id="733554" url="https://sk.wikipedia.org/wiki?curid=733554" title="Fabrice Luchini">
Fabrice Luchini

Fabrice Luchini (* 1. november 1951, Paríž) je francúzsky herec. Za svoju kariéru hral vo viacerých snímkach filmára Erica Rohmera. Luchini pochádzal z rodiny talianskych prisťahovalcov.
Životopis.
Fabrice Luchini sa narodil v roku 1951 v Paríži. V roku 1969 si ho všimol vášnivý milovník literatúry Philippe Labro, ktorý mu ponúkol prvú rolu vo filme "Tout peut arriver". Neskôr Luchini hral v hre "Le Genou de Claire" od Érica Rohmera, vďaka ktorej sa stal jeho obľúbeným hercom, a zároveň objavil divadlo, keď sa zapísal na hodiny k Jeanovi-Laurentovi Cochetovi. V 70. rokoch stvárnil vo viacerých filmoch rôznrodé vedľajšie úlohy. Za viac ako 50 rokov kariéry hral vo viac ako 80 filmoch s mnohými režisérmi, vrátane filmárov ako François Ozon, Cédric Klapisch, Claude Lelouch, Alexandre de la Patellière, Matthieu Delaporte, Christophe Honoré či Christiana Vincenta, ktorý ho v snímke "La Discrète" (1990) odhalil širokej verejnosti. Svoju prvú knihu "Comédie française, ça a début comme ça" (dosl. Francúzska komédia, Takto sa to začalo) vydal u vydavateľstva Flammarion v roku 2016. Ide o príbeh života zasväteného literatúre, za ktorý získal cenu Prix de la Coupole. Luchini je predovšetkým divadelný herec, ktorý hral v dielach významných autorov, medzi ktorými boli aj Samuel Beckett, Williama Shakespeara, Gustave Flaubert, Sacha Guitry alebo Louisa-Ferdinanda Célina. Režíroval aj divadelné hry autorov La Fontaine, Nietzscheho, Baudelaira, Molièra, Rimbauda, Huga. V niektorých divadelných hrách ho režírovali napr. Bernard Stora, Laurent Terzieff či Maurice Bénichou.

</doc>
<doc id="733556" url="https://sk.wikipedia.org/wiki?curid=733556" title="Ivankovo kale (pevnosť)">
Ivankovo kale (pevnosť)

Ivankovo kale (, doslovne Ivankova pevnosť), Goľamo kale (, doslovne Veľká pevnosť), Asenova pevnosť (), prípadne pevnosť Kričim () sú ruiny neskoroantickej a stredovekej pevnosti, ktoré sa nachádzajú nad mestom Kričim v Plovdivskej oblasti v južnom Bulharsku.
Stavba má pridelený štatút kultúrnej pamiatky miestneho významu.
Lokalita.
Ruiny pevnosti Ivankovo kale sa nachádzajú nad mestom Kričim v rovnomennej lokalite v Západných Rodopách na vrchole skalnatého výbežku nad ľavom brehu rieky Văča v bezprostrednej blízkosti samotného mesta s ktorým horský výbežok susedí z juhozápadu. Vzdušnou čiarou je pevnosť vzdialená len asi 0,65 kilometra od centra mesta Kričim.
Pevnosť leží v nadmorskej výške približne .
Dejiny.
Ranobyzantská pevnosť.
Pôvodná byzantská pevnosť bola postavená v období neskorej antiky.
Stredoveká bulharská pevnosť.
Stredoveká bulharská pevnosť bola postavená počas panovania bulharského cára Ivana Asena I., keď sa po oslobodení od Byzantskej ríše začal uskutočňovať plán výstavby mohutnej pevnostnej siete situovanej do severných svahov pohoria Rodopy.
V roku 1196 sa v pevnosti usídlil po zavraždení cára Ivana Asena I. jeho vrah a bratranec, bulharský bojar Ivanko, ktorý bol predstaviteľmi Byzantskej ríše menovaný za správcu vtedajšej Plovdivskej (Filipopolskej) oblasti. V roku 1197 sa podarilo bulharskému cárovi Kalojanovi presvedčiť Ivanka, aby prestúpil na jeho stranu proti Byzantskej ríši. Na to reagovala Byzantská ríša vyslaním vojenskej jednotky k pevnosti, na čo reagoval Ivanko opustením pevnosti a utiahnutím sa hlbšie do pohoria Rodopy. Tuto situáciu využil cár Kalojan, ktorý ustanovil nového správcu oblasti Alexiho Slava.
Počas vlády Ivana Asena II. sa pevnosť stala pevnou súčasťou systému bulharských pevností, ktorý druhé bulharské cárstvo získalo definitívne pod svoju kontrolu po významnom víťazstve v bitke pri Klokotnici v roku 1230. 
V roku 1966 bol stavbe udelený štatút kultúrnej pamiatky miestneho významu.
Charakteristika.
Pevnosť bola v dôsledku svojej polohy neprístupná zo všetkých strán okrem juhovýchodu a juhozápadu.
Zo stavebného pohľadu ide o pozostatky dvoch pevnostíranobyzantskej a stredovekejktoré boli postavené na sebe.
Ranobyzantská pevnosť.
Byzantská pevnosť mala rozlohu 2 hektáre. Pokrývala hrebeň skalnatého výbežku a celú hornú polovicu jeho severných svahov. 
Do súčasnosti sa z byzantskej pevnosti zachoval štyri metre vysoký pevnostný múr, nádrž a základy obytných budov. Pevnostný múr bol postavený z lomových kameňov, ktoré boli doplnené tehlovými pásmi. Ako spojivo bola použitá červená malta.
Stredoveká bulharská pevnosť.
Stredoveká bulharská pevnosť bola oveľa menšia a zaberala len vrcholovú časť skalného výbežku. Mala rozlohu 0,15 hektára. 
Mala polygonálny nepravidelný pôdorys s predĺžením na juhovýchod. Netypický pôdorys bol dôsledkom toho, že múr pevnosti kopíroval skalnatý hrebeň. Táto pevnosť tak bola vďaka svojej polohe ešte menej menej prístupná ako byzantská. Zo stredovekej pevnosti sa do súčasnosti zachoval základ jedného vchodu na východnej strane. Múr pevnosti bol postavený z lomového kameňa, spojeného bielou maltou a poprepájaný centrálnym systémom drevených trámov. Múr dosahoval hrúbky 1,351,40 metra. 
Štatút a dôvod pamiatkovej ochrany.
Kategória: kultúrna pamiatka miestneho významu
Rok vyhlásenia: 1966
Dôvod pamiatkovej ochrany: architektonicko-staviteľská hodnota stavby z obdobia antiky a stredoveku

</doc>
<doc id="733557" url="https://sk.wikipedia.org/wiki?curid=733557" title="Ivankovo kale">
Ivankovo kale

Ivankovo kale môže byť:

</doc>
<doc id="733558" url="https://sk.wikipedia.org/wiki?curid=733558" title="Asenova pevnosť (rozlišovacia stránka)">
Asenova pevnosť (rozlišovacia stránka)

Asenova pevnosť môže byť:

</doc>
<doc id="733559" url="https://sk.wikipedia.org/wiki?curid=733559" title="Kostol svätého Františka Xaverského (Prešov)">
Kostol svätého Františka Xaverského (Prešov)

Kostol sv. Františka Xaverského je slovenský rímskokatolícky farský kostol. Nachádza sa v Šalgovíku, ktorý je mestskou časťou Prešova
Je filiálnym kostolom Farnosti Krista Kráľa, Prešov – Sekčov, ktorá patrí pod dekanát Prešov – stred v Košickej arcidiecéze. 

</doc>
<doc id="733560" url="https://sk.wikipedia.org/wiki?curid=733560" title="Kostol svätého Františka Xaverského">
Kostol svätého Františka Xaverského

Kostol svätého Františka Xaverského môže byť:

</doc>
<doc id="733561" url="https://sk.wikipedia.org/wiki?curid=733561" title="Mraznica (prítok Hradeckého potoka)">
Mraznica (prítok Hradeckého potoka)

Mraznica je vodný tok v pohorí Vtáčnik a v Hornonitrianskej kotline na území okresu Prievidza. Je to ľavostranný prítok Hradeckého potoka v povodí Handlovky s dĺžkou približne 5,4 km a je tokom VI. rádu. 
Priebeh toku.
Potok pramení na severnom okraji pohoria Vtáčnik, v geomorfologickom podcelku Vysoký Vtáčnik, na západných svahoch hrebeňa Margita (), v nadmorskej výške približne Prameň sa nachádza v lesnom poraste v lokalite Stará seč, odkiaľ tečie severným smerom. Preteká malou vodnou plochou a onedlho priberá menší ľavostranný prítok. Stáča sa na severozápad, priberá menšie pravostranné prítoky a oblasťou Veľkolehôtčanských lúk s mnohými chatami pokračuje nevýraznou dolinou k Veľkej Lehôtke. V strednej časti opúšťa pohorie Vtáčnik a vteká do Hornonitrianskej kotliny a jej podcelku Prievidzská kotlina. Dočasne západným smerom pokračuje intravilánom Veľkej Lehôtky, miestnej časti Prievidze, kde priberá malý ľavostranný prítok. Opätovne sa stáča na severozápad a zvlnenou krajinou smeruje k mestu Prievidza, lemovaná pásmom pobrežného porastu. Na dolom toku priberá krátky pravostranný prítok a onedlho napája menšiu sústavu vodných nádrží. Podteká hlavnú cestu I/9 a v lokalite Pod Banskou, na okraji Prievidze, sa v nadmorskej výške približne vlieva ľavostranne do Hradeckého potoka, prítoku rieky Handlovky. Potok patrí do širšieho povodia rieky Váh. 
Potok pramení a preteká iba katastrálnym územím mesta Prievidza v okrese Prievidza v Trenčianskom kraji.

</doc>
<doc id="733567" url="https://sk.wikipedia.org/wiki?curid=733567" title="Rád Slovenského národného povstania">
Rád Slovenského národného povstania



</doc>
<doc id="733569" url="https://sk.wikipedia.org/wiki?curid=733569" title="Rád SNP">
Rád SNP



</doc>
<doc id="733572" url="https://sk.wikipedia.org/wiki?curid=733572" title="Javor v Žiline">
Javor v Žiline

Javor v Žiline je javor cukrový, ktorý sa nachádza na Sokolovskej ulici v Žiline. Je chránený od 22. apríla 1982 nariadením ONV v Žiline a novelizáciou KÚ v Žiline podľa "Všeobecne záväznej vyhlášky KÚ v Žiline č.5/1996" zo 17. decembra 1996 pre svoju zdravotne-hygienickú funkciu. Je to jediný starší exemplár svojho druhu v okrese Žilina. Je v správe štátnej ochrany prírody NP Malá Fatra.

</doc>
<doc id="733573" url="https://sk.wikipedia.org/wiki?curid=733573" title="Stromy v obci Batizovce">
Stromy v obci Batizovce

Stromy v obci Batizovce sú lipy malolisté, ktoré sa nachádzajú okolo rímskokatolíckeho kostola v Batizovciach. Sú chránené od 11. júla 1975 uznesením rady ONV v Poprade a poslednou novelizáciou Okresného úradu v Prešove podľa "Vyhlášky Okresného úradu Prešov č.16/2024" z 12. februára 2024 pre svoj estetický a kultúrny význam. Sú v správe TANAPu.

</doc>
<doc id="733576" url="https://sk.wikipedia.org/wiki?curid=733576" title="Bardot">
Bardot

Bardot môže byť:

</doc>
<doc id="733577" url="https://sk.wikipedia.org/wiki?curid=733577" title="Bardot (miniséria)">
Bardot (miniséria)

Bardot je francúzska miniséria z roku 2023, ktorú režírovali Christopher Thompson a Danièle Thompson. Hlavnú úlohu v šesťdielnom biografickom seriáli o Brigitte Bardotovej stvárnila Julia de Nunez. Miniséria bola vysielaná vo Francúzsku na stanici France 2 od 8. mája 2023.
Jednotlivé diely sledujú životný príbeh Brigitte Bardotovej v povojnovom Francúzsku v rokoch 1949 až 1959. Tvorcovia počas projektu spolupracovali s kostýmovou výtvarníčkou Marylin Fitoussi.
Natáčanie.
Natáčanie seriálu prebiehalo od konca februára do polovice júna 2022 medzi Parížom a regiónom Saint-Tropez.

</doc>
<doc id="733578" url="https://sk.wikipedia.org/wiki?curid=733578" title="Moštenica (potok)">
Moštenica (potok)

Moštenica je vodný tok v pohorí Vtáčnik a v Hornonitrianskej kotline na území okresu Prievidza. Je to ľavostranný prítok Handlovky v povodí rieky Nitry s dĺžkou približne 6,3 km a je tokom V. rádu. 
Priebeh toku.
Potok pramení na severnom okraji pohoria Vtáčnik, v geomorfologickom podcelku Vysoký Vtáčnik, na západných svahoch vrchu Malinovec (), v nadmorskej výške približne Prameň sa nachádza v lesnom poraste v lokalite Markušové, odkiaľ tečie severozápadným smerom. Zakrátko opúšťa pohorie Vtáčnik a vteká do Hornonitrianskej kotliny a jej podcelku Prievidzská kotlina. Stáča sa západným smerom a pokračuje severnou časťou lokality Ploštiny, kde priberá menší ľavostranný prítok. V oblasti rekreačnej oblasti Púšť priberá ďalšie menšie prítoky a popri chatách v lokalite Borina pozvoľne klesá do kotliny. Podteká železničnú vlečku do bane v Cigli a opúšťa zalesnenú oblasť. Križuje hlavnú cestu I/9 a na okraji priemyselnej časti Prievidze priberá najskôr menší, následne aj významný ľavostranný prítok Hlinky. Na dolnom toku lemuje okraj mesta, kde križuje prievidzskú nákladnú stanicu, pri ktorej priberá menší pravostranný prítok a krátko nato sa v nadmorskej výške približne vlieva ľavostranne do rieky Handlovka. Potok patrí do širšieho povodia rieky Váh. 
Potok pramení a preteká iba katastrálnym územím mesta Prievidza v okrese Prievidza v Trenčianskom kraji.

</doc>
<doc id="733579" url="https://sk.wikipedia.org/wiki?curid=733579" title="Volovský potok">
Volovský potok

Volovský potok je potok v regióne Zemplín v subregióne Horný Zemplín, na území obcí Klenová a Ruská Volová v okrese Snina v Prešovskom kraji. Nachádza sa v geomorfologických celkoch Bukovské vrchy a Beskydské predhorie. Ústi do Ublianky. Má dĺžku . Rád toku VIII.
Prameň.
Pramení v v lesnom extraviláne premiešanom lúkami v severnom cípe územia obce Klenová v okrese Snina v Prešovskom kraji vo vzdialenosti severozápadne od trojchotárnika obcí Klenová, Ruská Volová a Ulič na západnom svahu lesného komplexu "Nastaz".
Opis toku.
Volovský potok tečie od prameňa západným smerom lesným extravilánom obce Klenová, oblúkom sa skrúca na juhozápad, v preteká cez spevnenú lesnú cestu, postupne sa skrúca na juh, ľavým brehom obmýva les "Nastaz", v vyteká z lesa do trvalých trávnych porastov, pravým brehom obmýva úpätie vrchu "Lazište" a ďalej úpätie vrchu "Holice" s , priteká na hranicu medzi obcami Klenová a Ruská Volová. Tečie po obecnej hranici, ľavým brehom obmýva v obci Ruská Volová úpätie lesa aj trvalého trávneho porastu "Konča Chudorova" a nižšie pole "Stredná". V opúšťa obecnú hranicu, mení smer na juhovýchod a tečie územím Ruskej Volovej, pravým brehom obmýva pole "Lán", v vteká do intravilánu Ruskej Volovej a zároveň priberá bezmenný ľavostranný prítok, meandruje. V priberá ľavostranný prítok Stavenec, v opúšťa intravilán a mení smer na juh, v priberá ľavostranný prítok Koniarov potok pritekajúci po obecnej hranici medzi Ruskou Volovou a Klenovou, krátky úsek tečie po obecnej hranici, v opúšťa obecnú hranicu, priberá bezmenný pravostranný prítok a tečie južným smerom územím obce Klenová, v podteká cestu z obce Ubľa do Ruskej Volovej a v blízkosti v na území obce Klenová v jej poľnohospodárskom extraviláne ústi do Ublianky ako jej ľavostranný prítok. Ublianka ďalej ústi do rieky Uh.
Volovský potok patrí do okresu Snina v Prešovskom kraji. Pramení a ústi na území obce Klenová a strednou časťou toku preteká cez územie obce Ruská Volová. Horná časť toku sa nachádza v geomorfologickom celku Bukovské vrchy v geomorfologickom podcelku Nastaz a dolná časť toku v geomorfologickom celku Beskydské predhorie v geomorfologickom podcelku Ublianska pahorkatina. Prítoky Volovského potoka: Stavenec, Koniarov potok a dva bezmenné prítoky. Horná časť povodia toku Volovský potok leží na území Národného parku Poloniny.
Pôvod názvu.
Motivácia pomenovacieho procesu vychádzala z druhej zložky názvu obce Ruská Volová, intravilánom ktorej vodný tok "Volovský potok" v svojej strednej časti preteká. Najstarší dochovaný písomný záznam názvu obce 1609 "Oroszvoloua", ďalej 1773 "Orosz Wolowe", 1808 "Ruské Volové", 1920 "Ruská Volová" s významom druhej zložky názvu "osada chovateľov volov ako ťažných zvierat prípadne osada obyvateľov ináč spájaných s pomenovaním tohto hospodárskeho zvieraťa". Zo slovného základu "volov-á" po rozšírení o adjektívnu príponu "-ský" a po kombinácii so všeobecným podstatným menom potok s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Volovský potok" s významom "potok pretekajúci územím tejto obce, patriaci k nej" ako súčasť početnej skupiny názvov v slovenskej toponymii, najmä hydronymii. Názov vodného toku bol štandardizovaný v roku 1990. V množine slovenskej hydronymie vodných tokov hydronymum "Volovský potok" je jedinečným hydronymom (júl 2025).

</doc>
<doc id="733580" url="https://sk.wikipedia.org/wiki?curid=733580" title="Timotej Kudlička">
Timotej Kudlička

Timotej Kudlička (* 19. august 2003, Močenok) je slovenský profesionálny futbalista, ktorý hrá za Spartak Trnava, na hosťovaní z Dynomo Malženice, ako útočník alebo ofenzívny stredopoliar.
Klubová kariéra.
Žilina B.
Kudlička odohral svoj prvý profesionálny zápas proti Považská Bystrica pri prehre 3:2, 12. augusta 2022. 12. júna 2024 bolo oznámené, že opúšťa Žilina B.
Dynamo Malženice.
Kudlička nastúpil 1. júla 2024 do Dynamo Malženice. Pri svojom debute za klub dostal červenú kartu pri výhre 2:1 nad FK Humenné. Kudlička strelil svoj prvý gól za Malženice pri výhre 2:0 nad MFK Stará Ľubovňa. Pri výhre 2:1 nad MŠK Púchov strelil dva góly. Vo svojej prvej sezóne za Dynamo Malženice odohral 19 zápasov, strelil 7 gólov a pridal 6 asistencií.
Spartak Trnava.
Po dobrých výkonoch Spartaka v predsezónnej príprave bolo oznámené, že Kudlička pôjde do klubu na hosťovanie. Za Spartak debutoval v kvalifikácii Európskej ligy pri prehre 1:0 proti BK Häcken, keď nastúpil ako náhradník za Philipa Azanga v 79. minúte. V 88. minúte mal šancu vyrovnať, ale jeho strela minula bránu.
Na ihrisku sa ukázal v dobrom svetle, zaujal svojím pohybom, agresívnym útokom a technickými schopnosťami.

</doc>
<doc id="733581" url="https://sk.wikipedia.org/wiki?curid=733581" title="Salma Hayek">
Salma Hayek



</doc>
<doc id="733583" url="https://sk.wikipedia.org/wiki?curid=733583" title="Carl von Pückler-Burghauss">
Carl von Pückler-Burghauss

Carl Friedrich Wilhelm Lothar Erdmann gróf von Pückler-Burghauss slobodný pán von Groditz (* 7. október 1886, Vroclav† 13. máj 1945, pri Čimeliciach) bol nemecký šľachtic, veterán prvej svetovej vojny a dôstojník Waffen-SS počas druhej svetovej vojny v hodnosti "SS-Gruppenführer und Generalleutnant der Waffen-SS". Počas Slovenského národného povstania bol veliteľom skupiny SS Schill. V roku 1945 veliteľ posledných bojujúcich nemeckých jednotiek na území Československa.
Život.
Mladosť.
Narodil sa do šľachtickej rodiny ako syn majora pruskej armády vo výslužbe a hajtmana Friedricha grófa von Pückler-Burghauss (1849–1920) a grófky Elly von Köppen (18621899). Mal dvoch mladších bratov Ottu a Sylviusa, ktorý počas druhej svetovej vojny slúžil ako plukovník Wehrmachtu.
Po vyštudovaní univerzity v Bonne vstúpil 1. apríla 1907 do armády a 17. októbra toho istého roku mu bola udelená hodnosť "Leutnant" (poručík). Počas prvej svetovej vojny sa zúčastnil bitiek vo Francúzsku a v Poľsku a slúžil ako divízny zbraňový dôstojník pri pechotných a neskôr aj pri jazdeckých jednotkách. V máji roku 1917 bol povýšený do hodnosti "Oberleutnant" (nadporučík) a zvyšok vojny strávil ako dôstojník generálneho štábu pri "Armee Korps Nr. 6" (6. armádny zbor).
Armádu opustil v hodnosti "Hauptmann" (kapitán) v roku 1919 a počas služby v prvej svetovej vojne si vyslúžil obe triedy železného kríža. Po službe pri jednotkách Freikorps v Sliezsku sa v roku 1920 vrátil na rodinné sídlo v Nützdorfe po tom, čo jeho otec zomrel. Zároveň si k menu pridal "Burghauss".
V máji roku 1913 sa oženil s princeznou Olgou Alžbetou Sasko-Altenburskou (18861955), dcérou pruskej princeznej Márie a princa Alberta Sasko-Altenburského. Po dvoch dcérach, ktoré sa narodili v rokoch 1914 a 1919, sa im narodil roku 1923 chlapec, ktorý však zomrel v dojčenskom veku.
Pred druhou svetovou vojnou.
Od roku 1924 až do novembra roku 1931 slúžil u organizácie pre veteránov prvej svetovej vojny Der Stahlhelm . Dňa 1. decembra roku 1931 vstúpil do NSDAP a zároveň aj do radov jednotiek SA (Sturmabteilung), kde mu bola udelená hodnosť SA-Sturmbannführer a bol dosadený do funkcie dôstojníka s osobitnými povinnosťami. Dňa 1. júla 1932 bol povýšený na SA-Standartenführera a bol prevelený ku SA Gruppe Silesia. 15. decembra toho istého roku bol vymenovaný za veliteľa štábu SA Gruppe Silesia. V tejto funkcii zotrval až do 30. júna roku 1934 a počas septembra toho istého roku sa stal náčelníkom štábu pri SA-Obergruppe III (Vroclav). Počas roku 1933 sa stal tiež členom Reichstagu, keď reprezentoval mesto Opole. V apríli roku 1933 bol povýšený na SA-Oberführera, 1. mája roku 1937 bol povýšený na SA-Brigadeführera a v júli toho istého roku bol prevelený k vrchnému veleniu SA (Oberste SA-Führung) v Berlíne, kde slúžil ako šéf úradu. Svoju kariéru ukončil ako dôstojník so zvláštnym poverením u SA Gruppe Silesia.
Druhá svetová vojna.
V apríli roku 1938 vstúpil znova do armády ako Hauptmann (kapitán), prvýkrát ako pobočník veliteľa generála Alfreda Hubickiho u "4. Leichte Division" (4. ľahká divízia), s ktorou sa zúčastnil invázie do Poľska. Neskôr pôsobil ako spravodajský dôstojník pri XXXIII. armádnom zbore.
Začiatkom roku 1942 pôsobil ako zástupca policajného šéfa pre stredné Rusko SS-Obergruppenführera Ericha von dem Bach-Zelewski, ale dňa 12. septembra 1942 bol povýšený do hodnosti "SS-Brigadeführer und Generalmajor der Waffen-SS" a zároveň bol vymenovaný veliteľom WaffenSS Protektorátu Čechy a Morava.
V máji 1943 bol povýšený do hodnosti "SS-Gruppenführer und Generalleutnant der Waffen-SS" a bol tiež menovaný veliteľom 15. granátnickej divízie SS (lotyšská č. 1), ktorá pôsobila v Lotyšsku. Túto funkciu zastával do 17. februára roku 1944, kým sa opäť stal veliteľom jednotiek Waffen-SS na území Protektorátu Čechy a Morava. V tejto funkcii zotrval až do konca druhej svetovej vojny.
Slovenské národné povstanie.
Už 11. augusta 1944 vznikla z iniciatívy K. H. Franka na základe rozkazu vydaného hlavný veliteľom Waffen-SS v Čechách a na Morave Pücklerom skupina SS Schill pozostávajúca zo štyroch výpomocne motorizovaných rôt granátnikov, štyroch rôt pancierových granátnikov, zosilnenej roty ťažkých zbraní, batérie ťažkých poľných húfnic, roty samohybných diel, motorizovanej ženijnej roty a dvoch spojovacích čiat. Za jej veliteľa bol určený SS-Stubaf. Rudolf-Otto Klotz. Skupina mala byť pripravená na nasadenie proti partizánom v horských oblastiach na severovýchode Moravy. Podľa niektorých názorov nemecké hlavné velenie plánovalo skupinu „Schill“ od samého začiatku vyslať na Slovensko.
28. augusta sa rozhodol Adolf Hitler vykonať zásah na Slovensku. Pohotovosť pre jednotku Schill bola vyhlásená 30. augusta. Pückler bol donútený dokonca prevziať nad skupinou Schill osobné velenie, čo bolo vzhľadom na jeho vysokú hodnosť istým spôsobom dehonestujúce. Skupina Schill 30. augusta vstúpila do Trnavy a 1. septembra odzbrojila bratislavskú posádku. Veliteľ nemeckého zásahu na Slovensku Gottlob Berger dal vytvoriť v Bratislave slovenské veliteľstvo WaffenSS a do jeho čela postavil Pückler. Ten operatívne velenie nad skupinou Schill prenechal SS-Stubaf. Klotzovi.
2. septembra Pückler a bol natoľko „nadšený hrdinským chovaním sa nitrianskej posádky“ (tá sa nepripojila k povstaniu), že jej veliteľa mjr. Šmigovského vymenoval za veliteľa všetkých (aj nemeckých) jednotiek na území mesta.
5. septembra po urputných bojoch pri Baťovanoch Pückler otvorene priznával, že proti skupine Schill nestoja žiadne bandy, ale rovnocenný súper.
14. septembra 1944 sa Gottlob Berger musel dostaviť do Berlína, aby Hitlerovi zdôvodnil pomalé tempo likvidácie povstania a za svojho zástupcu vymenoval Pücklera. Ten 20. septembra nariadil hlavným silám divízie „Tatra“ a skupiny „Schill“, aby podnikli koordinovanú ofenzívu s cieľom zničiť povstalecké vojská v Turčianskej kotline. Na veliteľa divízie „Tatra“ gen. Loepera musel vyvíjať tvrdý nátlak, lebo ten tvrdil, že jeho muži potrebujú na útok dlhšiu prípravu a v prítomnosti svojich štábnych dôstojníkov viedol porazenecké reči.
Potom, čo z dôvodu pomalej likvidácie Slovenského národného povstania bolo odvolaný gen. Hubicki a Gottlob Berger nahradený 22. septembra gen. Hermamnom Höflem. Pückler ašpiroval na pozíciu Nemeckého generála na Slovensku a predložil Höflemu svoj plán na likvidáciu povstania. Ten však nebol Höflem prijatý a Pückler sa vrátil 23. septembra 1944 na svoje veliteľstvo do Prahy. Skupinu Schill mu však nedovolili zo Slovenska stiahnuť a tá bojovala až do potlačenia povstania.
Posledné boje v Čechách.
Po vypuknutí Pražského povstania 5. mája 1945 udržal malé predmostí na východnom brehu Vltavy okolo svojho veliteľstva v budove právnickej fakulty Univerzity Karlovej. Koordinoval postup mimopražských nemeckých útvarov proti českým povstalcom. Požadoval najmä masívne letecké údery zápalnými bombami proti častiam Prahy ovládaných povstalcami. Po kapitulácii nemeckej posádky v Prahe do rúk Českej národnej rady a Vojenského veliteľstva Bartoš odovzdal ráno 9. mája budovu svojho veliteľstva československým dôstojníkom. V poslednej nemeckej kolóne, ktorá opúšťala stred Prahy, dosiahol potom územie južne od mesta, stále ovládané bojovou skupinou SS Wallenstein. Potom, čo americká armáda uzavrela 9. mája demarkačnú líniu, sa spoločne s asi šiestimi tisícmi mužmi (zvyšky Kampfgruppe Wallenstein a ďalších jednotiek) stiahol do priestoru medzi Slivicou pri Milíne a Čimelicami.
Generál sa ubytoval v letnej vilke č. p. 99 u Čimelic. Tri dni sa bezúspešne pokúšal vyjednať odchod svojich vojakov do amerického zajatia s Norbertom Kinským, ktorý zastupoval svojho raneného brata Karola VI. Schwarzenberga. Po 9. máji do priestoru medzi osady Slivice a Čimelice dorazil zvyšok vyzbrojenej nemeckej armády, ktorý má asi 6 tisíc mužov. A práve tieto dni boli pre miestnych snáď vôbec najhoršieNemci sa totiž pomstili aj na civilnom obyvateľstve. Pückler dal príkaz vybudovať pri Milíne oporný bod. Proti nemu vyrazilo 11. mája niekoľko desiatok partizánov zo skupiny Smrť fašizmu a členov revolučnej gardy. Začala sa posledná bitka pri Slivici, do ktorej sa zapojili aj tri ukrajinské fronty. Po priblížení Červenej armády podpísal v noci z 11. na 12. mája 1945 v neďalekom rakovickom mlyne kapituláciu do rúk sovietskeho generálmajora Ivana Fedotoviča Serjogina, veliteľa 104. gardovej streleckej divízie, a amerického plukovníka 4 a 4 plukovníka. XII. Zboru.
Potom sa vrátil do domu na kraji Čimelic, kde bol ubytovaný, a tam sa 13. mája 1945 okolo 11.00 h zastrelil. Spolu s ním sa zastrelili (alebo boli zastrelení) aj jeho tlmočníčka, jej dcéra (zhruba päťročná) a matka. Mŕtvoly boli nasledujúci deň pochované do hromadného hrobu na čimelickom cintoríne. V roku 1995 boli exhumované a pochované na nemeckom vojenskom cintoríne v Brne.

</doc>
<doc id="733586" url="https://sk.wikipedia.org/wiki?curid=733586" title="Paola Krum">
Paola Krum

Andrea Paola Krumová (* 21. jún 1970, Buenos Aires, Argentína) je argentínska herečka, speváčka a režisérka.
Na Slovensku je známa najmä svojím účinkovaním v telenovele "Divoký anjel" ako Florencia Rizzo. Objavila sa aj v telenovele "Manuela".
Osobný život.
V roku 2005 začala tvoriť pár s hercom Joaquínom Furrielom, ktorého spoznala počas účinkovania v divadelnej hre "Sen noci svätojánskej". Neskôr si spolu zahrali v telenovele "Montecristo". V roku 2008 sa im narodila dcéra Eloísa. Po siedmich rokoch vzťahu sa v roku 2011 rozišli.

</doc>
<doc id="733587" url="https://sk.wikipedia.org/wiki?curid=733587" title="Cestoviny s jahodami">
Cestoviny s jahodami

Cestoviny s jahodami () je jedlo poľskej kuchyne. Pripravuje sa z uvarených cestovín poliatych jahodovo-smotanovou omáčkou. V Poľsku sa jedlo často podáva doma, môže sa jesť na obed alebo ako dezert a často sa podáva v školských jedálňach.
Pôvod cestovín s jahodami nie je známy, ale jahody sa v Poľsku obľúbene konzumujú s podobnými jedlami. V poľskej kuchyni sa jahody môžu pridávať do ryže a polievok alebo sa plnia do pirohov. Cestoviny s jahodami sa zvyčajne jedia v lete, keďže sezóna jahôd trvá od mája do júla. Počas tohto obdobia sú jahody zrelé a lacné. Pre toto jedlo sa ako obzvlášť žiadúce považujú jahody z Kašubska, pretože sú známe svojou kvalitnou chuťou a arómou.
V poľskej kultúre sa cestoviny s jahodami často považujú za comfort food spojené s detstvom. Toto jedlo sa stalo celosvetovo slávnym na Wimbledone 2025, keď poľská tenistka Iga Świąteková povedala, že cestoviny s jahodami sú jedným z jej obľúbených jedál.
Príprava.
Jedlo sa pripravuje rozdrvením, rozmixovaním alebo nasekaním čerstvých jahôd a ich zmiešaním so smotanou. Na dosladenie omáčky sa môže pridať aj cukor alebo med. Omáčka sa potom naleje na uvarené cestoviny a podáva sa. Cestoviny s jahodami sa môžu pripraviť aj s použitím iných mliečnych surovín, ako napríklad crème fraîche, kyslá smotana, jogurt alebo šľahačka. Jedlo sa niekedy zdobí lístkami mäty alebo nakrájanými jahodami.
Variáciou tohto jedla je "cestoviny so syrom a jahodami" (), kde sa pridáva cottage cheese.

</doc>
<doc id="733593" url="https://sk.wikipedia.org/wiki?curid=733593" title="Miroslav Jambor (biatlonista a cyklista)">
Miroslav Jambor (biatlonista a cyklista)

Miroslav Jambor (* 5. jún 1963, Považská Bystrica) je bývalý slovenský paralympijský športovec. Pôsobil v disciplínach para biatlon a para cyklistika. Patrí do kategórie B3, nevidiaci a slabozraký.
Život.
Miroslav Jambor sa narodil 5. júna 1963 v Považskej Bystrici. Žije v obci Dolná Breznica.
Športová kariéra.
Jambor sa zúčastnil viacerých paralympijských hier v rôznych športových disciplínach. Najvýznamnejšie úspechy dosiahol na letnej paralympiáde v Atlante 1996, kde získal striebornú medailu v 200 m tandem šprinte v para cyklistike, a na zimnej paralympiáde v Nagane 1998, kde obsadil druhé miesto v biatlone na 7,5 km mužov v kategórii B3.

</doc>
<doc id="733594" url="https://sk.wikipedia.org/wiki?curid=733594" title="Miroslav Jambor">
Miroslav Jambor

Miroslav Jambor môže byť:

</doc>
<doc id="733598" url="https://sk.wikipedia.org/wiki?curid=733598" title="Škótske vajce">
Škótske vajce

Škótske vajce (), v Brazílii známe ako bolovo, je jedlo pozostávajúce z vareného vajíčka, ktoré je zabalené v mäse. Vajce môže byť uvarené natvrdo aj namäkko. Následne je mäso obalené v strúhanke a pečené alebo fritované. Často sa je v krčmách alebo ako studené občerstvenie pri pikniku.
Názov „bolovo“ sa v Brazílii stal údajne známym po tom, čo televízny seriál "Hermes e Renato" odvysielal svoj vianočný špeciál, v ktorom sa objavil skeč o „nebezpečenstvách Bolova“.
Pôvod.
Existujú rôzne príbehy o pôvode tohto jedla. "The Oxford Companion to Food" uvádza, že po prvýkrát bol tento výraz použitý v roku 1809 v kuchárskej knihe "A New System of Domestic Cookery", ktorej autorkou bola Maria Rundellová. V tom čase nebolo mäso obalené v strúhanke, hoci v roku 1861 Isabella Beetonová takú možnosť navrhovala. Podľa "The Oxford Companion to Food" Annette Hopová, zaoberajúca sa históriou jedla, v roku 1987 špekulovala nad tým, že inšpiráciou pre vznik škótskych vajec mohli byť indické kofty, ako napríklad [mughalské jedlo "nargesi kofta (narcisové karbanátky)", v ktorom je tiež varené vajce obalené v korenenom mletom mäse a potom pražené.
Iné zdroje uvádzajú, že toto jedlo bolo vynájdené ve "Fortnum &amp; Mason" na Piccadilly v roku 1738. Podľa "Culinary Delights of Yorkshire" pochádza škótske vajce z Whitby, ktoré leží v anglickom grófstve Yorkshire. To jedlo sa pôvodne pokrývalo skôr rybou pastou ako mäsom. Údajne bolo pomenované po známej reštaurácii William J. Scott &amp; Sons, ktorá ich predávala.
Existuje aj názor, že sa tomuto jedlu predtým hovorilo "scorch (spálené)" vajce, pretože sa varilo na otvorenom plameni, aj keď podľa dochovaných receptov sa vyprážala na bravčovej masti. Ako možný pôvod názvu sa niekedy uvádza aj kulinársky proces zvaný "scotching", hoci význam tohto výrazu nie je celkom jasný, môže označovať pridanie sardiniek, ale aj obyčajné mletie mäsa. Ďalší zmätok do toho vnáša aj rozsiahly obchod s vajcami zo Škótska v 19. storočí, ktorý niekedy zahŕňal máčenie vajec do vápenného prášku kvôli ich konzervácii. Tento proces sa môže uvádzať ako "scotching".
Varianty.
Manchesterské vajce sa skladá z nakladaného vajíčka obaleného v zmesi bravčového mäsa a lancashirského čierneho pudingu. Boli vyrobené aj vegetariánske škótske vajcia. V roku 2022 Guinnessova kniha rekordov potvrdila najväčšie vegetariánske škótske vajce na svete, ktoré vážilo 8 341 g.. K jeho výrobe bolo použité pštrosie vajce obalené v hrášku a čedaru. V roku 2020 začala vegetariánske škótske vajcia ponúkať londýnska reštaurácia ocenená michelinskou hviezdou "Harwood Arms". Tie boli vyrábané z rastlinnej alternatívy mäsa. O rok neskôr zaradil vegánske škótske vajce do svojej ponuky aj obchodný reťazec Tesco.

</doc>
<doc id="733599" url="https://sk.wikipedia.org/wiki?curid=733599" title="Filmové laboratórium">
Filmové laboratórium

Filmové laboratórium je podnik slúžiaci pre filmový priemysel, kde technici vyvolávajú a upravujú filmový materiál pre klasickú filmovú produkciu a distribúciu. Materiál je založený na filmovom podklade, ako sú negatívy a pozitívy, čiernobiele a farebné, na rôznych filmových formátoch: 6570 mm, 35 mm, 28 mm, 16 mm, 9,5 mm či 8 mm.
História.
V raných dobách filmového priemyslu sa filmy spracovávali navíjaním na ploché stojany, ktoré sa následne namáčali do nádrží s roztokom. Ako sa filmy predlžovali, tieto metódy sa ukázali byť príliš ťažkopádne.
Laboratóriá mali značnú moc a zodpovednosť. Zodpovednosť pramenila zo skutočnosti, že krehký, jedinečný negatív mal veľkú hodnotu – na rozdiel od dneška neexistoval spôsob, ako zálohovať nevyvolané snímky. Laboratóriá mohli byť obvinené z nekvalitných výsledkov, aj keď chyba mohla vzniknúť na strane kamery.
V súčasnosti je filmových laboratórií málo. Tie, ktoré existujú, sa používajú prevažne na vyvolávanie negatívov, ktoré sa okamžite skenujú do digitálneho formátu. Keďže takmer všetka postprodukčná produkcia je v súčasnosti digitálna, tvorba na 35 mm film je minimálna.

</doc>
<doc id="733600" url="https://sk.wikipedia.org/wiki?curid=733600" title="Jasika Nicolová">
Jasika Nicolová



</doc>
<doc id="733604" url="https://sk.wikipedia.org/wiki?curid=733604" title="Chrám svätých Petra a Pavla (Sofia)">
Chrám svätých Petra a Pavla (Sofia)

Chrám svätých Petra a Pavla (), alebo Chrám svätých apoštolov Petra a Pavla ()&lt;ref name="apostolite.com/"&gt;&lt;/ref&gt; je chrám Bulharskej pravoslávnej cirkvi z prvej polovice 20. storočia, ktorý sa nachádza sa v meste Sofia v oblasti Sofia v juhozápadnom Bulharsku.
Budova má pridelený štatút kultúrnej pamiatky.
Chrámový sviatok sa slávi 29. júna. 16. januára sa slávi tzv, zimný chrámový sviatok, keďže tento deň sa spája so životom svätého apoštola Petra.
Lokalita.
Chrám svätých Petra a Pavla sa nachádza v meste Sofia v rajóne Krasna poľana v mestskej štvrti Razsadnik na ulici „D-r Kalinkov“ (, doslova "ulica doktora Kalinkova") č. 27.
Dejiny.
Dôvodom pre výstavbu nového chrámu v sofijskej štvrti Razsadnik, bola skutočnosť, že v okolí sa nachádzal v tom čase len jeden malý chrám postavený utečencami z oblasti Macedónie, ktorý na konci 20. rokov 20. storočia už kapacitne nepostačoval množstvu veriacich v štvrti. Výstavba nového chrámu za začala položením základného kameňa 12. júla 1929. Položenia základného kameňa chrámu sa zúčastnili sofijský metropolita (a neskorší exarcha Bulharskej pravoslávnej cirkvi) Stefan, vikariátny biskup Pajsij, sofijský starosta Vladimir Vazov, ministerský predseda Andrej Liapčev a minister zahraničných vecí Atanas Burov. Výstavba budovy bola ukončená v priebehu roku 1933. Chrám bol vysvätený sofijským metropolitom Stefanom 1. apríla 1934. Tak ako položenia základného kameňa, aj vysvätenia chrámu sa zúčastnil starosta Sofie, Vladimir Vazov.
V roku 1976 bol budove udelený štatút kultúrnej pamiatky.
Na začiatku 90. rokov 20. storočia sa chrám dostal v dôsledku rozkolu v Bulharskej pravoslávnej cirkvi do správy odpadlíkov od oficiálnej cirkevnej línie. V ich správe ostal až do roku 2004, keď bola v dôsledku prijatia nového zákona Bulharská pravoslávna cirkev vyhlásená za jedinú právoplatnú bulharskú pravoslávnu cirkev so všetkými chrámami a monastiermi na území Bulharska v jej vlastníctve, čo zapríčinilo, že správcovia z radov oddelenej časti cirkvi chrám opustili. 
Chrám je v súčasnosti (2025) plne funkčným chrámom Bulharskej pravoslávnej cirkvi a konajú sa v ňom pravidelne Božské liturgie.
Charakteristika.
Ide o trojloďovú baziliku krížovo-kupolového typu s tromi prestolmi, s predsieňou a zvonicou v priestore nad predsieňou. Strop budovy je klenutý a podopieraný štyrmi stĺpmi.
Budova je dlhá 32 metrov, široká 16 metrov a dosahuje výšky 22 metrov. Ide o masívnu stavbu, ktorá zaberá zastavanú plochu približne 450 m².
Severný prestol je zasvätený svätému Konštantínovi a svätej Helene (s chrámovým sviatkom 21. mája), južný prestol je zasvätený svätému patriarchovi Eutymiovi Tărnovskému (s chrámovým sviatkom 20. januára). Ikonostas a vladársky trón chrámu sú zdobené drevorezbou.
Kaplnka štyridsiatich svätých mučeníkov.
Ešte pred výstavbou samotného chrámu bola na mieste postavená malá kaplnka, ktorá mala slúžiť ako dočasné miesto pre konanie liturgií, do doby než bude postavený. Slúženie liturgií však v kaplnke pokračovalo aj po dokončení výstavby a vysvätení Chrámu svätých Petra a Pavla. Niekedy v tom čase bola kaplnka zasvätená štyridsiatim svätým mučeníkom zo Sebaste. Kaplnka fungovala do začiatku 90. rokov 20. storočia, keď bola poničená a vykradnutá. Kaplnka sa nachádza priamo v chrámovom dvore. Chrámový sviatok kaplnky je 9. marec. 
Štatút a dôvod pamiatkovej ochrany.
Kategória: kultúrna pamiatka
Rok vyhlásenia: 1976

</doc>
<doc id="733606" url="https://sk.wikipedia.org/wiki?curid=733606" title="Furúcu-sando">
Furúcu-sando

Furúcu-sando (, ) je druh sando (japonského sendviča) so šľahačkou a čerstvým ovocím podľa chuti (jahodami, mangom, kiwi, broskyňami atď.), ktoré sú uzavreté medzi dvoma plátkami japonského mliečneho chleba šokupan alebo iného mliečneho chleba.
História.
Zdá sa, že furúcu-sando vznikol počas obdobia Edo v Tokiu alebo Kjóte, keď sa v Japonsku otvorili úplne prvé obchody s ovocím. Predpokladá sa, že ovocie sa stalo bežnou ingredienciou sendvičov v kjótskych kaviarňach vďaka neustálemu prísunu ovocia zo susedných prefektúr, ako je prefektúra Jamanaši, alebo z blízkych miest, ako sú Osaka a Kóbe. Iné správy naznačujú, že obchod s ovocím Sembikiya, ktorý bol otvorený v Tokiu v roku 1834, vynašiel furúcu-sando po tom, čo tam samuraj Benzo Óšima začal predávať čerstvé ovocie, čím sa z neho stalo obľúbené jedlo v budúcom japonskom hlavnom meste. 
V roku 1961 pekáreň Furenpan ako prvá začala vyrábať trojuholníkové furúcu-sando, aby bolo vidieť plnku a ľahšie sa jedli. Popularitu trojstranných ovocných sendvičov obzvlášť podporili v roku 1964 olympijské hry v Japonsku, počas ktorých sa ovocné sendviče v tomto tvare predávali verejnosti. 
Furúcu-sando, ktorý bol mnoho rokov luxusným jedlom, sa teraz podáva v obchodoch s potravinami a kaviarňach po celom Japonsku.

</doc>
<doc id="733610" url="https://sk.wikipedia.org/wiki?curid=733610" title="Päsť">
Päsť

Päsť je označenie pre podobu ruky, pri ktorej sú jej prsty ohnuté a zároveň zovreté smerom dovnútra proti dlani. Symbol päste je využívaný najmä ľuďmi, pri iných druhoch živočíchov je využívaný len výnimočne; dôvodom pre to je najmä skutočnosť, že väčšina ostatných druhov živočíchov má výrazne dlhšiu dlaň a prsty v kontraste s dĺžkou ich palca; symbol päste teda nie sú schopní urobiť vôbec alebo len v obmedzenej miere.
Existujú dva základné typy päsťou; zovretá a otvorená. Na zovretie päste je po zložení prstov smerom proti dlani potrebné ešte zovrieť aj palec, a to približne cez prostredné články prstov. Ďalším variantom päste je potom tzv. otvorená päsť, keď jedinec palec drží smerom do boku od ukazováka a ostatné prsty tak nezviera. Zaťatá päsť je ľuďmi využívaná napríklad ako ventilácia frustrácie či agresie (dochádza k stiahnutiu svalov, na čo sa potom ľudský mozog viac zameria), inokedy môže byť (často protivníkovi) ukázaná ako symbol dominancie alebo všeobecne sily; v takom prípade ide však najmä o zdvihnutú päsť.
Prapôvodným zmyslom využívania zaťatej päsťou je možnosť päsťou udrieť do rôznych predmetov alebo napríklad pomocou päste útočiť na korisť alebo sa naopak brániť predátorom. Päsť je preto ústrednou podstatou bojových umení ako Kung-fu, Karate či Taekwondo. Pri nesprávnom zatnutí päste a následnému úderu môže dôjsť k tzv. Boxerské zlomenine.
Od anglického prekladu slova päsť ("fist") je odvodená sexuálna praktika zvaná fisting. Ďalším špecifickým výrazom súvisiacim s použitím päste je tzv. fist bump (gesto podobné gestám podania ruky alebo high five).
Slovo päsť sa používa naprieč slovanskými jazykmi.

</doc>
<doc id="733611" url="https://sk.wikipedia.org/wiki?curid=733611" title="Jennie Carignan">
Jennie Carignan



</doc>
<doc id="733612" url="https://sk.wikipedia.org/wiki?curid=733612" title="Hlinky">
Hlinky

Hlinky je vodný tok v pohorí Vtáčnik a v Hornonitrianskej kotline na území okresu Prievidza. Je to ľavostranný prítok Moštenice v povodí Handlovky s dĺžkou približne 7 km a je tokom VI. rádu. 
Priebeh toku.
Potok pramení na severnom okraji pohoria Vtáčnik, v geomorfologickom podcelku Vysoký Vtáčnik, na severných svahoch vrchu Chvojka (), v nadmorskej výške približne Prameň sa nachádza v lesnom poraste v lokalite Ondrášovo v závere Drlákovej doliny. Spočiatku tečie krátko na sever, následne na severozápad a postupne sa stáča až na západ. Lemuje južný okraj Markušovej () a v lokalite Hlinky priberá významný ľavostranný prítok spod Opáleného vrchu (). Určitý čas svojim korytom tvorí hranicu pohoria Vtáčnik a Hornonitrianskej kotliny a následne pokračuje jej podcelkom Prievidzská kotlina. Preteká severným okrajom bývalej bane v Cigli, napája dvojicu vodných nádrží a podteká železničnú vlečku do banského areálu. Stáča sa severozápadným smerom a okrajom rekreačnej oblasti Púšť pokračuje lokalitou Vlčie kúty. Križuje hlavnú cestu I/9 do Novák a poľnohospodárskou krajinou smeruje k mestu Prievidza. Na južnom okraji priemyselnej časti mesta sa v nadmorskej výške približne vlieva ľavostranne do Moštenice, prítoku rieky Handlovka. Potok patrí do širšieho povodia rieky Váh. 
Potok pramení a preteká katastrálnym územím mesta Prievidza v okrese Prievidza v Trenčianskom kraji, len v strednej časti tvorí hranicu s územím obce Sebedražie a malým úsekom preteká katastrom tejto obce.

</doc>
<doc id="733614" url="https://sk.wikipedia.org/wiki?curid=733614" title="Šimunovský potok">
Šimunovský potok

Šimunovský potok je potok v regióne Zemplín v subregióne Horný Zemplín, na území obce Ubľa v okrese Snina v Prešovskom kraji. Nachádza sa v geomorfologickom celku Beskydské predhorie. Ústi do Brusného potoka. Má dĺžku . Rád toku X. 
Prameň.
Pramení v v lesnom extraviláne na severozápadnom svahu lesa Husťov Studník na území obce Ubľa v okrese Snina v Prešovskom kraji vo vzdialenosti severne od vrchu Kosmatec s a zároveň aj od slovensko-ukrajinskej štátnej hranice a južne od intravilánu obce.
Opis toku.
Šimunovský potok tečie od prameňa severným smerom lesným extravilánom obce Ubľa, oblúkom sa postupne skrúca do severozápadného smeru, obmýva juhozápadné úpätie svahu lesa Brusné a v na území obce Ubľa v lesnom extraviláne ústi do Brusného potoka ako jeho pravostranný prítok. Brusný potok ďalej ústi do vodného toku Stežná.
Šimunovský potok patrí do okresu Snina v Prešovskom kraji. Pramení a ústi na území obce Ubľa. Nachádza sa v geomorfologickom celku Beskydské predhorie v geomorfologickom podcelku Ublianska pahorkatina. Nemá prítoky. 
Pôvod názvu.
Motivácia pomenovacieho procesu vychádzala zrejme z osobného mena "Šimun", ako miestneho modifikátu osobného mena "Šimon", rozšíreného o formant "-ovec" a v množnom čísle "-ovci" na označenie príslušníka rodiny. Zo slovného základu "Šimunov-ec" po rozšírení o adjektívnu príponu "-ský" a po kombinácii so všeobecným podstatným menom potok s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Šimunovský potok" s významom "potok patriaci rodine Šimunovcov alebo ináč s ňou spájaný" ako súčasť početnej skupiny názvov v slovenskej toponymii, najmä hydronymii. Tento pôvod názvu potvrdzuje aj skutočnosť, že vo vzdialenosti na sever od centra intravilánu obce Ubľa leží lúka a pasienok "Šimunovo" s rovnakým pôvodom názvu ako vodný tok "Šimunovský potok" ležiaci na juh od centra intravilánu.
Názov vodného toku bol štandardizovaný v roku 1993. V množine slovenskej hydronymie vodných tokov hydronymum Šimunovský potok je jedinečným hydronymom (júl 2025).

</doc>
<doc id="733624" url="https://sk.wikipedia.org/wiki?curid=733624" title="Fotofosforylácia">
Fotofosforylácia

Fotofosforylácia (tiež fotosyntetická fosforylácia) je fosforylácia, ktorá prebieha vo fotosyntetizujúcich organizmoch eukaryotického aj prokaryotického typu. Fotofosforylácia je napojená na elektróny prenášajúci reťazec v tylakoidovej membráne chloroplastov, resp. v cytoplazmatickej membráne prokaryotov. 
Na rozdiel od elektróny prenášajúcich reťazcov u heterotrofov (i.e. oxidačnej fosforylácie), autotrofy získavajú energiu pre elektróny transportované elektróny prenášajúcim reťazcom mechanizmom absorpcie kvanta elektromagnetického žiarenia. Za absorpciu svetla zodpovedajú fotosystémy, čo sú integrálne membránové proteíny, ktorých kofaktorom je chlorofyl. Chlorofyl je komplexná zlúčenina s centrálnym horečnatým iónom a ligandom, ktorý absorbuje fotóny a ionizáciou uvoľňuje elektróny pre elektróny prenášajúci reťazec. Fotofosforylácia podobne ako oxidačná fosforylácia využíva elektróny prenášajúci reťazec, ktorý energiu elektrónov využíva na pumpovanie protónov cez membránu za vzniku transmembránového potenciálu, ktorý sa využije na syntézu ATP pomocou ATPázy. U eukaryotov sa protóny pumpujú do lumena tylakoidov, u prokaryotov do extracelulárneho priestoru.
Na rozdiel od oxidačnej fosforylácie, elektróny potrebné v procese fotofosforylácie sú získané v nízkoenergetickej forme z vody. Energiu získajú až excitáciou a následnou ionizáciou chlorofylu.

</doc>
<doc id="733630" url="https://sk.wikipedia.org/wiki?curid=733630" title="Let TransAsia Airways 235">
Let TransAsia Airways 235

Let TransAsia Airways 235 bol vnútroštátny let spoločnosti TransAsia Airways z Tchaj-peja do Ťin-menu na Taiwane. 4. februára 2015 sa lietadlo obsluhujúce let, 10-mesačné ATR 72-600, zrútilo do rieky Ťi-lung približne 5 km od letiska Tchaj-pej Sung-šan, z ktorého lietadlo práve odletelo. Na palube bolo 58 ľudí, z ktorých 15 prežilo so zraneniami.
Dve minúty po vzlete piloti hlásili poruchu motora. Po stúpaní do výšky 500 m (1 630 stôp) bol druhý motor, ktorý stále fungoval normálne, omylom vypnutý. Lietadlo stratilo výšku, prudko sa naklonilo doľava a narazilo do taxíka idúceho na západ po viadukte Huandong (pričom zranilo ďalšie dve osoby), potom do samotného viaduktu a nakoniec sa zrútilo do rieky pod ním.
Let 235 bol druhou smrteľnou nehodou lietadla ATR spoločnosti TransAsia Airways v priebehu siedmich mesiacov; let 222 havaroval 23. júla 2014, tiež s 58 ľuďmi na palube. Na tomto lete zomrelo 48 ľudí.
Let.
Let 235 odletel z letiska Tchaj-pej Sung-šan o 10:52 taiwanského času (02:52 UTC) do cieľovej destinácie na letisku Ťin-men s 53 cestujúcimi a piatimi členmi posádky na palube. Krátko po vzlete spôsobila porucha v jednotke automatického praporovania motora číslo 2 automatické praporovanie motora.: 146  Posádka lietadla nesprávne diagnostikovala problém a vypla stále fungujúci motor číslo 1.: 146  Lietadlo dosiahlo výšku 500 m a potom začalo klesať, až kým sa nezrútilo.: 3  Posledná komunikácia pilota s riadením letovej prevádzky bola: „Mayday, mayday, zhasnutie motora.“ O 10:55,: 4  lietadlo narazilo do rieky Ťi-lung na hranici okresu Nan-kang v Tchaj-peji a okresu Si-č’ v Novom Tchaj-peji.
Haváriu zaznamenali palubné kamery v niekoľkých autách idúcich na západ pozdĺž vyvýšeného viaduktu Huandong pri rieke. Lietadlo letelo vodorovne najprv nad bytovým domom. Potom sa prudko prevrátilo takmer v 90° uhle náklonu s ľavým krídlom smerom nadol. Keď lietadlo letelo nízko nad vyvýšeným viaduktom, jeho ľavé krídlo narazilo do prednej časti taxíka Volkswagen Caddy idúceho na západ po viadukte a vonkajšia časť krídla sa odtrhla, keď narazilo do betónového zvodidla na okraji viaduktu. Lietadlo pokračovalo v prevrátení a narazilo do vody hore nohami pričom sa rozlomilo na dva hlavné kusy. Zrážka s taxíkom a viaduktom bola zachytená na zázname palubnej kamery v aute idúcom krátku vzdialenosť za taxíkom a úlomky z krídla lietadla a úlomky zvodidla viaduktu boli vymrštené na povrch vozovky. Dvaja ľudia v taxíku utrpeli ľahké zranenia.
V čase nehody neboli pozorované žiadne nepriaznivé poveternostné javy. O 11:00 bola základňa oblačnosti v Sung-šane približne 460 m, viditeľnosť bola neobmedzená a od východu fúkal slabý vánok rýchlosťou 10 uzlov (19 km/h). Teplota bola 16 °C.
Lietadlo.
Lietadlo zapojené do nehody bolo ATR 72-600 s dvojitým turbovrtuľovým motorom, registračná značka B-22816, MSN 1141. Prvý let sa uskutočnil 28. marca 2014 a spoločnosti TransAsia Airways bolo dodané 15. apríla 2014. Ľavý motor Pratt &amp; Whitney Canada PW127M bol vymenený v auguste 2014.
Cestujúci.
Zoznam cestujúcich pozostával zo 49 dospelých a 4 detí. Tridsaťjeden cestujúcich boli pevninskí Číňania; mnohí z nich boli návštevníci z Sia-men na šesťdňovej ceste po Taiwane. Zvyšných 22 cestujúcich boli Taiwančania.
Posádku lietadla tvorili dvaja piloti, obaja s hodnosťou kapitána; kapitánom bol 42-ročný Liao Chien-tsung s celkovým počtom 4 914 letových hodín (vrátane 250 hodín na ATR 72) a kopilotom bol 45-ročný Liu Tze-chung s celkovým počtom 6 922 letových hodín, vrátane 5 314 hodín na ATR 72. V sklápacom sedadle v kokpite sedel aj 63-ročný pozorovateľ Hung Ping-chung s celkovým počtom 16 121 letových hodín, z toho 6 482 na ATR 72. Dvaja letušky a stevardi (vrátane Huang Ching-ya) pracovali ako palubní sprievodcovia. Všetci členovia posádky boli taiwanskí občania; kopilot mal dvojité novozélandské a taiwanské občianstvo.
Záchrana a obnovaň.
Polícia a hasičské zbory v Tchaj-peji prijali desiatky telefonátov od očitých svedkov takmer okamžite po havárii. Hasičský zbor v Tchaj-peji, armáda a dobrovoľní záchranári dorazili na miesto havárie v priebehu niekoľkých minút a k preživším sa dostali loďou približne 35 minút po havárii. Začali vyťahovať preživších zo zadnej časti poloponoreného trupu a prepravovali ich na breh v nafukovacích člnoch. Potápači boli nútení prerezať bezpečnostné pásy mŕtvych cestujúcich, ktorí sa nachádzali prevažne v prednej časti, aby mohli odstrániť ich telá. Túto prácu sťažovala nízka viditeľnosť pod vodou.
Letové zapisovače lietadla boli nájdené krátko po 16:00 toho dňa. Po 20:00 boli na zdvihnutie veľkých častí trupu na breh použité žeriavy.
Z 58 ľudí na palube lietadla prežilo iba 15. Jedna z dvoch letušiek, Huang Ching-ya, prežila.
Tlačové správy.
Niektoré médiá anonymne informovali o tvrdeniach, že pilot sa sťažoval na „nepravidelnosti motora“ a požiadal o kontrolu lietadla pred vzletom, ale žiadosť bola zamietnutá. Toto tvrdenie poprela spoločnosť TransAsia Airways aj Úrad pre civilné letectvo, pričom prvý z nich zverejnil záznamy o údržbe oboch pohonných jednotiek, oboch vrtúľ a draku lietadla.

</doc>
<doc id="733631" url="https://sk.wikipedia.org/wiki?curid=733631" title="Vlajka Walesu">
Vlajka Walesu

Vlajka Walesu (walesky "Baner Cymru") sa skladá z červeného draka na bielom a zelenom pozadí, pomer vlajky je 3:5. Používa sa oficiálne od roku 1959, no rodina Tudorovcov ju používala od roku 1485, keď Henrich VII. využil zelenú a bielú (farby erbu Tudorovcov) a červeného draka.
V roku 1959 sa oficiálne uznala ako národná vlajka Walesu. Drak bol zakomponovaný do vlajok niekoľko miest v Walese, vrátane vlajky Cardiffu, hlavného mesta Walesu. Zelená reprezentuje zelené polia a pasienky Walesu, biela reprezentuje mier a pokoj a červený drak (walesky "y Draig Goch," v preklade červený drak) reprezentuje statočnosť a odolnosť ľudí Walesu.
História vlajky.
Červený drak je symbolom Walesu najmenej od 9. storočia, keď v diele "Historia brittonum" (slovensky "Britské Dejiny") bolo spomenuté, že Vortigern sa snažil postaviť pevnosť, no vždycky sa mu zničila. Keď sa pokúsil zistiť prečo, radcovia mu poradili, aby vykopal dvoch drakov. Keď vykopal jamu, objavil dvoch drakov. Biely reprezentoval anglosasov zatiaľ čo červený reprezentoval walešanov. Rovnaký príbeh je opakovaný v Histórií britských kráľov od Geoffreyho z Monmouthu, kde červený drak aj prorokuje príchod kráľa Artuša.
Kniežatstvo Gwyneddu malo zástavu, ktorá bola erb rodiny Llywelynovcov na štvorcovej zástave. Neskôr Owain Glyndŵr používal zástavu žltého draka (walesky "Y Draig Aur"), ktorá bola aj jeho kráľovská zástava. Túto vlajku vztýčil v meste Caernafron počas bitky o Tuthill v roku 1401.Počas Vojny ruží, Henrich VII používal vlajku z červeným drakom. Tudorovci pochádzali z Walesu, a keď sa dostal do Milford Havenu 7. augusta 1485 zo svojou armádou 2000 mužov, rozhodol sa prejsť cez Wales, kde využíval svoj welšský pôvod aby mohol bezpečne prejsť cez Wales a aby mohol dostať podporu od miestných obyvateľov. Keď Henrich stretol a bojoval s Richardom III pri bitke u Bosworthe, kde porazil Richarda III a získal Anglický trón. Pôvodná štandarda neobsahovala zelenú a bielú, ktoré boli pridané neskôr.V roku 1807 bol na kráľovský erb Walesu pridaný červený drak zo zeleným kopcom. 11. marca 1953 bol na erb pridané motto "Y Ddraig goch ddyry cychwyn" (slovensky "Červený drak vedie cestu"), verš od waleského básnika Deia ab Ieuana Dua. Erb bol základ pre vlajku Walesu a bol pridaný na zeleno bielú bikolóru. Vlajka bola však terčom posmechu, pretože v niektorých variáciách vlajky chvost ukazoval dolu, no aj kvôli tomu, že motto by sa mohlo brať ako dvojzmysel, v pôvodnej básni totiž autor narážal na kopulujúceho býka. V roku 1959 sa vymenila stará vlajka za novú (doteraz používanú) vlajku Walesu.
Iné vlajky.
Vlajka svätého Dávida.
Vlajka svätého Dávida je žltý kríž na čiernom pozadí. Je to menej používaná alternatíva typickej waleskej vlajke. Bola inšpirovaná erbom diecézy Svätého Dávida, ktorá taktiež obsahuje žltý (zlatý) kríž na čiernom pozadí. Anglicko a Škótsko používajú hlavne svoje patrónske vlajky (resp. kríž sv. Juraja a kríž sv. Ondreja).
Vlajka cirkvi v Walese.
Vlajka welšskej Cirkvi je modrý kríž na bielom pozadí a zlatý keltský kríž. Bola oficiálne prijatá v roku 1953. Vlajka bola inšpirovaná erbom anglikánskej cirkvi v Walese, ktorá podobne obsahovala modrý kríž na bielom pozadí a keltským krížom. Do roku 1954 sa neoficálne používala vlajka svätého Dávida, ibaže kríž a pozadie mali zamenené farby. 9. decembra 1954 bola moderná vlajka prijatá cirkvou.

</doc>
<doc id="733632" url="https://sk.wikipedia.org/wiki?curid=733632" title="Furūtsu-sando">
Furūtsu-sando



</doc>
<doc id="733635" url="https://sk.wikipedia.org/wiki?curid=733635" title="Ovocný sendvič">
Ovocný sendvič



</doc>
<doc id="733636" url="https://sk.wikipedia.org/wiki?curid=733636" title="Joseph Anton Koch">
Joseph Anton Koch

Joseph Anton Koch (* 27. júl 1768, Elbigenalp† 12. január 1839, Rím) bol rakúsky maliar klasicizmu a neskôr nemeckého romantizmu.
Životopis.
Tirolský maliar sa narodil v Elbigenalpe. V ranom veku sa venoval pástvu dobytka. Na odporúčanie biskupa Umgeldera (1785) získal akademické vzdelanie na Karlsschule Stuttgart, prísnej vojenskej akadémii. V roku 1791 utiekol a cestoval cez Francúzsko a Švajčiarsko. Do Ríma prišiel v roku 1795. Koch mal blízko k maliarovi Asmusovi Jacobovi Carstensovi a pokračoval v Carstensovom „hrdinskom“ umení, spočiatku doslovne. Vyleptal stránky Carstensových "Les Argonautes, selon Pindar, Orphée et Apollonius de Rhode" (Rím, 1799).
Po roku 1800 sa Koch rozvíjal ako krajinár. V Ríme sa hlásil k novému typu „heroickej“ krajiny, pričom prepracoval klasické kompozície Poussina a Lorraina drsnejšou, hornatou scenériou. V roku 1812, nútený nedostatočným príjmom z práce alebo na protest proti francúzskej invázii, odišiel do Viedne, kde intenzívne pracoval. Vo Viedni zostal až do roku 1815. Počas tohto obdobia do svojej tvorby začlenil viac neklasických tém. Vo Viedni ho ovplyvnil Friedrich Schlegel a nadšenci starého nemeckého umenia. V reakcii na to sa jeho štýl stal drsnejším.
Koch sa vrátil do Ríma a stal sa významnou postavou v nemeckej umeleckej kolónii. Okrem iného namaľoval štyri fresky v Danteho miestnosti Vily Massimo (18241829). Jeho prítomnosť a osobnosť mali značný vplyv na mladšiu generáciu v umeleckom živote Ríma a jeho nový prístup mal široký vplyv na nemeckých krajinárov, ktorí Rím navštívili.
Napísal "Moderná umelecká kronika" ("Moderne Kunstchronik oder die rumfordische Suppe gekocht und geschrieben von JA Koch" (Stuttgart, 1834)), ktorý bol vtipne namierený proti neospravedlniteľnej kritike a falošnému znalectvu.
Koch strávil posledné roky vo veľkej chudobe. Zomrel v Ríme, kde bol pochovaný na teutónskom cintoríne, ktorý sa nachádza vedľa Baziliky svätého Petra vo Vatikáne.
Dielo.
Vyryl 20 talianskych krajiniek a veľký list s názvom "Prísaha Francúzov v Millesime"; 14 strán podľa Danteho, neskôr pridal ďalších 30 strán (vydané vo Vicenze v roku 1904) a 36 strán podľa Ossiana. Do diel Alexandra von Humboldta (1805) prispel americkými krajinnými scénami.

</doc>
