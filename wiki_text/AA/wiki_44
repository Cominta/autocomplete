<doc id="39039" url="https://sk.wikipedia.org/wiki?curid=39039" title="Elvis Presley">
Elvis Presley

Elvis Aaron Presley, známy ako Elvis Presley (* 8. január 1935, Tupelo, Mississippi, USA – † 16. august 1977, Memphis, Tennessee) bol americký spevák a herec. Je považovaný za „Kráľa rokenrolu“ a za jednu z najvýznamnejších osobností kultúry 20. storočia. 
Elvis Presley sa narodil v meste Tupelo, v štáte Mississippi. Do Memphisu v štáte Tennessee sa s rodinou presťahovali, keď mal Elvis 13 rokov. Hudobná kariéra Elvisa Presleyiho začala v roku 1954, potom ako spolu s producentom Samom Phillipsom urobili nahrávky vo vydavateľstve Sun Records. Philipsovým zámerom bolo predviesť širšiemu publiku hudobné štýly inšpirované afroamerickou hudbou. Presley hrajúci na rytmickú akustickú gitaru spolu s gitaristom Scottym Moorem a basgitaristom Billom Blackom boli pioniermi štýlu rockabilly, t.j. zrýchlenej verzii spojenia dôraznej rytmiky country music a rhythm and blues. V roku 1955 sa Presleyova sprievodná kapela doplnila o D. J. Fontanu, čím sa toto hudobné kvarteto skompletizovalo. Vydavateľstvo RCA Victor im zabezpečilo zastupovanie Colonelom Tomom Parkerom, ktorý potom riadil Elvisovu hudobnú kariéru viac ako dve desaťročia. Presleyho prvý singel, ktorý mu vydali v RCA Records, „Heartbreak Hotel“, vyšiel v januári 1956 sa stal v Spojených štátoch hitom číslo jeden. Do roka firma RCA predala Elvisovi Presleyovi desať miliónov singlov. Vďaka sérii úspešných vystúpení v televíznej sieti a nahrávkam, ktoré sa dostali na vrchol hitparád, sa Presley stal vedúcou postavou novo spopularizovaného zvuku rock and rollu, ktorý sprevádzala jeho štýl prezentácie a popularizácia vtedy marginalizovaného zvuku Afroamerickej hudby. V tom období bol Elvis americkou populáciou bielej pleti považovaný za hrozbu pre morálku vtedajšej mládeže.
V novembri roku 1956 mal Elvis Presley svoj herecký debut vo filme "Love Me Tender". V roku 1958 bol povolaný do vojenskej služby a o dva roky neskôr niektorými zo svojich komerčne najúspešnejších diel znovuobnovil svoju nahrávaciu kariéru. Presley pod vedením Parkera usporiadal niekoľko koncertov. V 60. rokoch sa venoval tvorbe hollywoodskych filmov a produkcii soundtrackových albumov, z ktorých sa väčšina stretla s posmešnými reakciami kritiky. Medzi jeho najznámejšie filmy patrili "Jailhouse Rock" (1957), "Blue Hawaii" (1961) a "Viva Las Vegas" (1964). V roku 1968 sa po sedemročnej prestávke vrátil na koncertné pódium v dobre prijatom televíznom comebackovom špeciáli "Elvis." Týmto úspechom si vyslúžil predĺžené na vysoko ziskovo rentabilné turné a angažmán v Las Vegas. V roku 1973 mal Elvis Presley koncert, "Aloha from Hawai." Bolo to prvé takéto predstavenie sólového umelca, ktoré bolo odvysielané do celého sveta. Roky zneužívania liekov na predpis a nezdravé stravovacie návyky však vážne ohrozili jeho zdravie. V roku 1977 Elvis Presley na svojom panstve Graceland vo veku 42 rokov náhle zomrel.
S celosvetovým predajom zhruba 500 miliónov nahrávok patrí Elvis Presley medzi najpredávanejších hudobných umelcov všetkých čias. Komerčne uspel vo viacerých hudobných žánroch vrátane tradičnej populárnej hudby, country, rhythm &amp; blues, adult contemporary a gospelu. Získal tri ceny Grammy, ako 36-ročný dostal cenu Grammy za celoživotný prínos a je uvedený do viac ako dvadsať siení slávy. Elvis Presley je držiteľom viacerých rekordov: RIAA jeho albumy zo všetkých umelcov najviackrát cerifikovala na Zlato a Platinu a má aj najviac albumov v rebríčku "Billboard" 200. Elvis Presley má najviac albumov na prvej priečke britského rebríčka UK Albums Chart a aj najviac singlov v ich rebríčku UK Singles Chart. V roku 2018 bolo Elvisovi Presleyimu prezidentom USA posmrtne udelené ocenenie Presidential Medal of Freedom.
Životopis.
19351953: mladosť.
Elvis Aaron Presley sa narodil 8. januára 1935 v Tupele v štáte Mississippi Vernonovi (19161979) a Gladys Love (rod. Smithová; 19121958) Presleyovcom. Asi 35 minút pred Elvisom sa narodilo jeho mŕtve dvojča, Jesse Garon. Presley s oboma rodičmi, no najmä s matkou, dobre vychádzal. Rodina navštevovala kostol letničného kresťanského hnutia, Assembly of God, kde mladý Elvis získaval svoju počiatočnú hudobnú inšpiráciu. Vernon často striedal zamestnanie, rodina nemala dostatok prostriedkov a často sa musela spoliehať na susedov, či na vládnu potravinovú pomoc. V roku 1938 prišli o dom po tom, čo bol Vernon usvedčený z pozmeňovania šeku a uväznený na osem mesiacov.
V septembri 1941 nastúpil Presley do prvej triedy na základnú školu, East Tupelo Consolidated, kde ho učitelia považovali skôr za „priemerného žiaka“. Svoje prvé verejné vystúpenie mal ako desaťročný, dňa 3. októbra 1945, na speváckej súťaži Mississippi-Alabama Fair and Dairy Show, Spieval na nej pieseň amerického country speváka Reda Foleya, „Old Shep“, a obsadil s ňou piate miesto. O niekoľko mesiacov neskôr dostal Elvis Presley k narodeninám svoju prvú gitaru. Hodiny cvičenia hry na gitare dostával od dvoch strýkov a pastora v ich kostole. Presley to komentoval slovami: „Vzal som gitaru a sledoval som ľudí a naučil som sa trochu hrať. Ale nikdy by som nespieval na verejnosti. Bolo to kvôli tomu, lebo som bol veľmi hanblivý“.
V septembri 1946 nastúpil Presley do šiestej triedy do novej školy v Milam. Nasledujúci rok začal v škole spievať a hrať na gitare. Často si ho doberali ako „odcudzené decko“, ktoré hralo hillbilly music. Hillbilly je termín pre ľudí, ktorí žijú vo vidieckych, horských oblastiach Spojených štátov. Presley bol fanušikom Mississippi Slima, speváka hillbilly, ktorý mal koncom 40. rokov v Tupele v rádii WELO rozhlasovú reláciu a nahrával u Tennessee Records. Slimov mladší brat, jeden z Presleyho spolužiakov, Elvisa opisoval ako „blázna do hudby“. Od Slima sa Presley učil akordové techniky. Keď mal jeho chránenec 12 rokov, Slim mu naplánoval dve vystúpenia. Na prvom z nich kvôli tréme Elvis nevystúpil, odvahu nabral na druhé, ktoré sa konalo na nasledujúci týždeň.
V novembri 1948 sa rodina Presleyovcov presťahovala do Memphisu v štáte Tennessee. Elvis sa zapísal na Gymnázium L. C. Humesa. V ôsmom ročníku dostal z hudobnej výchovy C. Keď mu učiteľ hudby povedal, že na spev nemá talent, zobral si gitaru a zaspieval vtedajší hit „Keep Them Cold Icy Fingers Off Me“. Zvyčajne býval dosť plachý na to, aby otvorene vystupoval a občas ho spolužiaci šikanovali za to, že je „mamičkin chlapec“. V roku 1950 začal Elvis na gitare cvičiť pod vedením jeho suseda, o dva roky staršieho amerického hudobníka Lee Densona. Spolu s tromi ďalšími chlapcami, medzi ktorými boli aj dvaja budúci priekopníci žánru rockabilly, bratia Dorsey a Johnny Burnettovci, v tom čase založili voľné hudobné zoskupenie.
Počas svojej mladosti začal Presley vynikať medzi svojimi spolužiakmi hlavne svojou výstrednosťou. Nechal si narásť bokombrady a upravoval si vlasy. Často sa vyskytoval na Beale Street, na významnom mieste v histórii Memphisu, ktoré bolo srdcom prosperujúcej miestnej bluesovej scény. Elvis bol obdivovateľom divokého, honosného oblečenia od firmy Lansky Brothers. V poslednom ročníku strednej školy sa obliekal len do šiat od tejto značky. Podľa vlastných slov, v škole veľmi populárny nebol. Vždy, keď sa snažil na seba ako hudobník upozorniť, skončilo to prepadákom. V roku 1953 ho prihlásili do talentovej speváckej šou, ktorú pravidelne usporiadala jeho stredná škola a vystúpil na nej s piesňou „Till I Waltz Again with You“ od popovej speváčky Teresy Brewerovej. Po tomto výstupe mal úspech, ktorý mu v škole a v jeho okolí napravilo reputáciu. Sám bol prekvapený z toho, akým sa stal zrazu populárnym. 
Presley, ktorý nevedel čítať noty, hrával podľa ucha. Navštevoval americké obchody s gramofónovými platňami, v ktorých boli jukeboxy s posluchovými kabínkami. Poznal všetky piesne amerického speváka Hanka Snowa a miloval nahrávky aj iných country spevákov ako bol Roy Acuff, Ernest Tubb, Ted Daffan, Jimmie Rodgers, Jimmie Davis a Bob Wills. Na Elvisov baladický prednes mal najväčší vplyv južanský gospelový spevák, Jake Hess, ktorý bol jedným z jeho obľúbených interpretov. Presley bol pravidelným členom publika v centre mesta na každý mesiac konajúcej sa akcii All-Night Singings, kde mnohé z bielych gospelových skupín, ktoré vystupovali, odrážali vplyv afroamerických spirituálov. Počúval regionálne rozhlasové stanice, ako bola napríklad WDIA, ktoré hrali to, čo sa vtedy nazývalo „race records“: spirituály, blues a vtedy moderné synkopické zdôraznenie „off“ beatu, backbeat-heavy rhythm and blues. Ako niektorí jeho súčasníci, mohol navštevovať bluesové podniky iba počas nocí, ktoré boli určené výlučne pre biele publikum. Mnohé z jeho budúcich nahrávok boli inšpirované miestnymi černošskými hudobníkmi ako boli Arthur Crudup a Rufus Thomas. B.B. King B.B. King si spomínal, že Elvisa Presleyho poznal ešte predtým, ako bol populárny. Obaja spolu často chodili na Beale Street. V čase, keď v júni 1953 absolvoval strednú školu, sa Presley rozhodol, že si hudbu vyberie ako svoju budúcnosť.
19531956: prvé nahrávky.
Sam Phillips a Sun Records.
V auguste 1953 sa Elvis Presley nahlásil do Memphis Recording Service, spoločnosti ktorú mal Sam Phillips ešte predtým, ako založil hudobné vydavateľstvo Sun Records. Elvis si chcel zaplatiť za čas v štúdiu, kde chcel nahrať obojstranný acetátový disk so skladbami: „My Happiness“ a „That's When Your Heartaches Begin“. Neskôr tvrdil, že vyrobiť nahrávky chcel ako darček k narodeninám pre svoju matku a zaujímalo ho aj to, ako by mohol „znieť jeho spev“. Životopisec Peter Guralnick hovorí, že Presley si vybral Sun v nádeji, že na seba takto upozorní. V januári 1954 Presley nahral v Sun ďalší disk, na ktorom boli piesne „I'll Never Stand in Your Way“ a „It Wouldn't Be the Same Without You“, ale opäť z toho nebolo nič. Krátko nato neuspel na konkurze do miestneho vokálneho kvarteta The Songfellows a ani ďalší konkurz, do skupiny Eddieho Bonda, nebol pre neho úspešný.
Medzitým Phillips intenzívne hľadal niekoho, kto by mohol širšiemu publiku predviesť zvuk černošských hudobníkov, na ktorých sa v spoločnosti Sun zameral. V júni získal demonahrávku od Jimmyho Sweeneyho, na ktorej bola balada „Without You“, o ktorej si pomyslel, že by mohla byť pre Presleya vhodná. Elvis, ktorý mal vtedy sotva osemnásť rokov ale v štúdiu veľmi nepresvedčil. Aj napriek tomu Phillips požiadal Presleyho, aby zaspieval iné piesne. Ovplyvnený tým, čo počul, napokon prizval dvoch miestnych hudobníkov, gitaristu Winfielda „Scottyho“ Moora a basgitaristu Billa Blacka, aby prišli spolu s Presleym na nahrávanie. Nahrávanie, ktoré sa konalo večer až do neskorej noci dňa 5. júla, sa napokon ukázalo ako úplne neproduktívne. Keď sa všetci už chystali predčasne všetko ukončiť a ísť domov, Presley zaspieval bluesovú pieseň z roku 1946 od Arthura Crudupa, „That's All Right“. Moore na to spomína slovami: „Zrazu Elvis začal spievať tú pieseň, skákať okolo a šialiť sa ako blázon a potom Bill vzal basu a tiež sa začal správať ako blázon a aj ja som s nimi začal hrať“. Phillips to rýchlo začal nahrávať, lebo práve toto bol ten zvuk, ktorý hľadal. O tri dni neskôr zahral vo svojej šou "Red, Hot and Blue" pieseň „That's All Right“ populárny diskdžokej z Memphisu Dewey Phillips (nebol so Samom Phillipsom príbuzný). Záujem poslucháčov spôsobil, že Phillips si nahrávku púšťal opakovane počas zvyšných dvoch hodín svojej show. Pri rozhovore s Presleym vo vysielaní sa ho Phillips spýtal, akú strednú školu navštevoval a chcel od neho, aby pre mnohých volajúcich, ktorý si mysleli, že je černoch, objasnil aj akú má farbu pleti. Počas niekoľkých nasledujúcich dní trio nahralo bluegrassovú pieseň Billa Monroea, „Blue Moon of Kentucky“, opäť v osobitom štýle a s použitím echo efektu, ktorý Sam Phillips nazval „slapback“. V zápätí vyšiel aj singel s „That's All Right“ na strane A a „Blue Moon of Kentucky“ na zadnej strane B.
Prvé koncertné vystúpenia.
Hudobné trio spolu prvýkrát verejne hralo dňa 17. júla 1954 v klube Bon Air. Neskôr v tom istom mesiaci sa predstavili na pódiu na amfiteátri Overton Park Shell ako predkapela Slima Whitmana. Tam Elvis premiérovo spropagoval „Gumené nohy“, svoj typický pódiový tanečný pohyb. Kombinácia jeho silnej odozvy na rytmus a nervozita viedla Presleyho k tomu, že počas vystúpenia triasol nohami. Tento pohyb zdôrazňovali široké nohavice a spôsobilo to aj, že mladé dievčatá v publiku začali kričať. Moore na to spomínal: „Počas inštrumentálnych partov Elvis cúval od mikrofónu, hral na gitaru, triasol sa a dav sa z toho išiel zblázniť“.
Skoro potom Moore a Black opustili svoju pôvodnú kapelu, aby mohli pravidelne hrať s Presleym a diskdžokej/promotér, Bob Neal, sa stal ich manažérom. Od augusta do októbra často hrávali v klube Eagle's Nest, ktorý bol tanečným miestom v meste Memphis. Keď Presley hral, ​​tínedžeri vybehli z bazéna, aby zaplnili klub a potom znova odišli k bazénu, keď opäť hrala domáca westernová swingová kapela. Elvisove sebavedomie na pódiu stúpalo. Podľa Moora „jeho pohyb bol prirodzenou vecou, ​​ale bol si tiež veľmi vedomý toho, že vyvoláva reakciu. Ak raz niečo urobil, potom to veľmi rýchlo rozvinul“. Uprostred týchto živých vystúpení sa Elvis vrátil do Sun štúdia, kde pokračoval v nahrávaní. Dňa 2. októbra jediný raz vystúpil v populárnom nashvillskom rozhlasovom programe zameranom na country music, "Grand Ole Opry". Manažér programu, Jim Denny, Phillipsovi k tomu povedal, že jeho spevák nie je zlý, ale do "Grand Ole Opry" žánrovo nepasuje.
"Louisiana Hayride", rozhlasový program a prvé televízne vystúpenia.
V novembri 1954 vystúpil Presley v šou "Louisiane Hayride," hlavnom a dobrodružnejšom rivalovi "Opry". Reláciu vysielalo 198 rozhlasových staníc v 28 štátoch. Jeho nervózny prvý set vyvolal tlmenú reakciu. Druhý set, ktorý bol lepšie komponovaný a energickejší mal nadšenejšiu odozvu. Krátko po predstavení "Hayride" bol Presley prizvaný na ročné vystúpenia, ktoré sa konali v sobotu večer. Za 8 dolárov predal svoju starú gitaru a kúpil si za 175 dolárov gitaru Martin (v roku 2023, po prepočte je to 2000 dolárov) a jeho trio začalo hrať v ďalších štátoch únie, vrátane Houstonu v Texase a Texarkany v Arkansase. Prvé televízne vystúpenie mal Presley vo vysielaní stanice KSLA-TV "Louisiana Hayride". Čoskoro nato neuspel na konkurze do programu "Arthur Godfrey's Talent Scouts" v televíznej sieti CBS. Začiatkom roku 1955 sa z Presleyho vplyvom pravidelného vystúpovania na "Hayride", neustáleho koncertovania a úspešných nahrávok stala regionálna hviezda.
V januári Neal podpísal aj formálnu manažérsku zmluvu s Presleym a upozornil na neho holandsko-amerického hudobného podnikateľa a manažéra talentov, Colonela Toma Parkera. Neal Parkera považoval za najlepšieho propagátora v hudobnom biznise. Mal za sebou úspešné menežovanie top country hviezdy Eddyho Arnolda, a práve spolupracoval s novou country hviezdou. spevákom, Hankom Snowom. Parker rezervoval Presleymu angažmá na Snowovom februárovom koncertnom turné.
Do augusta vydavateľstvo Sun vydal desať nahrávok na ktorých boli ako účinkujúci oficiálne uvedení „Elvis Presley, Scotty a Bill“. najnovšie nahrávky obsahovali bubeníka. Niektoré z piesní, ako napríklad „That's All Right“, boli žánrovo jedným novinárom z Memphisu označené ako „R&amp;B idiom černošského poľného jazzu“; iné, ako napríklad „Blue Moon of Kentucky“, boli „viac pod vplyvom country“, „no v oboch bolo badať zvláštne zmiešanie dvoch rôznych hudieb“. Táto zmes štýlov sťažovala Presleymu nájsť vhodne hudobne zamerané rozhlasové stanice. Podľa Neala by takúto hudbu veľa diskdžokejov s country hudbou nehralo, pretože Presley znel príliš černošsky a žiadna zo staníc hrajúcich R&amp;B by sa jeho nahrávok nedotkla, pretože „znel príliš ako hillbilly“. Táto žánrová zmes sa v roku 1953 preslávila ako „rockabilly“. V tom čase mal Presley tituly ako „The King of Western Bop“, „The Hillbilly Cat“ a „The Memphis Flash“.
V auguste 1955 Presley obnovil Nealovu manažérsku zmluvu a súčasne vymenoval Parkera za svojho špeciálneho poradcu. Skupina si pripravila rozsiahly plán na koncertné turné. Neal na to spomínal: „Bola to desivá reakcia, ktorá k nám prišla k Elvisovi od dospievajúcich chlapcov. Mnoho z nich ho zo žiarlivosti prakticky znenávidelo. V niektorých mestách v Texase sa stávalo, že sme sa museli uistiť, že máme policajnú ochranu, pretože nám reálne hrozilo, že sa ho niekto pokúsil napadnúť“. Trio sa stalo kvartetom, keď sa k nim ako riadny člen pripojil bubeník z programu "Hayride," Fontana. V polovici októbra odohrali niekoľko koncertov ako predskupina Billa Haleyho, ktorý mal v predchádzajúcom roku hit číslo jedna, skladbu „Rock Around the Clock“. Haley si na vystúpeniach všimol, že Presley má prirodzený cit pre rytmus a odporučil mu preto, aby spieval menej balád.
Začiatkom novembra, Na Country Disc Jockey Convention, bol Presley zvolený za najsľubnejšie sa rozvíjajúceho mužského umelca roka. Po tom, ako im tri veľké vydavateľstvá ponúkli až 25 000 dolárov, Parker a Phillips uzavreli 21. novembra dohodu s RCA Victor, aby získali zmluvu so spoločnosťou Presley's Sun za bezprecedentných 40 000 dolárov. Vtedy 20-ročný Elvis Presley, bol z právneho hľadiska v USA ešte maloletý, takže zmluvu za neho podpísal jeho otec. Parker sa dohodol s majiteľmi Hill &amp; Range Publishing, Jeanom a Julianom Aberbachovcami, na vytvorení dvoch entít: Elvis Presley Music a Gladys Music, ktoré budú riadiť všetky nové materiály nahrané Elvisom Presleym. Skladatelia piesní boli povinní vzdať sa jednej tretiny svojich obvyklých licenčných poplatkov výmenou za to, že Presley predvedie ich kompozície. V decembri začala firma RCA svojho nového speváka intenzívne propagovať a pred koncom mesiaca znovu vydala mnoho jeho nahrávok, ktoré ešte predtým vznikli u Sun records.
19561958: komerčný úspech a kontroverzie.
Prvé národné televízne vystúpenia a debutový album.
Dňa 10. januára 1956 v Nashville urobil Elvis Presley svoje prvé nahrávky pre RCA. Firma RCA Victor rozšírila dovtedajšiu zostavu sprievodnej kapely Moorea, Blacka, Fontanu o klaviristu Floyda Cramera a gitaristu Cheta Atkinsa. K hudobníkom pridali aj troch sprievodných spevákov, medzi nimi Gordona Stokera z populárneho kvarteta Jordanaires. Z ich spoločného nahrávania vzišiel 27. januára nový singel, „Heartbreak Hotel“. Parker Presleyho predstavil v národnej televízii a zarezervoval ho na šesť vystúpení počas dvoch mesiacov v programe televízie CBS, "Stage Show". Program, ktorý bol produkovaný v New Yorku, hostil každý druhý týždeň lídrov big bandu s bratmi Tommym a Jimmym Dorseyovcami. Po svojom prvom vystúpení 28. januára zostal Presley v New Yorku nahrávať v štúdiu RCA. Z nahrávania vzniklo osem skladieb, vrátane coveru rockabilly hymny Carla Perkinsa „Blue Suede Shoes“. Vo februári sa Presleyho „I Forgot to Remember to Forget“, nahrávka zo Sun records vydaná minulý rok v auguste, dostala na vrchol rebríčka country skladieb hodnotených v časopise "Billboard". Nealova zmluva bola ukončená a Presleyho manažérom sa stal Parker.
Dňa 23. marca firma RCA Victor vydala Presleyho debutový album, ktorý mal vo svojom názve jeho meno, "Elvis Presley". Je na ňom päť nahrávok, ktoré boli nahrané u Sun records, no ešte neboli predtým zverejnené. Medzi siedmimi novinkami sú dve country nahrávky, jedna skákavá popová melódia a to, čo sa dnes definuje ako zvuk rokenrolu: pieseň „Blue Suede Shoes“, ktorá je, podľa kritika Roberta Hilburna, „oproti pôvodnej Perkinsovej verzii vylepšená takmer vo všetkých smeroch“. Na albume sú aj tri R&amp;B nahrávky, ktoré boli súčasťou Presleyho koncertného repertoáru, cover verzie skladieb, ktoré predtým nahrali Little Richard, Ray Charles a od americkej popovej kapely The Drifters. Ako opísal Hilburn, tieto boli zo všetkých najviac odhaľujúce. Na rozdiel od mnohých bielych umelcov, ktorí v 50. rokoch oslabili drsné okraje pôvodných R&amp;B verzií skladieb, Presley ich pretvoril. Nielenže do melódií vložil svoj originálny vokálny prednes, ale vo všetkých troch prípadoch dal ako sólový, hlavný nástroj gitaru a nie, dovtedy tak zaužívaný, klavír.
Tento debut sa stal prvým rokenrolovým albumom, ktorý sa umiestnil na vrchole rebríčka časopisu "Billboard" a túto pozíciu si udržal desať týždňov. Zatiaľ čo Presley nebol inovatívny gitarista ako Moore alebo súčasní černošskí rockeri Bo Diddley a Chuck Berry, kultúrny historik Gilbert B. Rodman tvrdil, že obrázok na obale albumu, „o Elvisovi, ktorý prežíva čas svojho života na pódiu s gitarou v rukách zohral kľúčovú úlohu pri umiestnení gitary... ako nástroja, ktorý najlepšie vystihol štýl a ducha tohto nového hudobného žánru“.
"Milton Berle Show" a „Hound Dog“.
V relácii "The Milton Berle Show" vysielanom televíziou NBC Elvis Presley prvýkrát vstúpil dňa 3. apríla. Jeho vystúpenie, ktoré bolo snímané na palube lietadlovej lode Amerického námorníctva, USS Hancock v San Diegu v Kalifornii, vyvolalo jasot a výkriky publika zloženého z námorníkov a ich priateliek. O niekoľko dní neskôr, Presley a jeho skupina hudobníkov leteli na nahrávanie do Nashvillu v štáte Tennessee, keď im počas letu zhasol motor a nad Arkansasom takmer došlo k pádu lietadla. Dvanásť týždňov po svojom pôvodnom vydaní sa singel „Heartbreak Hotel“ stal prvým Presleyho popovým hitom, ktorý sa dostal na vrchol rebríčka. Koncom apríla začal Presley dvojtýždňový pobyt v hoteli a kasíne New Frontier, ktorý sa nachádzal na bulvári Las Vegas Strip. Predstavenia boli konzervatívnymi hotelovými hosťami v strednom veku prijaté vlažne. Kritik v týždenníku "Newsweek" ich komentoval, že pôsobili „ako džbán kukuričného likéru na párty so šampanským“. V období pôsobenia vo Vegas podpísal Presley, ktorý mal herecké ambície, sedemročný kontrakt so spoločnosťou Paramount Pictures. V polovici mája začal turné po stredozápade Spojených štátov, pričom za túto polovicu mesiaca stihol pokryť návštevami pätnásť miest. Vo Vegas sa zúčastnil na niekoľkých vystúpeniach Freddieho Bella a jeho kapely Bellboys. Hudobníci ho zaujali ich coververziou piesne od skladateľov Jerryho Leibera a Mikea Stollera, „Hound Dog“, ktorá bola v roku 1953 hitom bluesovej speváčky Big Mamy Thorntonovej. Táto pieseň sa stala Elvisovým novým záverečným koncertným číslom.
Po predstavení v La Crosse vo Wisconsine bola riaditeľovi FBI J. Edgarovi Hooverovi zaslaná naliehavá správa na hlavičkovom papieri novín miestnej katolíckej diecézy. Vo varovaní bolo napísané, že Presley predstavuje jednoznačnú hrozbu pre bezpečnosť Spojených štátov... [Jeho] činy a pohyby sú také, že vzbudzujú sexuálne vášne dospievajúcej mládeže... Po predstavení sa viac ako 1 000 tínedžerov pokúsilo vtrhnúť do Presleyho izby... Náznakom zneuctenia, ktoré Presley spôsobil práve v La Crosse, boli dve stredoškoláčky... ktorých brucho a stehno mali Presleyho autogram. 
Presleyho druhé vystúpenie v "Milton Berle Show" sa konalo dňa 5. júna v hollywoodskom štúdiu NBC, uprostred ďalšieho hektického turné. Entertainer, Milton Berle, pred ním presvedčil Presleyho, aby svoju gitaru nechal v zákulisí. Počas vystúpenia Presley náhle stopol rýchle tempo v skladbe „Hound Dog“ a spustil pomalú, škrípavú verziu zdôraznenú prehnanými pohybmi tela. Jeho krútenie bokmi vyvolalo búrlivú vlnu kontroverzií. Jack Gould z novín "The New York Times" k tomu napísal, že Presley nemá žiadne zjavné spevácke schopnosti... Jeho frázovanie, ak sa to tak dá nazvať, pozostáva zo stereotypných variácií, ktoré sa hodia k árii amatéra, ktorý si spieva vo vani... Jeho jedinou špecialitou je akcentovaný pohyb tela... primárne identifikovaný s repertoárom blonďatých sexbômb z čias, kedy bola v móde burleska. 
Ben Gross z novín "New York Daily News" vyslovil domienku, že populárna hudba „v špásoch istého Elvisa Presleyho dosiahla svoje najnižšie hĺbky... Elvis, ktorý otáča panvou... mal sugestívny a vulgárny prejav, s nádychom živočíšnosti, ktorá by sa mala obmedziť na spodinu a bordely“. Ed Sullivan, ktorého "The Ed Sullivan Show" patrilo k najobľúbenejším v krajine, vyhlásil Presleyho za „nevhodného pre rodinné sledovanie“. Na Presleyho nespokojnosť sa čoskoro dočkal titulu ako „Elvis the Panvis“, čo on sám nazval „detinským“.
"Steve Allen Show" a prvé vystúpenia v "Ed Sullivan show".
Vystúpenia na "Milton Berle Show" mali takú vysokú sledovanosť, že Presley bol oslovený, aby 1. júla vystúpil aj v New Yorku v programe televízie NBC, "The Steve Allen Show". Allen, ktorý fanúšikom rokenrolu určite nebol, predstavil „nového Elvisa“ v bielom motýliku a čiernom fraku. Presley ani nie za minútu zaspieval skladbu „Hound Dog“ (v preklade „Lovecký pes“) loveckému psovi, basetovi, ktorý mal okrem štandardného flegmatického výrazu v „tvári“ na sebe cylinder a motýlika. Ako opísal televízny historik Jake Austen, „Allen si myslel, že Presley je bez talentu a absurdný... [nastavil] veci tak, aby Presleyovi ukázal svoju ľútosť“. Allen neskôr napísal, že ho zaujala Presleyho „zvláštna, chrumkavá, vidiecka charizma, jeho ťažko definovateľná roztomilosť a očarujúca výstrednosť“ a zapracoval ho preto do „komediálnej štruktúry“ svojho programu. Tesne pred poslednou skúškou šou Presley povedal novinárovi: „Nechcem robiť nič tak, aby ma ľudia nemali radi. Myslím si, že televízia je dôležitá, takže pôjdem podľa jej požiadaviek. Nebudem preto môcť predviesť takú šou, akú robím na svojich predstaveniach“. Presley sa spätne na šou u Allena pozeral ako na najsmiešnejšie vystúpenie svojej kariéry. Neskôr v tú noc sa predstavil v populárnej miestnej televíznej show "Hy Gardner Calling". Presley pod tlakom otázky, či sa niečo naučil z kritiky voči nemu, odpovedal: „Nie, nie... nechápem, ako by akýkoľvek druh hudby mohol mať zlý vplyv na ľudí, veď je to len hudba... Ako by rokenrolová hudba nútila niekoho búriť sa proti vlastným rodičom?“
Nasledujúci deň Presley nahrával skladby „Hound Dog“, „Any Way You Want Me“ a „Don't Be Cruel“. Vokály mu naspievalo bývalé gospelové kvarteto Jordanaires, ktoré s ním potom spolupracovalo aj počas 60. rokov. O pár dní neskôr mal Elvis Presley koncert na voľnom priestranstve, v Memphise, na ktorom vyhlásil: „Viete, ľudia v New Yorku ma nezmenia. Dnes večer vám predvediem, aký skutočný Elvis je“. V auguste sudca z Jacksonville na Floride Presleymu nariadil, aby krotil svoje správanie. Ako prejav výsmechu z tohto príkazu, sa Presley počas celého nasledujúceho vystúpenia takmer vôbec nehýbal iba sugestívne krútil malíčkom. Singlová dvojica skladieb „Don't Be Cruel“ a „Hound Dog“ bola jedenásť týždňov na vrchole rebríčkov, vznikol tak rekord, ktorý nebol prekonaný nasledujúcich tridsaťšesť rokov. Začiatkom septembra sa v Hollywoode uskutočnilo nahrávanie druhého Presleyho štúdiového albumu. Leiber a Stoller, ktorí boli autormi skladby „Hound Dog“, na tento album napísali pieseň „Love Me“.
Allenova šou s Presleyom po prvý raz v hodnotení porazila "The Ed Sullivan Show". Preto si Sullivan zarezervoval u Presleyho tri vystúpenia a ponúkol mu za ne bezprecedentných 50 000 dolárov. Prvé, ktoré bolo dňa 9. septembra 1956, videlo približne 60 miliónov divákov, t. j. rekordných 82,6 percenta celého televízneho publika. V čase, kým sa Ed Sullivan zotavoval z autonehody, v šou ho pri moderovaní zastupoval herec Charles Laughton. Podľa legendy bol Presley kamerou snímaný len od pása nahor. Sullivan pri sledovaní klipov z relácií Allena a Berleho usúdil, že Presley „má nejaký druh zariadenia visiaceho dole pod rozkrokom nohavíc – takže keď pohybuje nohami dopredu a dozadu, môžete vidieť obrys jeho penisu... Myslím, že je ako fľaša koly... Toto jednoducho nemôžeme v nedeľu večer vysielať. Je to predsa rodinná šou!“ Sullivan k tomu verejne pre "TV Guide" povedal: „Pokiaľ sa týka jeho otáčania, celé sa to dá ovládať kamerovými zábermi“.V skutočnosti bol Presley zobrazený od hlavy po päty. Aj keď bola kamera počas jeho debutu pomerne diskrétna, keď tancoval, s detailnými zábermi zakrývajúcimi nohy, publikum, v štúdiu na neho publikum reagovalo výkrikmi.. Presleyho vystúpenie jeho pripravovaného singlu, balady „Love Me Tender“, vyvolalo na túto nahrávku rekordný milión predobjednávok.. Viac ako ktorákoľvek iná udalosť toto prvé vystúpenie v "The Ed Sullivan Show", urobilo z Presleyho národnú celebritu..
Spolu s Presleyho vzostupom k sláve sa v populárnej kultúre odohrával posun, ktorý pomáhal inšpirovať a zároveň symbolizovať. Historik Marty Jezer napísal, že Presley začal „najväčšie popové šialenstvo“ od čias Glenna Millera a Franka Sinatru a priniesol rokenrol do mainstreamu: „Keď Presley udával umelecké tempo, napodobňovali ho ďalší umelci... Presley, viac ako ktokoľvek iný, dal mladým vieru v seba samých ako v osobitnú a čímsi zjednotenú generáciu – ako prvú v Amerike, ktorá dovtedy pocítila silu integrovanej kultúry mládeže. 
Bláznenie publika a filmový debut.
Odozva publika na Presleyho živých vystúpeniach bola čoraz viac burlivá. Na dvoch koncertoch, ktoré mal Elvis na Mississippi–Alabama Fair a Dairy Show v septembri bolo k udržaniu poriadku k policajným jednotkám pridaných päťdesiat príslušníkov národnej gardy. Druhý album Elvisa Presleyiho, ktorý pod názvom "Elvis" vydalo v októbri hudobné vydavateľstvo RCA Victor, sa rýchlo dostal na prvé miesto rebríčka. Na albume je aj nahrávka „Old Shep“, ktorú spieval na talentovej šou v roku 1945 a na ktorej prvýkrát pri nahrávaní pre RCA hral na klavíri. Podľa Guralnicka „zastavujúce sa akordy a trochu zakopnutý rytmus“ ukázali „nezameniteľné emócie a rovnako nezameniteľné nadhodnocovanie emócií pred technikou“. Pri hodnotení hudobného a kultúrneho vplyvu Presleyho nahrávok z piesne „That's All Right“ rockový kritik Dave Marsh napísal, že „tieto nahrávky, viac ako ktorékoľvek iné, obsahujú zárodky toho, čo rokenrol bol a s najväčšou pravdepodobnosťou to, čo to bolo. sa môže predvídateľne udiať“.
Elvis Presley sa do "The Ed Sullivan Show" vrátil 28. októbra. Po tomto vystúpení davy v Nashville a St. Louis demonštratívne spálili jeho podobizne. Jeho prvý film, "Love Me Tender", vyšiel do kín dňa 21. novembra. Snímka nemala najlepšie hodnotenia. Jej pôvodný názov mal byť "The Reno Brothers" no bol zmenený tak, aby ťažila z jeho najnovšieho úspešného singla a hiparádovej jednotky, „Love Me Tender“, ktorý vyšiel na začiatku mesiaca ešte pred zverejnením filmu. Aby sa ešte viac využila Presleyho popularita, k pôvodnej hereckej postave mu boli pridané štyri hudobné čísla. Film bol sfúknutý kritikou, no po komerčnej stránke si počínal veľmi dobre. Presley si po ňom mohol zapýtať čo najvyšší honorár za každý ďalší film, ktorý natočil.
Dňa 4. decembra zašiel Elvis Presley do štúdia Sun Records, kde nahrávali Carl Perkins a Jerry Lee Lewis. Spolu s Johnym Cashom tam mali improvizovanú jam session. Aj keď už Phillips nemal právo vydávať akýkoľvek Presleyho materiál, celú udalosť zachytil na pásku. Výsledok, ktorý nebol oficiálne zverejnený dvadsaťpäť rokov, sa potom preslávil ako nahrávky, ktoré spravila zostava „Million Dollar Quartet“. Rok sa skončil správou na titulnej strane denníka "The Wall Street Journal", v ktorej sa písalo, že tovar s spomienkovými predmetmi s motívom Elvisa Presleyho priniesol k predaju jeho nahrávok ešte 22 miliónov dolárov navyše a vyhlásením v časopise "Billboard", že do prvej stovky umiestnil viac skladieb ako ktorýkoľvek iný umelec od čias, kedy sa začali nahrávky predávať a mapovať v hodnoteniach. Počas prvého celého roka v RCA Victor, vtedy najväčšej spoločnosti v nahrávacom priemysle, len sám Elvis Presley zverejnil viac ako päťdesiat percent z predaja singlov tohto vydavateľa.
Spolupráca so skladateľmi Leiberom a Stollerom a povolávací rozkaz.
Svoje tretie a posledné vystúpenie v "Ed Sullivan Show" mal Elvis Presley dňa 6. januára 1957. Pri tejto príležitosti ho skutočne kamera snímala len po pás. Niektorí komentátori tvrdili, že Parker zorganizoval zdanie takejto cenzúry preto, aby umocnil Presleyovu publicitu. V každom prípade, ako opisuje kritik Greil Marcus, „Presley sa nezviazal. Nechajúc za sebou nevýrazné oblečenie, ktoré mal na prvých dvoch predstaveniach, vystúpil v bizarnom kostýme pašu, ak nie háremového dievčaťa. Mal mejkap cez oči, padajúce vlasy do tváre, ohromne sexuálny nádych úst a až do konca hral Rudolpha Valentina z filmu "Šejk"“. Presley sa na záver programu vzoprel Sullivanovým želaniam a ukázal svoj rozsah tým, že zaspieval jemnú černošskú duchovnú pieseň „Peace in the Valley“. Na konci šou Sullivan označil Presleyho za „skutočne slušného, ​​fajn chlapca“. O dva dni neskôr návrhový výbor Memphisu oznámil, že Presley bude v rámci brannej povinnosti v Spojených štátoch klasifikovaný ako 1-A a pravdepodobne bude niekedy v tom roku odvedený na vojenskú službu. 
Každý z troch Presleyho singlov vydaných v prvej polovici roku 1957 sa dostal na prvé miesto. Boli to nahrávky „Too Much“, „All Shook Up“ a „(Let Me Be Your) Teddy Bear“. Už ako medzinárodná hviezda priťahoval záujem fanúšikov aj tam, kde jeho hudba oficiálne vydávaná nebola. Noviny "The New York Times" v tom čase informovali, že gramofónové výlisky jeho hudby, ktoré boli robené na vyradené röntgenové platne (tzv. „röntgenozdaty“), sa za vysoké ceny predávali vo vtedajšom sovietskom meste Leningrad. Presley si dňa 19. marca 1957 kúpil svoje 18-izbové sídlo, ktoré sa preslávilo ako Graceland. Pred kúpou Elvis nahral "Loving You," soundtrack k svojmu druhému rovnomennému filmu, ktorý vyšiel do kín v júli. Bol to jeho tretí album v rade, ktorý bol v rebríčkoch číslom jedna. Titulnú skladbu napísali Leiber a Stoller, ktorí boli potom poverení napísaním štyroch zo šiestich skladieb nahratých na stretnutiach pri výrobe ďalšieho Presleyho filmu, "Jailhouse Rock". Tento tím skladateľov piesní produkoval nahrávania pre tento film, vytvoril si s Presleym tesný pracovný vzťah a on ich začal označovať za svoj „talizman pre šťastie“. „Bol rýchly,“ hovoril o ňom Leiber. „Akékoľvek demo, ktoré som mu dal, vedel za desať minút naspamäť“. Titulná skladba sa stala ďalším hitom číslo jeden, rovnako ako EP s rovnakým názvom.
19581960: vojenská služba a smrť matky.
Dňa 24. marca 1958 bol Elvis Presley odvedený na tréningovú základňu Armády Spojených štátov vo Fort Chaffee v Arkansase. Jeho príchod bol veľkou mediálnou udalosťou. Keď vystupoval z autobusu obkolesili ho stovky ľudí a až po kasárne ho sprevádzali fotografi. Presley oznámil, že sa teší na svoju vojenskú službu a povedal, že chce, aby sa s ním zaobchádzalo tak, ako s každým iným občanom Spojených štátov.
Medzi 28. marcom a 17. septembrom 1958 Elvis Presley absolvoval prijímač a výcvik pre pokročilých vo Fort Hood v Texase, kde bol dočasne pridelený k rote A, 2. stredného tankového práporu, 37. obrnenej jednotky. Počas dvojtýždňovej dovolenky medzi základným a pokročilým tréningom, začiatkom júna, nahral v štúdiu v Nashville päť skladieb. Začiatkom augusta diagnostikovali Presleyho matke hepatitídu a jej stav sa začal rapídne zhoršovať. Elvis Presley dostal mimoriadne voľno, aby ju mohol navštíviť a do Memphisu pricestoval dňa 12. augusta. O dva dni neskôr vo veku 46 rokov zomrela Presleyho matka na zlyhanie srdca. Elvis bol z tejto skutočnosti zdrvený ako nikdy predtým. Ich vzťah bol stále intenzívny. Dokonca aj v jeho dospelosti spolu komunikovali detskou rečou a Elvis ju oslovoval menami domácich miláčikov.
Dňa 1. októbra 1958 bol Elvis Presley pridelený k 1. strednému tankovému práporu, 32. obrnenej divízii, 3. obrnenej divízii v Ray Barracks, zariadení armády Spojených štátov amerických vo Friedbergu vo vtedajšom západnom Nemecku, kde slúžil ako spravodajský špecialista. Dňa 27. novembra získal prvú triedu odbornosti a 1. júna 1959 sa stal špecialistom štvrtej triedy. Počas vojenskej služby Presley prišiel do kontaktu s užívaním s amfetamínov a stal sa „praktickým propagátorom ich výhod“ nielen pre zvýšenie energie, ale aj pre ich vplyv na „silu“ a na chudnutie. Počas služby v armáde sa stalo jeho celoživotným záujmom bojové umenie, karate. Jeho trénerom bol Jürgen Seydel a neskôr skúsenosti z tohto športu zaradil do svojich živých vystúpení. Vojaci, ktorí s Presleyom slúžili potvrdili, že trval na tom, aby bol napriek svojej sláve považovaný za radového vojaka. Svoj armádny žold venoval na charitu, kúpil televízne prijímače pre základňu a všetkým kúpil extra súpravu kombinéz. Dňa 11. februára 1960 bol Elvis Presley povýšený na seržanta.
Keď bol v kúpeľnom meste Bad Nauheime (v nemeckej spolkovej krajine Hesensko) sa vtedy 24-ročný Presley stretol so 14-ročnou Priscillou Beaulieu. Manželstvo dvojica spolu uzavrela neskôr, až po sedem a pol ročnom vzťahu. Vo svojej autobiografii Priscilla uviedla, že Presley sa obával, že 24 mesiacov v armáde zničí jeho kariéru. Myslel si, že keby zostal v špeciálnych službách, bol by schopný vystupovať a zostať v kontakte s verejnosťou, no Parker ho napokon presvedčil, že ak si chce získať u ľudí rešpekt, mal by slúžiť ako bežný vojak. Správy z médií potvrdzovali Presleyho obavy o kariéru, no producent RCA Victor, Steve Sholes a Freddy Bienstock z Hill and Range, sa na všetko pripravili. Boli vyzbrojení značným množstvom nevydaných materiálov a udržiavali pravidelný tok úspešných Elvisových nahrávok. Medzi odvedením a prepustením z vojenskej služby mal Presley desať Top 40 hitov, medzi nimi v roku 1958 aj „Wear My Ring Around Your Neck“, bestseller „Hard Headed Woman“ a „One Night“ a v roku 1959 „(Now and Then There's) A Fool Such as I“ a jeden hit na vrchole, „A Big Hunk o' Love“. Vydavateľstvo RCA Victor počas tohto obdobia dalo na trh aj štyri albumy kompilujúce predtým vydaný materiál, najúspešnejší z nich bol "Elvis' Golden Records" (1958), ktorý sa dostal v rebríčku dlhohrajúcich platní na tretie miesto.
19601968: zameranie sa na filmy.
"Elvis Is Back".
Presley sa vrátil do USA dňa 2. marca 1960 a o tri dni neskôr bol slávnostne vyradený do civilu. Vlak, ktorý ho viezol z New Jersey do Tennessee, bol celú cestu plne obsadený a Presleya požiadali, aby sa na plánovaných zastávkach ukázal a tým potešil svojich fanúšikov. V noci 20. marca vstúpil do štúdia RCA v Nashville, aby nahral skladby na nový album. Singel k albumu, „Stuck on You“, ktorý išiel okamžite na hudobný trh sa v krátkom čase dostal na vrchol hudobného rebríčka. Ďalšie nahrávanie v Nashville o dva týždne neskôr, prinieslo pár najpredávanejších singlov, balady „It's Now or Never“ a „Are You Lonesome Tonight?“, spolu so zvyškom hudby pre album "Elvis Is Back!" Album obsahuje niekoľko piesní, ktoré kritik Greil Marcus opísal ako plný chicagskeho blues. Nahrávka podľa hudobného historika Johna Robertsona „vyčarovala víziu interpreta, ktorý by mohol byť všetkým“: „flirtujúcim tínedžerským idolom so zlatým srdcom; búrlivým, nebezpečným milencom, bluesovým spevákom, sofistikovaným zabávačom v nočných kluboch ; [a] drsným rockerom“. Album bol vydaný len niekoľko dní po dokončení jeho nahrávania a v rebríčku albumov sa dostal na druhé miesto.
Do televízie sa Presley vrátil 12. mája ako hosť v programe "The Frank Sinatra Timex Special". Túto šou, ktorá sa stala známa aj ako "Welcome Home Elvis", nahrali koncom marca a bola jediným vystúpením, na ktorom v tomto roku Presley vystúpil pred publikom. Parker za týchto osem minút spievania vypýtal neslýchaných 125 000 dolárov. Vysielanie zaznamenalo enormnú sledovanosť.
"G.I. Blues", soundtrack k prvému Presleyho filmu po jeho návrate, bol v októbri albumom číslo jeden. Jeho prvý album s hudbou s náboženskou tématikou, "His Hand in Mine", nasledoval o dva mesiace neskôr. V americkej popovej hitparáde dosiahol 13. miesto a v Spojenom kráľovstve bol tretí, čo sú pre gospelový album pozoruhodné čísla. Vo februári 1961 Elvis Presley odohral v prospech dvadsiatich štyroch miestnych charitatívnych organizácií dve predstavenia v Memphise. Počas obeda pred podujatím mu mu firma RCA Victor odovzdala plaketu potvrdzujúcu celosvetový predaj viac ako 75 miliónov nahrávok. V polovici marca z dvanásťhodinového nahrávania v Nashville vzišiel takmer celý Presleyho ďalší štúdiový album, "Something for Everybody". Podľa Johna Robertsona je príkladom zvuku Nashvillu, zdržanlivého, kozmopolitného štýlu, ktorý definoval country hudbu 60. rokov. Album, ktorý predznamenáva veľa z toho, čo malo prísť od Presleyho v priebehu nasledujúceho pol desaťročia, je do značnej miery „príjemnou, neohrozenou zmesou hudby, ktorá bola kedysi Elvisovým rodným právom“. Bol to jeho šiesty album číslo jedna. Ďalší jeho benefičný koncert pre pamätník Pearl Harbor, ktorý sa konal 25. marca na Havaji, bol posledným Presleyovým verejným vystúpením na ďalších sedem rokov.
Lost in Hollywood.
Parker Presleyovi stanovil filmovací rozvrh, v ktorom sa preferovali nízkorozpočtové hudobné komédie. Presley mal spočiatku ambície účinkovať aj v náročnejších postavách, no keď mali jeho dva dramaticky ladené filmy, "Flaming Star" (1960) a "Wild in the Country" (1961), slabší komerčný úspech, vrátil sa radšej k pôvodnej predstave. Medzi dvadsiatimi siedmimi filmami, ktoré nakrútil počas 60. rokov, napokon bolo aj niekoľko ďalších výnimiek. Vo všeobecnosti boli jeho filmy takmer všetky kritizované. Kritik Andrew Caine ich odmietal a označil tieto diela ako „panteón zlého vkusu“. Napriek tomu boli prakticky všetky ziskové. Hal Wallis, ktorý produkoval deväť Elvisových filmov, vyhlásil: „Presleyho film je jedinou istotou v Hollywoode“.
Z Presleyho filmov, ktoré nakrútil v 60. rokoch, bolo pätnásť sprevádzaných soundtrackovými albumami a ďalších päť soundtrackovými EP. Rýchla produkcia a plány uvádzania filmov, Presley často hral v troch do roka, ovplyvnili aj jeho hudobnú produkciu. Podľa Jerryho Leibera bol vzorec pre obsah na soundtracku jasný už pred Presleyho odchodom do armády: „tri balady, jedna stredne rýchla skladba, jedna rýchlejšia a jedna v štýle break blues boogie (tanečný hudobný mix, ktorý kombinuje tradičné prvky blues a boogie-woogie s rytmami breakbeatu)“. Ako desaťročie plynulo, kvalita nahrávok na soundtrackoch sa „postupne zhoršovala“. Julie Parrishová, ktorá hrala vo filme "Paradise, Hawaiian Style" (1966), hovorí, že Presleymu sa mnohé z piesní nepáčili. Gordon Stoker z vokálnej skupiny Jordanaires opisuje, ako raz Elvis odstúpil od štúdiového mikrofónu: „Materiál bol taký zlý, že mal pocit, že ho nevie ani zaspievať“. Väčšina filmových albumov obsahovala jednu alebo dve piesne od uznávaných autorov, akými bol aj tím Doc Pomus a Mort Shuman. Celkovo sa však aj podľa vyjadrenia životopisca Jerryho Hopkinsa zdalo, že skladby „napísali na objednávku muži, ktorí nikdy nepoznali Elvisa a ani rokenrol“.
V prvej polovici dekády boli tri Presleyho soundtrackové albumy na prvom mieste v popových rebríčkoch a aj niekoľko jeho najobľúbenejších piesní pochádza z jeho filmov, ako napríklad „Can't Help Falling in Love“ (1961) a „Return to Sender“ (1962). Komerčné výnosy ale neustále klesali. Od roku 1964 do roku 1968 mal Presley v prvej desiatke iba jeden hit: „Crying in the Chapel“ (1965), gospelovú pieseň, ktorú nahral v roku 1960. Pokiaľ ide o nefilmové albumy, medzi vydaním "Pot Luck" v júni 1962 a novembrom 1968, kedy vydal soundtrack k televíznemu špeciálu, ktorý signalizoval jeho comeback, bola vydaná iba jedna LP platňa nového materiálu od Presleyho, gospelový album "How Great Thou Art" (1967). Tento album mu vyniesol jeho historicky prvú cenu Grammy, ktorú dostal za najlepšiu nahrávku s náboženskou tématikou. Ako Marsh opísal, Presley bol „pravdepodobne najväčší biely gospelový spevák svojej doby [a] skutočne posledný rokenrolový umelec, ktorý urobil z gospelu vo vzťahu k sekulárnej hudbe rovnako dôležitú rovnocennú súčasť svojho osobného hudobného prejavu“.
Krátko pred Vianocami 1966, t. j. viac ako sedem rokov od ich prvého stretnutia, Elvis Presley požiadal o ruku Priscillu Beaulieuovú. Zosobášili sa na krátkom obrade v ich apartmáne v hoteli Aladdin v Las Vegas dňa 1. mája 1967. Tok šablónovito točených Elvisových filmov a soundtrackov v továrni na sny v Hollywoode pokračoval naďalej. Až v októbri 1967, keď vyšiel soundtrack k filmu "Clambake", vedenie vydavateľstva RCA Victor zaregistrovalo problém. „Škody už bol vtedy bol samozrejme, napáchané“, ako sa vyjadrili autori Connie Kirchberg a Marc Hendrickx. „Milovníci vážnej hudby považovali Elvisa za vtip, ktorý takto vnímali všetci, okrem jeho najvernejších fanúšikov“.
19681973: Comeback.
"Elvis": v programe "'68 Comeback Special".
Presleyho jediné dieťa, dcéra Lisa Marie, sa narodilo 1. februára 1968. Bolo to v období, keď sa Elvisova kariéra práve nevyvíjala v súlade s jeho predstavami. Z ôsmich jeho singlov vydaných medzi januárom 1967 a májom 1968 sa len dva umiestnili v Top 40 a žiadny nebol vyššie ako na 28. priečke. Jeho pripravený soundtrackový album, "Speedway", sa umiestnil na 82. mieste. Parker preto presmeroval budúce plány pre spevákovu kariéru do televízie. Uzavrel dohodu s NBC, ktorá sa zaviazala financovať inscenáciu a odvysielať vianočný špeciál..
Televízny špeciál, ktorý bol jednoducho nazvaný "Elvis", bol nakrútený koncom júna v Burbanku v Kalifornii a odvysielali ho 3. decembra 1968. Neskôr sa stal tento program známy ako "'68 Comeback Special". Šou obsahovala bohato zinscenované štúdiové snímky, ako aj piesne ktoré boli predvedené s kapelou pred malým publikom. Bolo to Presleyho prvé živé vystúpenie od roku 1961. Na vystúpeniach bol Presley oblečený v tesnej čiernej koži. V ničím neobmedzenom štýle spieval a hral na gitare. Jeho prejav pripomínal Elvisa v raných rokoch rokenrolu. Režisér a koproducent Steve Binder vytvoril šou, ktorá bola na míle ďaleko od Parkerom pôvodne plánovanej hodiny vianočných piesní. Tento program, v tej sezóne najvyššie hodnotený televíziou NBC, mal sledovanosť ​​42 percent celkového počtu divákov. Jon Landau z magazínu "Eye" k nemu poznamenal: „Je niečo magické na tom, sledovať muža, ktorý sa stratil, hľadá cestu späť domov. Spieval s takou silou, akú už ľudia od rokenrolových spevákov neočakávajú. Pohyboval telom s takým nedostatkom prezieravosti a s úsilím, ktoré mu musel Jim Morrison zozelenať závisťou“. Marsh nazval program „emocionálnou vznešenosťou a historickou rezonanciou“.
V januári 1969 sa singel „If I Can Dream“, ktorý bol napísaný pre televízny špeciál, dostal v rebríčku na 12. miesto. Album so soundtrackom z tohto programu bol v prvej desiatke. Podľa priateľa, Jerryho Schillinga, špeciál pripomenul Presleymu to, čo „nemohol robiť roky. Teraz si mohol vybrať ľudí, mohol si vybrať pesničky a nebolo mu prikázané, čo na soundtracku musí byť... Bol ako keby oslobodený z väznenia“. Binder o Presleyho reakcii povedal: „Nahral som Elvisa v 60-minútovej šou a on mi v premietacej miestnosti povedal: Steve, je to najväčšia vec, akú som kedy v živote urobil. Dávam ti svoje slovo, že už nikdy nebudem spievať. pieseň, ktorej neverím“.
"From Elvis in Memphis" a hotel International.
Posilnený skúsenosťami z programu "Comeback Special" sa Elvis Presley zúčastnil série nahrávaní v memphiskom American Sound Studiu. Výsledkom tejto aktivity bol album "From Elvis in Memphis", ktorý vyšiel v júni 1969. Bol to po ôsmich rokoch prvý Presleyho nesoundtrackový album, so svetským (nie náboženským) štýlom, ktorý bol výsledkom kontinuálnej práce v nahrávacom štúdiu. Ako opísal Marsh, ide o „majstrovské dielo, v ktorom Presley okamžite doháňa trendy populárnej hudby, ktoré ho počas rokov filmovania obchádzali. Spieva country piesne, soulové piesne a je na ňom aj plnokrvným rockerom“. Na albume je hitový singel „In the Ghetto“, ktorý vyšiel v apríli a dostal sa na tretiu priečku popového rebríčka. Bol to prvý Presleyho negospelový hit od singlu „Bossa Nova Baby“ z roku 1963. Z nahrávania v American Sound Studiu pochádzajú aj hity: „Suspicious Minds“, „Don't Cry Daddy“ a „Kentucky Rain“.
Presley chcel obnoviť aj pravidelné koncertné vystupovanie. Po úspechu "Comeback Special" mu prichádzali ponuky z celého sveta. Koncertná sieň London Palladium ponúkla Parkerovi za týždenný angažmán 28 000 USD (v roku 2023 je to v prepočte 233 000 USD). Odpovedal: „Za mňa je to OK. Teraz koľko môžete ponúknuť za Elvisa?“ V máji si v tom čase úplne nový International Hotel v Las Vegas, pýšiaci sa najväčším miestnym showroomom, zarezervoval Presleyho počnúc 31. júlom na päťdesiatsedem vystúpení, ktoré sa mali konať počas štyroch týždňov. Moore, Fontana a Jordanaires odmietli účasť v obave zo straty z lukratívnej zmluvy, ktorú v tom čase mali v Nashville. Presley zostavil nových špičkový sprievodných hudobníkov, ktorých viedol gitarista James Burton. Ich súčasťou boli aj dve gospelové skupiny, The Imperials a Sweet Inspirations. Kostýmový dizajnér, Bill Belew, ktorý bol tvorcom výrazného koženého outfitu v programe "Comeback Special", navrhol pre Presleyho nový pódiový vzhľad, ktorý bol inšpirovaný aj Elvisovým zanietením pre karate. Napriek všetkému bol Presley nervózny. Jeho predchádzajúce angažmán v Las Vegas z roku 1956 v ňom nevyvolávalo dobré spomienky. Parker dohliadal na veľkú propagačnú kampaň a majiteľ medzinárodného hotela, Kirk Kerkorian, zariadil, aby bolo do New Yorku poslané jeho vlastné lietadlo, ktoré priviezlo na debutové vystúpenie rockových novinárov.
Presley na pódium vyšiel bez uvedenia. Predtým, ako zaspieval prvý tón, 2200 divákov vrátane mnohých celebrít mu venovalo standing ovation. Ďalšie ovácie mal v závere vystúpenia. Tretí potlesk nasledoval po prídavku, piesni „Can't Help Falling in Love“, ktorá sa stala prídavkom pre väčšinu koncertov, ktoré mal do konca svojho života. Na tlačovej konferencii po predstavení, keď o ňom novinár hovoril ako o „kráľovi“, Presley ukázal na Fatsa Domina, ktorý bol prítomný. „Nie,“ povedal Presley, „toto je skutočný kráľ rokenrolu“. Nasledujúci deň viedli Parkerove rokovania s hotelom o päťročnej zmluve, podľa ktorej Presley mal hrať vo februári a v auguste s ročným platom 1 milión dolárov. "Newsweek" to okomentoval: „Na Elvisovi je niekoľko neuveriteľných vecí, ale najneuveriteľnejšia je jeho vytrvalosť vo svete, kde meteorické kariéry zhoria ako padajúce hviezdy“. Časopis "Rolling Stone" nazval Presleyho „jeho nadprirodzeným samovzkriesením“. V novembri mal premiéru posledný Presleyho nekoncertný film, "Change of Habit". V ten istý mesiac vyšiel dvojalbum "From Memphis to Vegas/From Vegas to Memphis." Prvé LP pozostával zo živých vystúpení v hoteli International, druhý z viacerých častí z nahrávania v American Sound Studiu. Skladba „Suspicious Minds“ sa dostala na vrchol rebríčko. Bolo to po viac ako sedmich rokoch prvé (zároveň aj posledné) Presleyho popové číslo jeden v USA.
Cassandra Petersonová, neskoršia televízna hororová postava hostesky, Elvira, sa v tomto období s Presleym stretla v Las Vegas. O ich stretnutí hovorila: „Keď som ho stretla bol veľmi proti drogám. Spomenula som mu, že som fajčila marihuanu, a on sa z toho zhrozil“. Presley aj pil len zriedka, viacerí členovia jeho rodiny totiž boli alkoholici a on sa tomu chcel vyhnúť.
Späť na turné a stretnutie s Nixonom.
Elvis Presley sa vrátil do hotela International začiatkom roka 1970, aby v tomto roku plnil prvé dvojmesačné zmluvné záväzky, pričom za noc odohral dve predstavenia. Nahrávky z týchto vystúpení vyšli na albume "On Stage". Koncom februára mal Elvis Presley šesť vystúpení na športovom štadióne Houston Astrodome, ktoré zaznamenali rekordné návštevnosti. V apríli vyšiel singel „The Wonder of You“, ktorý sa stal hitom číslo jedna v Spojenom kráľovstve a dostal sa aj na vrchol amerického rebríčka Hot Adult Contemporary Tracks. Spoločnosť Metro-Goldwyn-Mayer (MGM) nakrútila v auguste v hoteli International záznam zo skúšky a koncertu a vydala ho v dokumentárnom filme "". Na koncerte Elvis Presley vystupoval v kombinéze, z ktorej sa stala čosi ako obchodná značka pre jeho živé vystúpenia. Počas obdobia, kedy si plnil zmluvu s hotelom International čelil vyhrážkam. Dostal ultimátum, že pokiaľ nezaplatí 50 000 USD (čo zodpovedá 392 000 USD v roku 2023), bude zavraždený. Presley bol od 50. rokov minulého storočia terčom mnohých hrozieb, o niektorých sa často ani nedozvedel. FBI brala hrozbu vážne a preto na ďalšie dve predstavenia boli zvýšené bezpečnostné opatrenia. bezpečnosť bola zvýšená na ďalšie dve predstavenia. Presley bol na pódiu s miniatúrnou vreckovou pištoľou, Derringerom, ktorú mal ukrytú v pravej topánke, druhú pištoľ kalibru .45 (11 mm) mal ukrytú v páse. Koncerty napokon prebehli bez akýchkoľvek incidentov.
Album "That's the Way It Is", ktorý vznikol ako sprievodný projekt k filmovému dokumentu a obsahuje štúdiové aj koncertné nahrávky, znamenal štýlový posun. Ako poznamenal hudobný historik John Robertson. Presleyov spev pomohol maskovať skutočnosť, že album sa rozhodne odklonil od inšpirácie americkými koreňmi z nahrávaní v Memphise smerom k viac strednému prúdu. Country bolo odsunuté na vedľajšiu koľaj a soul a R&amp;B zostalo v Memphise. To, čo zostalo, bol veľmi elegantný, veľmi čistý biely pop, ideálny pre davy v Las Vegas, no pre Elvisa to bol jednoznačný krok späť.
Po skončení angažmánu v hoteli International, sa 7. septembra sa Presley vydal na týždňové koncertné turné, prevažne po juhu USA. Bolo to jeho prvé skutočné turné od roku 1958. Ďalšie týždňové turné po západnom pobreží nasledovalo v novembri.
Dňa 21. decembra 1970 mal Presley stretnutie s americkým prezidentom Richardom Nixonom v Bielom dome, kde hovoril o tom, ako verí, že by mohol osloviť hippies, aby spoločnosti pomohli bojovať proti drogovej kultúre, ktorú on a prezident nenávideli. Požiadal Nixona o odznak amerického Úradu pre narkotika a nebezpečné drogy, ktorým by svoje úsilie oficiálne odprezentoval. Nixon, ktorému sa stretnutie zjavne zdalo trápne, vyjadril presvedčenie, že Presley by mohol vyslať pozitívny odkaz mladým ľuďom a preto je dôležité, aby si „zachoval svoju dôveryhodnosť“.. Presley povedal Nixonovi, že The Beatles, ktorých piesne počas éry pravidelne hrával na koncertoch, boli príkladom toho, čo on vníma ako trend antiamerikanizmu. Elvis Presley a jeho priatelia mali predtým s The Beatles v auguste 1965 štvorhodinové stretnutie vo jeho dome v Bel Air v Kalifornii. Paul McCartney neskôr povedal, že sa „cítil trochu zradený... Skvelý vtip bol v tom, že sme brali [ilegálne] drogy a pozrite sa, čo sa mu stalo“, čím odkazoval na Presleyho skorú smrť spojenú so zneužívaním liekov na predpis.
Dňa 16. januára 1971 organizácia poskytujúca služby pre vzdelávanie vodcov a občianska organizácia pre ľudí vo veku od 18 do 40 rokov, United States Junior Chamber, označila v roku 1971 Presleyho za jedného z desiatich najvýnimočnejších mladých mužov národa. Krátko potom mesto Memphis premenovalo úsek diaľnice Highway 51 South, na ktorom sa nachádza Graceland, na „Elvis Presley Boulevard“. V tom istom roku sa Presley stal prvým rokenrolovým spevákom, ktorému bola udelená cena Grammy Lifetime Achievement Award (vtedy mala cena názov Bing Crosby Award).
V roku 1971 boli Elvisovi vydané tri nové, štúdiové albumy. Kritici z nich najlepšie prijali "Elvis Country", koncepčnú nahrávku, ktorá bola zameraná na žánrové štandardy. Komerčne najlepšie vydareným albumom bol "Elvis Sings The Wonderful World of Christmas". Podľa Greila Marcusa, Uprostred desiatich bolestne vznešených vianočných piesní, z ktorých bol každá spievaná s otrasnou úprimnosťou a pokorou, bolo možné nájsť Elvisa, ako sa prediera šiestimi oslňujúcimi minútami piesne „Merry Christmas Baby“, chrapľavého starého blues Charlesa Browna. .[...] Ak [Presleyho] hriech bola jeho bezduchosť, bola to jeho hriešnosť, ktorá ho k životu priviedla.
Rozpad manželstva a "Aloha from Hawaii".
V apríli 1972 spoločnosť MGM nakrútila Presleymu dokument "Elvis on Tour", ktorý v tom istom roku získal Zlatý glóbus za najlepší dokumentárny film. Jeho gospelový album "He Touched Me", ktorý vyšiel v tom istom mesiaci, mu vyniesol druhú cenu Grammy (Best Sacred Performance). Štrnásťdňové turné sa začalo bezprecedentnými štyrmi po sebe idúcimi vypredanými koncertami v newyorskej Madison Square Garden. Večerný koncert zo dňa 10. júla vyšiel ako koncertný album o týždeň neskôr. "" sa stal jedným z najpredávanejších Presleyho albumov. Po turné bol vydaný singel „Burning Love“ – Presleyho posledný hit v prvej desiatke v americkej popovej hitparáde. Rockový kritik, Robert Christgau, o nahrávke napísal „Najvzrušujúcejší singel, aký Elvis vydal od 'All Shook Up',“.
Presley a jeho manželka sa čoraz viac od seba vzďaľovali. Sotva spolu bývali. V roku 1971 milostná aféra, ktorú mal s Joyce Bovoou, vyústila, bez toho, aby o tom vedel, v jej tehotenstvo a potrat. Často hovoril o možnosti, že sa Joyce presťahuje do Gracelandu. Presleyovci sa rozišli 23. februára 1972. Bolo to potom, ako Priscilla priznala svoj vzťah s americkým vyznavačom bojových umení a karate zápasníkom, Mikeom Stoneom. Priscilla neskôr povedala, že keď sa Elvisovi priznala, Presley mal s ňou násilný sex, po ktorom povedal: „Takto sa skutočný muž miluje so svojou ženou“. Neskôr v rozhovore uviedla, že svoj výber slov pre opis incidentu ľutuje a dodala, že to bolo prehnané vyjadrenie. O päť mesiacov neskôr sa k Presleyovi presťahovala nová priateľka skladateľka a bývalá kráľovná krásy Memphisu, Linda Thompsonová. Dňa 18. augusta Presley a jeho manželka Priscilla požiadali o rozvod. Podľa Joea Moschea z Imperials bol neúspech Presleyho manželstva „ranou, z ktorej sa už Elvis nikdy nespamätal“. Na jednej zo zriedkavých tlačových konferencií v júni sa reportér opýtal Presleyho, či je so svojím imidžom spokojný. Presley mu vtedy odpovedal: „No, imidž je jedna vec a ľudská bytosť druhá... je veľmi náročné žiť v súlade s imidžom“.
V januári 1973 odohral Presley dva benefičné koncerty pre nadáciu pre boj proti rakovine Kuia Leeho (Kui Lee Cancer Fund), ktoré sa stali známe ako Elvisov program "Aloha from Hawaii." Tento projekt bol prvým koncertom sólového umelca, ktorý bol odvysielaný na celom svete. Prvé vystúpenie slúžilo ako cvičná jazda a záloha, ak by technické problémy ovplyvnili riadny priamy prenos, ktorý bol o dva dni neskôr. Dňa 14. januára sa koncert "Aloha from Hawaii" vysielal naživo cez satelit pre divákov v hlavnom vysielacom čase v Japonsku, Južnej Kórei, Thajsku, na Filipínach, v Austrálii a na Novom Zélande, ako aj pre amrických vojakov v juhovýchodnej Ázii. V Japonsku tento program, ktorý zavŕšil celonárodný týždeň Elvisa Presleyho, prekonal rekordy sledovanosti. Nasledujúcu noc bol program simultánne vysielaný do dvadsiatich ôsmich európskych krajín a v apríli bola v USA odvysielaná jeho rozšírená verzia, ktorá získala päťdesiatsedempercentný podiel televíznej sledovanosti. S odstupom času by mohlo byť všeobecne akceptované, Parkerovo tvrdenie, že koncert videla minimálne jedna miliarda ľudí, no toto číslo sa zdá byť skôr fiktívne. Presleyho koncertný pódiový kostým sa stal jedným z najuznávanejších príkladov prepracovaného koncertného odevu, s ktorým sa jeho osobnosť posledných dní aj úzko spájala. Spisovateľka Bobbie Ann Masonová o tom napísala: „Na konci predstavenia, keď rozprestrie svoj plášť amerického orla s roztiahnutými krídlami orla na chrbte, sa stane z neho božská postava“. Sprievodný dvojalbum vydaný vo februári sa dostal na prvé miesto a nakoniec sa z neho v USA predalo viac ako 5 miliónov kópií. Bol to Presleyho posledný americký popový album, ktorý sa stal počas jeho života rebríčkovou jednotkou.
Na polnočnej šou, ktorá sa konala v tom istom mesiaci sa štyria muži očividne so zámerom zaútočiť, vrhli na pódium. Na obranu speváka zareagovala bezpečnostná služba, no aj sám Elvis katapultoval z pódia jedného z útočníkov. Po predstavení sa Presley stal posadnutým myšlienkou, že týchto mužov poslal Mike Stone, aby ho zabili. Bolo to napriek tomu, že sa napokon ukázalo, že to boli iba priveľmi rozbujarení fanúšikovia, Presley zúril: „Je vo mne príliš veľa bolesti... Stone [musí] zomrieť“. Jeho výbuchy pokračovali s takou intenzitou, že ho lekár napriek podávaniu veľkých dávok liekov nedokázal upokojiť. Po ďalších dvoch dňoch zúrivosti sa Elvisov priateľ a bodyguard, Red West, rozhodoval, či by nemal zohnať nejakého nájomného vraha, no napokon sa mu uľavilo, keď Presley povedal: „Nechajme to teraz tak, do pekla. Možno by to už bolo príliš“.
19731977: zhoršovanie zdravia a smrť.
Zdravotné krízy a posledné nahrávania.
Presleyov rozvod bol uzavretý dňa 9. októbra 1973. V tom čase sa vážne zhoršoval aj jeho zdravotný stav. V priebehu roka sa dvakrát predávkoval barbiturátmi. Po prvom z týchto incidentov strávil tri dni v kóme vo svojom hotelovom apartmáne. Koncom roku 1973 bol hospitalizovaný pre následky zo závislosti na petidíne. Podľa jeho lekára primárnej starostlivosti, Georgea C. Nichopoulosa, Presley „mal pocit, že keď dostáva drogy od lekára, nie je ako bežný feťák, ktorý niečo berie z ulice“. Od svojho comebacku mal každým rokom viac a viac živých vystúpení. V roku 1973 absolvoval 168 koncertov, čo bol jeho najrušnejší program v histórii. Napriek podlomenému zdraviu v roku 1974 podnikol ďalšie intenzívne turné.
Presleyho stav sa v septembri prudko zhoršil. Klávesák Tony Brown na príchod na koncert Marylandskej univerzity spomínal: „Elvis vypadol z limuzíny na kolená. Ľudia mu priskočili na pomoc, on ich odstrčil, ako keby im chcel naznačiť: 'Nepomáhajte mi.' Vyšiel potom na pódium a prvých tridsať minút sa držal mikrofónu, akoby to bola súčasť vystúpenia. Všetci sa na seba pozerali a mali v očiach otázku: „Uskutoční sa toto turné?“ Gitarista John Wilkinson na to spomínal: „Bol celý pokrútený. Nariekal. Bol taký poondiaty... Bolo zrejmé, že bol zdrogovaný. Bolo zrejmé, že s jeho telom je niečo v hroznom v neporiadku. Zle artikuloval, piesne boli sotva zrozumiteľné... Bol uplakaný a ledva sa dostal cez predstavovanie“.
Nakoľko Elvisov záujem o nahrávanie klesal, firma RCA začala byť nervózna. Od nahrávania v decembri 1973, na ktorom vzniklo osemnásť skladieb, čo by stačilo na takmer dva albumy, Presley v roku 1974 nenahral žiadne nové oficiálne štúdiové nahrávky. Parker dodal RCA ďalší koncertný záznam, "Elvis Recorded Live on Stage in Memphis". Nahraté to bolo 20. marca a obsahovalo aj novú verziu „How Great Thou Art“, ktorá Presleymu vyniesla jeho tretiu a poslednú cenu Grammy Award for Best Inspirational Performance. Všetky tri jeho ceny Grammy, zo štrnástich celkových nominácií, boli za gospelové nahrávky. Presley sa vrátil do nahrávacieho štúdia v marci 1975, ale Parkerove pokusy zorganizovať ďalšie nahrávanie koncom roka boli neúspešné. V roku 1976 firma RCA poslala do Gracelandu mobilnú nahrávaciu jednotku, ktorá umožnila dve nahrávacie relácie v plnom rozsahu. Proces nahrávania sa však preňho stal utrpením.
Posledné mesiace.
Po skončení Presleyho vzťahu s Lindou Thompsonovou, začal Elvis v novembri 1976 chodiť s Ginger Aldenovou, ktorej o dva mesiace neskôr navrhol sobáš.
Novinár Tony Scherman napísal, že „začiatkom roku 1977 sa z Presleya stala groteskná karikatúra jeho uhladeného, ​​energického bývalého ja. Mal veľkú nadváhu, myseľ otupenú liekmi, ktoré denne užíval a sotva zvládal svoje už aj tak skrátené koncerty“. Podľa Andyho Greena z časopisu "Rolling Stone" boli Presleyho posledné vystúpenia väčšinou „smutné, nedbalé záležitosti, v ktorých sa nafúknutý, zdrogovaný Presley snažil zapamätať si svoje texty a prečkať noc bez kolapsu... Naviac na všetko z posledných troch rokov jeho života je smutné a ťažko sa na to spätne pozerá“. V Alexandrii v Louisiane bol na pódiu necelú hodinu a „nedalo sa mu rozumieť“. Dňa 31. marca zrušil vystúpenie v Baton Rouge. Nevládal vstať z hotelovej postele a štyri predstavenia museli byť zrušené a presunuté.
Napriek zrýchľujúcemu sa zhoršovaniu zdravotného stavu si Presley väčšinu svojich záväzkov na turné plnil. Podľa Guralnicka boli fanúšikovia „stále hovornejší o svojom sklamaní, ale zdalo sa, že všetko prešlo okolo Presleyho, ktorého svet bol teraz obmedzený takmer výlučne na jeho izbu a na knihy o spiritualite“. Presleyho bratranec, Billy Smith, spomínal, ako sedával vo svojej izbe a rozprával sa s ním celé hodiny. Niekedy hovoril o obľúbených skečoch z Monty Pythona a svoje minulé eskapády, no omnoho častejšie ho zachvacovali paranoidné posadnutosti.
„Way Down“, posledný Presleyho singel vydaný počas jeho života, vyšiel dňa 6. júna 1977. V tom mesiaci CBS nahrala dva koncerty pre televízny špeciál "Elvis in Concert", ktorý sa mal odvysielať v októbri. V prvom, natočenom v Omahe dňa 19. júna, je Presleyho hlas, píše Guralnick, „takmer na nerozoznanie, je to malý, detský nástroj, v ktorom väčšinu piesní skôr rozpráva, než spieva, v iných hádže neisto pred melódiu a je prakticky neschopný formulovať, či predvádzať“. O dva dni neskôr v Rapid City v Južnej Dakote „vyzeral zdravšie, zdalo sa, že trochu schudol a aj lepšie znel“, hoci na záver predstavenia bola jeho tvár „zarámovaná do modrej prilby“, t. j. cez čierne vlasy mu pot stekal cez bledé, opuchnuté líca“. Presleyho posledný koncert sa konal v Market Square Arena v Indianapolise dňa 26. júna 1977.
Smrť.
Na deň 16. augusta 1977 mal Presley naplánovaný večerný let z Memphisu do Portlandu v štáte Maine. V tomto meste malo začať ďalšie jeho turné. V to popoludnie však jeho snúbenica Ginger Aldenová objavila jeho nehybné telo na podlahe kúpeľne v jeho sídle v Gracelande. Pokusy o jeho oživenie boli neúspešné a o 15:30 bol v nemocnici Baptist Memorial Hospital vyhlásený za mŕtveho. V deň svojej smrti mal Elvis Presley 42 rokov.
Prezident Jimmy Carter dal k tejto udalosti vyhlásenie, v ktorom pripísal Elvisovi Presleymu zásluhu za to, že „natrvalo zmenil tvár americkej populárnej kultúry“. Pred Elvisovým sídlom, Gracelandom, sa zhromaždili tisíce ľudí, aby si prezreli otvorenú rakvu. Jeden z Presleyho bratrancov, Billy Mann, prijal 18 000 USD (čo zodpovedá 91 000 USD v roku 2023) za to, aby potajme umožnil odfotografovať Elvisove telo. Fotografia kráľa rokenrolu v rakve sa potom objavila na obálke historicky najpredávanejšieho vydania časopisu "National Enquirer." Aldenová za svoj príbeh s časopisom uzavrela zmluvu na 105 000 dolárov (v roku 2023 to zodpovedá 528 000 dolárom), no potom, ako porušila dohodu o exkluzivite, sa musela uspokojiť s menšou sumou. Presley jej vo svojom testamente nič nezanechal.
Presleyho pohreb sa konal v Gracelande dňa 18. augusta. Pred bránami sídla auto narazilo do skupiny fanúšikov, pričom zabilo dve mladé ženy a kriticky zranilo tretiu. Asi 80 000 ľudí lemovalo cestu procesie na cintorín Forest Hill, kde bol Presley vedľa svojej matky pochovaný. V priebehu niekoľkých týždňov sa skladba „Way Down“ dostala na vrchol rebríčka USA a Veľkej Británie. Koncom augusta, po pokuse ukradnúť Elvisove telo, boli pozostatky Presleyho a jeho matky dňa 2. októbra exhumované a znovu pochované v meditačnej záhrade Elvisovho sídla v Gracelande.
Príčina smrti.
Zatiaľ čo pitva vykonaná v ten istý deň, keď Presley zomrel, stále prebiehala, súdny lekár z Memphisu Jerry Francisco oznámil, že bezprostrednou príčinou smrti bola zástava srdca a vyhlásil, že „drogy nehrali pri Presleyho smrti žiadnu úlohu“. V skutočnosti, ako píše Guralnick, „užívanie drog malo na Presleyho úmrtie výrazný vplyv“. Patológovia vykonávajúci pitvu považovali napríklad za možné, že spevák utrpel „anafylaktický šok spôsobený kodeínovými tabletkami, ktoré dostal od svojho zubného lekára. O týchto tabletkách bolo známe, že Elvis na ne mal miernu alergiu“. Laboratórne správy, ktoré vyšli o dva mesiace neskôr dôrazne naznačujú, že primárnou príčinou smrti bola polyfarmácia. V jednom hlásení bolo písané, že „v Elvisovom tele bolo štrnásť drog, z toho desať vo významnom množstve“. V roku 1979 forenzný patológ, Cyril Wecht, preskúmal správy a dospel k záveru, že k Presleyho náhodnej smrti viedla kombinácia depresív. Forenzný historik a patológ, Michael Baden, vnímal situáciu ako komplikovanú: „Elvis mal už dlhší čas zväčšené srdce. Táto skutočnosť, spolu s jeho drogovými návykmi zapríčinila jeho smrť. Ale bolo to ťažko diagnostikovať, vzišlo to zo súdneho rozhodnutia“.
Kompetencia a etika dvoch z hlavných zinteresovaných lekárov boli vážne spochybnené. Francisco zverejnil príčinu smrti ešte pred ukončením pitvy. Tvrdil, že základným ochorením bola srdcová arytmia, t. j. stav, ktorý možno určiť iba u živého človeka, pritom uviedol odmietnutie drôg ešte predtým, ako boli známe výsledky z toxikológie. Po Elvisovej smrti sa šírili obvinenia zo zatajovania. Zatiaľ čo súd v roku 1981 s hlavným Presleyho lekárom, Georgeom C. Nichopoulosom, zbavil doktora trestnej zodpovednosti, fakty boli zarážajúce: „Len za prvých osem mesiacov roku 1977 mu [predpísal] viac ako 10 000 dávok sedatív, amfetamínov a narkotiká: všetko pod Elvisovým menom“. Nichopoulosovi bola na tri mesiace pozastavená licencia. V 90. rokoch mu ju natrvalo zrušili po tom, ako Lekárska rada Tennessee vzniesla voči nemu nové obvinenia z nadmerného predpisovania liekov.
V roku 1994 bola znovu otvorená Elvisova pitevná správa. Joseph Davis, ktorý ako koroner okresu Miami-Dade vykonal tisíce pitiev, po jej dokončení vyhlásil: „V žiadnych údajoch nie je nič, čo by podporovalo hypotézu o úmrtí na drogy. V skutočnosti všetko poukazuje na náhly, prudký infarkt“. Najnovší výskum odhalil, že Francisco nehovoril za celý patologický tím. Ostatní zamestnanci „nemohli s istotou povedať nič, kým nedostali výsledky späť z laboratórií“. Jeden zo skúmajúcich, E. Eric Muirhead „neveril vlastným ušiam. Francisco sa nielen domnieval, že bude hovoriť za nemocničný tím patológov, ale oznámil záver, ku ktorému ešte ani nedospeli... Čoskoro dôkladná pitva... potvrdila, [že] Elvis bol chronicky chorý na cukrovku, glaukóm a mal zápchu. Postupne lekári nachádzali dôkazy, že jeho telo bolo v priebehu rokov zničené nadmerným a neustálym užívaním drog. Preštudovali aj jeho nemocničné záznamy, v ktorých boli aj dve prijatia na odvykanie od drog a na metadónovú liečbu“.
Vývoj po smrti Elvisa Presleya.
V rokoch 1977 až 1981 bolo šesť Presleyho posmrtne vydaných singlov v top desiatke rebríčka country hitov. V roku 1982 bol pre verejnosť otvorený Graceland. Ročne prilákal viac ako pol milióna návštevníkov a stal sa po Bielom dome druhou najnavštevovanejšou budovou v Spojených štátoch.. Rezidencia Elvisa Presleya bola v roku 2006 vyhlásená za americkú národnú kultúrnu pamiatku.
Elvis Presley bol uvedený do piatich hudobných siení slávy: Rock and Roll Hall of Fame (1986), Country Music Hall of Fame (1998), Gospel Music Hall of Fame (2001), Rockabilly Hall of Fame (2007) a Memphis Music Hall of Fame (2012). V roku 1984 získal od nadácii Blues Foundation cenu W. C. Handy Award a od Academy of Country Music bol prvým, kto dostal cenu „Zlatý klobúk“ (Golden Hat Award). V roku 1987 od American Music Awards (AMA) získal ocenenie za zásluhy (Award of Merit).
Remix Presleyho „A Little Less Conversation“ vo verzii ktorú nahral holandský multiinštrumentalista Junkie XL (prezentovaný aj ako „Elvis Vs JXL“) bol počas Majstrovstiev sveta vo futbale 2002 použitý v reklamnej kampani pre športovú značku Nike. Táto verzia skladby bola na vrchole rebríčkov vo viac ako dvadsiatich krajinách a stala sa súčasťou kompilácie Presleyho hitov číslo jeden, ktorá vyšla na albume "ELV1S". Kompilácia zaznamenala taktiež medzinárodný úspech. Album, prvýkrát po takmer troch desaťročiach, vrátil meno Elvisa Presleyho na vrchol rebríčka časopisu "Billboard".
V roku 2003 sa remix skladby „Rubberneckin'“, z pôvodnej nahrávky z roku 1969, umiestnil na vrchole rebríčka predajnosti v USA. Rovnako na vrchol sa dostala v nasledujúcom roku na 50. výročie, po opätovnom vydaní, skladba „That's All Right“. Neskôr bola nahrávka hitom aj v Spojenom kráľovstve, kde debutovala v popovej hitparáde na treťom mieste a dostala sa do prvej desiatky aj v Kanade. V roku 2005 sa ďalšie tri znovu vydané single, „Jailhouse Rock“, „One Night“/„I Got Stung“ a „It's Now or Never“, dostali v Spojenom kráľovstve na prvé miesto. Boli súčasťou kampane, ktorá upozorňovala na opätovné vydanie všetkých osemnástich predchádzajúcich Presleyho hitparádových britských singlov. Prvý, „All Shook Up“, vyšiel s boxsetom, vďaka ktorému ho nebolo možné znova dostať do rebríčkov. Každý singel z ďalších sedemnástich reedícií sa dostal do prvej britskej päťky.
V roku 2005 časopis "Forbes" označil Presleyho za to, že mal hrubý príjem 45 miliónov dolárov, už piaty rok po sebe za najlepšie zarábajúcu zosnulú celebritu. V roku 2006 sa umiestnil na druhom mieste, v nasledujúcich dvoch rokoch sa vrátil na prvé miesto a v roku 2009 obsadil štvrté miesto. V nasledujúcom roku sa umiestnil na druhom mieste, pričom podnetom pre jeho najvyšší ročný príjem, 60 miliónov dolárov, bola oslava jeho 75. narodenín a, v Las Vegas, spustenie predstavenia Cirque du Soleil, "Viva Elvis." V novembri 2010 bol vydaný album "Viva Elvis: The Album", na ktorom bol jeho spev technicky pripojený do novo nahraných inštrumentálnych stôp. V polovici roku 2011 existovalo odhadom 15 000 licencovaných Presleyho produktov, a znovu sa stal druhou najlepšie zarábajúcou zosnulou celebritou. O šesť rokov neskôr sa umiestnil na štvrtom mieste so zárobkom 35 miliónov dolárov, čo je o 8 miliónov viac ako v roku 2016, čiastočne vďaka otvoreniu nového zábavného komplexu Elvis Presley's Memphis a hotela The Guest House v Gracelande.
V roku 2018 vydala firma RCA/Legacy nový album "Elvis Presley – Where No One Stands Alone", ktorý bol zameraný na Presleyho lásku k gospelovej hudbe. Album produkoval Joel Weinshanker, Lisa Marie Presleyová a Andy Childs. Nachádza sa ňom novo nahraná inštrumentálna zložka spolu s vokálmi od spevákov, ktorí v minulosti s Elvisom vystupovali. Album obsahuje aj prepracovaný duet s Lisou Marie, ktorý je nahraný v jeho titulnej skladbe.
V roku 2022 vyšiel životopisný film "Elvis", ktorý produkoval a režíroval Baz Luhrmann. Postavu Presleyho stvárnil Austin Butler a Toma Parkera si zahral Tom Hanks. K augustu film s rozpočtom 85 miliónov dolárov celosvetovo 2022 zarobil 261,8 milióna dolárov, čím sa stal druhým najlepšie zarábajúcim hudobným životopisným filmom všetkých čias po snímke "Bohemian Rhapsody" (2018) a piatym najlepšie zarábajúcim filmom z austrálskej produkcie. Za stvárnenie Presleyho získal Butler Zlatý glóbus a bol nominovaný na Oscara za najlepšieho herca. V januári 2023 sa Elvisov Lockheed 1329 JetStar z roku 1962 predal na aukcii za 260 000 dolárov.
Umelecký odkaz Elvisa Presleya.
Vplyvy.
Hudobným štýlom, ktorý v prvom rade na Presleyho vplýval bol gospel. Jeho matka spomínala, že od dvoch rokov v kostole Assembly of God v Tupele, ktorý rodina navštevovala sa Elvis, „zošmykol z jej lona, ​​vbehol do uličky a vyškriabal sa na pódium. Tam stál a díval sa na zbor a snažil sa s nimi spievať“. V Memphise Presley často navštevoval celonočné gospelové spevy v Ellis Auditorium, kde skupiny ako Statesmen Quartet viedli hudbu v štýle, ktorý, ako naznačuje Guralnick, „zasiali semienko budúceho Presleyho pódiového prezentovania: The Statesmen boli elektrizujúcou kombináciou... s jedným z najúchvatnejších emotívnych spevov a odvážne nekonvenčného šoumenstva vo svete zábavy... oblečení v oblekoch, ktoré by mohli vyliezť z výkladu Memphisského obchodu s módou, Lansky's... Basgitarista Jim Wetherington, všeobecne známy ako Big Chief, si udržiaval stabilný spodok, neustále kýval najprv ľavou nohou, potom pravou, pričom materiál nohavíc sa vypínal a trblietal. „V gospelovej hudbe zašiel tak ďaleko, ako sa dalo,“ povedal Jake Hess. „Ženy chceli poskočiť tak, ako to robia v popových šou“. Kazatelia často namietali proti vyzývavým pohybom... no publikum reagovalo krikom a mdlobami.
Keď bol teenager, Presleyho hudobné záujmy boli široké. Bol detailne informovaný o bielych aj afroamerických hudobných idiómoch. Aj keď nikdy nemal žiadne formálne vzdelanie, mal pozoruhodnú pamäť. Mal dobré hudobné vedomosti už v roku 1954, vo veku 19 rokov. keď robil svoje prvé profesionálne nahrávky. Keď ho o dva roky neskôr stretli Jerry Leiber a Mike Stoller, boli ohromení. pri jeho encyklopedickom spôsobe chápania blues, a, ako povedal Stoller, „Určite vedel o country a gospelovej hudbe oveľa viac ako my“. Na tlačovej konferencii nasledujúci rok hrdo vyhlásil: „Poznám prakticky každú náboženskú pieseň, ktorá bola kedy napísaná“.
Hudobné znalosti.
Presley hral na gitare, basgitare a na klavír. Svoju prvú gitaru dostal, keď mal 11 rokov. Nepoznal noty. Nevedel z nich čítať ani písať hudbu. Nemal žiadne formálne hudobné vzdelanie a všetko hrával podľa sluchu. Presley na svojich nahrávkach často hral na niektorý nástroj a produkoval vlastnú hudbu. Na väčšine svojich nahrávok u Sun Records a na albumoch RCA Victor z 50. rokov Elvis Presley hral na rytmickej akustickej gitare. Na jeho albume "Elvis" z roku 1956 Elvis Presley nahral klavír v skladbách ako „Old Shep“ a „First in Line“. Pripisuje sa mu hra na klavíri aj na neskorších albumoch ako "From Elvis in Memphis" a v piesňach „Moody Blue“ a na „Unchained Melody“, čo bola jedna z posledných skladieb, ktoré nahral. Presley hral na sólovej gitare v jednom zo svojich úspešných singlov s názvom „Are You Lonesome Tonight“. V istom momente počas "Comeback Special '68" Elvis vzal do rúk sólovú elektrickú gitaru, čo bolo prvýkrát, čo ho videli s týmto nástrojom na verejnosti, hral na sólovku v skladbách ako „Baby What You Want Me to Do“ a „One Night“. Na albume "Elvis is Back!" je viacero nahrávok, kde Presley hrá na akustickej gitare, napríklad aj v skladbách ako „I Will Be Home Again“ a „Like a Baby“.
Hudobné štýly a žánre.
Presley bol podľa hudobných historikov ústrednou postavou vo vývoji hudobného žánru rockabilly. Craig Morrison o tom píše, že „Rockabilly sa vykryštalizovalo do rozpoznateľného štýlu v roku 1954 s prvou nahrávkou Elvisa Presleyho, ktorá vznikla v štúdiu Sun,“ Paul Friedlander opísal rockabilly ako „v podstate... konštrukciu Elvisa Presleyho“, s definujúcimi prvkami ako „surový, emotívny a nezreteľný vokálny štýl a dôraz na rytmické cítenie [z] blues so sláčikovou kapelou a v štýle country brnkajúcou rytmickou gitarou“. V „That's All Right“, prvej nahrávke tria Elvisa Presleyho, je mikrokozmom tejto fúzie gitarové sólo Scottyho Moora, „kombinácia country hmatov v štýle Merle Travisa, dvojité slajdy z akustického boogie a bluesová jednostrunová hra, bent-note (variabilné mikrotonálne zníženie tretieho, siedmeho a občas aj piateho stupňa durovej stupnice),“ Zatiaľ čo Katherine Charltonová nazýva Presleyho „pôvodcom vzniku rockabilly“, Carl Perkins, ďalší priekopník rokenrolu, hovorí, že „[Sam] Phillips, Elvis a on rockabilly nevynašli“. Podľa Michaela Campbella prvú pieseň v štýle rockabilly nahral Bill Haley. Podľa Moora: „Tento štýl existoval už naozaj dosť dlho. Carl Perkins hral v podstate to isté okolo Jacksona a ja viem, že Jerry Lee Lewis hral tento druh hudby už ako desať ročný“.
Počas pôsobneia vo vydavateľstve RCA Victor sa Presleyho rokenrolový zvuk odlíšil od rockabilly hlavne skupinovým zborovým vokálom, výraznejšie zosilnenými elektrickými gitarami a tvrdším a intenzívnejším prednesom. Hoci bol známy tým, že preberal piesne z rôznych zdrojov a pridával im rockabilly/rokenrolové spracovanie, od začiatku svojej kariéry nahrával aj piesne iných žánrov, od popového štandardu „Blue Moon“ v Sun Records až po country baladu „How's the World Treating You?“ na jeho druhom albume, vydanom u RCA Victor v bluesovej skladbe „Santa Claus Is Back in Town“. V roku 1957 vyšla jeho prvá gospelová nahrávka, štvorpiesňové EP "Peace in the Valley". Toto EP získalo certifikáciu na predaj miliónom nosičov a stalo sa tak najpredávanejším gospelovým EP v histórii predaja hudobných nosičov. Gospelové nahrávky Presley vydával aj ďalej v priebehu svojho života.
Po návrate z vojenskej služby v roku 1960, Presley pokračoval v hraní rokenrolu, ale jeho pôvodný charakteristický štýl bol podstatne zmiernil. Jeho prvý singel po príchode od armády, hit číslo jedna „Stuck on You“, je týmto posunom typický. Reklama hudobného vydavateľstva RCA Victor odkazovala na jeho „mierny rockový rytmus“; diskograf, Ernst Jorgensen, to nazýva „pozitívny pop“. Číslo päť „She's Not You“ (1962) „integruje Jordanaires tak kompletne, že je to prakticky vokálny hudobný žáner, doo-wop“. Moderný blues/R&amp;B zvuk úspešne predvedený s na albume "Elvis Is Back!" bol v podstate šesť rokov mimo až do nahrávok z rokov 1966–67 ako boli napríklad piesne „Down in the Alley“ a „Hi-Heel Sneakers“. Presleyho tvorba počas väčšiny 60. rokov kládla dôraz na popovú hudbu, často vo forme balád ako „Are You Lonesome Tonight?“, číslo jedna v roku 1960. „It's Now or Never“, ktorá bola v tom roku na vrchole rebríčka. klasicky ovplyvnená variácia popu založená na neapolskej piesni „'O sole mio“ a v závere vynikala „plnohlasnou opernou kadenciou“. Obidve menované skladby mali dramatický náboj, no väčšina z toho, čo Presley nahral pre množstvo filmových soundtrackov, bola v oveľa ľahšom duchu.
Kým Presley predviedol niekoľko svojich klasických balád v programe "'68 Comeback Special", v zvuku je pódiových šou dominoval agresívny rokenrol. Po nich nahral niekoľko nových rokenrolových skladieb, ktoré bolo, ako sám povedal, „ťažké nájsť“. Významnou výnimkou bola pieseň „Burning Love“, jeho posledný veľký hit v popových hitparádach. Podobne ako jeho tvorba z 50. rokov, aj nasledujúce Presleyho nahrávky boli prerábkami popových a country piesní, no v výrazne odlišných permutáciách. Jeho štýlový rozsah v nich začal zahŕňať modernejší rockový zvuk, ako aj soul a funk. Veľká časť programu "Elvis in Memphis", ako aj „Suspicious Minds“, vystrihnuté na tých istých reláciách, odrážali túto novú fúziu rocku a soulu. V polovici 70. rokov vyšlo mnoho z jeho singlov, ktoré sa hrali hlavne v country rádiách, na mieste, kde začínala jeho hviezdna kariéra.
Štýl a rozsah spevu.
Vývojový oblúk Presleyho speváckeho prejavu, ako ho opísal kritik Dave Marsh, ide od „vysokého a nadšeného hlasu v dňoch prvých k nižšiemu a zmätenému spevu v posledných mesiacoch“. Marsh Presleymu pripisuje uvedenie „vokálneho koktania“ v piesni „Baby Let's Play House“ (1955). Keď v skladbe „Don't Be Cruel“ Presley „skĺzne do „mmmmm“, ktorým označuje prechod medzi prvými dvoma veršami,“ ukazuje „aký majstrovský skutočne je jeho uvoľnený štýl“. Marsh opisuje vokálny výkon v piesni „Can't Help Falling in Love“ ako jeden z príkladov použitia „jemnej nástojčivosti a jemnosti frázovania“, s replikou „Shall I stay“ vyslovovanou, ako keby boli tieto slová krehké ako krištáľ“.
Jorgensen nazýva nahrávku z roku 1966, „How Great Thou Art“, ako „mimoriadne naplnenie vokálnych ambícií“, keďže Presley „pre seba vytvoril ad-hoc úpravu, v ktorej prevzal každú časť štvorhlasného vokálu z basového úvodu do vzletných výšok operného vyvrcholenia piesne, ktoré sa stáva „akýmsi kvartetom v podaní jedného muža“. Guralnick považuje skladbu „Stand by Me“ z tých istých gospelových nahrávok za „nádherne formulovanú, takmer do nahoty vytúženú performanciu“, ale naopak, cíti, že Presley siaha nad svoje sily v skladbe „Where No One Stands Alone“ a uchýli sa „k druhu nevkusné bučanie na vytlačenie zvuku“, ktorý mal na starosti Jake Hess z formácie Statesmen Quartet. Sám Hess si myslel, že zatiaľ čo iní by mohli mať hlasy rovnaké ako Presley, „on už mal v sebe niečo, čo každý počas svojho života len hľadá“. Guralnick sa to pokúša naznačiť slovami: „Vrúcnosť jeho hlasu, kontrolované používanie techniky vibrata a prirodzeného rozsahu falzetu, jemnosť a hlboko precítené presvedčenie z jeho spevu, to všetko boli vlastnosti, ktoré k jeho talentu patrili, no rovnako sa dá rozpoznať, že ich nedosiahol bez vytrvalého úsilia a nasadenia“.
Marsh Elvisa chváli v svojej analýze piesne „U.S. Male“ z roku 1968, „chopil sa textov tvrdých chlapíkov, neposielal ich ani ich nenapodobňoval, ale hádzal ich s tým neuveriteľne tvrdým, no zároveň jemným uistením, ktoré preniesol na svoje nahrávky u Sun records“. Výkon na skladbe „In the Ghetto“ je podľa Jorgensena „bez akýchkoľvek jeho charakteristických vokálnych trikov alebo manierov“, namiesto toho sa spolieha na výnimočnú „čistotu a citlivosť svojho hlasu“. Guralnick opisuje prednes piesne ako „takmer priesvitnú výrečnosť... tak ticho sebavedomú vo svojej jednoduchosti“. Na „Suspicious Minds“ počuje Guralnick v podstate tú istú „pozoruhodnú zmes nežnosti a vyrovnanosti“, ale doplnenú o „výrazovú kvalitu niekde medzi stoicizmom (pri podozrení z nevery) a úzkosťou (nad hroziacou stratou)“.
Hudobný kritik Henry Pleasants poznamenáva, že „Presley bol opísaný rôzne, aj ako barytón aj ako tenor. Mal mimoriadny rozsah... a veľmi širokú škálu farieb hlasu, ktorá má niečo spoločné s touto rozdielnosťou názorov“. Presleyho identifikuje ako vysoký barytón, pričom jeho rozsah vypočítal na dve oktávy a jednu tretinu, „od barytónového nízkeho G po tenorové vysoké B, s rozšírením nahor vo falzete aspoň po D. Presleyho najlepšia oktáva je v stred, D-plochý na D-plochý, čím sa poskytuje ďalší úplný krok nahor alebo nadol“. Podľa Pleasantsa bol jeho hlas v spodnej časti „variabilný a nepredvídateľný“, „často brilantný“ v hornej časti so schopnosťou „plnohlasých vysokých G a As, ktoré by mu mohol závidieť operný barytonista“. Podľa hudobnej vedkyni, Lindsay Watersovej, Presleyho rozsah predstavuje dve a štvrť oktávy. Watersová pritom zdôrazňuje, že „jeho hlas mal emocionálny rozsah od jemného šepotu cez vzdychy až po výkriky, vrčanie, reptanie a číru drsnosť, ktorá mohla poslucháča vyviesť z pokoja a poddať sa strachu. Jeho hlas sa nedá merať v oktávach, ale v decibeloch, aj to sa míňa problémom, ako merať jemný šepot, ktorý nie je vôbec počuť“. Presley bol stále „schopný duplikovať otvorený, chrapľavý, extatický, kričiaci, kričiaci, kvílivý, bezohľadný zvuk čiernych rhythm-and-bluesových a gospelových spevákov“, píše Pleasants, a tiež preukázal pozoruhodnú schopnosť osvojiť si mnoho ďalších vokálnych štýlov.
Verejný obraz.
Vzťah k černošskej komunite.
Keď Dewey Phillips prvýkrát odvysielal skladbu „That's All Right“ na komerčnej rozhlasovej stanici WHBQ v Memphise, mnohí poslucháči, ktorí stanicu kontaktovali a žiadali o ju hrať znova, predpokladali, že jej spevák je černoch. Od začiatku svojej národnej slávy Presley vyjadroval rešpekt k černošským interpretom a ich hudbe a segregáciu a rasové predsudky, ktoré v tom čase prevládali na juhu Spojených štátov ignoroval. V rozhovore v roku 1956 si spomínal, ako v detstve počúval pôvodného autora piesne „That's All Right“, bluesového hudobníka Arthura Crudupa, „búchal som do krabice tak, ako to robím teraz a povedal som si, že ak sa niekedy dostanem na úroveň, kde by som cítil všetko, tak ako starý Arthur cítil, bol by som hudobníkom, akého nikto nikdy nevidel“. Černošské noviny "The Memphis World" uviedli, že Presley „porušil segregačné zákony Memphisu“. Bolo to po návšteve miestneho zábavného parku počas toho, čo bolo označené ako jeho „farebná noc“. Takéto vyhlásenia a činy viedli k tomu, že Presley bol v černošskej komunite počas jeho začiatku všeobecne vítaný. Naproti tomu biela dospelá generácia „ho rada nemala a odsudzovala ho ako skazeného. Predsudky proti černochom nepochybne figurovali v antagonizme dospelých. Bez ohľadu na to, či si rodičia boli vedomí černošského sexuálneho pôvodu frázy „rock'n'roll“, Presley na nich zapôsobil ako vizuálne a sluchové stelesnenie sexu“.
Napriek prevažne pozitívnemu názoru černochov na Presleyho sa v polovici roku 1957 rozšírila fáma, že Elvis raz vyhlásil: „Jediná vec, ktorú pre mňa môžu černosi urobiť, je kúpiť si moje platne a vyleštiť mi topánky“. Novinár z národného černošského týždenníka "Jet", Louie Robinson, chcel toto vyhlásenie overiť. Napriek tomu, že už Elvis s mansteramovými médiami väčšinou nekomunikoval, počas nakrúcania filmu "Jailhouse Rock" poskytol Robinsonovi rozhovor. V ňom poprel, že by takéto vyhlásenie urobil slovami: „Nikdy som nič také nepovedal a ľudia, ktorí ma poznajú, vedia, že by som to nikdy neurobil... Veľa ľudí si myslí, že s týmto žánrom som začal ja. Ale rokenroll tu bol dávno predtým, ako som tu bol. Nikto nemôže vedieť spievať hudbu tak ako to vedia farební ľudia. Priznajme si to: Neviem spievať ako Fats Domino a ja si to uvedomujem. 
Robinson žiadne dôkazy o tom, že by táto poznámka niekedy bola Elvisom vyslovená, nenašiel. Mal mnoho svedectiev o tom, že Presley bol všetko možné, len nie rasista. Bluesový spevák Ivory Joe Hunter, ktorý počul túto fámu predtým, ako navštívil Graceland, o Presleym povedal: „Preukazoval mi všetku zdvorilosť a myslím si, že je jedným z najväčších“. Hoci táto poznámka bola zdiskreditovaná, stále sa používala proti Presleymu o desaťročia neskôr.
Pretrvávanie takýchto postojov bolo podporované nevôľou nad skutočnosťou, že Presley, ktorého hudobná a vizuálna interpretácia vďačí za mnohé černošské zdroje, dosiahol kultúrne uznanie a komerčný úspech do značnej miery ho uberal jeho súčasníkom tmavej pleti. V 21. storočí si názor, že Presley „ukradol“ černošskú hudbu, stále nachádzal svojich prívržencov.. Pozoruhodným medzi černošskými zabávačmi, ktorí výslovne odmietali tento názor, bol Jackie Wilson, ktorý hovoril: „Veľa ľudí obvinilo Elvisa z krádeže hudby černochov, hoci v skutočnosti takmer každý čierny sólový zabávač kopíroval javiskové maniere od Elvisa“. Presley navyše počas svojej kariéry priznal svoj dlh voči čiernym hudobníkom. Na adresu svojho publiku "'68 Comeback Special" povedal: „Rokenrollová hudba je v podstate gospel alebo rhythm and blues, lebo z týchto žánrov čerpá. Ľudia k tejto hudbe pridávali nástroje, experimentovali s ňou, ale všetko sa scvrkáva na [to]“. Deväť rokov predtým Elvis povedal: „Rokenroll je tu už mnoho rokov, len kedysi sa tomu hovorilo rhythm and blues“.
Sex symbol.
Presleyho bol uznávaný aj pre svoju fyzickú a sexuálnu príťažlivosť. Kritik Mark Feeney raz povedal: „Kedysi bol krásny, úžasne krásny“. Televízny riaditeľ Steve Binder uviedol: „Nie som určite gej, no musím vám povedať, že ak šiel okolo, či už ste muž alebo žena zastavili ste sa, aby ste sa naňho pozreli. Tak dobre vyzeral. Aj keby ste nikdy nevedeli, že je superstar, nerobilo by to žiadny rozdiel. Ak by vošiel do miestnosti, vedeli by ste, že je vo vašej prítomnosti niekto výnimočný“. Jeho štýl vystupovania bol zodpovedný za jeho erotický imidž. Kritik George Melly ho opísal ako „majstra sexuálneho prirovnania, v ktorom svoju gitaru považuje za falus aj za dievča“. Lester Bangs vo svojom nekrológu na Elvisovu pamiatku, mu pripísal zásluhy za to, že vniesol do populárneho umenia v Amerike „otvorene do očí bijúce vulgárne sexuálne šialenstvo“. Vyhlásenie Eda Sullivana, že si všimol fľašu coly v Presleyho nohaviciach, sa odrazilo v fámach týkajúcich sa podobne umiestnenej trubice z toaletného papiera alebo olovenej tyče.
Zatiaľ čo Presley bol predávaný ako ikona heterosexuality, niektorí kritici tvrdili, že jeho obraz bol nejednoznačný. V roku 1959 Peter John Dyer z filmového mesačníka "Sight and Sound" opísal jeho osobnosť na obrazovke ako „agresívne bisexuálnu“. Brett Farmer umiestňuje „orgazmické kolotoče“ titulnej tanečnej sekvencie v snímke "Jailhouse Rock" do línie filmových hudobných čísel, ktoré ponúkajú „veľkú erotizáciu, ak nie homoerotiku mužského obrazu“. V analýze Yvonne Taskerovej „bol Elvis ambivalentnou postavou, ktorá artikulovala zvláštnu feminizovanú, objektivizujúcu verziu mužskosti bielej robotníckej triedy ako agresívne sexuálne prejavy“.
Presleyho imidž ako sexsymbolu posilnili správy o jeho pletkách s hollywoodskymi hviezdičkami a hviezdami, od Natalie Woodovej v 50. rokoch cez Connie Stevensovú a Ann-Margret v 60. rokoch až po Candice Bergenovú a Cybill Shepherdovú v 70. rokoch. June Juanico z Memphisu, jedna z Presleyho prvých priateliek, neskôr obvinila Parkera, že ho povzbudzoval, aby si vyberal partnerky na randenie s ohľadom na jeho publicitu. Presley sa nikdy necítil dobre na hollywoodskej scéne a väčšina z týchto jeho vzťahov nebola podstatná.
Význam Elvisa Presleya.
Presleyho vzostup národnej pozornosti v roku 1956 zmenil oblasť populárnej hudby a v širšom rozsahu mal obrovský vplyv na vývoj populárnej kultúry. Ako katalyzátor kultúrnej revolúcie, ktorou rokenrol bol, bol ústredným prvkom nielen pri jeho definovaní ako hudobného žánru, ale aj pri tom, že sa stal skúšobným kameňom kultúry mládeže a rebelských postojov. So svojím rasovo zmiešaným pôvodom, opakovane potvrdeným Presleym, obsadenie postavenia rokenrolu v centre hlavného prúdu americkej kultúry umožnilo nové prijatie a ocenenie kutúry amerického obyvateľstva čiernej pleti.
V tejto súvislosti Little Richard o Presleym povedal: „Elvis bol integrátorom. Bol požehnaním. Hudba černochov bola mimo záujmov. Elvis tejto hudbe otvoril dvere“. Afroamerický spevák a skladateľ, Al Green, k tomu dodáva: „Elvis prelomil ľady pre nás všetkých“.
Prezident Jimmy Carter o Presleyho odkaze v roku 1977 poznamenal: „Jeho hudba a jeho osobnosť, spájajúce štýly belošského country a černošského rhythm and blues, natrvalo zmenili tvár americkej populárnej kultúry“. Presley tiež prvý predviedol značne rozšírený dosah celebrít v ére masovej komunikácie. Do roka od svojho prvého vystúpenia v americkej televíznej sieti bol považovaný za jedného z najslávnejších ľudí sveta.
Presleyho meno, imidž a hlas sú známe po celom svete. Elvis Presley svojim zjavom a vystupovaním inšpiroval celú légiu svojich imitátorov. V anketách a prieskumoch je uznávaný ako jeden z najvýznamnejších umelcov populárnej hudby a patrí medzi vplyvných Američanov. Americký skladateľ a dirigent, Leonard Bernstein, o ňom povedal: „Elvis Presley je najväčšou kultúrnou silou dvadsiateho storočia. Predstavil beat všetko a zmenil všetko: hudbu, jazyk aj oblečenie“. John Lennon povedal, že „až kým som nepočul Elvisa nič ma reálne neovplyvnilo“. Bob Dylan popísal pocit z prvého počutia Presleyho ako „vypadnutie z väzenia“.
Americký esejista a hudobný kritik, Robert Christgau o Elvisovi Presleymu 24. decembra 1985 napísal: „Viem, že sa dá o ňom hovoriť, že vynašiel rokenrol, ale... to nie je dôvod, prečo je dnes uctievaný ako Boh. Dnes je uctievaný ako Boh, pretože okrem toho, že vynašiel rokenrol, bol najlepším baladickým spevákom, duchovná priezračnosť a vnútorná sexualita jeho pomalého uplakaného a horľavého popového blues stále aktivuje hormóny a otrockú oddanosť miliónov ženských ľudských bytostí na celom svete“.
Po väčšinu svojho dospelého života sa Presley so svojím vzostupom z chudoby k bohatstvu a sláve zdal stelesnením amerického sna. V posledných rokoch života a po odhaleniach o okolnostiach jeho smrti sa stal aj symbolom nestriedmosti a obžerstva. Čoraz väčšia pozornosť bola venovaná jeho chuti na bohatú a ťažkú južanskú kuchyňu, jedlá ako je kurací steak, sušienky, či omáčku. Najmä jeho láska k sendviču s arašidovým maslom, banánom a slaninou, ktorý je teraz známy ako „Elvisov sendvič“, začala túto jeho vlastnosť symbolizovať.
Od roku 1977 došlo k údajným početným spozorovaniam Presleyho. Dlhodobou konšpiračnou teóriou medzi niektorými fanúšikmi je, že Elvis stále žije a svoju smrť len fingoval. Prívrženci teórie uvádzajú údajné nezrovnalosti v úmrtnom liste, správy o voskovej figuríne v jeho rakve a správy o tom, že Presley si takúto zmenu naplánoval, aby mohol v pokoji odísť do dôchodku. Nezvyčajne veľký počet fanúšikov má vo svojich obydliach svätyne, ktoré sú Elvisovi venované a fanúšikovské webové stránky, na ktorých je, aj keď len slabo, prihlásený a aktívny aj Elvis Presley. Na výročie jeho smrti sa tisíce ľudí zhromažďujú na rituáli pri sviečkach pred Elvisovým sídlom v Gracelande. „Pri Elvisovi to nie je len jeho hudba, ktorá ho prežila,“ píše Ted Harrison. „On sám bol povýšený ako stredoveký svätec na postavu kultového stavu. Je to, ako keby bol kanonizovaný aklamáciou“.
Na 25. výročie Presleyovej smrti v novinách "The New York Times" bolo napísané: „Všetci tí imitátori bez talentu a jeho zobrazované vystavované otrasné maľby na zamate, skôr spôsobujú, že sa z Elvisa stáva zvrátená a vzdialená spomienka. Ale predtým, ako bol Elvis vtiahnutý do biznisu, bol jeho opakom: bol skutočnou kultúrnou silou... Elvisove zásluhy pre kultúru sú nedocenené, pretože v rokenrolovom veku triumfovala jeho hudba a jeho štýl plný vášne“.
V rebríčku najlepších umelcov zverejnenom v časopise "Rolling Stone" sa Elvis Presley umiestnil na treťom mieste. Bono k tomu s uznaním poznamenal: „V Elvisovi máte blueprint pre vznik rokenrolu. Výsosť: danosti gospelu, blato z delty blues, sexuálne oslobodenie, kontroverziu. Zmena spôsobu, akým ľudia vnímajú svet. Všetko je v tom spolu s Elvisom“.
Niektorí kultúrni pozorovatelia vyzdvihujú nielen Presleyove úspechy, ale aj jeho zlyhania. Považujú ich za pridanú hodnotu sily jeho odkazu. Greil Marcus sa k tejto téme vyjadruje slovami: „Elvis Presley je jednou z najvýznamnejších postáv amerického spôsobu života. Jeho prítomnosť, bez ohľadu na to, ako bola v čase banálna, či predvídateľná, nie možné s ničím porovnať... Kultúrny rozsah jeho hudby sa rozšíril do tej miery, že zahŕňa nielen dobové hity, ale aj recitály patriota, či čistý country gospel a poriadne špinavé blues... Elvis sa ukázal ako veľký umelec, veľký rocker, ale aj významný dodávateľ braku. Vedel rozbúšiť srdcia, vedel riadne znudiť, bol symbolom potencie, bol kusom potravy pre verejnosť, vedel byť skvelý milý človek a áno, aj veľký Američan“.
Rekordy a ocenenia.
Elvis Presley je v celej hudobnej histórii jedným z najpredávanejších hudobných umelcov na svete. Presleyov rebríček pre prvú desiatku a pre hity na vrcholoch rebríčkov sa líši v závislosti od toho, ako sú analyzované obojstranné single „Hound Dog/Don't Be Cruel“ a „Don't/I Beg of You“, ktoré predchádzali vzniku jednotného rebríčka "Billboard" Hot 100. Podľa Whitburnovej analýzy drží rekord Presley s 38 vrcholov a je v remíze s Madonnou. Podľa aktuálneho spôsobu hodnotenia "Billboardu" je s 36 hitmi je na druhom mieste. Whitburn a "Billboard" sa zhodujú v tom, že Beatles držia rekord v počte hitov 20 číslo jeden a že druhá je s 19 hitmi Mariah Careyová. Whitburn má Presleyho tretieho s 18, "Billboard" ho má tretieho so 17 hitmi. Podľa "Billboardu" má Presley 79 kumulatívnych týždňov na prvom mieste, podľa Whitburna a Rokenrolovej sieni slávy má takýchto týždňov 80. Viac, 91 týždňov, má len Mariah Carey. Elvis Presley je držiteľom rekordov pre väčšinu singlov na prvom mieste v britskom rebríčku, s 21, a do prvej desiatky sa ich dostalo 76.
Presleymu ako interpretovi albumov "Billboard" pripisuje rekord za najviac albumov v rebríčku "Billboard" 200, 129. Ďaleko za ním je na druhom mieste Frank Sinatra, ktorý má takýchto albumov 82. Elvis Presley je tiež držiteľom rekordu mužských sólistov za najviac kumulovaných týždňov na prvom mieste v rebríčku "Billboard" 200, 67 týždňov. V rokoch 2015 a 2016 sa dva albumy, na ktorých sú pôvodné Presleyho vokály nahrané s hudbou v podaní Royal Philharmonic Orchestra, "If I Can Dream" a "The Wonder of You", dostali v Spojenom kráľovstve na prvé miesto. Tým ako sólový umelec získal nový rekord pre albumy číslo jedna v Spojenom kráľovstve na 13. Zároveň sa predĺžil rekord o najdlhšie rozpätie medzi albumami, ktoré sa počas rokov stali v rebríčkoch číslom jeden. Nikto nemá takto hodnotené albumy v takom časovom rozpätí ako Presley, ktorý sa prvýkrát so svojím debutovým albumom dostal na vrchol britského rebríčka v roku 1956.
Od roku 2023 Asociácia nahrávacieho priemyslu Ameriky (RIAA) pripisuje certifikovaný predaj albumov v USA Presleymu 146,5 milióna kusov, čo je tretie miesto za The Beatles a za Garthom Brooksom. Elvis je držiteľom rekordov za väčšinu zlatých albumov. Je ich 101, t.j. takmer dvojnásobok na druhom mieste zaradenej Barbry Streisandovej, ktorá má zlatých albumov 51, a Elvis má aj najviac platinových albumov (57). Jeho 25 multiplatinových albumov je na druhom mieste, kde má s 26 albumami prvenstvo kapela The Beatles. Presleyov celkový počet 197 ocenení za album (vrátane jedného diamantového ocenenia) ďaleko prevyšuje druhých najlepších The Beatles, ktorí majú ocenení 122. Elvis Presley má aj 9. miesto v počte najviac zlatých singlov, kde má remízu 54 singlov s Justinom Bieberom a je na 16. mieste v platinových singloch, ktorých má 27.
V roku 2012 bol na Elvisovu počesť pomenovaný pavúk "Paradonea presleyi". V roku 2018 prezident Donald Trump udelil posmrtne Presleyovi prezidentskú medailu slobody.
Diskografia.
Pod Presleyovým menom bolo vydaných veľké množstvo hudobných médií. Počet jeho pôvodných nahrávok bol rôznymi zdrojmi napočítaný medzi 665 až 711 titulov. Elvisova kariéra sa začala a najúspešnejší bol v období, keď boli primárnym komerčným médiom pre populárnu hudbu hudobné single. Pri jeho albumoch sa často stiera rozdiel medzi „oficiálnymi“ štúdiovými nahrávkami, či inými ich formami hudobných albumov.
Štúdiové albumy
Originálne soundtracky

</doc>
<doc id="39040" url="https://sk.wikipedia.org/wiki?curid=39040" title="Chrám Krista Spasiteľa (Moskva)">
Chrám Krista Spasiteľa (Moskva)

Chrám Krista Spasiteľa () je patriarchálny katedrálny chrám Ruskej pravoslávnej cirkvi. Nachádza sa v Moskve, na brehu rieky Moskvy. Je najväčším pravoslávnym chrámom na svete.
Projekt chrámu.
Keď Napoleonove vojská opustili Moskvu, vtedajší cár Alexander I. podpísal 25. decembra 1812 manifest, v ktorom sa zaviazal vybudovať chrám na počesť Krista Spasiteľa "„aby potvrdil našu vďaku Božej Prozreteľnosti za záchranu Ruska od nešťastia, ktoré sa nad ním vznášalo“" a ako pamätník obetí ruského ľudu vo vojne proti Napoleonovi.
Prvý dokončený projekt bol priamo podporovaný Alexandrom I. a bol predstavený v roku 1817. Išlo o okázalú neoklasickú budovu plnú slobodomurárskeho symbolizmu. So stavbou sa začalo na najvyššom kopci v Moskve – na Vrabčích horách ("Воробьёвы горы"), ale toto miesto sa ukázalo ako nevyhovujúce a práce boli prerušené.
Medzitým Alexander I. zomrel a na tróne ho vystriedal jeho brat Mikuláš. Ako silne veriacemu a patriotickému panovníkovi sa nepáčil neoklasicistický a slobodomurársky projekt jeho brata a tak poveril svojho obľúbeného architekta Konstantina Tona, aby vypracoval nový projekt. Ako inšpirácia mu mal slúžiť Chrám Božej Múdrosti v Konštantínopole. Tonov neo-byzantský projekt bol odsúhlasený v roku 1832, a nové miesto bolo vybrané samotným cárom neďaleko Kremľa v roku 1837. Základný kameň chrámu bol postavený o dva roky neskôr, v roku 1839.
Trvalo mnoho rokov kým bol chrám dokončený, prvýkrát sa spoza lešenia objavil až v roku 1860, a cena sa vyšplhala na 15 miliónov rubľov. Výzdoba interiéru freskami pokračovala ďalších dvadsať rokov. Chrám bol vysvätený v deň korunovácie nového cára Alexandra III. dňa 26. mája 1883.
Zbúranie chrámu a jeho obnova.
Po revolúcii v roku 1917 Sovieti vybrali miesto, na ktorom sa nachádza chrám za miesto, na ktorom vybudujú pamätník socializmu, známy aj ako Palác Sovietov. Modernistická budova mala byť najväčšou budovou na svete. Na jej vrchole mala byť obrovská, 100 metrov vysoká, socha Lenina. 5. decembra 1931 bol chrám vyhodený do vzduchu a ostali z neho iba ruiny a prach.
Vybudovanie Paláca Sovietov brzdil nedostatok peňazí, priesaky z neďalekej rieky Moskva a taktiež vypuknutie druhej svetovej vojny. Na mieste ostala zaplavená základová jama, až kým ju Nikita Chruščov nedal prestavať na obrovské verejné kúpalisko.
S koncom Sovietskeho zväzu sa začalo uvažovať o znovupostavení chrámu. V roku 1990 dostala Ruská pravoslávna cirkev povolenie na výstavbu nového Chrámu Krista Spasiteľa. Základný kameň položili ešte v ten rok. V roku 1992 sa začalo s peňažnou zbierkou a o dva roky neskôr sa začalo s budovaním základov. Chrám bol dokončený a vysvätený 19. augusta 2000. V chráme sa konala 1. februára 2009 intronizácia Kirilla I. patriarchu Moskvy a celej Rusi, nástupcu Alexeja II.
Poznámky.
 Orig.: "„в сохранение вечной памяти того беспримерного усердия, верности и любви к Вере и Отечеству, какими в сии трудные времена превознес себя народ российский, и в ознаменование благодарности Нашей к Промыслу Божию, спасшему Россию от грозившей ей гибели“" 

</doc>
<doc id="39041" url="https://sk.wikipedia.org/wiki?curid=39041" title="Carl Auer von Welsbach">
Carl Auer von Welsbach

Carl Auer Freiherr von Welsbach (* 1. september 1858, Viedeň, Rakúsko – † 4. august 1929, Mölbling) bol rakúsky vedec a vynálezca, ktorý mal nielen talent pre objav nových vecí, ale aj ich komerčné využitie.
Objavil štyri chemické prvky: neodým, prazeodým, yterbium a lutécium a vynašiel žíhaciu pančuchu pre plynové osvetlenie, použitie kovového vlákna v žiarovke a materiál na výrobu kamienkov do zapaľovačov. Založil spoločnosti "Treibacher Industrie" a "Auer-Gesellschaft" v Berlíne, a je autorom značky "Osram"

</doc>
<doc id="39042" url="https://sk.wikipedia.org/wiki?curid=39042" title="Rosa Parks">
Rosa Parks



</doc>
<doc id="39043" url="https://sk.wikipedia.org/wiki?curid=39043" title="Rosa Lee Parksová">
Rosa Lee Parksová



</doc>
<doc id="39044" url="https://sk.wikipedia.org/wiki?curid=39044" title="Rosa Lee Parks">
Rosa Lee Parks



</doc>
<doc id="39045" url="https://sk.wikipedia.org/wiki?curid=39045" title="Rosa Louise Parksová">
Rosa Louise Parksová



</doc>
<doc id="39046" url="https://sk.wikipedia.org/wiki?curid=39046" title="Rosa Louise Parks">
Rosa Louise Parks



</doc>
<doc id="39048" url="https://sk.wikipedia.org/wiki?curid=39048" title="Racionálne číslo">
Racionálne číslo

Ako racionálne číslo sa v matematike označuje reálne číslo, ktoré sa dá zapísať ako podiel dvoch celých čísel, väčšinou v tvare zlomku formula_1 alebo "a"/"b", kde "b" nie je nula a "a" a "b" sú celé čísla. Množina všetkých racionálnych čísel sa označuje Q alebo formula_2.
formula_3
Pri zlomku formula_1 sa číslo "a" označuje ako čitateľ, číslo "b" ako menovateľ (pretože určuje meno zlomku: 1/2 je jedna "polovica", 1/3 je jedna "tretina", 1/4 je jedna "štvrtina" atď.).
Každé racionálne číslo sa dá zapísať viacerými spôsobmi, napr. 3/6 = 2/4 = 1/2. Základným (najjednoduchším) je tvar, v ktorom "a" a "b" nemajú spoločných deliteľov okrem jednotky. Každé racionálne číslo taký najjednoduchší tvar má a tento tvar je pre dané číslo jednoznačný.
Desatinný rozvoj racionálneho čísla je periodický (v prípade konečného rozvoja tvoria periódu nuly).
Reálne číslo, ktoré nie je racionálne, sa nazýva iracionálne číslo.
Množina celých čísel je vlastná podmnožina racionálnych čísel, pretože celé číslo "n" možno zapísať ako zlomok "n"/1.
Počítanie so zlomkami.
So zlomkami sa dajú vykonávať operácie sčítanie a násobenie:
formula_5
formula_6
Dva zlomky formula_7 a formula_8 vyjadrujú rovnaké racionálne číslo vtedy a len vtedy, keď formula_9.
K racionálnemu číslu existuje opačné číslo aj prevrátená hodnota:
formula_10
formula_11 pokiaľ formula_12
Vlastnosti.
Množina racionálnych čísel formula_2 spoločne s operáciou sčítania a násobenia tvorí pole.

</doc>
<doc id="39049" url="https://sk.wikipedia.org/wiki?curid=39049" title="Nikita Chruščov">
Nikita Chruščov



</doc>
<doc id="39064" url="https://sk.wikipedia.org/wiki?curid=39064" title="Polostužená vzducholoď">
Polostužená vzducholoď



</doc>
<doc id="39069" url="https://sk.wikipedia.org/wiki?curid=39069" title="Vzducholoď R 38">
Vzducholoď R 38

Vzducholoď R 38 (ZR-2 podľa amerického označenia) bola vo svojej dobe najväčšou postavenou vzducholoďou na svete. Jej katastrofa v roku 1921 na desať rokov prakticky zastavila britský vzducholodný program.
Vzducholoď R 38 bol ambiciózny britský projekt, ktorý mal ale byť v rámci povojnových úspor zrušený. Zachránila ho zákazka amerického námorníctva, ktoré si za vtedy obrovskú sumu 300 000 libier vzducholoď objednalo. Bol to následok presvedčivého výkonu vzducholode R 34 pri prelete Atlantiku, po ktorom sa americké námorníctvo rozhodlo zaviesť vzducholode do výzbroje.
24. augusta 1921 sa uskutočnil štvrtý zo série skúšobných letov. Vzducholoď sa pri prudkom manévrovaní nad mestom Kingston upon Hull roztrhla a potom explodovala. Zo 49 členov posádky prežilo katastrofu len 5 ľudí. V troskách zomrela veľká časť špičkových britských vzducholodných odborníkov, aj americká posádka, ktorá sa počas letu zacvičovala.

</doc>
<doc id="39072" url="https://sk.wikipedia.org/wiki?curid=39072" title="NGC 891">
NGC 891

NGC 891 je galaxia v súhvezdí Andromeda, ktorú objavila nemecká astronómka Caroline Herschelová 27. augusta 1783. Na rozdiel od oveľa známejšej galaxie M 31 v tomto súhvezdí je zdanlivá hviezdna veľkosť NGC 891 len 10,1 mag. a na tento objekt sa zo Zeme pozeráme takmer presne z boku.
Pozdĺž rovníku tiahnuceho sa jej plochým, tenkým diskom má galaxia pás hmoty. Ten prekrýva aj jej centrálnu vydutinu. Pás je tvorený prachovými filamentmi.

</doc>
<doc id="39073" url="https://sk.wikipedia.org/wiki?curid=39073" title="Richard Adolf Zsigmondy">
Richard Adolf Zsigmondy

Richard Adolf Zsigmondy (* 1. apríl 1865, Viedeň, Rakúsko – † 23. september 1929, Göttingen, Nemecko) bol rakúsky chemik (jeho rodina bola maďarského pôvodu), ktorý študoval koloidy. V roku 1925 získal Nobelovu cenu.
Životopis.
Jeho otec Adolph Zsigmondy bol zubný lekár, ktorý vynašiel operačné pomôcky pre dentistov.
Vychovala ho matka, pretože mu otec zomrel v roku 1880. Rád sa venoval horolezectvu so svojim bratom. Na vysokej škole sa začal zaujímať o prírodu, hlavne o chémiu a fyziku. Neskôr začal robiť experimenty vo svojom vlastnom laboratóriu.
Kariéra.
Jeho akademická kariéra začala na fakulte medicíny Viedenskej univerzity, čoskoro odišiel na Technickú univerzita vo Viedni a neskôr na Mníchovskú univerzitu, kde študoval chémiu a získal doktorát v roku 1889. V Mníchove bol jeho učiteľom von Miller, tu sa začala jeho kariéra vedca. Neskôr sa vrátil do Rakúska, kde pracoval ako asistent v Grazi. Počas jeho práce dokončil svoju najdôležitejšiu prácu o koloidoch. Medzi rokmi 1908 a 1929 bol riaditeľom Inštitútu anorganickej chémie na univerzite v Göttingene.
Počas práce v sklárskom priemysle (1879), sa venoval práci na koloidnom zlate a objavil hydrosól zlata. Dokázal predvídať rôzne využitie koloidov, napríklad využitie pri rozptýlení svetla do rôznych spektier. Na to aby bolo umožnené také štúdium, on a Heinrich Siedentopf vynašli ultramikroskop (1903) a Zsigmondy ho použil na rôzne skúmanie aspektov koloidov, vrátane Brownovho pohybu. Jeho práca bola dôležitá pre biochémiu a bakteriológiu.
So svojou vedeckou prácou pokračoval v Nemecku. V Göttingene pracoval ako profesor chémie, kde zostal až do konca svojej kariéry. V roku 1925 dostal Nobelovu cenu za jeho prácu o koloidoch počas pôsobenia v Grazi.
Zomrel iba niekoľko dní po odchode z Göttingenu v roku 1929. Na jeho počesť je po ňom na Mesiaci pomenovaný kráter.

</doc>
<doc id="39074" url="https://sk.wikipedia.org/wiki?curid=39074" title="Wolf-Lundmark-Melotte">
Wolf-Lundmark-Melotte

Wolf-Lundmark-Melotte je nepravidelná galaxia, ktorú objavil Max Wolf v roku 1909 a nachádza sa na vonkajšom okraji Miestnej skupiny galaxií a pre pozorovateľa na Zemi v súhvezdí Veľryba.

</doc>
<doc id="39075" url="https://sk.wikipedia.org/wiki?curid=39075" title="Willman 1">
Willman 1

Willman 1 alebo SDSS J1049+5103 je superobria guľová hviezdokopa alebo veľmi malá trpasličia galaxia. Objavil ju tím, ktorý viedol Beth Willman z New York University. Je to druhá najtmavšia známa galaxia, po UMa dSph. Táto galaxia je satelit Mliečnej cesty, je od nej vzdialená 147 000 ly.

</doc>
<doc id="39077" url="https://sk.wikipedia.org/wiki?curid=39077" title="Absolútna hodnota (reálne a komplexné číslo)">
Absolútna hodnota (reálne a komplexné číslo)

Absolútna hodnota reálneho čísla "x" je hodnota "x" s odstráneným znamienkom. Takže napríklad 3 je absolútnou hodnotou čísla 3, ale aj -3. V matematike sa absolútna hodnota zapisuje ako formula_1. V informatike a v matematike pri použití absolútnej hodnoty ako funkcie je bežnejší zápis formula_2.
Z geometrického pohľadu je možné definovať absolútnu hodnotu ako vzdialenosť bodu a od nuly. Pri takomto pohľade vyplynie i definícia absolútnej hodnoty komplexného čisla.
Reálne čísla.
Pre každé reálne číslo "a" je jeho "absolútna hodnota" formula_3 rovná:
formula_4
Alternatívny zápis absolútnej hodnoty využitím Iversonovych zatvoriek je
formula_5
Ako je možné z uvedenej definície vidieť, absolútna hodnota bude vždy kladná alebo nulová, nikdy záporná.
Z geometrického pohľadu je možné definovať absolútnu hodnotu ako vzdialenosť bodu "a" na reálnej osi od nuly, alebo všeobecnejšie absolútna hodnota rozdielu dvoch reálnych čísel je vzdialenosť medzi nimi.
Absolútna hodnota má nasledujúce vlastnosti:
Komplexné čísla.
Pretože komplexné čísla netvoria usporiadanie, predchádzajúca definícia nemôže byť priamo zovšeobecnená aj na ne. Avšak vďaka tomu že platí
 formula_9
je možné formulovať nasledujúcu definíciu. Pre každé komplexné číslo
 formula_19
je jeho absolútna hodnota |"z"| rovná
 formula_20. 

</doc>
<doc id="39080" url="https://sk.wikipedia.org/wiki?curid=39080" title="RXJ1242-11">
RXJ1242-11

RX J1242-11 je galaxia vzdialená od Zeme 200 Mpc.

</doc>
<doc id="39081" url="https://sk.wikipedia.org/wiki?curid=39081" title="Evolučná abiogenéza">
Evolučná abiogenéza

"Pozri aj vznik života"
Evolučná abiogenéza je v súčasnosti prírodovedcami všeobecne najviac akceptovaná teória vzniku života, spočívajúca v postupnom a zákonitom vývoji (preto „evolučná“) živej hmoty (organických zlúčenín) pôvodne z neživej hmoty. Ak navyše predpokladáme, že k tomuto vzniku došlo priamo na Zemi, hovoríme o autochtónnej (evolučnej) abiogenéze. Autorom autochtónnej evolučnej abiogenézy bol pôvodne v roku 1924 sovietsky biológ a biochemik Alexander Ivanovič Oparin (18941980).
Vznik úplne prvej živej veci (chemickou evolúciou), vrátane chemickej histórie, ktorá mu predchádzala, sa niekedy nazýva aj biopoéza (termín zaviedol Pirie v roku 1937). Naopak pre - predpodkladaný - opätovný vznik života chemickou evolúciou, ktorý prebieha od vzniku prvého života dodnes sa používa aj termín neobiogenéza (termín zaviedol Keosian v roku 1965/1968). 
Podmienky na Zemi.
Planéta Zem bola od svojho vzniku až po obdobie pred približne 3,8 miliardami rokov pre vznik života nehostinným prostredím. Na jej povrchu panovali vysoké teploty, ktoré organické zlúčeniny neznášajú, bola vystavená intenzívnemu ionizujúcemu žiareniu a bombardovaná veľkými objektami z vesmíru. Pred približne 3,8 miliardami rokov začali byť podmienky priaznivejšie, hoci stále značne odlišné od dnešných. Hlavným rozdielom bola neprítomnosť vzdušného kyslíka (O2), prípadne jeho prítomnosť iba v stopových množstvách. V takých podmienkach mohli na Zemi vznikať organické látky a zlúčeniny aj bez pomoci živých organizmov (tento proces sa nazýva abiotická syntéza). Pokusmi to prvýkrát potvrdil Stanley Miller v roku 1953, keď sa mu pomocou elektrických výbojov podarilo vytvoriť z vody, metánu a amoniaku množstvo organických látok (aminokyseliny, cukry ale aj puríny a pyrimidíny - zložky RNA a DNA). Syntézu týchto látok úspešne potvrdili aj iné laboratóriá v rôzne modifikovaných podmienkach. 
Organické zlúčeniny však nemuseli nevyhnutne vzniknúť na Zemi, mohli byť dopravené na Zem aj meteoritmi z kozmu. Ich prítomnosť bola potvrdená práve v meteoritoch (napr. meteorit Murchison, ktorý dopadol v roku 1969 v Austrálii a bol analyzovaný hneď po dopade, obsahoval veľké množstvo aminokyselín), ale aj v atmosfére Jupitera a Saturnu, či v hviezdnom prachu.
Kedy vznikol život.
Planéta Zem je stará približne 5 miliárd rokov. Samotný vznik života sa pravdepodobne neodohral skôr ako pred 3,8 miliardami rokov, pričom najstaršie známe skameneliny živých organizmov sa našli vo vrstvách starých 3,5 miliardy rokov. Ak však prvotné organizmy boli hypertermofilné (žijúce pri teplotách 80 až 110 °C), život mohol teoreticky vzniknúť oveľa skôr.
Ako vznikol život.
Existuje viacero teórií pokúšajúcich sa vysvetliť vznik života. Sú založené na laboratórnom výskume chemických vlastností pre život významných chemických látok v podmienkach viac-menej podobných podmienkam v ranom štádiu vývinu planéty Zem. Najrozšírenejší názor v súčasnosti je, že prvé živé organizmy vznikli hlboko v oceáne v okolí tektonických komínov chrliacich horúcu vodu bohatú na minerály. (Názor, že život nevznikol na Zemi, ale bol na Zem prenesený napríklad prostredníctvom meteoritov, v skutočnosti otázku vzniku života nerieši, len odsúva riešenie mimo našu planétu.)
Svet RNA.
Prvými molekulami tvoriacimi vlastné kópie (replikácia) boli pravdepodobne krátke úseky RNA, pričom správnemu usporiadaniu jednotlivých báz do krátkych úsekov RNA mohol napomôcť povrch niektorých hornín (napr. pyritu), ktorý mal katalytickú funkciu. Aby sa takýto systém mohol nazvať živým, musí byť schopný tvoriť vlastné kópie. Niektoré krátke vlákna RNA sa dokážu množiť bez pomoci bielkovín (samoreplikácia). Prvé vlákna schopné replikácie museli byť kratšie ako 100 báz a to z toho dôvodu, že tvorba kópií nebola dostatočne presná (mala presnosť max. asi 99%). Takéto systémy mohli podliehať evolúcii (chybami v prepise vznikali mutácie, ktoré zvyšovali rôznorodosť vlákien RNA, pričom prevládli tie, ktoré sa dokázali najefektívnejšie replikovať). Molekuly RNA sú jednovláknové, ale vlákno sa môže čiastočne spájať samo so sebou, čím vzniká komplikovaný systém slučiek. Ich priestorové usporiadanie je priamo závislé na poradí báz vo vlákne. Toto usporiadanie umožňuje mnohým RNA fungovať ako enzým ribozým. Vznik rôznych ribozýmov bol demonštrovaný urýchlenou evolúciou v experimentálnych podmienkach, keď z náhodne vybraných molekúl RNA vznikli ribozýmy schopné urýchľovať niektoré kroky tvorby svojich vlastných stavebných prvkov (syntézu nukleotidov).
Vznik biologických membrán bol v podstate samovoľný, ako preukázal Alexander Ivanovič Oparin (nazval ich koacerváty). Pri vzniku života bola pravdepodobne kľúčová spolupráca krátkych úsekov RNA v obmedzenom priestore, akým mohli byť štruktúry podobné Oparinovým koacervátom, alebo skôr membránové slučky viazané na povrchu hornín. Hneď ako začala aktivita RNA prispievať k rastu membrán, mohlo dôjsť k ich trvalému spojeniu a takýto systém by sa už mohol nazvať prvotným predchodcom bunky (protobiont).
Počiatky tvorby bielkovín a objavenie sa prvej DNA.
Najťažšou výzvou pre vedcov je vyriešiť otázku, ako došlo k spojeniu RNA, DNA a bielkovín. Prvotné ribozýmy pravdepodobne viazali rôzne aminokyseliny, ktoré im pôvodne slúžili ako kofaktor (napomáhali ich enzymatickej funkcii), a táto vlastnosť bola neskôr využitá pri tvorbe bielkovín. Niektoré ribozýmy, ktoré vznikli evolúciou v umelých podmienkach, dokázali katalyzovať tvorbu krátkych vlákien aminokyselín. Tieto pokusy preukázali, že vlákna RNA sú prinajmenšom sami schopné vytvárať menšie bielkoviny (alebo aspoň peptidy).
Tvorba peptidov pomocou molekúl RNA viedla ku vzniku Genetického kódu, v ktorom 3 za sebou idúce bázy RNA kódujú 1 aminokyselinu. Tento kód je (s drobnými odchýlkami) rovnaký u všetkých dnes žijúcich organizmov. Pôvodný názor vedcov bol taký, že genetický kód je vlastne náhodný a toto náhodné usporiadanie "zamrzlo" (t. j. v nasledujúcom období sa už nemenilo, pretože každá zmena by viedla k nesprávnej tvorbe bielkovín, čo bolo vždy smrteľné). Proti tomuto názoru hovoria dva základné argumenty:
Tieto dva argumenty hovoria za to, že genetický kód mohol tiež (aspoň zo začiatku) podliehať evolúcii. Dnes sa predpokladá, že pôvodný kód bol pravdepodobne len dvojbázový a kódoval len menší počet aminokyselín.
Experimenty v laboratóriu tiež ukázali, že aspoň niektoré aminokyseliny môžu interagovať priamo so svojimi kodónmi (napr. arginínové kodóny viažu arginín) a nepotrebujú teda bezpodmienečne tRNA. Väzba aminokyselina + trojica báz mohla mať svoj význam v evolúcii kodónu.
Názory vedcov na to, ktoré aminokyseliny boli pôvodné a ktoré sa pridali neskôr zatiaľ nie sú úplne ustálené.
Čo sa týka spojenia RNA a DNA, predpokladá sa, že prvé bunkové štruktúry boli RNA bunky. Tieto bunky boli napádané rôznymi vírusmi. Podľa niektorých názorov, DNA mohla pôvodne vzniknúť ako stabilnejšia forma genetického kódu týchto vírusov (molekula DNA je oveľa stabilnejšia ako RNA), aby mohli ľahšie prečkať obdobie medzi uvoľnením sa z pôvodnej napadnutej bunky až po napadnutie ďalšej bunky. DNA vírusy, ktoré stratili svoju infekčnosť mohli pretrvať v bunke a postupne sa stať súčasťou jej genetického kódu. (Zabudovávanie genetického materiálu vírusov do buniek hostiteľského organizmu prebiehalo potom nepretržite až do súčasnosti.)
Vlastnosti prvých organizmov.
Prvé organizmy boli chemoautotrofné (t. j. nie heterotrofné ako predpokladal Oparin) a priamo záviseli od geologickej činnosti Zeme, ktorá im dodávala potrebnú energiu. Až vznik fotosyntézy znamenal zmenu, vďaka ktorej sa organizmy rozšírili po celej planéte.
Problémom pri skúmaní vzniku života je, že tento proces nie je možné priamo pozorovať, chýbajú viaceré známe detaily o vtedajších podmienkach a zatiaľ nie je úplne objasnené ani fungovanie súčasných buniek.

</doc>
<doc id="39083" url="https://sk.wikipedia.org/wiki?curid=39083" title="Reflexívna relácia">
Reflexívna relácia

V matematike sa binárna relácia "R" na množine "X" nazýva reflexívna, ak pre každé "a" z "X" platí, že "a" je v relácií so sebou samým.
Formálny zápis:
 formula_1
Napríklad „je väčšie alebo rovné“ je reflexívna relácia, ale „je väčšie ako“ reflexívne nie je.
Ďalšie príklady reflexívnych relácií sú:
Reflexívna relácia, ktorá je zároveň tranzitívna sa názýva kváziusporiadanie. Kváziusporiadanie, ktoré je zároveň antisymetrické sa nazýva usporiadanie. Kváziusporiadanie, ktoré je zároveň symetrické sa nazýva ekvivalencia.

</doc>
<doc id="39084" url="https://sk.wikipedia.org/wiki?curid=39084" title="Tranzitívna relácia">
Tranzitívna relácia

V matematike sa binárna relácia "R" na množine "X" nazýva tranzitívna, ak pre každé "a", "b", "c" z "X" platí, že pokiaľ "a" je v relácií s "b" a "b" je v relácií s "c", potom aj "a" je v relácií s "c".
Formálny zápis:
 formula_1
Napríklad, „je väčšie ako“ a „je rovné“ sú tranzitívne relácie, pretože pokiaľ "a" = "b" a "b" = "c", potom platí aj "a" = "c".
Tranzitívna relácia, ktorá je zároveň reflexívna sa nazýva kváziusporiadanie. Kváziusporiadanie, ktoré je antisymetrické, sa nazýva usporiadanie. Kváziusporiadanie, ktoré je symetrické, sa nazýva ekvivalencia.

</doc>
<doc id="39085" url="https://sk.wikipedia.org/wiki?curid=39085" title="Kváziusporiadanie">
Kváziusporiadanie

V matematike sa binárna relácia "R" na množine "X" nazýva kváziusporiadanie (prípadne predusporiadanie alebo polousporiadanie), pokiaľ je reflexívna (každý prvok je v relácií so sebou samým) a zároveň tranzitívna (ak "a" je v relácií s "b" a "b" je v relácií s "c", potom aj "a" je v relácií s "c"). 
Formálny zápis:

</doc>
<doc id="39087" url="https://sk.wikipedia.org/wiki?curid=39087" title="Fekálna inkontinencia">
Fekálna inkontinencia

Fekálna inkontinencia je neschopnosť kontrolovať vylučovanie výkalov (defekáciu). Pre postihnutých je obvyklé mimovoľné vylučovanie a premokanie. Dôsledky tejto neželanej exkrécie sú často spoločensky nepríjemné, preto postihnutí môžu trpieť pocitmi hanby a pokorenia. Niektorí nehľadajú medickú pomoc a snažia sa problém riešiť sami. To môže viesť k sociálnej izolácii a agorafóbii. Tieto efekty možno redukovať pomocou predpísanej terapie a pomocou zmeny stravovania.
Výskyt v populácii.
Môže sa vyskytnúť u každého jedinca, pri náhlej potrebe defekácie. Výkaly môžu preniknúť z konečníka neočakávane, napríklad pri zakašľaní a smiechu.
Fekálna inkontinencia postihuje ľudí každého veku - deti i dospelých. Je častejšia u žien ako u mužov a viac obvyklá u starších dospelých než u mladších. Často je prejavom starnutia.
Sociálny dyskomfort.
Ľudia s fekálnou inkontinenciou sa môžu cítiť v rozpakoch. Niektorí nechcú chodiť von z obáv, že by mohli mať nehodu na verejnosti. Väčšina sa snaží skryť tento problém čo najdlhšie, preto sa vyhýbajú priateľom a rodine.
Príčiny.
Fekálna inkontinencia môže byť spôsobená jednou alebo kombináciou nasledovných príčin:
Zápcha.
Zápcha je najčastejšia príčina fekálnej inkontinencie, lebo spôsobuje dlhodobé svalové napínanie a vedie k oslabeniu črevných svalov. V určitom čase konečník prestane dostatočne tesniť na prevenciu vylučovania výkalov a to rezultuje do inkontinencie.
Poškodenie svalov.
Fekálnu inkontinenciu môže spôsobiť zranenie jedného alebo oboch kruhovitých svalov na konci konečníka, ktoré sa nazývajú vnútorný (interný) a vonkajší (externý) análny zvierač. Pri normálnej funkcii tieto zvierače pomáhajú zadržať výkaly. U žien môže nastať poškodenie počas pôrodu. Riziko úrazu je najvyššie ak pôrodník použije forceps (špeciálne kliešte) alebo ak robí epiziotómiu. Zvierače môže poškodiť i operácia hemoroidov. Panvový tumor alebo operácia na jeho odstránenie tiež môžu zvierače poškodiť.

</doc>
<doc id="39088" url="https://sk.wikipedia.org/wiki?curid=39088" title="Protohviezda">
Protohviezda

Protohviezda alebo prahviezda je obdobie vývoja hviezdy po tom, ako oblaky vodíka a hélia začali kontrakciu a predtým, ako hviezda dosiahla hlavnú postupnosť.
Protohviezda vzniká z globuly, malej, tmavej, približne guľatej hmloviny gravitačnou kontrakciou. Vďaka gravitačnej kontrakcii sa globula zmršťuje a zahrieva. Jej gravitačná energia sa mení na elektromagnetické žiarenie, ktoré však predstavuje len zlomok žiarenia uvoľňovaného neskôr termojadrovými reakciami. Ide predovšetkým o málo energetické rádiové a infračervené žiarenie. Teplota v centrálnej oblasti postupne narastá od 10 kelvinov, ktoré mala v štádiu globuly, až po niekoľko miliónov kelvinov. Spolu s teplotou narastá v strede protohviezdy aj tlak. Počas svojho vývoja sa protohviezda posúva po Hertzsprungovom–Russellovom diagrame zhora nadol po tzv. Hayashiho stope. Okolo protohviezdy sa niekedy môže vytvoriť protoplanetárny disk, z ktorého môžu vzniknúť planéty. Gravitačná kontrakcia sa zastavuje, hneď ako v jadre protohviezdy začnú prebiehať termojadrové reakcie.
Protohviezdam s hmotnosťami blízkymi hmotnosti Slnka obyčajne trvá 10 miliónov rokov, kým sa z nich vyvinú hviezdy hlavnej postupnosti. Protohviezdam s hmotnosťou 15 hmotností Slnka to trvá kratšie, okolo 100 000 rokov.

</doc>
<doc id="39090" url="https://sk.wikipedia.org/wiki?curid=39090" title="Infračervené žiarenie">
Infračervené žiarenie

Infračervené žiarenie (iné názvy: infračervená radiácia, infračervené lúče, infračervené svetlo, IR(-) žiarenie/radiácia/lúče/svetlo, žiarenie/radiácia/lúče/svetlo IR; ako vlnenie: infračervené vlnenie/vlny, IR vlnenie/vlny; ako časť elektromagnetického spektra: infračervené spektrum, IR spektrum, infračervené pásmo, IR pásmo; zastarano: "ultračervené žiarenie/lúče/svetlo") je elektromagnetické žiarenie s vlnovou dĺžkou väčšou ako viditeľné svetlo a kratšou ako mikrovlnné žiarenie. Názov znamená „pod červenou“, pričom červená je farba viditeľného svetla s najdlhšou vlnovou dĺžkou. Infračervené žiarenie zaberá v spektre 3 dekády a má vlnovú dĺžku medzi 760 nm a 1 mm, resp. energiu fotónov medzi 0,0012 a 1,63 eV. 
Za objaviteľa infračerveného žiarenia sa považuje sir William Herschel. V roku 1800 meral teplotu oblasti priliehajúcej k červenej oblasti spektra. Herschel dal aj pomenovanie tomuto žiareniu.
Zdrojom infračerveného žiarenia je každý predmet v našom okolí, živé organizmy a všetky vesmírne objekty. Všetky telesá s teplotou menšou než 4000 Kelvinov vysielajú maximum svojho žiarenia v infračervenej oblasti. Zemská atmosféra na veľké vzdialenosti infračervené žiarenie pohlcuje.
Hranica medzi viditeľným spektrom a IR žiarením nie je presne definovaná, keďže vychádza z citlivosti ľudského oka. Iné živočíchy (napr. had) však majú spektrum „viditeľného svetla“ posunuté, alebo rozšírené, prípadne sa orientujú len podľa žiarenia v tomto spektre.
Rozdelenie.
Infračervené žiarenie sa delí na pásma. Toto delenie nie je jednoznačne dané. 
Delenie CIE.
International Commission on Illumination (CIE) odporúča delenie na tri pásma
Tepelné žiarenie.
Infračervené žiarenie je často zamieňané za tepelné žiarenie (podľa citlivosti ľudského tela), ale faktom je že povrchy telies zahrievajú takmer všetky druhy elektromagnetického žiarenia. Je však pravda, že objekty pri izbovej teplote emitujú najviac žiarenia v pásme IR 8 – 12 µm.
Približne od 700°C je tepelné žiarenie vo vlnových dĺžkach viditeľných pre ľudské oko. Farby prechádzajú od "tmavého žiaru" cez tmavo červenú, červenú, po žltú až bielu. Túto skutočnosť používajú kováči na odhad správnej teploty spracovania ocele. Napríklad na správny odhad teploty kalenia. Farebný odhad teploty je možný aj pri rozdúchavaní pahreby, kedy červeno tlejúce uhlíky (750°C) sa pri rozdúchavaní sfarbujú až do žlta.
O pásmo (Original) 1 260 – 1 360 nm
E pásmo (Extended) 1 360 – 1 460 nm
S pásmo (Short wavelength) 1 460 – 1 530 nm
C pásmo (Conventional) 1 530 – 1 565 nm
L pásmo (Long wavelength) 1 565 – 1 625 nm
U pásmo (Ultralong wavelength) 1 625 – 1 675 nm
Využitie.
C-pásmo je dominantné pre spojenia pomocou IR na dlhšie vzdialenosti. 

</doc>
<doc id="39091" url="https://sk.wikipedia.org/wiki?curid=39091" title="Adaptívna radiácia">
Adaptívna radiácia

Adaptívna radiácia je evolučné rozdelenie príslušníkov jednej vývojovej línie do odlišných ník alebo adaptívnych zón, čiže vznik početných nových druhov s odlišným spôsobom života. Dôvodom je zvyčajne presťahovanie sa na nové územie, alebo úbytok konkurenčných druhov a predátorov (napríklad po vyhynutí dinosaurov na konci druhohôr). Príkladom adaptívnej radiácie sú napríklad Darwinove pinky.

</doc>
<doc id="39092" url="https://sk.wikipedia.org/wiki?curid=39092" title="Elektromagnetické žiarenie">
Elektromagnetické žiarenie

Elektromagnetické žiarenie je prenos energie v podobe elektromagnetického vlnenia. Elektromagnetické vlnenie alebo elektromagnetická vlna je lokálne vzniknutá zmena elektromagnetického poľa, periodický dej, pri ktorom dochádza k priestorovej a časovej zmene vektora intenzity elektrického poľa a súčasne vektora magnetickej indukcie. 
Elektromagnetické žiarenie zahŕňa elektromagnetické spektrum: gama žiarenie, röntgenové žiarenie, ultrafialové žiarenie, viditeľné žiarenie, infračervené žiarenie, mikrovlnné žiarenie a rádiové žiarenie. Rýchlosť jeho šírenia vo vákuu, alebo tiež rýchlosť svetla je 299 792, 458 km/s. Táto rýchlosť je podľa teórie relativity najväčšia možná rýchlosť vo vesmíre.
Človek je zrakom schopný vnímať len úzku oblasť spektra od cca 380 do 760 nm, nazývanú viditeľné svetlo. Niektoré živočíchy sú schopné vidieť aj v iných oblastiach spektra. 
Kvantá elektromagnetického žiarenia sa nazývajú fotóny. 
Elektromagnetickým žiarením sa zaoberá fyzikálny odbor elektrodynamika, čo je pododbor elektromagnetizmu. Infračerveným žiarením, viditeľným svetlom a ultrafialovým žiarením sa zaoberá optika.
Hraničná vlnová dĺžka medzi ionizujúcim a neionizujúcim elektromagnetickým žiarením je 100 nm, čo zodpovedá frekvencii 3.1015 Hz. Fotóny s nižšou vlnovou dĺžkou sú ionizujúce, s väčšou neionizujúce. Z hľadiska rozdelenia elektromagnetického spektra leží táto hranica v oblasti ultrafialového žiarenia. Časť ultrafialového žiarenia, celé röntgenové a gama spektrum teda patrí medzi ionizujúce žiarenie. 

</doc>
<doc id="39093" url="https://sk.wikipedia.org/wiki?curid=39093" title="Ultrafialové žiarenie">
Ultrafialové žiarenie

Ultrafialové žiarenie (iné názvy: ultrafialová radiácia, ultrafialové lúče, ultrafialové svetlo, UV(-)žiarenie/radiácia/lúče/svetlo, žiarenie/radiácia/lúče/svetlo UV; ako vlnenie: ultrafialové vlnenie/vlny, UV vlnenie/vlny; ako časť elektromagnetického spektra: ultrafialové spektrum, UV spektrum, ultrafialové pásmo, UV pásmo) je tok fotónov vo vlnovej dĺžke od 10 nm do 400 nm, teda kratšej ako viditeľné svetlo, ale dlhšej ako mäkké röntgenové žiarenie. 
Delí sa na blízke (CUV, 200 – 400 nm), ďaleké alebo vákuové (FUV, 100 – 200 nm) a extrémne (EUV alebo XUV, 1 – 31 nm). Ultrafialová oblasť sa delí na UV-A s vlnovou dĺžkou 315 nm až 400 nm, UV-B s vlnovou dĺžkou 280 nm až 314 nm a UV-C s vlnovou dĺžkou 10 nm až 279 nm. Objavené bolo v roku 1801 nemeckým fyzikom J. W. Ritterom. 
Pre organizmy na Zemi je najintenzívnejším zdrojom UV žiarenia Slnko. Zemská atmosféra a magnetosférický obal Zeme účinne pohlcujú väčšinu tohto žiarenia. Účinnosť pohlcovania klesá s jeho klesajúcou vlnovou dĺžkou: zatiaľ čo v oblasti UV-C pohlcuje prakticky 100 %, v oblasti UV-B je to len 50 – 60 % a v UV-A 30 %. UV spektrum dopadajúce na povrch Zeme je tvorené z 90 – 99 % žiarením UV-A a 1 – 10 % žiarenia UV-B. Na každých 300 m výšky rastie intenzita UV žiarenia o 4 %. Vo výške 1 500 m je o 20 % vyššia ako pri hladine mora.
Využitie.
UV žiarenie sa využíva v rôznych oblastiach a medicíne ako:
Vplyv na živé organizmy.
Ultrafialové žiarenie pôsobí na bunky mnohými mechanizmami. Ožiarenie ultrafialovými lúčmi vyvoláva inaktiváciu vnútrobunkových enzýmov, spomaľuje delenie buniek a navodzuje vznik prirodzených mutácií. Niektoré živočíchy sú naň citlivejšie ako iné, napríklad pre niektoré (dážďovky – "Lumbricidae") má až smrtelné účinky. Najcitlivejšie reagujúce stavebné látky živých organizmov na UV žiarenie sú nenasýtené organické zlúčeniny a z nich najviac tie, ktoré majú konjugované dvojné väzby. Sú to hlavne bielkoviny (v rámci nich zvlášť aminokyseliny tyrozín a tryptofán), nukleové kyseliny (predovšetkým ich dusíkaté bázy) a niektoré pigmenty. Nukleové kyseliny absorbujú UV žiarenie podstatne viac ako bielkoviny. 
Pretože prenikavosť UV žiarenia je pomerne malá, zasahuje len povrchové vrstvy ľudského organizmu a prejavuje sa na pokožke a oku.
UV žiarenie a koža človeka.
UV žiarenie je pre človeka potrebné kvôli syntéze vitamínov D2 a D3. Na vytvorenie potrebného množstva postačuje pár desiatok minút denne. 
Nadmerné vystavovanie kože vplyvom UV-A a UV-B žiarenia (opaľovanie) vedie k jej poškodeniu. UV-A žiarenie zapríčiňuje starnutie kože a negatívne ovplyvňuje obranný systém organizmu. Nadmerné vystavovanie kože UV-B žiareniu vyvoláva spálenie kože (začervenanie). Pri intenzívnom a dlhodobom pôsobení môže viesť až ku kožným nádorom. Jedným zo spôsobov, ako ochrániť kožu pred negatívnym vplyvom UV žiarenia je používanie ochranných krémov s vyšším UV faktorom.

</doc>
<doc id="39096" url="https://sk.wikipedia.org/wiki?curid=39096" title="Winamp">
Winamp

Winamp je multimediálny prehrávač pre osobné počítače s operačným systémom Windows a zariadenia s operačným systémom Android, ktorý vyvinula spoločnosť Nullsoft (v súčasnosti dcérska spoločnosť AOL). Je to proprietárny freeware/shareware rozšíriteľný pluginmi a skinmi a obsahuje grafickú vizualizáciu zvuku, zoznam skladieb a mediálnu knižnicu.
Winamp vyvinuli Justin Frankel a Dmitry Boldyrev a popularita Winampu rýchlo vzrástla, hlavne vďaka zdieľaniu súborov MP3.
História.
V roku 1996 začali programátori Justin Frankel a Dmitry Boldyrev tvoriť hudobný prehrávač pre systém Windows 95 / Windows NT 4.0, ktorý by prekonal všetkých súperov a priniesol zjednocujúcu platformu pre hudobný formát MP3. Za krátko ich program dostal názov WinAmp a stal sa hlavným produktom čerstvo založenej firmy Nullsoft. Minimalistický WinAMP 0.20a bol uvedený ako freeware dňa 21. apríla 1997.
Ukončenie a Radionomy.
Spoločnosť AOL, ktorá Winamp v roku 1999 kúpila, oznámila, že od 20. decembra 2013 sa končí jeho vývoj (posledná verzia 5.66 vyšla 21. novembra 2013), rovnako koncom roka 2013 končí aj web Winamp.com. Inštalačné súbory a prehrávač budú fungovať naďalej. Napriek oznámeniu AOL, Winamp napokon nebol vypnutý, ale 14. januára 2014 ho predala spoločnosti Radionomy so sídlom v Bruseli, ktorá prevádzkuje rovnomennú službu agregátora internetových rádií.
Vlastnosti.
Podpora formátov.
Winamp podporuje prehrávanie hudby vo formátoch MP3, MIDI MOD, MPEG-1 audio layer 1 a 2, AAC, M4A, FLAC, WAV a WMA. Winamp bol jedným z prvých bežných hudobných prehrávačov Windowsu, ktoré podporovali prehávanie súborov Ogg Vorbis. Takisto podporuje prehávanie záznamu bez medzier pre súbory MP3 a AAC, a ReplayGain pre nastavenie úrovne hlasitosti skladieb. U kompaktných diskov podporuje prehrávanie a import hudby z audio CD, voliteľne s CD-Textom a napaľovaním hudby na CD. Pre MPEG video, AVI a ďalšie nepodporované formáty videa používa Winamp na prehrávanie aplikáciu DirectShow API, ktorá dovoľuje prehrávanie väčšiny video formátov podporovaných Windows Media Playerom. Tiež je podporovaný priestorový zvuk 5.1, ak to formáty a dekódery dovoľujú.

</doc>
<doc id="39097" url="https://sk.wikipedia.org/wiki?curid=39097" title="Hard disk">
Hard disk



</doc>
<doc id="39098" url="https://sk.wikipedia.org/wiki?curid=39098" title="Windows 98">
Windows 98

Windows 98 je operačný systém vydaný spoločnosťou Microsoft 25. júna 1998, je súčasťou rady operačných systémov Microsoft Windows. Systém Windows 98 je dosť podobný o niečo staršiemu systému Windows 95, medzi novinky patrí lepšia podpora zberníc AGP a USB, podpora pre viac monitorov.
Na rozdiel od rady Windows NT stále ide o hybridný 16/32-bitový systém, ktorý mal časté problémy s nestabilitou a pády do modrej obrazovky s chybovým hlásením, ktoré sa volalo „Modrá obrazovka smrti“ ("Blue screen of death", "BSOD"). Dedí sa ešte podpora DOSu.
Windows 98 Second Edition.
Windows 98 Second Edition ("Windows 98 Druhé vydanie", bežne označované ako „Windows 98 SE“) je mierne vylepšená verzia tohoto operačného systému, vydaná 9. mája 1999. Druhé vydanie obsahovalo opravy viacerých menších chýb, novú (piatu) verziu prehliadača Windows Internet Explorer, podporu pre zdieľanie pripojenia k Internetu ("Internet Connection Sharing"), vylepšenú podporu USB, Netmeeting verzia 3 a podporu pre DVD. Windows Internet Explorer už nie je podporovaný!
Koniec podpory zo strany Microsoftu.
Dňa 11. júla 2007 vydala spoločnosť Microsoft poslednú aktualizáciu a ukončila oficiálnu podporu pre tento operačný systém. „Toto je posledné upozornenie pre všetkých tých, ktorý odkladali prechod z Windows 98/ME na Windows XP,“ uviedol Microsoft v tlačovej správe, ktorá informuje o ukončení podpory starých programov.
Systémové požiadavky.
Windows 98 nevie spoľahlivo adresovať viac ako 512 MB RAM. Dá sa použiť aj 1 GB RAM ale sú nutné aktualizácie. Ak máte viac ako 
1GB RAM je potrebné použiť utility HIMEMX.EXE ktorá nahradí HIMEM.SYS a umožňuje nastaviť koľko KB RAM sa má používať pre Windows 98.

</doc>
<doc id="39099" url="https://sk.wikipedia.org/wiki?curid=39099" title="Windows 2000">
Windows 2000

Windows 2000 je operačný systém od spoločnosti Microsoft vydaný vo februári 2000. Bol orientovaný na nasadenie v organizáciách, podporoval preemptívny multitasking, disponoval grafickým rozhraním založeným na systémoch Windows 95 a Windows 98 a podporoval jedno- a viacprocesorové stanice. Verzia pre pracovné stanice bola nahradená novým operačným systémom Windows XP v októbri 2001, v apríli 2003 bola nahradená aj serverová verzia novým systémom Windows Server 2003. Windows 2000 je operačným systémom s hybridným jadrom.
Boli vydané štyri edície Windows 2000: Professional, Server, Advanced Server a Datacenter Server. Microsoft predával aj Windows 2000 Advanced Server Limited Edition a Windows 2000 Datacenter Server Limited Edition, ktoré boli vydané v roku 2001 a bežali na 64-bitových procesoroch Intel Itanium. Hoci každá verzia Windows 2000 bola určená pre iné využitie, zdieľali spoločnú základnú sadu vlastností a programov pre správu systému. V systéme bola tiež vylepšená podpora pre ľudí s postihnutím a Microsoft pridal podporu rôznych jazykov a miestnych nastavení. Všetky verzie systému podporujú súborový systém Windows NT NTFS 3.0, šifrovanie súborového systému a dynamickú správu diskov. Serverové verzie navyše obsahujú služby Active Directory, distibuovaný súborový systém a redundantné jednotky. Windows 2000 môže byť nainštalovaný manuálne, alebo bez zásahu užívateľa.
Microsoft propagoval Windows 2000 ako dovtedy najbezpečnejší systém, ten sa však stal terčom mnohých útokov vírusov, ako napr. Code Red alebo Nimda. Viac ako desať rokov po vydaní, Microsoft stále pravidelne takmer každý mesiac vydával pre Windows 2000 bezpečnostné záplaty.
História.
Windows 2000 je pokračovaním rodiny operačných systémov Windows NT a priamo nahrádzal Windows NT 4.0. Pôvodne mal byť nazvaný Windows NT 5.0, no meno bolo zmenené na Windows 2000 ešte pri vývoji v roku 1998. Prvá beta verzia bola vydaná v septembri 1997. Pôvodne bola vyvíjaná aj verzia pre procesory DEC Alpha, podpora však bola zrušená ešte počas vývoja. Partnerom bol systém uvoľnený v decembri 1999 a 27. februára 2000 sa začal oficiálny predaj.
Podľa pôvodných plánov mali Windows 2000 nahradiť Windows NT 4.0 i Windows 98, neskôr však z plánov zišlo a Windows 98 boli aktualizované systémom Windows 98 Second Edition v roku 1999. 
Windows 2000 boli nahradené novšími systémami - pre pracovné stanice bol na trh v októbri 2001 uvedený systém Windows XP Professional, pre servery bol vydaný systém Windows Server 2003. Hlavná fáza podpory Windows 2000 zo strany Microsoftu sa skončila 30. júna 2005, odvtedy bol systém vo fáze predĺženej podpory. Znamená to teda, že Microsoft už nebude ďalej systém vyvíjať a aktualizovať (napr. prostredníctvom tzv. service packov). Bezpečnostné aktualizácie a podpora prostredníctvom emailov a telefonického kontaktu skončili 13. júla 2010.

</doc>
<doc id="39100" url="https://sk.wikipedia.org/wiki?curid=39100" title="Poletuška slovanská">
Poletuška slovanská

Poletuška slovanská () je hlodavec z čeľade vevericovité.
Opis.
Dĺžka tela , chvost je dlhý , výška je . Jej hmotnosť je . Tento druh poletušky je podobný vevericiam, odlišuje sa však lietacou blanou. Lietacia blana je po stranách medzi prednými a zadnými labkami – vedecky končatinami. Poletuška má veľké, čierne oči prispôsobené na tmu a pomerne malé uši, takmer skryté v srsti.
Výskyt.
Poletušky sa najčastejšie vyskytujú v hustých brezových, smrekových a borovicových lesoch Ameriky, Eurázie a juhovýchodnej Ázie. V Európe ich už nevidieť až tak často.
Spôsob života.
Pomocou lietacej blany preletujú veľké vzdialenosti, niekedy až dokonca . Plachtenie môže poletuška sama ovplyvniť pohybmi chvosta a končatín, čo má za následok zmenu smeru plachtenia. Asi najobávanejším nepriateľom poletušiek sú kuny a sovy. Vysoko v korunách stromov si stavajú hniezda a vo voľnej prírode tvoria skupinky zložené výhradne zo samičiek alebo samcov. Tiež je zaujímavé, že poletušky zimu neprespia ale prežijú vo svojom teplom hniezde.
Potrava.
Poletušky sa prevažne živia brezovou kôrou, ktorú špirálovite vyhrýzajú, pričom sa tento spôsob získavania potravy nazýva krúžkovanie. Takisto obľubujú listy iných stromov, výhonky a púčiky, semená ihličnatých stromov, jelšové jahňady alebo bobule. Nazbieranú potravu si nosia, tak ako veveričky, do hniezda, alebo do iných, krytých dutín stromov, kde si vytvárajú zásoby.

</doc>
<doc id="39102" url="https://sk.wikipedia.org/wiki?curid=39102" title="RAM">
RAM

RAM môže byť : 
Ram môže byť:
rAm bola krátko existujúca hudobná skupina v USA v roku 2002, pozri rAm (hudobná skupina)

</doc>
<doc id="39104" url="https://sk.wikipedia.org/wiki?curid=39104" title="Nika">
Nika

Nika (z franc. "niche") môže byť:

</doc>
<doc id="39105" url="https://sk.wikipedia.org/wiki?curid=39105" title="XMMS">
XMMS

X Multimedia System (XMMS) je voľne dostupný audio prehrávač veľmi podobný programu Winamp, ktorý beží na mnohých unixových operačných systémoch.

</doc>
<doc id="39106" url="https://sk.wikipedia.org/wiki?curid=39106" title="X Window System">
X Window System

X Window System je grafický zobrazovací systém pre rastrové zobrazovacie zariadenia. Je štandardnou súčasťou a protokolom na vytvorenie grafického používateľského rozhrania v Unixe, unixových operačných systémoch a OpenVMS a je k dispozícii takmer pre každý moderný operačný systém.
Charakteristika.
X poskytuje základné prostriedky pre vytváranie grafického prostredia: vykresľovanie a presun okien a interakcia s myšou, a/alebo klávesnicou. X neobstaráva grafické prostredie - to si obsluhuje každá aplikácia po svojom. Z toho dôvodu sa vizuálne stvárnenie prostredí založených na X rôzne líši; rôzne programy môžu obsahovať radikálne rozdiely v ovládaní.
Vlastnosti.
X je sieťovo transparentné - stroj, na ktorom sú spúšťané programy (klientské aplikácie) nemusí byť nutne lokálny stroj (na ktorom beží server displeja). Použitie termínov „klient“ a „server“ je presne opačné, než by človek čakal, pretože server označuje lokálny displej („server displeja“), nie vzdialený počítač.
História.
X vzniklo v MIT v roku 1984. Súčasná verzia protokolu, X11, bola uvedená v roku 1987. X.org Foundation vedie projekt X, vytvára referenčnú implementáciu protokolu X verzie 11 vydanie 7.1, dostupný ako voľný software pod MIT licenciou alebo podobnými licenciami. X11 je posledná plánovaná verzia protokolu, toto označenie je ustálené a nebude sa meniť.
Unix prvotne postrádal grafické rozhranie, čo pravdaže nemal pri svojom vzniku ani DOS. S príchodom operačných systémov bola komunikácia s užívateľom orientovaná najmä v textovom móde a Unix, ktorého história siaha až do sedemdesiatych rokov, tiež dostal do vienka grafické prostredie neskôr. X, v prechode z drahých vedeckých staníc k nám a do našich domovov, má bohatú históriu. Koncom roka 1989 nemecký študent Thomas Roell začal portovať zdrojový kód pre X server za účelom rozbehnúť grafiku na svojom počítači z rady 386. PC, ktoré sa objavili už v osemdesiatych rokov, boli totiž pre verejnosť dostupnejšie. Vznikol tak X server, ktorému dal Roell pracovné pomenovanie X386.1.1.
Jeho úspech upútal pozornosť vývojárov X v MIT, konzorcia X a Dell Unix tímu v Austine v Texase. Tím Dellu primäl Roella k ďalšej práci na ovládačoch pre grafické karty na systéme, na ktorom mal bežať licencovaný Unix System V Release 4 (SVR4).
Roell ďalej pokračoval v spolupráci s X konzorciom a v auguste 1991 vznikol systém X s názvom X11R5 - IBM kompatibilný PC tak dostal svoju prvú oficiálnu implementáciu systému X. Linux sa narodil iba o niečo málo skôr. X konzorcium požiadalo Roella, aby odstránil istý kód v assembleri a Roell súhlasil. Niektorí v komunite však s týmto krokom nesúhlasili. Tu môžeme hovoriť o prelome v histórii. Roell sa rozhodol pracovať pre komerčnú organizáciu určite aj zo zištných dôvodov, čo spôsobilo, že z projektu X386 vypadol.

</doc>
<doc id="39107" url="https://sk.wikipedia.org/wiki?curid=39107" title="Lineárne vyhľadávanie">
Lineárne vyhľadávanie

Lineárne vyhľadávanie (tiež známe ako sekvenčné vyhľadávanie) je vyhľadávací algoritmus, vhodný na vyhľadanie určitej hodnoty v zozname.
Funguje na princípe prechádzania všetkými prvkami zoznamu, až kým sa nenájde hľadaná hodnota. Lineárne vyhľadávanie má zložitosť O(N). V prípade náhodného rozloženia je v priemere potrebných N/2 porovnaní. Najlepší prípad nastane, ak sa hľadaná hodnota nachádza na prvom mieste v zozname, v tomto prípade je teda potrebné iba jedno porovnanie. Najhorší prípade je, ak sa hodnota v zozname nenachádza, v tomto prípade je potrebných N porovnaní.
Výhodou lineárneho vyhľadávania, oproti efektívnejším algoritmom ako napríklad binárne vyhľadávanie, je možnosť použitia aj na neusporiadané zoznamy.
V prípade, že je potrebné vykonať na zozname viacero vyhľadávaní, je vhodné použiť efektívnejšiu údajovú štruktúru. Jedno z riešení je usporiadať zoznam a použiť binárne vyhľadávanie. Ďalší bežný postup je vybudovať hašovaciu tabuľku a vyhľadávať pomocou nej.
Implementácie.
Implementácia lineárneho vyhľadávania v jazyku Python:
 def linear_search(hodnota, zoznam):
 for prvok in zoznam:
 if prvok == hodnota:
 return True
 return False
Funkcionálna implementácia v jazyku Haskell:
 linearSearch a [] = False
 linearSearch a (x:xs) | a == x = True
 | otherwise = linearSearch a xs

</doc>
<doc id="39109" url="https://sk.wikipedia.org/wiki?curid=39109" title="Hashovacia tabuľka">
Hashovacia tabuľka



</doc>
<doc id="39112" url="https://sk.wikipedia.org/wiki?curid=39112" title="Binárne vyhľadávanie">
Binárne vyhľadávanie

Binárne vyhľadávanie je vyhľadávací algormitmus na nájdenie zadanej hodnoty v usporiadanom zozname pomocou skracovania zoznamu o polovicu v každom kroku. Binárne vyhľadávanie nájde medián, urobí porovnanie a na základe tohoto sa rozhodne o pokračovaní v hornej alebo dolnej časti zoznamu a rekurzívne sa pokračuje od začiatku.
Binárne vyhľadávanie je algoritmus s logaritmickou zložitosťou O(log n). Presnejšie, formula_1 iterácií je potrebných na získanie výsledku. Je značne rýchlejšie ako lineárne vyhľadávanie, ktoré má zložitosť O(n). Dá sa vyjadriť rekurzívne aj iteratívne, avšak vo veľa programovacích jazykoch je rekurzívny zápis oveľa elegantnejší.
Binárne vyhľadávanie je príkladom algoritmu typu rozdeľ a panuj.
Implementácie.
Rekurzívna implementácia binárneho vyhľadávania v jazyku Python 3:
Vďaka tomu, že rekurzívne volania sú na konci funkcie (koncová rekurzia), je možné túto implementáciu prepísať len pomocou cyklu
Implementačné komplikácie.
Keď Jon Bentley priradil binárne vyhľadávanie ako problém pre kurz profesionálnych programátorov, zistil, že 90% z nich nedokáže poskytnúť správne riešenie. Ďalšia štúdia publikovaná v roku 1988 ukazuje, že správny kód pre binárne vyhľadávanie sa dá nájsť len v 5 z 20 učebniciach.
Bentley-ho vlastná implementácia binárneho vyhľadávania, publikovaná v roku 1986 v knihe "Programming Pearls", obsahovala chybu ktorá pri vysokých číslach zbytočne spôsobovala prekročenie maximálnej veľkosti premennej typu integer. Chyba nebola odhalená viac ako 20 rokov. V oficiálnej knižnici jazyka Java sa vyskytovala rovnaká chyba po dobu viac než 9 rokov.
Ukážkový kód algoritmu, ktorý bol na tejto stránke, pred úpravou túto chybu obsahoval tiež.

</doc>
<doc id="39113" url="https://sk.wikipedia.org/wiki?curid=39113" title="Druh (taxonómia)">
Druh (taxonómia)

Druh alebo species alebo spécia (lat. species) je taxonomická kategória s úrovňou nižšou ako rod (resp. podrod či naddruh) a vyššou ako poddruh ("subspecies"). 
Definícia.
Samotná definícia druhu je sporná. Podľa tradičnej, tzv. biologickej definície druhu, druh predstavuje skupinu prírodných populácií, ktoré sa môžu navzájom krížiť vo voľnej prírode a sú reprodukčne izolované od ostatných skupín. Ak sú druhy od seba oddelené geografickou alebo biologickou bariérou, po dlhom čase sa začnú vyvíjať odlišným spôsobom až postupne dospejú do štádia, v ktorom kríženie medzi nimi nie je možné a vznikajú nové druhy (tieto už nereagujú napr. na sexuálne správanie druhu, z ktorého vznikli). 
Proces vzniku nových druhov sa nazýva speciácia (lat. "species" – druh). 
Pomenovanie.
V rámci mien organizmov sa rozoznáva vedecké meno a národné (t.j. v prípade Slovenska slovenské) meno.
Vedecké meno.
Binomická nomenklatúra.
Pri pomenúvaní druhov organizmov (okrem vírusov) sa používa tzv. binomická nomenklatúra, čiže dvojslovné pomenovanie. Názov druhu sa teda skladá z dvoch slov - prvé slovo udáva rod a volá sa rodové meno, druhé (spolu s prvým) udáva druh a volá sa druhové meno (Pozor na zámenu: "meno druhu" či "názov druhu" je dvojslovný názov, ale "druhové meno" či "druhový názov" je len druhé slovo tohto dvojslovného názvu). 
Autor a rok.
V úplnej podobe je dvojslovný názov ešte doplnený menom autora a rokom vydania práce autora názvu (pričom rok vydania sa niekedy vynecháva). Napríklad vo vedeckom názve "Quercus robur" Linnaeus, 1753 je slovo "Quercus" rodové meno, slovo "robur" je druhové meno, Linnaeus je meno autora (v tomto prípade Linné) a 1753 je rok, kedy tento autor tento druh prvýkrát pod týmto názvom opísal. Mená autora sa často píšu formou zaužívaných skratiek, napríklad namiesto Linnaeus sa píše "L.". 
V prípadoch, kde definícia druhu aj druhové meno ostáva také isté ako u autora prvého opisu, ale rodové meno sa medzičasom zmenilo (t.j. druh bol preradený do iného rodu) sa meno autora prvého opisu spolu s rokom píše do zátvorky (a prípadne sa za zátvorku pridá meno a rok autora preradenia do iného rodu): napríklad "Homo erectus" (Dubois, 1892), Weidenreich, 1940 treba čítať takto: druh "Homo erectus", ktorý prvýkrát v roku 1892 opísal Dubois s iným rodovým menom než "Homo", a ktorý Weidenreich v roku 1940 presunul do rodu "Homo", čiže ho nazval "Homo erectus"; časť za zátvorkou sa ale môže vynechať, takže za úplný sa považuje aj zápis "Homo erectus" (Dubois, 1892). Pre zaujímavosť možno dodať, že Dubois tento druh v roku 1892 konkrétne opísal pod názvom "Anthropopithecus erectus".
Uvádzanie autora a roka je vo vedeckých textoch veľmi dôležité, lebo veľmi často rôzni autori vedome či nevedome používajú jedno a to isté pomenovanie rôznym spôsobom (t.j. buď pre dva úplne rozdielne druhy alebo pre ten istý ale rôzne široko definovaný druh), t.j. uvedenie autora a roka je v praxi jediný spôsob ako rozlíšiť rôzne významy takýchto jazykovo rovnakých pomenovaní.
Pravopis a jazyk.
Vedecké rodové meno sa píše vždy s veľkým písmenom, kým vedecké druhové meno sa píše vždy s malým začiatočným písmenom. Okrem toho sa celé vedecké meno má správne písať kurzívou (teda "Quercus robur" namiesto Quercus robur).
Vedecké meno je v zásade latinské - môže síce pochádzať aj z iného jazyka (často pôvodne napr. z gréčtiny), ale obyčajne sa považuje za latinské; v pravidlách botanickej nomenklatúry je aj explicitne predpísané, že vedecké názvy sa považujú za latinské bez ohľadu na ich skutočný pôvod. 
Priorita.
Základným pravidlom platnosti vedeckých názvov je zákon prvenstva (priority), čiže prednosť má v zásade vždy ten názov druhu, ktorý bol publikovaný skôr (ale nie skôr ako Linného práce v 50. rokoch 18. storočia, čiže Linného názvy sú vlastne východiskom celého súčasného biologického názvoslovia). Existujú však aj výnimky - určité svetové organizácie smú v určitých prípadoch stanoviť, že platné bude pomenovanie, ktoré nebolo publikované ako prvé.
Slovenské meno.
V slovenčine rozlišujeme ľudové (prípadne hovorové) názvy a odborné názvy. 
Ľudové.
Slovenské ľudové (hovorové) názvy sa tvoria rôzne, môžu byť jednoslovné či viacslovné, pričom viacslovné majú na rozdiel od odborných názvov (pozri nižšie) prirodzený slovosled (napr. červený melón, nie melón červený). 
Odborné.
Slovenské odborné názvy (mená) dnes v zásade kopírujú systém tvorby vedeckých názvov v tom zmysle, že sú dvojslovné, na prvom mieste je rodové meno a na druhom je druhové meno. Rozdiely voči vedeckému názvu sú najmä tieto:
(1) Meno autora za druhovým menom sa pri slovenských odborných názvoch spravidla neuvádza.
(2) Slovenské rodové meno sa na rozdiel od vedeckého píše s malým začiatočným písmenom. Napríklad v názve dub letný je slovo dub písané s malým d (hoci vo vedeckom názve "Quercus robur" je slovo "Quercus" písané s veľkým Q). Druhové meno sa síce píše podobne ako vo vedeckých menách v zásade s malým začiatočným písmenom, ale v prípadoch, kde ide o privlastňovacie prídavné meno odvodené od mena osoby, sa píše s veľkým písmenom (napr. hrúz Kesslerov, ktorého vedecké meno znie "Romanogobio kesslerii").
(3) Slovenské rodové aj druhové meno sa na rozdiel od vedeckého nepíše kurzívou - napríklad: slovenský odborný názov je dub letný, kým vedecký názov je "Quercus robur". 
(4) U niektorých autorov je v určitých prípadoch namiesto dvojslovného názvu prípustný (len alebo aj) jednoslovný a (najmä u rastlín) aj troslovný názov druhu. Príklady:
*vedecké meno: "Panthera leo" - slovenské odborné meno: lev púšťový alebo u niektorých autorov len lev. 
*vedecké meno: "Cephalanthera damasonium" - slovenské odborné meno: prilbovka biela alebo u niektorých autorov vtáčia prilba biela (t.j. rodové meno je v tomto prípade buď jednoslovné - "prilbovka" alebo je dvojslovné - "vtáčia prilba", druhové meno je v oboch prípadoch jednoslovné - "biela").
(5) Nie vždy zodpovedá jednému vedeckému rodovému menu jedno slovenské rodové meno. Veľmi často sa stáva, že viacerým vedeckým rodovým menám (a teda rodom) zodpovedá jedno spoločné slovenské rodové meno: napríklad slovenské rodové meno slon sa používa pre vedecký rod "Loxodonta" aj pre vedecký rod "Elephas", a teda názvy druhov sú napr. slon africký ("Loxodonta africana") a slon indický ("Elephas maximus"); ďalšie príklady pozri napr. v článku ďateľ (rodové meno) (rodové meno ďateľ) či myšorodé (napr. rodové meno myš). V prípade živočíchov či rastlín, ktoré sú na Slovensku veľmi známe, sa však občas vyskytuje aj opačný prípad - jednému vedeckému rodovému menu (a teda rodu) zodpovedá viacero slovenských rodových mien: napríklad pozri článok Corvus (rod), kde je vedecké rodové meno (a teda rod) "Corvus" "rozdelené" na 3 slovenské rodové mená (vrana, krkavec, havran).
(6) Neplatí vyššie spomínané pravidlo priority. Dokonca by sa dalo povedať, že v praxi platí skôr jeho opak: názvy publikované ako prvé sú už často zriedkavé či zabudnuté a najbežnejší býva názov publikovaný neskôr, často najmä ten, ktorý bol publikovaný ako posledný.

</doc>
<doc id="39114" url="https://sk.wikipedia.org/wiki?curid=39114" title="Rod (taxonómia)">
Rod (taxonómia)

Rod alebo zriedkavo genus () je taxonomická kategória pozostávajúca z jedného alebo viacerých príbuzných druhov. 
Napríklad moderný človek ("Homo sapiens") a človek vzpriamený ("Homo erectus") tvoria spolu s niekoľkými ďalšími druhmi rod človek ("Homo"). V tlači sa začiatočné písmeno latinského rodového názvu píše s veľkým začiatočným písmenom. 
Hlavnou odvodenou nižšou jednotkou je podrod (subgenus).
Samotné slovo, ktorým je pomenovaný rod sa volá rodové meno. Kým vo vedeckých (latinských) názvoch má jeden rod len jedno platné rodové meno (aj keď historicky mohol mať aj iné rodové mená, čiže synonymá), v slovenských názvoch existujú aj prípady, kde jedno slovenské rodové meno zodpovedá viacerým rodom (a teda aj vedeckým rodovým menám), alebo prípady, kde jednému rodu (a teda aj vedeckému rodovému menu) zodpovedá viacero slovenských rodových mien. Vysvetlenie tejto problematiky pozri aj v článku druh (taxonómia).

</doc>
<doc id="39116" url="https://sk.wikipedia.org/wiki?curid=39116" title="Čeľaď (taxonómia)">
Čeľaď (taxonómia)

Čeľaď alebo zriedkavo família (zastarano "rodina"; po latinsky "familia") je taxonomická kategória s vyššou úrovňou ako rod, ale s nižšou úrovňou ako rad (resp. infrarad). Odvodené jednotky sú nadčeľaď (superfamilia), podčeľaď (subfamilia) a najnižšia – infračeľaď (infrafamilia). 
V slovenčine majú čeľade koncovku -ovité, ako napr. mačkovité, existujú však aj výnimky, napr. čeľade dinosaurov sa tvoria jednoduchou koncovkou množného čísla (napr. slov. hadrosaury – lat. Hadrosauridae). V medzinárodnom názvosloví majú koncovku -idae (Felidae), kým nadčeľaď -oidea (Tyrannosauroidea), podčeľaď -inae (Felinae) a infračeľaď -ini (Tyrannosaurini).

</doc>
<doc id="39117" url="https://sk.wikipedia.org/wiki?curid=39117" title="Rad (taxonómia)">
Rad (taxonómia)

Rad alebo zriedkavo ordo (lat. "ordo") je taxonomická kategória s vyššou úrovňou než čeľaď (resp. nadčeľaď) ale nižšou úrovňou ako trieda (resp. infratrieda). 
Rozoznávajú sa viaceré odvodené jednotky – nadrad (superordo), podrad (subordo) a najnižšia – infrarad (infraordo). Napríklad: podrad jaštery (Sauria) tvorí spolu s podradom hadov rad šupináče (Squamata). Z nadradov je známy napríklad nadrad Dinosauria, čiže dinosaury.
Slovenské názvy radov sú:

</doc>
<doc id="39118" url="https://sk.wikipedia.org/wiki?curid=39118" title="Trieda (taxonómia)">
Trieda (taxonómia)

Trieda (po latinsky: classis) je taxonomická kategória s vyššou úrovňou než rad (resp. nadrad) ale nižšou než kmeň (resp. podkmeň). Odvodené jednotky sú nadtrieda (superclassis), podtrieda (subclassis) a najnižšia – infratrieda (infraclassis). Trieda sú napríklad cicavce (Mammalia).

</doc>
<doc id="39119" url="https://sk.wikipedia.org/wiki?curid=39119" title="Trieda">
Trieda

Trieda môže byť:

</doc>
<doc id="39120" url="https://sk.wikipedia.org/wiki?curid=39120" title="Kmeň (taxonómia)">
Kmeň (taxonómia)

Kmeň (po latinsky: phylum) je taxonomická jednotka s vyššou úrovňou než trieda (resp. nadtrieda) a nižšou ako ríša (resp. podríša). Podobne ako pri iných taxonomických jednotkách, aj tu nachádzame odvodené jednotky, menovite nadkmeň (Superphylum), podkmeň (Subphylum) alebo infrakmeň (Infraphylum).
Kmeň predstavujú napríklad chordáty (Chordata) s podkmeňom stavovcov (Vertebrata).

</doc>
<doc id="39121" url="https://sk.wikipedia.org/wiki?curid=39121" title="Pittsburská dohoda">
Pittsburská dohoda

Pittsburská dohoda bola politická dohoda, ktorú 30. mája 1918 v americkom Pittsburghu podpísali zástupcovia Slovenskej ligy v Amerike, Českého národného združenia a Zväzu českých katolíkov s Tomášom G. Masarykom. Text dokumentu sformuloval v rámci svojej návštevy USA a potom aj podpísal T. G. Masaryk spolu s ďalšími 11 Čechmi a 17 Slovákmi. 
Dohoda, jej vznik a význam.
Schvaľovala spojenie Slovákov a Čechov v samostatnom štáte, v ktorom malo mať Slovensko vlastnú administratívu a snem. Hoci zo slovenského hľadiska znamenala ústup od hlavných požiadaviek Clevelandskej dohody, sľubovala Slovákom samosprávu a slovenčinu ako úradný jazyk na školách, v úradoch a vo verejnom živote. Na rozdiel od Clevelandskej dohody nemalo ísť o federatívne usporiadanie štátu a forma štátu mala byť republikánska. 
Text dohody vznikol počas návštevy Masaryka v USA. Začiatkom mája 1918 pricestoval do USA s úmyslom najmä získať súhlas vlády Spojených štátov na oficiálne uznanie „svojho“ hnutia (reprezentovaného Česko-Slovenskou národnou radou), ktoré sa snažilo o vznik ČSR ako krajiny Čechov a Slovákov. Masaryk cestoval do USA z Japonska cez Kanadu a postupne navštívil krajanov v Chicagu a v Pittsburghu. Chicago bolo vtedy počtom Čechov druhým najväčším mestom po Prahe a v Pittsburghu žilo v roku 1918 viac Slovákov ako v Bratislave. 
Originálny text, ktorý navrhol Masaryk, bol jeho odpoveďou Slovenskej lige, ktorá túžila po slovenskej autonómii a federácii ako ju požadovala Clevelandská dohoda. Masaryk potreboval okrem českej aj slovenskú podporu, a preto im sľuboval, čo by v spoločnom štáte mohli dosiahnuť. V knihe Svetová revolúcia, ktorá vyšla v roku 1925 napísal Masaryk, že dohodu podpísal v snahe upokojiť „malú slovenskú frakciu, ktorá snívala o bohvieakej samostatnosti Slovenska“. 
Masarykov návrh (vraj na servítke) bol potom prepísaný krasopisom do vtedajšej americkej slovenčiny a až tak dodatočne podpisovaný. (Napríklad sa v oficiálnom texte používa Česko-Slovensko alebo Česko-slovensko namiesto Československo). Masaryk podľa vlastných slov Slovákom sľúbil „vlastnú administratívu, snem a súdy“, čím sa prakticky vyhol ponuke slovenskej autonómie. 
Masarykovo snaženie v USA dopadlo pozitívne a jeho zavŕšením bola Washingtonská deklarácia z 18. októbra 1918, znamenajúca oficiálne uznania zahraničného odboja Čechov a Slovákov americkou vládou. Deklarácia vyhlásila zvrchovanú a nezávislú Československú republiku (v deklarácii uvedená ako "„The Czechoslovak State" [...] "a republic“". Vzhľadom na okolnosti vydania je jej originálne a oficiálne znenie v angličtine a preklady do češtiny aj slovenčiny vznikli až neskôr.) Vznik Česko-Slovenska bol ukončený jeho vyhlásením 28. októbra 1918 a jeho hranice boli vymedzené mierovými zmluvami a z nich vychádzajúcimi rozhodnutiami v rámci versailleského mierového systému.
Spochybňovanie dohody po vzniku ČSR.
Pittsburská dohoda sa po roku 1919 stala predmetom politického zápasu v ČSR. Ako základ svojho programu boja za autonómiu ju používal Andrej Hlinka, ktorý sa o nej dozvedel až rok po jej uzavretí, keď do ČSR zavítala delegácia Slovenskej ligy. V životopisnej knihe o Hlinkovi z roku 1934 to tvrdil Karol Sidor. Niektorí českí politici ju právne, či úplne spochybňovali, napr. T. G. Masaryk spochybňoval jej platnosť a neskôr tvrdil, že nie je právne záväzná, lebo to bola len „lokálna dohoda amerických Čechov a Slovákov“.
Podľa historičky Margaret MacMillanovej českí politici, predovšetkým Masaryk, odmietali splniť dohodu o autonómii Slovákov (snem, administrácia, súdy) pretože štát bol nestabilný. Nemecká menšina (asi 3 mil.) bola nespokojná nemenej ako Slováci (asi 2,9 mil.). Autonómia pre Slovákov by viedla aj k autonómii nemeckej menšiny a nejasnému nasledujúcemu vývoju.
"Češi, kteří dominovali domácí politice, odmítali dát Slovensku tu autonomii, kterou Masaryk tak lehkomyslně rozdával v Pittsburgu, s odůvodněním, že Slováci ještě nejsou dostatečně zralí, aby si mohli vládnout sami. A snad ještě důležitější bylo, že nechtěli dávat záminku Němcům, Rusínům nebo Maďarům, kteří by mohli požadovat podobná práva."
Ústava ČSR, ktorú Revolučné národné zhromaždenie ČSR prijalo 29. februára 1920, neobsahovala nič o vlastnom slovenskom správnom systéme ani o vlastnom zákonodarnom orgáne a vlastnom súdnictve na Slovensku. Ústava dokonca stanovila, že „československý jazyk“ sa stane oficiálnym na celom území ČSR. Podľa tejto ústavy bolo Česko-Slovensko unitárnym štátom riadeným z Prahy. "Vládcom" Slovenska sa stal Vavro Šrobár ako minister s plnou mocou pre správu Slovenska, pôsobiaci ako stúpenec národnej jednoty Čechov a Slovákov, žijúci v Prahe.
V rokoch 1918 – 1928 bolo Česko-Slovensko administratívne rozdelené na 5 samosprávnych krajín/zemí Českú zem, Moravskú zem, Sliezsku zem, Slovenskú krajinu a Podkarpatskoruskú zem. V roku 1928 bola krajina Sliezska spojená s Moravskou, aby sa oslabil vplyv nemeckého obyvateľstva, čo znamenalo, že v rokoch 1928 – 1939 sa ČSR delila na 4 samosprávne krajiny/zeme: Českú zem, Moravsko-sliezsku zem, Slovenskú krajinu (1928 - 1938) a Podkarpatskoruskú. Administratívna zmena, ktorá 1. júla 1928 nahradila župy, bola Prahou prezentovaná ako plnenie pittsburských požiadaviek slovenských autonomistov (najmä HSĽS). Krajinské zriadenie znamenalo vytvorenie Krajinského zastupiteľstva Slovenskej krajiny, ktoré malo 54 členov, z toho 36 volených a 18 vymenovaných pražskou vládou na návrh krajinského prezidenta. Prvým krajinským prezidentom bol Ján Drobný, člen HSĽS. V roku 1938 bola Slovenská krajina transformovaná na rovnomenné autonómne územie Slovenská krajina (1938 – 1939), po ktorom vznikol v marci 1939 Slovenský štát.
Obsah a originál dohody.
Originál bol na Slovensko prinesený zástupcami amerických Slovákov na krátky čas v roku 1938 a v roku 1991. V roku 2018 bol krátko vystavený ako exponát v rámci Česko-slovenskej / Slovensko-českej výstavy na Bratislavskom hrade. Zástupcovia Slovenskej ligy v Amerike odovzdali originál dohody 9. septembra 2007 do pittsburského historického múzea Heinz History Center.

</doc>
<doc id="39122" url="https://sk.wikipedia.org/wiki?curid=39122" title="Marta a ja">
Marta a ja

Marta a ja je koprodukčný nemecko-francúzsky film režiséra Jiřího Weissa.
Ľúbostný retropríbeh z Česko-Slovenska tridsiatych rokov 20. storočia, videného očami dospievajúceho chlapca Emila. Emil na prázdninách u svojho strýka, židovského lekára, je svedkom jeho búrlivého života, rozvodu aj nového manželstva s bývalou slúžkou nemeckého pôvodu. 

</doc>
<doc id="39123" url="https://sk.wikipedia.org/wiki?curid=39123" title="Kmeň">
Kmeň

Kmeň môže byť:

</doc>
<doc id="39125" url="https://sk.wikipedia.org/wiki?curid=39125" title="Lea (film)">
Lea (film)

Lea je nemecko-český film z roku 1996.
Nemecký reštaurator Herbert Strehlow presvedčí slovenského sedliaka, by mu dal dvadsaťjeden ročnú chovanku Leu. Dievča vyrastala u pestúnov od siedmich rokov. Po tom čo bola svedkom vraždy svojej matky, prestala rozprávať. Jej jediným útočiskom sú kresby a básničky, určené mŕtvej matke. Počas krátkeho spolužitia Lea i Strehlow pochopia, že sa obaja len rôznym spôsobom uzatvorili pred ostatnými.
Film dostal na 24. MFF v Bruseli Krištáľovú hviezdu za najlepší film.

</doc>
<doc id="39126" url="https://sk.wikipedia.org/wiki?curid=39126" title="Čeľaď">
Čeľaď

Čeľaď môže byť:

</doc>
<doc id="39127" url="https://sk.wikipedia.org/wiki?curid=39127" title="Hluchota">
Hluchota

Hluchota (lat. "surditas") je porucha až strata sluchu, ktorá sťažuje alebo znemožňuje príjem zvukových informácií.
Delenie porúch sluchu.
Prevodná porucha sluchu.
Prevodná porucha sluchu vzniká na ceste medzi vonkajším zvukovodom k strednému uchu. Ide o kvantitatívnu poruchu, záleží na hladine hluku. Tiché zvuky nie sú zaznamenané. Lepšie sú vnímané vysoké tóny než nízke. Väčšinou ide o ľahšie poruchy, ktoré sa kompenzujú naslúchadlom.
Percepčná porucha sluchu.
Percepčná porucha sluchu je porucha vnútorného ucha. Pri tejto poruche je zlé rozpoznávanie obsahu reči. Horšie sú vnímané vysoké tóny. Ide o ťažké poruchy sluchu, ktoré sa dajú čiastočne kompenzovať naslúchadlom (zosilniť zvuk), ale porozumenie reči je ťažké. Naslúchadlo nie je dostatočnou kompenzáciou, pomôcť môžu doplnkové kompenzačné pomôcky, ktoré „približujú“ zvuk a tak čiastočne pomáhajú zrozumiteľnosti ľudskej reči. Sú to napr. tzv. viacsmerové mikrofóny. Postihnutý s percepčnou poruchou je nútený konfrontovať počuté s textom a preto je uňho dôležitá kombinácia zrakového vnemu. Pri kombinovanej poruche (zrak – sluch) je u postihnutého značne obmedzená schopnosť uplatnenia sa v živote.
Centrálna porucha sluchu.
Ide o poškodenie prijímania zvukových informácií na úrovni sluchového nervu alebo mozgu. Prejavy sú obdobné ako pri percepčnej poruche.
Príčiny hluchoty.
Príčinami môžu byť vrodené ochorenia, vplyv tzv. ototoxických látok a liekov (napríklad streptomycín), barotrauma, zápaly ucha alebo náhle cievne príhody vnútorného ucha, fyzické trauma (poškodenie ucha alebo príslušnej mozgovej oblasti) a v neposlednej rade aj nadmerné vystavovanie sa hluku.

</doc>
<doc id="39128" url="https://sk.wikipedia.org/wiki?curid=39128" title="Rod">
Rod

Rod môže byť:

</doc>
<doc id="39129" url="https://sk.wikipedia.org/wiki?curid=39129" title="Röntgenové žiarenie">
Röntgenové žiarenie

Röntgenové žiarenie (iné názvy: röntgenové lúče, röntgenová radiácia, RTG žiarenie/lúče/radiácia, rtg žiarenie/lúče/radiácia, lúče/žiarenie X, X-lúče/žiarenie; ako vlnenie: röntgenové vlnenie/vlny, RTG vlnenie/vlny, rtg vlnenie/vlny; ako časť elektromagnetického spektra: röntgenové/RTG/rtg spektrum, röntgenové/RTG/rtg pásmo) je elektromagnetické žiarenie v rozsahu vlnových dĺžok od 1 pikometra do 10 nanometrov (10-12 až 10-8 m). Vzniká prudkým zabrzdením urýchlených elektrónov (brzdné žiarenie) alebo prechodom elektrónov na nižšie energetické hladiny v atóme (charakteristické žiarenie). 
Jeho prirodzeným zdrojom sú najmä hviezdy, umelo sa dá získať v röntgenovej trubici (röntgenke) dopadom zrýchlených elektrónov na anódu (kladne nabitú elektródu). Jeho ďalšími zdrojmi sú niektoré rádionuklidy, z umelých napríklad urýchľovač. V rádiológii používané spektrum má vlnovú dĺžku 150 nm. Okrem medicíny sa využíva pri štrukturálnej a spektrálnej analýze látok, v radiačnej chémii, v defektoskopii. Patrí do skupiny tzv. ionizačného žiarenia, ktoré má negatívne účinky na ľudský organizmus.
Jeho objaviteľom bol 8. novembra 1895 Wilhelm Conrad Röntgen, nemecký fyzik, pôsobiaci na univerzite vo Würzburgu, pri pokusoch katódovým žiarením v sklenenej trubici. Úplne zamedzil prístup svetla k sklenenej trubici a generoval výboje. Vždy keď v trubici nastal výboj, papier pokrytý fluorescenčnou látkou ležiaci neďaleko, začal svetielkovať. Po starostlivom pátraní a overovaní vysvetlil Röntgen tento jav ako vyžarovanie prenikavého neviditeľného žiarenia, ktoré vyvoláva fluorescenciu a preniká cez tenkú stenu krabice, v ktorej bola umiestnená sklenená trubica aby mala zabezpečenú úplnú tmu. Pri ďalších experimentoch zistil, že objekty s rôznou hrúbkou majú pre tieto lúče rôznu priepustnosť. Ešte pred koncom roku 1895 zverejnil predbežné výsledky svojho objavu, ktorý nazval „X lúče“. O rok neskôr dostalo žiarenie pomenovanie po ňom.
Nie je vylúčené, že pred W. C. Rontgenom lúče X pozoroval Nikola Tesla.
Vlastnosti.
RTG žiarenie má veľkú prenikavosť a silnejšie ionizačné účinky ako ultrafialové žiarenie. Nakoľko má vlnovú podstatu (podobne ako ultrafialové a gama žiarenie), nemá elektrický náboj a teda nemôže príslušnými elektrickými silami priamo ionizovať atómy. Môže však urýchľovať elektróny či spôsobiť excitáciu jadra. Pohlcovanie a prienik röntgenového žiarenia sú závislé od protónového čísla atómov prostredia, závisia aj od hrúbky látky, vzdialenosti od zdroja žiarenia, ako aj od frekvencie samotného žiarenia. Žiarenie s vyššou energiou (kratšími vlnovými dĺžkami) má vyššiu prenikavosť ako žiarenie s nižšou energiou. Jeho najsilnejším prirodzeným zdrojom pre Zem je Slnko, ale aj iné kozmické objekty (napr. jadro Galaxie, niektoré dvojhviezdy, pulzary a pod.). Má asi 10 000-krát menšiu vlnovú dĺžku ako viditeľné svetlo a úmerne k tomu aj väčšiu energiu. 
Použitie.
Diagnostické a terapeutické využitie žiarenia spôsobili vznik nového, vysoko špecializovaného a klinicky významného samostatného medicínskeho odboru: rádiológie. Ten sa čoskoro rozdelil na dva odbory: rádiodiagnostiku a rádioterapiu. Používa sa tiež pre výpočet molekulových hmotností, pretože vďaka jeho malej vlnovej dĺžke (0,1 nm) dostaneme oveľa vyššiu rozlišovaciu schopnosť ako pri použití viditeľného svetla. Výhodné vlnové dĺžky ponúka tiež ultrafialové žiarenie, tam je ale problém s tým, že v látke dochádza k jeho absorpcii a následne fluorescencii. 
Röntgenové žiarenie sa používa aj na štúdium štruktúry biopolymérov. Keďže toto žiarenie sa rozptyľuje na elektrónových obaloch atómov, interferenciou vĺn rozptýlených skúmanou látkou možno vytvoriť difrakčný obraz. Z týchto obrazov sa priamo určujú molekulové charakteristiky študovaných látok. Meraním intenzity rozptýlených röntgenových lúčov pri malých uhloch sa získavajú cenné informácie o štruktúre biomakromolekúl, o stupni ich agregácie a orientácii. Difrakciu pozorujeme len vtedy, keď sa rozptýlené lúče nachádzajú vo fáze.
Röntgenové (rtg) žiarenie v rádiológii.
"Röntgenová trubica (röntgenka)" je najčastejším spôsobom „výroby“ röntgenového žiarenia. Zrýchlené elektróny dopadajú na anti-katódu (kladne nabitú elektródu) v množstve, ktoré určuje žeravenie katódy (veľkosť prechádzajúceho elektrického prúdu). Rýchlosť elektrónov (od ktorého závisí vlnová dĺžka vznikajúceho žiarenia) určuje napätie medzi katódou a anódou. Čím je napätie vyššie, tým je vlnová dĺžka kratšia a žiarenie je homogénnejšie. Urýchlené elektróny sú prudko zabrzdené na terčíku z vhodného materiálu a vzniká tzv. brzdné žiarenie. Je tvorené spojitým spektrom vlnových dĺžok a je hlavným zdrojom diagnostického rtg žiarenia.
Pre brzdné žiarenie elektrónov platí DuaneovHuntov zákon.
Vlastnosti rtg žiarenia, ktoré sú dôležité pre diagnostiku:
Používané urýchľovacie napätie v rádiológii:

</doc>
<doc id="39130" url="https://sk.wikipedia.org/wiki?curid=39130" title="Taxonómia (biológia)">
Taxonómia (biológia)

Taxonómia v širšom zmysle je teoretická aj praktická klasifikácia (rozdeľovanie) živých organizmov do hierarchicky usporiadaných kategórií. Spadá sem identifikovanie a pomenovanie organizmov na základe ich vlastností a predpokladanie vzťahov druhov v priebehu evolúcie. V užšom zmysle sa pojmom taxonómia označuje len teoretická taxonómia. Odborníci v odbore taxonómie sa nazývajú taxonómovia.
Taxonómia sa významovo prelína s vedným odborom systematikou, ktorá sa však chápe ako širší pojem, pretože zahŕňa dnes aj fylogenézu a evolučnú biológiu. 
Základné taxonomické kategórie sú ríša, kmeň, trieda, rad, čeľaď, rod, druh, bližšie pozri v článku taxonomická úroveň.
Konkrétne taxonomické členenia sú uvedené v článku Systém živých organizmov.
Taxonómia má nasledujúce súčasti:

</doc>
<doc id="39131" url="https://sk.wikipedia.org/wiki?curid=39131" title="Systematika (veda)">
Systematika (veda)

Systematika je veda skúmajúca druhy a druhovú diverzitu organizmov a vzťahy medzi živými organizmami (pomocou výskumu žijúcich ale aj vymretých foriem). Snaží sa zobraziť vznik jednotlivých foriem života. 
V minulosti bola systematika identická s taxonómiou. Dnes má tieto časti:
Základné taxonomické kategórie sú tieto:

</doc>
<doc id="39132" url="https://sk.wikipedia.org/wiki?curid=39132" title="Druh">
Druh

Druh môže byť:

</doc>
<doc id="39133" url="https://sk.wikipedia.org/wiki?curid=39133" title="Fylogenéza">
Fylogenéza

Fylogenéza sú na základe dedukcie vyvodené vývojové línie skupiny organizmov, vrátane rekonštrukcie spoločného predka a súhrnu všetkých vetvení jednotlivých vývojových vetiev v priebehu geologických období Zeme. Vyobrazenie fylogenézy sa nazýva "fylogenetický strom", ktorého vetvy predstavujú vývojové línie danej skupiny. 
Vedecký odbor biológie, ktorý sa zaoberá fylogenézou je fylogenetika. Súčasné taxonomické delenie organizmov je väčšinou založené na fylogenéze, čo znamená že vytvárame také taxonomické skupiny organizmov, v ktorých všetky druhy v rámci danej skupiny pochádzajú z viac-menej hypotetického spoločného predka.
Fylogenetika skúma aj postupný vývoj jednotlivých funkčných častí tela organizmov. (napr. fylogenézu tráviacej sústavy živočíchov, fylogenézu kvetov rastlín a podobne).

</doc>
<doc id="39134" url="https://sk.wikipedia.org/wiki?curid=39134" title="Systematika">
Systematika

Systematika je:

</doc>
<doc id="39137" url="https://sk.wikipedia.org/wiki?curid=39137" title="Balón (aerostat)">
Balón (aerostat)

Balón je neriaditeľný aerostat. Skladá sa z vlastného balóna (obalu plneného plynom ľahším ako vzduch alebo horúcim vzduchom), závesných lán a koša posádky.
História.
Za začiatok balónového lietania je považovaný 4. jún 1783, kedy bratia Montgolfierovci predviedli verejnosti v Annonay vo Francúzsku svoj teplovzdušný balón bez posádky.
Ešte v tom istom roku sa vzniesol aj prvý plynom plnený balón profesora Charlesa. Plynové balóny sa potom využívali v civilnej a hlavne vojenskej sfére. Boli plnené vodíkom alebo svietiplynom a nakoniec bezpečným héliom. Koncom 19. storočia sa objavili aj prvé použiteľné riaditeľné balóny – vzducholode.
Vojenské využitie.
Prvý návrh na vojenské využitie balóna podal už v roku 1783 Francúz Giroud de Villette po svojom lete montgolfiérou. Prvé praktické použitie je pripisované inému Francúzovi. Guiton de Morveau, poradca Výboru pre štátne blaho francúzskej prvej republiky, sa pokúsil balónom prepraviť v roku 1793 depešu z obliehaného mesta Condré. Netesný balón však spadol do obľahnutia nepriateľov. V tom istom roku však napriek tomu získal podporu pre svoje zámery a už o rok neskôr so svojim balónom Entreprenant („Podnikavý“) zasiahol do bojov pri Maubeuge. Predtým bolo ale potrebné pomocou chemika A. L. Lavoisiera a fyzika Coutelle objaviť a zvládnuť nový spôsob syntézy vodíka.
V čase pruského obliehania Paríža v roku 1870 boli balóny jediným prostriedkom na spojenie obrancov mesta a zvyšku Francúzska. Počas obliehania odštartovalo 66 balónov, z ktorých väčšina dorazila s poštou a pasažiermi mimo pruského obkľúčenia.
Upútané balóny boli v 19. a prvej polovici dvadsiateho storočia využívané v armáde ako pozorovací prostriedok – predovšetkým na riadenie delostreleckej paľby, počas druhej svetovej vojny potom ako protiponorková stráž.
V druhej svetovej vojne sa Japonci pomocou balónov pokúšali na diaľku podpaľovať lesy v Spojených štátoch. Vypustili ich niekoľko tisíc, ale cieľ dosiahlo len minimum z nich. Mali tiež plán použiť balóny na prenos nákazlivých chorôb. Balóny boli vyrobené z materiálov, ktoré protiletecká obrana nemohla radarmi zachytiť.
Súčasnosť.
V polovici 20. storočia začal byť bežne dostupný stlačený propán-bután a umožnil tak renesanciu teplovzdušných balónov ako koníčka mnohých nadšencov.

</doc>
<doc id="39139" url="https://sk.wikipedia.org/wiki?curid=39139" title="Aerostat">
Aerostat

Aerostat je lietadlo ľahšie ako vzduch, ktoré sa na princípe Archimedovho zákona pohybuje vzduchom. Opakom je aerodyn.
Aerostaty sú najmä:
Výraz sa používal skôr v minulosti, dnes ešte v angličtine na označenie upútaných balónov a okrem toho v ruštine.

</doc>
<doc id="39140" url="https://sk.wikipedia.org/wiki?curid=39140" title="Ján Süli">
Ján Süli

Ing. Ján Süli (* 12. august 1947, Košice) bol starostom mestskej časti Košíc Staré Mesto od roku 1990 do roku 2006. Pôsobil aj ako slovenský generálny konzul v maďarskej Békešskej Čabe.
Ján Süli je ženatý. S manželkou Juditou majú dve dcéry.
Profesionálna kariéra.
Po ukončení Strojníckej fakulty Vysokej školy technickej v Košiciach (teraz Technická univerzita) pracoval v Bytovom podniku mesta Košice, neskôr na krajskom riaditeľstve štátneho podniku "Obchod s palivami" v Košiciach.

</doc>
<doc id="39146" url="https://sk.wikipedia.org/wiki?curid=39146" title="Viliam Zahorčák">
Viliam Zahorčák

Viliam Záhorčák (* 21. júl 1959) je poslanec NR SR a bývalý primátor mesta Michalovce.
Životopis.
Pôsobil ako učiteľ na základnej škole a neskôr na Gymnáziu Pavla Horova v Michalovciach. Neskôr sa stal zástupcom riaditeľa a dokonca aj riaditeľom tohto gymnázia.
Komunálny politik.
V roku 1998 kandidoval ako člen Strany demokratickej ľavice do mestského zastupiteľstva v Michalovciach. Vo voľbách uspel a vo funkcii pôsobil do roku 2006. V roku 2001 sa stal poslancom Košického samosprávneho kraja za koalíciu strán SDĽ, HZDS a SOP. Po vstupe do strany SMER-SD v roku 2004 vo funkcii krajského poslanca pôsobil až do roku 2022. 
V komunálnych voľbách v roku 2006 kandidoval na post primátora mesta Michalovce. Vo voľbách uspel, keďže získal takmer 34% a stal sa primátorom. Pozíciu obhájil aj v rokoch 2010 s výsledkom takmer 70%, v roku 2014 so 64% a 2018 s podporou skoro 40%. 
Vo voľbách v roku 2022 kandidoval do funkcie predsedu KSK avšak v týchto voľbách neuspel. Skončil druhý, keďže ho predbehol Rastislav Trnka, ktorý tento post obhajoval.
Celoštátny politik.
V parlamentných voľbách v roku 2020 bol zo 17. miesta kandidátky strany SMER - SD zvolený za poslanca NR SR.
V predčasných parlamentných voľbách v roku 2023 bol z 11. miesta kandidátky strany SMER - SD zvolený za poslanca NR SR.

</doc>
<doc id="39147" url="https://sk.wikipedia.org/wiki?curid=39147" title="Land der Berge, Land am Strome">
Land der Berge, Land am Strome

Land der Berge, Land am Strome (umelecký preklad spravidla: Krajina hôr, krajina riek) je štátna hymna Rakúska. Autorom hudby je Johann Holzer (skôr bola pripisovaná W. A. Mozartovi), slová napísala Paula von Preradović.
Hymna Rakúska v časoch Rakúsko-Uhorska bola Gott erhalte Franz den Kaiser. 

</doc>
<doc id="39148" url="https://sk.wikipedia.org/wiki?curid=39148" title="Garaşsyz, Bitarap, Türkmenistanyň döwlet gimni">
Garaşsyz, Bitarap, Türkmenistanyň döwlet gimni

Garaşsyz, Bitarap, Türkmenistanyň döwlet gimni („Národná hymna nezávislého, neutrálneho Turkménska“) je turkménska štátna hymna.
Text hymny.
GARAŞSYZ, BITARAP, TÜRKMENİSTANYŇ DÖWLET GIMNI
Türkmenbaşyň guran beýik binasy 
Berkarar döwletim, jigerim - janym.
Başlaryň täji sen, diller senasy
Dünýä dursun, sen dur, Türkmenistanym!
Janym gurban sana, erkana ýurdum
Mert pederleň ruhy bardyr könülde.
Bitarap, Garaşsyz topragyn nurdur
Baýdagyn belentdir dünýan önünde.
Türkmenbaşyň guran beýik binasy
Berkarar döwletim, jigerim - janym.
Başlaryň täji sen, diller senasy
Dünýä dursun, sen dur, Türkmenistanym!
Gardaşdyr tireler, amandyr iller
Owal-ahyr birdir bizin ganymyz.
Harasatlar almaz, syndyrmaz siller
Nesiller döş gerip gorar şanymyz.
Türkmenbaşyň guran beýik binasy,
Berkarar döwletim, jigerim - janym.
Başlaryň täji sen, diller senasy,
Dünýä dursun, sen dur, Türkmenistanym!
Arkamdyr bu daglar, penamdyr düzler
Ykbalym, namysym, togabym, Watan!
Sana şek ýetirse, kör bolsun gözler
Geçmişim, geljegim, dowamym, Watan!
THE NATIONAL ANTHEM OF THE INDEPENDENT NEUTRAL TURKMENISTAN
The great creation of Türkmenbaşy
Native land, sovereign state
Turkmenistan, light and song of soul
Long live and prosper for ever and ever!
I am ready to give life for native hearth
The spirit of ancestors descendants are famous for
My land is sacred. My flag flies in the world
A symbol of the great neutral country flies.
The great creation of Türkmenbaşy
Native land, sovereign state
Turkmenistan, light and song of soul
Long live and prosper for ever and ever!
My nation is united and is veins of tribes
Ancestors' blood, undying flows
Storms and misfortunes of times are not dreadful for us
Let us increase fame and honour!
The great creation of Türkmenbaşy,
Native land, sovereign state
Turkmenistan, light and song of soul
Long live and prosper for ever and ever!
Mountains, rivers and beauty of steppes
Love and destiny, revelation of mine
Let my eyes go blind for any cruel look at you
Motherland of ancestors and heirs of mine!

</doc>
<doc id="39149" url="https://sk.wikipedia.org/wiki?curid=39149" title="Veľké horké jazero">
Veľké horké jazero

Veľké horké jazero je slané jazero rozdeľujúce Suezský prieplav na severnú a južnú časť. Úžinou je spojené s Malým horkým jazerom. Dohromady majú obe horké jazerá plochu okolo .
Pretože prieplav nemá žiadne vzdúvadlá, morská voda zo Stredozemného a Červeného mora tečie voľne do jazier, kde nahrádza vodu, ktorá sa vyparila. Jazero tiež funguje ako vyrovnávacia nádrž redukujúca následky prílivových prúdov v obidvoch moriach.
Počas Šesťdňovej vojny v roku 1967 bol prieplav uzavretý a 14 lodí zostalo uväznených na jazere až do roku 1975. Tieto lode sú známe ako Žltá flotila, pretože ich paluby rýchlo pokryl piesok z púšte.

</doc>
<doc id="39151" url="https://sk.wikipedia.org/wiki?curid=39151" title="Akvadukt">
Akvadukt

Akvadukt je umelý vodný kanál, vybudovaný na to, aby dodával vodu z jedného miesta na iné. Aby sa tak stalo, musel mať istý sklon. Názov pochádza z latinčiny, kde "aqua" znamená „voda“ a "ducere" „viesť“. Veľa akvaduktov je postavených nad úrovňou okolitého terénu, takže pripomínajú skôr mosty ako rieky. Dostatočne veľké akvadukty sa preto môžu používať aj ako vodné dopravné cesty pre lode. Akvadukty sa začali používať, alebo stavať, v starovekej Mezopotámii v čase starobabylonskej ríše už 3000 rokov pred naším letopočtom. Boli to mosty, ktoré privážali vodu z prameňa na miesto, kde bol nedostatok vody. V súčasnosti sa už akvadukty nepoužívajú.
Z hľadiska dejín výtvarného umenia boli rozšíreným prvkom rímskej architektúry. Išlo o mohutné, harmonické stavby, ktoré sa skladali z dvoch radov na seba uložených pilierov spojených oblúkmi. Známym akvaduktom je napr. Pont du Gard blízko francúzskeho mesta Nîmes.

</doc>
<doc id="39153" url="https://sk.wikipedia.org/wiki?curid=39153" title="Villeneuve-d’Ascq">
Villeneuve-d’Ascq

Villeneuve-d’Ascq je francúzska mesto, ktorá sa nachádza v departemente Nord, v regióne Hauts-de-France.
Poloha.
Obec má rozlohu . Najvyšší bod je položený a najnižší bod 
Obyvateľstvo.
Počet obyvateľov obce je ().
Nasledujúci graf zobrazuje vývoj počtu obyvateľov v obci.

</doc>
<doc id="39155" url="https://sk.wikipedia.org/wiki?curid=39155" title="Viktor I.">
Viktor I.

Svätý Viktor I., (lat. "Victor"), († 198/199) bol 14. rímskym pápežom v (v období rokov 189 - 198/199). Jeho meno znamená po latinsky "víťaz". Patril k výrazným postavám cirkevných dejín a je považovaný za najvýznamnejšieho pápeža 2. storočia. Stal sa známy latinizovaním rímskej cirkvi, v ktorej sa ešte vtedy prejavoval výrazný grécky vplyv. Pochádzal údajne zo severnej Afriky. Jeho katolícky pamätný deň je 28. júl.
Stanovenie dátumu Veľkej noci.
Meno tohto pápeža je spojené najmä so spornou otázkou termínu slávenia Veľkej noci. Už od pápeža Aniceta to bola horúca téma na diskusie. Cirkvi z Malej Ázie zachovávali tradíciu sv. apoštola Jána a podľa nej slávili Paschu v deň 14. nisana (podľa židovského kalendára). Inde bolo zvykom sláviť Veľkú noc až v nedeľu po prvom jarnom mesačnom splne. Nejasné sú pohnútky tohto sporu. Či už to bol záujem o zjednotenie, alebo úsilie o zamedzenie slávenia Paschy. Druhá menovaná možnosť sa zdá najpravdepodobnejšia, aby sa v tomto čase ešte mladá kresťanská cirkev jasne dištancovala od jej židovského pôvodu. Viktor zvolal v mnohých obciach synody, na ktorých sa väčšina miestnych cirkví rozhodla pre veľkonočné slávenie v nedeľu po prvom jarnom splne. Maloázijskí biskupi na čele s efezským Polykratom sa však tvrdošijne odmietli pridať k ostatným.
Viktor vylúčil tieto obce z cirkvi, čím vyvolal veľké rozhorčenie. Toto vylúčenie je pokladané za prvý autoritatívny zásah pápežstva. Na príhovor viacerých biskupov, napr. Ireneja z Lyonu (Irenaeus) od svojho rozhodnutia ustúpil, najmä pre to, aby sa vyhol nebezpečenstvu schizmy.
Theodotos z Byzantia.
Veľmi rázne sa postavil Viktor I. proti učeniu Monarchianizmu, podľa neho nie je Kristus Bohom, len v ňom prebýva Božia sila. Exkomunikoval Theodota z Byzantia, obchodníka a vodcu tejto skupiny, a spisovateľa Florina.

</doc>
<doc id="39164" url="https://sk.wikipedia.org/wiki?curid=39164" title="Daniel Rusnák">
Daniel Rusnák

Daniel Rusnák (* 8. január 1960, Gelnica) bol starostom mestskej časti Košíc Sídlisko KVP do roku 2010.
Daniel Rusnák bol v komunálnych voľbách v roku 2002 zvolený za starostu mestskej časti košíc Sídlisko KVP za koalíciu DS, KDH, SDKÚ, SMK.
Vo voľbách v roku 2001, bol ako člen Demokratickej strany (DS) zvolený za koalíciu ANO, DS, KDH za poslanca zastupiteľstva Košického samosprávneho kraja v okrese Košice II. Vo voľbách v roku 2005 kandidoval za koalíciu SDKÚ, DS, SZS. Získal 1 284 hlasov a skončil na piatom mieste medzi nezvolenými kandidátmi. V čase volieb v roku 2005 mal 45 rokov.

</doc>
<doc id="39165" url="https://sk.wikipedia.org/wiki?curid=39165" title="Silvester II.">
Silvester II.

Silvester II., vlastným menom Gerbert z Aurillacu (Gerbert d'Aurillac) (* okolo 950 Auvergne, † 12. máj 1003 Rím) bol pápež (999 – 1003) a významný učenec svojej doby, ktorý do Európy priniesol arabské znalosti matematiky a astronómie.
Život.
Narodil sa medzi rokmi 940 a 950 v kraji Auvergne vo Francúzsku. Okolo roku 963 vstúpil do kláštora sv. Geralda v Aurillacu. Keď roku 967 navštívil kláštor barcelonský gróf Borell, opát ho požiadal, aby vzal Gerberta so sebou do Španielska, kde by mohol získať ďalšie vzdelanie. V nasledujúcich rokoch študoval Gerbert v katalánskom meste Vic v starostlivosti tunajšieho biskupa. Tu sa zoznámil s arabskými znalosťami matematiky a prírodných vied, vďaka ktorým získal povesť znalca mágie.
V roku 969 uskutočnil spolu s Borellom a biskupom Hattonom z Vichu púť do Ríma. Tu si ho všimol pápež Ján XIII. a odporučil ho cisárovi Ottovi I., ktorý z neho urobil učiteľa svojho mladého syna neskoršieho cisára Otta II. O niekoľko rokov neskôr mu dal Otto súhlas, aby študoval na katedrálnej škole v Remeši, kde ho remešský arcibiskup Adalberon čoskoro vymenoval učiteľom. Roku 982 ho Otto II. vymenoval opátom v meste Bobbio. Opátstvo však bolo takmer zničené predchádzajúcim opátom, Gerbert sa ho síce snažil obnoviť, ale po smrti Otta II. sa vrátil do Remeša. Z tejto školy potom už ako predstavený vytvoril stredisko francúzskej učenosti a dal tu matematickým vedám taký význam, aký skôr na Západe nemali. Stal sa rovnako sekretárom arcibiskupa.
V roku 985 sa zaplietol do politiky. Keď sa francúzsky kráľ Lothar snažil získať Lotrinsko od Otta III., Gerbert a arcibiskup Adalberon sa mu postavili podporou Huga Kapeta. Keď roku 986 zomrel Lothar a o rok neskôr aj jeho syn Ľudovít V., obaja podporili Huga Kapeta, ktorý bol potom zvolený kráľom Francúzska a ukončil tak vládu dynastie Karlovcov.
Adalberon označil Gerberta za svojho nástupcu, keď však v júni 988 zomrel, Hugo Kapet vymenoval miesto neho Arnulfa, ľavobočka kráľa Lothara. V roku 991 bol Arnulf pre údajnú zradu voči kráľovi zosadený a na prianie Hugo Kapeta bol Gerbert zvolený ako jeho následník. Jeho zvolenie však vyvolalo taký odpor, že pápež Ján XV. poslal do Francúzska legáta, ktorý ho dočasne zbavil biskupskej hodnosti. Gerbert sa snažil dokázať, že toto rozhodnutie bolo nezákonné, ale synoda v roku 995 prehlásila Arnulfovo zosadenie za neplatné.
Na pozvanie Otta III. sa Gerbert v júli 995 odobral do Magdeburgu a stal sa učiteľom tohto, v tej dobe pätnásťročného, mladíka. V roku 996 sa zúčastnil jeho korunovácie v Ríme a pápež Gregor V., Ottov bratanec, ho potom v apríli 998 vymenoval arcibiskupom ravennským. Po smrti Gregora V. bol 2. apríla 999 s podporou cisára zvolený pápežom. Zvolil si meno Silvester II. (podľa pápeža Silvestra I., radcu cisára Konštantína Veľkého) a stal sa prvým Francúzom na pápežskom stolci.
Silvester II. zavrhol všetko, čo skôr ako Gerbert hájil, stal sa horlivým zástancom pápežských práv a potvrdil svojho súpera Arnulfa za arcibiskupa remešského. Potvrdil zriadenie arcibiskupstva v Hniezdne, Štefanovi I. poslal kráľovskú korunu a povýšil tak Uhorsko na kráľovstvo, potvrdil tiež zriadenie arcibiskupstva v Ostrihome. Keď v roku 1001 vypuklo v Ríme povstanie proti cisárovi, Otto a Silvester boli nútení utiecť do Ravenny. Otto viedol dve neúspešné výpravy, aby znovu získal kontrolu nad mestom a zomrel pri tretej výprave 24. januára 1002. Silvester sa vrátil do Ríma čoskoro po Ottovej smrti, hoci vzbúrená šľachta mala stále moc. Zomrel 12. mája 1003 a je pochovaný v bazilike svätého Jána v Lateráne.
Dielo.
Gerbert z Aurillacu je považovaný za jedného z najväčších učencov svojej doby. Bol najmä významným matematikom, je autorom rady matematických prác. Pripisuje sa mu zavedenie arabských číslic v Európe. Zoznámil sa s ich používaním v Španielsku a dokázal z hlavy robiť výpočty, ktoré boli veľmi ťažkosti pre tých, ktorí uvažovali pomocou rímskych číslic. Do Európy znovu vrátil abakus. V Remeši zostrojil hydraulický organ, ktorý prekonal všetky, do tej doby známe nástroje, kde vzduch musel byť pumpovaný ručne. Môže byť tiež autorom popisu astrolábu, ktorý bol vydaný Hermannom Contractom o nejakých 50 rokov neskôr. V liste z roku 984 žiada Lupita z Barcelony o preklad arabských astronomických diel.
Ako pápež začal rozhodný boj proti široko rozšíreným praktikám svätokupectva a konkubinátu medzi duchovenstvom, trvajúc na tom, že iba schopný a bezúhonný muž sa môže stať biskupom. Toho sa týka dogmatické pojednanie De corpore et sanguine Domini.
Dochované spisy Gerberta z Aurillacu vydal Migne v 139. zväzku "Patrologia latina".
Cirkevné spisy
Gerbert z Aurillacu v legendách.
Gerbertova povesť znalca magických umení bola zdrojom legiend, ktoré ho vykresľovali ako čarodejníka vo spolku s diablom.
Jedna z legiend tvrdila, že vlastnil knihu kúziel, ktorú ukradol arabskému filozofovi v Španielsku. Kúzelník ho prenasledoval a mohol ho sledovať podľa hviezd, ale Gerbert sa skryl zavesený pod dreveným mostom, kde medzi nebom a zemou bol pre kúzelníka neviditeľný.
Iné legendy tvrdili, že vyrobil bronzovú hlavu, ktorá dokázala odpovedať na jeho otázky áno alebo nie; že bol vo spolku s démonkou menom Meridiana, ktorá sa objavila, keď bol odmietnutý pozemskou láskou a s ktorej pomocou sa mu podarilo nastúpiť na papežský trón (podľa iných legiend získal pápežstvo v hre v kocky s diablom). Meridiana (alebo bronzová hlava) povedala Gerbertovi, že pokiaľ niekedy bude slúžiť omšu v Jeruzaleme, diabol si pre neho príde. Gerbert potom zrušil cestu do Jeruzalema, ale keď slúžil omšu v kostole svätej Márie Jeruzalemskej (tiež nazývaný „Jeruzalemský kostol“) v Ríme, čoskoro ochorel a keď zomieral, požiadal svojich kardinálov, aby rozrezali jeho telo a rozhádzali ho po meste. V inej verzií bol dokonca napadnutý diablom, keď slúžil omšu, diabol ho zohavil a dal jeho oči démonom, aby sa s nimi hrali. Ľutujúci Silvester si potom odrezal ruky a jazyk.
Nápis na jeho hrobke čítaný v časti Iste locus Silvestris membra sepulti venturo Domino conferet ad sonitum („Toto miesto, pri príchode Pána, vydá zvuku [posledná polnica] pochované telo Silvestra“, zle prekladané ako „vydá zvuk“) vytvoril podivnú legendu, že jeho kosti budú hrkotať v hrobke tesne pred smrťou pápeža.
Legendy o Gerbertovi z Aurillacu ako čarodejníci vznikali počas storočí po jeho smrti. Existovali aj iní pápeži, ktorí boli podozrievaní z čarodejníctva, napríklad Ján XXI. a Benedikt XII. Gregor XII. bol vypočúvaný kvôli magickým praktikám na koncile v Pise v roku 1409.

</doc>
<doc id="39169" url="https://sk.wikipedia.org/wiki?curid=39169" title="Karl Waldemar Ziegler">
Karl Waldemar Ziegler

Karl Waldemar Ziegler (* 26. november 1898, Helsa, Nemecko – † 11. august 1973, Mülheim an der Ruhr) bol nemecký chemik ktorý získal v roku 1963 s Giuliom Nattom Nobelovu cenu za chémiu za prácu o polyméroch.
Narodil sa v Helsa blízko Kasselu v Nemecku. Vyštudoval univerzitu v Marburgu.
Externé odkazy.
Životopis na webe Nobelovej ceny (angl.)

</doc>
<doc id="39170" url="https://sk.wikipedia.org/wiki?curid=39170" title="Karl Ziegler">
Karl Ziegler



</doc>
<doc id="39171" url="https://sk.wikipedia.org/wiki?curid=39171" title="Katedrála Krista Spasiteľa">
Katedrála Krista Spasiteľa



</doc>
<doc id="39173" url="https://sk.wikipedia.org/wiki?curid=39173" title="Martin V.">
Martin V.

Martin V., vlastným menom Otto (Odo) z Colonny (* 1368 – † 20. február 1431) bol rímsky pápež, 206. pápež katolíckej cirkvi (14171431). Zvolený bol 11. novembra 1417 na Kostnickom koncile v konkláve zloženom z 23 kardinálov a 30 delegátov koncilu. Jeho zvolenie prakticky ukončilo Veľkú pápežskú schizmu.
Životopis.
Pochádzal z talianskeho aristokratického rodu. Rímsky pápež Inocent VII. (14041406) ho vymenoval kardinálom. Za pontifikátu jeho nástupcu Gregora XII. (14061415) bol jedným zo 7 kardinálov, ktorí viedli nespokojencov proti nemu, ktorí sa odvolali proti pápežovi k Bohu a ktorí zvolali Pisanský koncil (1409). Tam bol Gregor XII. zosadený a novým pápežom bol zvolený Alexander V. (14091410).
Keď bol na kostnickom koncile Otto z Colonny zvolený pápežom Martinom V., odvolanie proti pápežovi zakázal.

</doc>
<doc id="39174" url="https://sk.wikipedia.org/wiki?curid=39174" title="Gott erhalte Franz den Kaiser">
Gott erhalte Franz den Kaiser

Gott erhalte Franz den Kaiser ("Iné názvy": "Volkshymne"; "Kaiserhymne"; "Gott erhalte, Gott beschütze"; slov. "Boh nech zachová Františka cisára") bola pôvodne, počnúc rokom 1797, personálna hymna cisára Františka II. V rokoch 18261918 bola piesen štátnou hymnou Rakúska (neskôr Rakúsko-Uhorska). Hudbu zložil Joseph Haydn a pôvodný text napísal Lorenz Leopold Haschka.
Nemčina.
"Gott erhalte Franz den Kaiser" alebo "Volkshymne"
Pôvodná verzia z roku 1797
1. Gott erhalte Franz den Kaiser,
Unsern guten Kaiser Franz!
Lange lebe Franz, der Kaiser,
In des Glückes hellstem Glanz!
Ihm erblühen Lorbeerreiser,
Wo er geht, zum Ehrenkranz!
Gott erhalte Franz den Kaiser,
Unsern guten Kaiser Franz!
2. Laß von seiner Fahne Spitzen
Strahlen Sieg und Fruchtbarkeit!
Laß in seinem Rate Sitzen
Weisheit, Klugheit, Redlichkeit;
Und mit Seiner Hoheit Blitzen
Schalten nur Gerechtigkeit!
Gott erhalte Franz den Kaiser,
Unsern guten Kaiser Franz!
3. Ströme deiner Gaben Fülle
Über ihn, sein Haus und Reich!
Brich der Bosheit Macht, enthülle
Jeden Schelm- und Bubenstreich!
Dein Gesetz sei stets sein Wille,
Dieser uns Gesetzen gleich.
Gott erhalte Franz den Kaiser,
Unsern guten Kaiser Franz!
4. Froh erleb' er seiner Lande,
Seiner Völker höchsten Flor!
Seh' sie, Eins durch Bruderbande,
Ragen allen andern vor!
Und vernehm' noch an dem Rande
Später Gruft der Enkel Chor.
Gott erhalte Franz den Kaiser,
Unsern guten Kaiser Franz!
Text v rokoch 18541918
1. Gott erhalte, Gott beschütze
Unsern Kaiser, unser Land!
Mächtig durch des Glaubens Stütze
Führt er uns mit weiser Hand!
Laßt uns seiner Väter Krone
Schirmen wider jeden Feind:
Innig bleibt mit Habsburgs Throne
Österreichs Geschick vereint.
2. Fromm und bieder, wahr und offen
Laßt für Recht und Pflicht uns stehn;
Laßt, wenns gilt, mit frohem Hoffen
Mutvoll in den Kampf uns gehn!
Eingedenk der Lorbeerreiser
Die das Heer so oft sich wand:
Gut und Blut für unsern Kaiser,
Gut und Blut fürs Vaterland!
3. Was der Bürger Fleiß geschaffen
Schütze treu des Kaisers Kraft;
Mit des Geistes heitren Waffen
Siege Kunst und Wissenschaft!
Segen sei dem Land beschieden
Und sein Ruhm dem Segen gleich;
Gottes Sonne strahl' in Frieden
Auf ein glücklich Österreich!
4. Laßt uns fest zusammenhalten,
In der Eintracht liegt die Macht;
Mit vereinter Kräfte Walten
Wird das Schwere leicht vollbracht,
Laßt uns Eins durch Brüderbande
Gleichem Ziel entgegengehn!
Heil dem Kaiser, Heil dem Lande,
Österreich wird ewig stehn!
5. An des Kaisers Seite waltet,
Ihm verwandt durch Stamm und Sinn,
Reich an Reiz, der nie veraltet,
Uns're holde Kaiserin.
Was als Glück zu höchst gepriesen
Ström' auf sie der Himmel aus:
Heil Franz Josef, Heil Elisen,
Segen Habsburgs ganzem Haus!
6. Heil auch Öst'reichs Kaisersohne,
Froher Zukunft Unterpfand,
Seiner Eltern Freud' und Wonne,
Rudolf tönt's im ganzen Land,
Unsern Kronprinz Gott behüte,
Segne und beglücke ihn,
Von der ersten Jugendblüthe
Bis in fernste Zeiten hin.
Slovenčina.
Verzia 1.
Nech Boh živí, ochraňuje
ako Kráľa, tak i Vlasť
nech ho riadi a spravuje
mocný svätej viery hlas.
Nám zas ducha dá pevného
nepriateľov poraziť
Trón Habsburgský, otcov jeho,
brániť a vždy zvíťaziť.
Keby však od nepriateľa
hrozili nám zlé časy,
vtedy nech kráľ meč svoj slávny
z pošvy jeho vytasí.
Nech porazí protivníka
víťazstvom sa zaskveje,
Tebe, Bohu najvyššiemu
chválopieseň zapeje.
Verzia 2. Cirkevná
Bože, Jehož mocná Vôľa
krásne svety stvorila
Jehož múdrosť v mori ľudstva
tróny ustanovila,
ktorý's hviezdam cestu meral
ľudí riadiš zákonom:
Uslyš naše prosby vrelé
za Kráľa a Jeho Dom.
Čeština.
1. Zachovej nám Hospodine
Císaře a naši zem
Dej, ať z víry moc mu plyne
Ať je moudrým vladařem
Hajme věrně trůnu Jeho
Proti nepřátelům všem
Osud trůnu Habsburského
Rakouska je osudem.
2. Plňme věrně povinnosti
Braňme právo počestně
A když třeba, s ochotností
V boj se dejme statečně
Na paměti věčné mějme
Slávu vojska vítěznou
Jmění, krev i život dejme
Za Císaře, za vlast svou!
3. Čeho nabyl občan pilný
Vojín zbraní zastávej
Uměním i vědou silný
Duch se vzmáhej, jasně skvěj
Bože račiž přízeň dáti
Naší vlasti milené
Slunce Tvé ať věčně svítí
Na Rakousko blažené.
4. Stůjme k sobě v každou chvíli
Svornost jenom moci dá
Spojené kde vládnou síly
Vše se snadno překoná
Když se ruka k ruce vine
Tak se dílo podaří
Říš Rakouská nezahyne
Sláva vlasti, Císaři!
5. Císaři po boku vládne
Rodem, duchem spřízněná
V kráse, která neuvadne
Císařovna vznešená
Bože račiž přízeň svoji
Habsburskému domu dát
Františkovi Josefovi
Alžbětě rač požehnat!
Chorvátčina.
"Carevka"
Bože živi, Bože štiti
Cara našeg i naš dom.
Vječnom Ti ih slavom kiti,
Snagom Ti ih jačaj svom.
Ti nam sretne dane množi,
Habsburškoj ih kući daj,
S njenom snagom zauvijek složi
Hrvatske nam krune sjaj.
Maďarčina.
Tartsa Isten, óvja Isten
Királyunk s a közhazát!
Erőt lelve a szent hitben
Ossza bölcs parancsszavát!
Hadd védnünk ős koronáját
Bárhonnét fenyítse vész!
Magyar honnal Habsburg trónját
Egyesíté égi kéz.
Poľština.
"Hymn Ludowy"
1. Boże wspieraj, Boże ochroń
Nam Cesarza i nasz kraj,
Tarczą wiary rządy osłoń,
Państwu Jego siłę daj.
Brońmy wiernie Jego tronu,
Zwróćmy wszelki wroga cios,
Bo z Habsburgów tronem złączon
Jest na wieki Austrii los.
2. Obowiązkom swoim wierni
Strzeżmy pilnie świętych praw
W ich obronie niech się spełni
powołanie do cnych spraw!
Pomni, jak to skroń żołnierza
Świetnie zdobi lauru krzew
Nieśmy chętnie za Monarchę,
Za Ojczyznę mienie, krew!
3. Ludu pilnej pracy zbiory
Niech osłania zbrojna moc
Niechaj kwitną ducha twory
Niech rozświetla światło noc!
Austrii Boże daj wsławienie
Na szczyt chwały racz ją wznieść
Słońca swego skłoń promienie
Ku jej chwale, na jej cześć! 
Rumunčina.
Doamne sânte, intaresce
Pra al nostru Împărat!
Sa domneasca ´nteleptesce
Pe dreptate răzimat!
Părintescule-i coroane
Credincios sa-i aperam:
De-a Habsburgei nalte troane
Soartea noastră s’o legam!
Slovinčina.
"Ljudska Himna"
1.Bog ohrani, Bog obvariNam Cesarja, Avstrijo!Modro da nam gospodariS svete vere pomočjo.Branimo mu krono dednoZoper vse sovražnike,S habsburškim bo tronom vednoSreča trdna Avstrije.
2. Za dolžnost in za pravico
Vsak pošteno, zvesto stoj;
Če bo treba, pa desnico
S srčnim upom dvigni v boj!
Naša vojska iz viharja
Prišla še brez slave ni:
Vse za dom in za cesarja,
Za cesarja blago, kri!
3. Meč vojščaka naj varuje
Kar si pridnost zadobi;
Bistri duh pa premaguje
Z umetnijo, znanostmi!
Slava naj deželi klije,
Blagor bod' pri nas doma:
Vsa, kar solnce se obsije,
Cveti mirna Avstrija!
4. Trdno dajmo se skleniti:
Sloga pravo moč rodi;
Vse lahko nam bo storiti,
Ako združimo moči.
Brate vode vez edina
Nas do cilja enega:
Živi cesar, domovina,
Večna bode Avstrija!
5. In s cesarjem zaročnica,
Ene misli in krvi
Vlada milo Cesarica,
Polna dušne žlahtnosti.
Kar se more v srečo šteti,
Večni Bog naj podeli:
Franc Jožefu, Lizabeti,
Celi hiši Habsburški!
Taliančina.
"Inno Popolare" alebo "Serbi Dio"
1. Serbi Dio l'austriaco regno
Guardi il nostro imperator!
Nella fé che gli è sostegno
Regga noi con saggio amor!
Difendiamo il servo avito
Che gli adorna il regno crin
Sempre d'Austria il soglio unito
Sia d'Asburgo col destin.
2. Pia difesa e forte insieme
Siamo al dritto ed al dover;
E corriam con lieta speme
La battaglia a sostener!
Rammentando le ferite
Che di lauri ci coprir;
Noi daremo beni e vite
Alla patria, al nostro Sir.
3. Dell'industria a' bei tesori
Sia tutela il buon guerrier;
Incruenti e miti allori
Abbian l'arti ed il saper!
Benedica il Cielo e renda
Glorioso il patrio suol,
E pacifico risplenda
Sovra l'Austria ognora il sol!
4. Siam concordi, in forze unite
Del potere il nerbo sta;
Alte imprese fian compite,
Se concordia in noi sarà.
Siam fratelli, e un sol pensiero
Ne congiunga e un solo cor;
Duri eterno questo Impero,
Salvi Iddio l' Imperator!
5. Presso a Lui, sposa beata,
Del Suo cor l’Eletta sta,
Di quei vezzi inghirlandata,
Che non temono l’età.
Sulla Mite in trono assisa
Versi il Cielo ogni suo don:
Salve Augusto, salve Elisa,
E d’Asburgo la Magion! 
 Gott erhalte Franz den Kaiser (hymna Františka Jozefa I. v nemčine, mp3)

</doc>
<doc id="39175" url="https://sk.wikipedia.org/wiki?curid=39175" title="Božena Slabejová">
Božena Slabejová

Božena Slabejová, rod. Mrázková (* 5. júl 1920, Slavičín, Česko – † 13. december 2004, Nitra, Slovensko) bola slovenská herečka.
V rokoch 19381941 študovala herectvo na Štátnom konzervatóriu v Bratislave. V rokoch 19411945 bola členka Slovenského ľudového divadla v Nitre, 19451946 činohry SND v Bratislave, 19461952 činohry Novej scény v Bratislave, 19531960 Dedinského divadla, 19601965 Krajového divadla v Trnave, 19651967 Tatra revue v Bratislave a od 1967 členka Divadla Andreja Bagara v Nitre. V divadle stvárňovala spočiatku komediálne postavy plné vitality, optimizmu a ľudovosti. Vyspelé charakterové úlohy jej poskytol klasický ruský divadelný repertoár. Vo filmoch stvárnila epizódne postavy prevažne dobrých žien, matiek a babičiek. Nezabudnuteľnou je aj jej postava tety Strakovej v detskom kultovom televíznom seriáli Detektív Karol.

</doc>
<doc id="39176" url="https://sk.wikipedia.org/wiki?curid=39176" title="Neil Bartlett">
Neil Bartlett

Neil Bartlett (* 15. september 1932, Newcastle upon Tyne, Spojené kráľovstvo – † 5. august 2008, Walnut Creek, Kalifornia, USA)) bol v Anglicku narodený americký chemik.
Narodil sa v meste Newcastle upon Tyne v Anglicku, kde vyštudoval univerzitu a získal doktorát.
V 1958 odišiel na University of British Columbia v Kanade, kde urobil svoj hviezdny objav v roku 1962, keď ako prvý pripravil zmes vzácneho plynu Xe+[PtF6]-. Týmto objavom vyvrátil všetky domnienky chemikov, ktorí predpokladali, že xenón, ako aj iné vzácne plyny, je v reakcii s inými prvkami nečinný (vysvetlené v oktetovom pravidle Gilberta Lewisa). Neskôr vytvoril niekoľko zlúčenín s xenónom: XeF2, XeF4 a XeF6. Na univerzite ostal do roku 1966.
V roku 1966 odišiel do Spojených štátov, kde bol prijatý na Princeton University, kde spolupracoval aj s Bell Laboratories. V roku 1969 prišiel na fakultu Kalifornskej univerzity a popritom spolupracoval Lawrence Berkeley National Laboratory.
V roku 1973 sa stal členom Kráľovskej spoločnosti. V roku 1979 bol ocenený Zahraničným združením Štátnej akadémie vedcov v USA. Dostal aj veľa ďalších ocenení a čestných dekrétov.
Fakultu v Berkeley opustil v roku 1993 a Lawrencove laboratória v 1999.

</doc>
<doc id="39177" url="https://sk.wikipedia.org/wiki?curid=39177" title="Antoine Baumé">
Antoine Baumé

Antoine Baumé (* 26. február 1728, Senlis, Francúzsko – † 15. október 1804, Paríž) bol francúzsky chemik.
Od roku 1752 viedol lekáreň v Paríži a v roku 1787 sa stal spolupracovníkom "Collège de Pharmacie". Vynašiel hustomer, ktorý umožňuje meranie hustoty kyseliny sírovej alebo galvanického roztoku. Vylepšil aj destilačnú aparatúru.
Od roku 1773 bol členom Académie des sciences.

</doc>
<doc id="39178" url="https://sk.wikipedia.org/wiki?curid=39178" title="Noe">
Noe

Noe (iné názvy pozri nižšie) je významná postava z biblickej knihy Genezis. 
Bol to syn Lámecha a vnuk Matuzalema. Mal troch synov: Sema, Chama a Jafeta. Postavil podľa Božieho návodu archu a zachránil tým ľudstvo (svoju rodinu) a živočíšne druhy na Zemi počas Potopy sveta. Počas Potopy sveta mal Noe 600 rokov; podľa Biblie žil 950 rokov (žil v rokoch 9561906 židovského kalendára, t. j. v rokoch 28041854 pred Kr.). 
Mená.
Slovenské podoby jeho mena sú: 
Zriedkavé slovenské podoby jeho mena sú:
Cudzojazyčné podoby mena sú (kurzívou sú uvedené rôzne možné prepisy; v hranatých zátvorkách je uvedená výslovnosť):
Tradície knihy Genezis.
Obyčajne sa meno Noe "(Noach)" spája so slovesom "nacham" (utešiť, uľaviť, priniesť odpočinok, pokoj). Zdá sa, že je to narážka na vinohradníka Noema. A podľa biblickej aj neskoršej tradície sa Noe pokladá za prvého človeka, ktorý začína pestovať vinič. Noemova útecha ale vychádza z jeho slov, ktorými sa Boh po potope zaväzuje, že Zem viac neprekľaje.
Je považovaný za jedného z mnohých starozákonných spravodlivých, ktorý unikol trestu a dosiahol spásu. Je hrdinom niekoľkých príbehov z Knihy Genezis - Prvej knihy Mojžišovej. Azda najznámejší je príbeh o potope.
"Príbeh:" Boh sa rozhodol vyhladiť zo sveta všetko živé pre skazenosť sveta, našiel zaľúbenie v spravodlivom Noemovi, ktorému prikázal, aby postavil archu. Noe počúvol a keď prišla potopa, zachránil sa v arche on, celá jeho rodina i všetky živočíšne druhy. Po potope archa pristáva na hore Ararat. Noe s rodinou strávil v arche presne 1 rok a 10 dní.
Noe sa stáva svedkom Božej zmluvy kedy Boh sľubuje, že nikdy nezošle na zem takúto potopu. Túto zmluvu bude pripomínať dúha.
Noe, hrdina potopy, sa ukazuje ako spravodlivý a preto uniká zo záhuby odsúdeného sveta a zmieruje s Bohom Zem a jej obyvateľov.
V Novom zákone.
Noe je podľa evanjelia vzorom bedlivosti; žil v očakávaní Božieho súdu. List Hebrejom ho predstavuje ako svedka viery. Noe je aj hlásateľom Božej spravodlivosti, keď oznamuje deň súdu.
Spásu ktorú získal, je predobrazom spásy cez vodu "(krst)".
Iné tradície.
Noe nie je ojedinelou postavou svojho druhu. K Noemovi sa vzťahujú aj v staromezopotámskej literatúre paralely, z ktorých je najznámejší Utnapištim (epos o Gilgamešovi).
V exegéze.
V rabínskej exegéze Gn 6,9 („Toto sú Noemove plodyNoe bol spravodlivý muž, najdokonalejší zo svojho pokolenia, Noe kráčal s Bohom.“) a Gn 7,1 („Potom riekol Pán Noemovi: ‚Vojdi Ty a celá Tvoja rodina do korábu, lebo len teba som videl spravodlivého medzi týmto pokolením.‘“) sa Chatam Sofer zamýšľa, prečo pri druhej charakterizácii Noeho bolo vynechané slovo najdokonalejší. Tvrdí, že pred potopou sveta Noe urobil všetko čo mu Boh prikázal, aby sa zachránil. Avšak „nepomodlil sa k Pánovi za zvyšok sveta, aby zachránil aj ostatných.“ Napr. Abrahám sa pokúsil zachrániť Sodomu a Gomoru. A sumarizuje: „Preto, keď Noe dostavia archu a Pán mu prikáže do nej nastúpiť vynechá slovo ‚najdokonalejší‘. Toto prehodnotenie Noema naznačuje, že hoci bol spravodlivýpokiaľ šlo o jeho osobu, nemal záujem o ostatných, čo bola uňho chyba charakteru, hoci ináč bol spravodlivý.“

</doc>
<doc id="39183" url="https://sk.wikipedia.org/wiki?curid=39183" title="IMac">
IMac

iMac je osobný počítač typu „všetko v jednom“ vyrábaný spoločnosťou Apple Computer. Od svojho uvedenia na trh v roku 1998 je vlajkovou loďou rady Macintosh pre spotrebiteľov. iMac, spolu s osobným prehrávačom iPod, významne prispel k oživeniu záujmu o produkty Apple v druhej polovici deväťdesiatych rokov 20. storočia a je zároveň produktom, ktorý spoločnosť vyviedol z hlbokej krízy. K popularite iMacu prispelo využitie USB portov, estetická stránka a bystrý marketing zo strany Apple.
História.
Steve Jobs zjednodušil a sprehľadnil produktové rady počítačov Apple okamžite po svojom návrate do spoločnosti v roku 1997. Zrušil výrobu počítačov spotrebiteľskej rady Performa a obzeral sa po náhrade v rovnakej cenovej hladine. iMac bol ohlásený v máji 1998 a do predaja bol uvedený 15. augusta 1998. Vydanie iMacu bolo pozoruhodnou udalosťou s významným dopadom na Apple, i spotrebiteľský počítačový priemysel ako celok.
V tom čase bola spoločnosť Apple jediná, ktorá vyrábala počítač typu "všetko v jednom"; teda počítač, ktorý mal CPU a monitor spoločne v jednom kryte. Po estetickej stránke sa iMac dramaticky líšil od ostatných počítačov, ktoré dovtedy prišli na trh. Bol vyrobený z priesvitného plastu modrej farby vytvarovaného ako vajce okolo 15-palcového CRT monitora. Na vrchu bola rukoväť na zjednodušenie prenášania a porty stroja boli pod krytkou na pravej strane. Na prednej strane boli zásuvky pre slúchadlá, zabudované reproduktory a CD mechanika. iMac neobsahoval dovtedy bežné porty Macintoshov (ako nap. SCSI), miesto toho sa spoliehal na vtedy nové a ešte málo rozšírené a podporované USB. Rovnako, iMac nemal disketovú mechaniku, čo bol často diskutovaný krok - v prvých rokoch po uvedení si ešte množstvo zákazníkov kúpilo externé USB mechaniky. Zmenená bola aj klávesnica, ktorá bola spracovaná v rovnakej farbe ako počítač, fyzicky menšia, s bielymi znakmi na čiernych klávesoch. Pôvodne dodávaná myš bola malá a okrúhla (vyzerala ako hokejový puk) a zákazníci s väčšími dlaňami sa na ňu často sťažovali; v neskorších modeloch bola nahradená konzervatívnejšou optickou myšou. Dnes sa iMac dodáva s novou multifunkčnou myšou, tzv. Mighty Mouse, prípadne najnovšou, jedinou myšou s dotykovou vrstvou a s podporou multitouch Magic Mouse.
Technické vlastnosti.
Pôvodný iMac vychádzal z nikdy nerealizovaného projektu MacNC (terminálový Macintosh bez pevného disku) a čiastočne tiež z platformy referenčného hardvérového dizajnu pre PowerPC (CHRP). Prvý model mal procesor PowerPC G3 233 MHz, 512 KB L2 cache, 32 MB RAM a 4 GB pevný disk. Dodával sa s operačným systémom Mac OS 8.1, rýchlo aktualizovaným na 8.5. Infračervený port a disková mechanika na čelnej strane počítača boli prevzaté z vtedajších notebookov Apple.
Možnosť interného rozšírenia iMacu je nízka, väčšinou je možné len rozšíriť operačnú pamäť, vymeniť pevný disk prípadne doinštalovať rozširujúce karty pre Apple AirPort alebo Bluetooth. Je to charakteristická vlastnosť iMacu, kontrastujúca s modulárnym („stavebnicovým“) princípom PC. Pri PC je možné meniť jednotlivé komponenty, zvyšovať ich výkon, no zároveň pri nesprávnej voľbe hrozí riziko nestability systému. iMac je preto vhodnou voľbou pre radového používateľa, ktorý nepotrebuje počítač vždy na vrchole, ale potrebuje, aby bol stabilný. Alternatívou je testovaná značková PC zostava, pri ktorej je podobná záruka.
Dopad na počítačový priemysel.
Kultúrny dopad.
Uvedenie prvého iMacu bolo intenzívne komentované novinármi, užívateľmi Macintoshov i neprajníkmi, rovnako v tlači ako i na webe, keďže názory na radikálne hardvérové a dizajnové zmeny sa rôznili. Spoločnosť Apple dokonca neskromne vyhlásila, že „zadná časť našich počítačov vyzerá lepšie ako predná časť tých ich“, narážajúc na šedivý vzhľad Windows PC. Esteticky výrazné iMacy boli ľahko rozpoznateľné v televízii, filmoch a tlači, čo prispievalo k zvyšovaniu povedomia značky Apple a prakticky zaradilo iMac do populárnej kultúry. Po uvedení do predaja bol iMac po niekoľko mesiacov najpredávanejším počítačom v Japonsku a USA.
Apple vyhlásilo, že „i“ v názve iMac značí internet. Užívateľ iMacu potreboval prejsť len dvoma krokmi pri nastavení pripojenia na internet. V reklamách Apple upozorňovalo na jednoduchosť a rýchlosť pripojenia v porovnaní s počítačmi s operačnými systémami Microsoft Windows. Spoločnosť Apple neskôr použila predponu „i“ aj pri svojich ďalších spotrebiteľských výrobkoch, napr. iPod, iBook, iLife (iPhoto, iMovie, iDVD, iTunes, iWeb) a iSync. Predpona sa ujala a dnes ju používajú mnohé ďalšie firmy pri pomenovávaní svojich výrobkov.
Rovnako použitie priesvitných plastov na iMacu inšpirovalo ich použitie na množstve výrobkov v spotrebnej elektronike iných výrobcov. 
USB.
Pred uvedením iMacu zvykli mať osobné počítače s Windows popri USB aj množstvo starších portov (sériový port, paralelný port, PS/2, SCSI, atď.), takže výrobcovia príslušenstva neboli motivovaní k použitiu USB. Po uvedení iMacu prudko stúplo množstvo periférií pripájaných k PC prostredníctvom USB; tieto nové výrobky mali tiež často výhodu, že boli použiteľné s PC i Macintoshmi (samozrejme, s rozdielnymi ovládačmi). Mnohé z periférií boli vyrábané z priesvitného plastu a tento trend pokračuje dodnes.
Neskoršie zmeny.
iMac bol po uvedení na trh v pravidelných intervaloch aktualizovaný. Postupne rástla rýchlosť procesora, veľkosť videopamäte a kapacita pevného disku, Apple však tiež nahradilo pôvodnú „Bondi“ modrú farbu iMacu inými farbami, nazvanými podľa ovocia: čučoriedkovou, jahodovou, mandarínkovou, grapefruitovou, limetovou. Postupne tiež nasledovali farby ako grafitová, rubínová, smaragdová, šalviová, snehová, indigo, a vzory „modrý dalmatín“ a „sila kvetov“. Po technickej stránke, druhá generácia iMacov už obsahovala štrbinovú optickú mechaniku, FireWire, možnosť využitia bezdrôtových sietí a pracovala nehlučne, bez použitia ventilátora. Apple predávalo tieto modely do roku 2003, najmä zákazníkom, ktorí preferovali používanie operačného systému Mac OS 9.
Podpora pre USB, FireWire, modem, ethernet a bezdrôtové siete sa stala štandardom všetkých Macintoshov. Predovšetkým vysokorýchlostné rozhranie FireWire odstraňovalo neprítomnosť rýchlych portov v predchádzajúcich modelov.
iMacy G4, G5 a eMac.
Do roku 2002 už bolo jasné, že CRT monitory sú morálne zastarané - najmä iMac s G3 a 15-palcovým monitorom nutne potreboval aktualizáciu. V januári 2002 preto spoločnosť Apple prišla s novým iMacom s úplne novým dizajnom a procesorom G4. iMac G4 mal plochý 15-palcový LCD monitor upevnený na kovovej rukoväti, ktorá bola zakotvená v polguľovitej základni s procesorom a štrbinovou mechanikou. Model pripomínal stolnú lampu a pod prezývkou „lampa“ sa i zapísal do histórie.
Od roku 2003 bol iMac G4 dostupný i so 17- a 20-palcovými širokouhlými LCD; každopádne Apple však nedokázalo nadviazať na nízku cenu pôvodným iMacov G3, najmä kvôli vysokým cenám LCD v tom čase.
Keďže iMac G3 s CRT obrazovkou bol zastaraný, ale na druhej strane Apple potrebovalo lacný počítač pre vzdelávacie inštitúcie, v apríli 2002 bol na trh uvedený eMac - počítač veľmi podobný iMacu G3, no s procesorom G4 a 17-palcovým CRT monitorom. Tento (prirodzene aktualizovaný) model sa predával do roku 2006. Aj keď bol pôvodne určený len pre školstvo, bol oň záujem aj v širokej verejnosti, a tak ho Apple začal predávať aj pre bežných užívateľov.
V auguste 2004 bol dizajn iMacu opäť dramaticky zmenený. Celý počítač bol zapuzdrený s LCD monitorom a mal hrúbku len 6 centimetrov. Napriek tomu, že obsahoval nový procesor G5, ktorý je energeticky náročný, Apple sa podarilo nehlučne vyriešiť rozvod tepla. Tento model bol ešte raz aktualizovaný koncom roka 2005. Najnovší model má zabudovanú webovú kameru iSight, softvér FrontRow na prehliadanie multimediálneho obsahu a diaľkový ovládač.
iMac Core Duo a Core 2 Duo.
V januári 2006 bol predstavený a následne uvedený na trh iMac s procesorom Intel Core Duo. Bol prakticky identický s poslednou verziou iMaca G5 (dostupné boli opäť 17- a 20-palcové verzie), no podľa tvrdenia Apple bol až dvakrát rýchlejší ako model G5. 5. júla 2006 ukončilo Apple predaj počítača pre školstvo eMac a uviedlo na trh lacnejší iMac s procesorom Intel Core Duo určený výhradne pre školstvo.
V septembri 2006 Apple opäť zmenilo svoju ponuku a všetky doterajšie modely nahradilo novými s výkonnejším procesorom Intel Core 2 Duo (Meron). Do ponuky tiež pribudol najväčší iMac s 24-palcovým monitorom s HD rozlíšením 1920x1200 bodov.
Zatiaľ k poslednej zmene počítačov iMac došlo v lete 2007, keď bolo plastové telo nahradené hliníkovým, matné displeje lesklými a špecifikácia modelov bola vylepšená. 17-palcové modely boli z ponuky vyradené.

</doc>
<doc id="39185" url="https://sk.wikipedia.org/wiki?curid=39185" title="Trenčiansky samosprávny kraj">
Trenčiansky samosprávny kraj

Trenčiansky samosprávny kraj je jeden z ôsmich samosprávnych krajov Slovenska.
Zastupiteľstvo Trenčianskeho samosprávneho kraja.
Zastupiteľstvo Trenčianskeho samosprávneho kraja sa skladá z 45 poslancov volených v priamych voľbách. 
"Pozri kategóriu: "

</doc>
<doc id="39186" url="https://sk.wikipedia.org/wiki?curid=39186" title="Samosprávny kraj">
Samosprávny kraj

Samosprávny kraj alebo vyšší územný celok (skratka: VÚC; hovorovo: župa, kraj) je najvyššia územná samosprávna jednotka na Slovensku. Existuje osem samosprávnych krajov, ktoré vznikli v roku 2001 zákonom č. 302/2001 o samospráve vyšších územných celkov.
Samosprávny kraj je právnická osoba, ktorá za podmienok ustanovených zákonom samostatne hospodári s vlastným majetkom a s vlastnými príjmami, zabezpečuje a chráni práva a záujmy svojich obyvateľov.
Jej územie je v súčasnosti identické s územím kraja. Inými územnými samosprávnymi jednotkami sú obce. Na čele samosprávneho kraja stojí predseda samosprávneho kraja (resp. predseda vyššieho územného celku), ktorý sa zvykne neformálne označovať aj ako župan.
Kompetencie krajov.
Vyššie územné celky disponujú na základe zákonov veľkým množstvom kompetencií. Základnou úlohou samosprávnych krajov je starostlivosť o všestranný rozvoj svojho územia a potreby svojich obyvateľov. Tieto aspekty napĺňajú prostredníctvom:
Volené orgány.
Samosprávne orgány sú volené obyvateľmi. Obyvatelia s volebným právom volia každé štyri roky zastupiteľstvo samosprávnych krajov a "predsedu samosprávneho kraja", nazývaného aj "župan". Každý okres kraja má podľa počtu obyvateľov pomerný počet poslancov v krajskom zastupiteľstve, ktorí sú volení väčšinovým spôsobom t. j. zvolený je príslušný počet poslancov z kandidátov s najväčším počtom získaných hlasov.
Pokiaľ ide o župana, ten je zvolený na celokrajskej úrovni. Aby bol zvolený za župana, kandidát musí získať väčšinu platných hlasov.
Združenie Samosprávne kraje Slovenska.
Združenie Samosprávne kraje Slovenska (skrátene SK8) je jediné združenie na Slovensku reprezentujúce celú regionálnu samosprávu. Ide o dobrovoľné, záujmové, na štáte i politických stranách nezávislé združenie ôsmich samosprávnych krajov na Slovensku. Bolo založené 16. mája 2006 v Bratislave. Združenie vo vzťahu k samosprávnym krajom, ktoré sú členmi združenia, plní najmä koordinačnú, iniciatívnu a metodicko-informačnú funkciu.
Medzi základné ciele združenia patrí hlavne:

</doc>
<doc id="39187" url="https://sk.wikipedia.org/wiki?curid=39187" title="Trnavský samosprávny kraj">
Trnavský samosprávny kraj

Trnavský samosprávny kraj (skr. TTSK) je jeden z ôsmich samosprávnych krajov Slovenska. Jeho najväčším mestom je Trnava.
Zastupiteľstvo Trnavského samosprávneho kraja.
"Pre súčasné zastupiteľstvo TTSK pozri Zoznam poslancov Trnavského samosprávneho kraja (2022 – 2026)"
Zastupiteľstvo Trnavského samosprávneho kraja sa skladá zo 40 poslancov volených v priamych voľbách (Dunajská Streda 8 poslancov, Galanta 7, Hlohovec 3, Piešťany 5, Senica 5, Skalica 3 a Trnava 9). 
"Pozri kategóriu: "

</doc>
<doc id="39188" url="https://sk.wikipedia.org/wiki?curid=39188" title="Nitriansky samosprávny kraj">
Nitriansky samosprávny kraj

Nitriansky samosprávny kraj je jeden z ôsmich samosprávnych krajov Slovenska.
Nitriansky samosprávny kraj, je krajom s bohatou históriou,množstvom termálnych prameňov a kvalitnými odrodami vína. Patrí k najteplejším oblastiam a najproduktívnejším poľnohospodárskym centrám Slovenska. Na čele kraja stojí predseda kraja, zastupiteľstvo kraja tvorí 54 poslancov.
Člení sa na 7 okresov: Komárno, Levice, Nové Zámky, Šaľa, Nitra, Topoľčany a Zlaté Moravce.
Úrad Nitrianskeho samosprávneho kraja (ÚNSK) plní úlohy zastupiteľstva, predsedu a ďalších orgánov zriadených zastupiteľstvom. Vznikol 1. januára 2002. Prácu úradu riadi a organizuje riaditeľ úradu, ktorý za svoju činnosť zodpovedá predsedovi. Úrad NSK sa člení na deväť odborov. Každý odbor riadi príslušný vedúci odboru.
Zastupiteľstvo Nitrianskeho samosprávneho kraja.
Zastupiteľstvo Nitrianskeho samosprávneho kraja sa skladá zo 54 poslancov volených v priamych voľbách. 
"Pozri kategóriu: "

</doc>
<doc id="39189" url="https://sk.wikipedia.org/wiki?curid=39189" title="Bratislavský samosprávny kraj">
Bratislavský samosprávny kraj

Bratislavský samosprávny kraj (skr. BSK) je jeden z ôsmich samosprávnych krajov Slovenska. Zriadený bol zákonom č. 302/2001 Z. z. v území Bratislavského kraja. Je najzápadnejším a rozlohou najmenším krajom Slovenska. Jeho najväčším mestom je hlavné mesto SR Bratislava.
Zastupiteľstvo Bratislavského samosprávneho kraja.
Zastupiteľstvo Bratislavského samosprávneho kraja sa skladá (od roku 2009) zo 44 poslancov volených v priamych voľbách.
"Pozri kategóriu: "

</doc>
<doc id="39191" url="https://sk.wikipedia.org/wiki?curid=39191" title="VŠDS v Žiline">
VŠDS v Žiline



</doc>
<doc id="39193" url="https://sk.wikipedia.org/wiki?curid=39193" title="Vysoká škola dopravná v Žiline">
Vysoká škola dopravná v Žiline



</doc>
<doc id="39195" url="https://sk.wikipedia.org/wiki?curid=39195" title="Warez">
Warez

Warez je termín počítačového slangu označujúci autorské diela, s ktorými je nakladané v rozpore s autorským právom. Slovo bolo vytvorené odvodením z množného čísla anglického slova "software" nahradením písmena "s" za písmeno "z" - wares → warez. Najčastejším spôsobom šírenia warezu je dnes internet. S warezom je spojená výrazná internetová subkultúra a slovo warez sa okrem označenia samotných dát používa aj pre túto kultúru.
Ľudia, zaobchádzajúci s warezom, bývajú označovaní ako softvéroví piráti. Toto expresívne označenie presadzujú hlavne organizácie zastupujúce záujmy držiteľov autorských práv. 
Druhy warezu.
Podľa druhu býva warez rozdeľovaný na:
Spôsob činnosti.
Typický priebeh šírenia warezu:
Následkom toho sa nelegálne kópie programu bežne objavia v rovnaký deň ako oficiálne vydanie (tzv. "deň 0", "0-day"), niekedy dokonca ešte skôr.
V súčasnosti význam uvedenej distribučnej cesty warezu klesá. Predovšetkým pri filmoch sa rádovo väčší objem dát šíri po P2P sieťach. 
Warezové verzie komerčného softvéru sa obyčajne vydávajú v dvoch podobách: plné a tzv. "rip" (orezané). Ripverzia je menšia, neobsahuje zvyšné časti, napr. PDF príručku, v prípade počítačových hier v ripverzii obvykle chýbajú vložené videosekvencie. Plné verzie sa obvykle šíria ako obrazy CD-ROM či DVD diskov (tzv. BIN, MDS či ISO súbory).
Filmové pirátstvo.
Okolo roku 1998 sa začali objavovať nelegálne kópie očakávaných filmov ešte pred ich premiérou. Tie sa šíria v rôznych podobách (najčastejšie DVD-Rip, DivX, VCD atď.), pričom podľa toho, ako vznikli, sa rozlišuje niekoľko druhov
Motivácia a etická stránka warezu.
Na rozdiel od pirátskych predajcov CD nemajú warezové skupiny zo svojho počínania žiadny finančný zisk. Motivácia týchto skupín môže byť rôzna, obvykle je založená na „povesti“ – skupiny medzi sebou súperia – čo najskoršie kvalitné vydanie sa v komunite vníma ako úspech.
Oproti iným porušeniam zákona (napr. krádeži) sa porušovanie autorského práva vníma rozporuplnejšie, zvlášť keď z neho páchateľom neplynie finančný prospech. Členovia warezových skupín často vnímajú svoje konanie ako prospešné. Ospravedlňujú sa napr. údajnou nemožnosťou vynucovania si autorských práv a nemožnosťou zdieľať informácie s tými, ktorí si ich nemôžu dovoliť získať inak. Tvrdia, že vydanie warezovej verzie môže v skutočnosti zvýšiť hodnotu softvéru tým, že sa zvýši jeho popularita.
Taktiež mnoho užívateľov, ktorí software získavajú z "warez" zdrojov, je presvedčených, že nikomu neškodia. Ich najčastejším argumentom je, že keby softvér nezískali ako warez, neboli by si ho ani kúpili. Teda tvorca programu o nič neprišiel.
Legálnosť.
Vo väčšine západných krajín je tvorba a distribúcia warezu nelegálna, v chudobnejšom treťom svete či socialistických krajinách však býva buď celkom legálna, alebo prinajmenšom voľne trpená až celkom ignorovaná.

</doc>
<doc id="39197" url="https://sk.wikipedia.org/wiki?curid=39197" title="LogMeIn Hamachi">
LogMeIn Hamachi

LogMeIn Hamachi je freeware program a pre spojenie dvoch alebo viacerých počítačov s internetovým pripojením do vlastnej virtuálnej siete (VPN). Je prvou a zatiaľ jedinou aplikáciou schopnou vytvorenia priameho VPN spojenia medzi počítačmi, ktoré sú oba za sieťovým zariadením s NAT. V súčasnosti je dostupná verzia s Microsoft Windows a Linux. Verzia pre Mac OS X je vo vývoji.

</doc>
<doc id="39198" url="https://sk.wikipedia.org/wiki?curid=39198" title="Protokol prenosu súborov">
Protokol prenosu súborov

Protokol prenosu súborov (angl. "file transfer protocol"), skr. FTP, je TCP/IP protokol určený na prenos súborov medzi počítačmi, či už na internete alebo lokálnej sieti. 
Na komunikáciu sa využívajú dva porty - 20 a 21. Port 20 slúži na prenos dát a port 21 slúži na kontrolu dát a ftp príkazy. 
FTP spoznáme tak, že vidíme namiesto „HTTP“ na začiatku adresy „FTP“, takže nejde o www-server ale o FTP-server.. ukážka: 
"ftp://meno:heslo@host :port/adresar" 
Na začiatku je ftp, potom nasleduje prihlasovacie meno, heslo, host - IP adresa servera alebo napr. ftp.server.com prípadne www.server.com, na konci môžeme mať cestu do daného adresára. Na serveri je možné vytvoriť viacej užívateľských kont, nastaviť práva pre použivateľov (použivateľ Jano môže sťahovať len dokumenty, používateľ Peter môže sťahovať dokumenty a filmy a užívateľ Fero môže sťahovať dokumenty a mazať filmy). Niektoré FTP su anonymné a tak nie je nutné poznať login a password, postačí len adresa servera. 
História.
Pôvodnú špecifikáciu pre File Transfer Protocol napísal Abhay Bhushan a bola publikovaná ako RFC 114 dňa 16. apríla 1971.
Hlášky.
"…hlášok servera je 6 x viac, tu sú len tie najčastejšie sa vyskytujúce…"
Ratio server - ftp server, ktorý funguje na výmene dát. Ratio 1:3 znamená, že po uploadovaní (nahraní na server) 1 MB môžem zo servera stiahnuť 3 MB., ratio 1:5 je teda 1 MB/5 MB…
Vytvorenie vlastného servera.
Na vytvorenie je potrebné mať nainštalovaný program, ktorý umožní pripojenie cez FTP. Najčastejšie sa používa Serv-U, Cerberus FTP Server, RaidenFTPD, BlackMoon FTP Server, Cesar FTP, FileZilla… pre Windows a vsFTPd alebo proFTPD pre Linux.

</doc>
<doc id="39199" url="https://sk.wikipedia.org/wiki?curid=39199" title="BitTorrent">
BitTorrent

BitTorrent je peer to peer internetový protokol, ktorý poskytuje rýchly, jednoduchý a efektívny prenos veľkých súborov medzi ľubovoľným počtom ľudí. 
Charakteristika.
Sieť BitTorrent je postavená na inom princípe ako bežné P2P siete. Zatiaľ čo pri P2P sieťach ako je napríklad Napster, Soulseek alebo Kazaa nastáva výmena dát vždy medzi dvojicou užívateľov, z ktorých jeden musí vlastniť celú kópiu žiadaného súboru, pri BitTorrente nastáva výmena v tzv. roji užívateľov (). Tento princíp podstatne urýchľuje sťahovacie časy: ak si v normálnych P2P sietiach chce 100 užívateľov stiahnuť žiadaný súbor od jeho poskytovateľa A, musí sa každý z tých 100 užívateľov napojiť na A a začať sťahovať celý súbor. Takto sa rýchlosť pripojenia A musí rozdeliť medzi 100 záujemcov o stiahnutie súboru. BitTorrent optimalizuje distribúciu dát v roji tak, že ak si nejaký užívateľ stiahne časť súboru od A, tuto časť začne zároveň poskytovať ostatným užívateľom v roji. Takto dochádza k výmene dát nielen medzi A a záujemcami o súbor, ale aj medzi samotnými záujemcami.
BitTorrent komunita využíva stránky obsahujúce torrenty, ktoré sa nazývajú indexovacie stránky. Tieto stránky sú veľmi populárne, za svoju popularitu ale muselo mnoho z nich zaplatiť tým, že MPAA (Motion Picture Association of America) a asociácie dohliadajúce na dodržiavanie autorského práva ich rušia. Samo autorské právo poskytuje celkom nejasný výklad situácie: na indexovacích serveroch sa nenachádzajú kópie dát, na ktoré sa vzťahujú autorské práva. Indexovacie servery poskytujú len informácie o klientoch, ktorí sú aktívni v roji pre konkrétny torrent. MPAA a RIAA však na základe medzinárodnej zmluvy DMCA (Digital Millenium Copyright Act) bojujú proti trackerom a indexovacím serverom. Napriek tomu ale nie je núdza o dané servery, užívateľ len musí vedieť, ktoré z nich momentálne fungujú, resp. nefungujú. Medzi stabilne fungujúce torrent servere patri napr. The Pirate Bay alebo český CzTorrent Tracker. V súčasnosti sa čoraz viac používajú agregačné servery, ktoré vyhľadávajú žiadaný súbor na množstve rôznych trackerov. Známy agregačný server je napríklad ScrapeTorrent (scrape z anglického výrazu "web scraping" - teda kopírovanie informácií z webstránok).
Definície.
Tracker.
Centrálny server pre daný torrent sa nazýva tracker. Práve z neho stiahnete a spustíte torrent súbor. Tracker si udržuje informácie o všetkých klientoch, ktorí majú vami sťahovaný súbor (či už celý, alebo len časť). Každý z klientov komunikuje s trackerom a žiada si od neho dáta o iných klientoch, ktorí by mohli mať chýbajúce časti súboru. Po získaní tejto informácie už klienti medzi sebou komunikujú samostatne. Tracker môže byť otvorený (open tracker) alebo uzavretý (private tracker). Rozdiel je v tom, že pokým open tracker spracuje každý torrent, private tracker spracuje len torrent už existujúci v jeho databáze.
Swarm.
Roj užívateľov sťahujúcich daný súbor. Ak sa v roji nachádza dostatočne množstvo ľudí zdieľajúcich dáta, BitTorrent zabezpečí rýchlu distribúciu dát. Spravidla platí, že čím viac užívateľov sa nachádza v roji, tým väčšie rýchlosti sa dosahujú.
Seeder.
Seed(er) (seed = siať) je klient v torrentovej sieti, ktorý má celú kópiu požadovaného archívu. Aby akýkoľvek archív fungoval (mohol byť stiahnuteľný), musí existovať minimálne jeden seeder. Niekedy, za špeciálnych okolností, sa stane, že nikto nemá celý archív, ale každý z účastníkov má malú časť - nazýva sa distribuovaná kópia. Preto sa odporúča, po stiahnutí, nechať bežať bittorrent klient aspoň takú dlhú dobu, akú ste archív sťahovali, aby sa archív dostal medzi čo najviac ľudí a mohol byť ďalej rýchlo rozšírený.
V neskorších verziách je možné tvoriť aj tzv. "seedless" torrenty, t. j. bez seedu, čo umožňuje aj ľuďom bez možnosti hosťovať archív, zdieľať ho.
Leecher.
Leech(er) je klient torrentovej siete, ktorý ešte nemá kompletnú kópiu archívu. Keď nový klient začne sťahovať súbor, stáva sa leecherom, až pokiaľ nestiahne celý súbor a stane sa (prípadne) seederom. Názov 'leecher' (angl. "leech" = "pijavica") nie je úplne presný, pretože neznamená presne to, čo má znamenať. Za leechera sa normálne považuje niekto, kto veľa sťahuje a málo (alebo vôbec) posiela (berie - nedáva). V tomto význame je ale leecher užívateľ, ktorý dáta sťahuje, ale ešte nemá kompletnú kópiu a preto sa ešte ani nemôže stať seederom.
Torrent súbor.
Na to, aby klient mohol niečo stiahnuť z bittorrent siete, musíte mať .torrent súbor. Tento súbor obsahuje informácie o tom, kde sa nachádza tracker (indexovacia stránka). Archív je kompletná sada, určená na sťahovanie, obsahujúca jeden alebo viac súborov. Sťahovanie v tejto sieti je jednoduchá záležitosť - stiahnutie .torrent súboru v browseri a spustenie sťahovania v bittorrent kliente, kde si nastavíte, kam sa má archív stiahnuť. Samotný torrent súbor je malý, má len niekoľko kB, čiže jeho stiahnutie je otázkou sekúnd.
Share ratio.
Každý klient môže aj sťahovať aj zasielať časti daného súboru. Pomer medzi zasielaním a sťahovaním udáva tzv. share ratio. Medzi etiketu patrí nechať klienta spusteného aj po skončení sťahovania, aby share ratio dosiahlo hodnotu aspoň 1,0, t. j. aby klient poskytol aspoň toľko dát, koľko stiahol.

</doc>
<doc id="39200" url="https://sk.wikipedia.org/wiki?curid=39200" title="Bittorrent">
Bittorrent



</doc>
<doc id="39201" url="https://sk.wikipedia.org/wiki?curid=39201" title="Torrent">
Torrent



</doc>
<doc id="39202" url="https://sk.wikipedia.org/wiki?curid=39202" title="Emil Horváth">
Emil Horváth

prof. Emil Horváth (* 12. november 1945, Nitra) je slovenský herec, režisér a divadelný pedagóg. Syn herca Emila Jozefa Horvátha, manžel herečky Viery Richterovej.
Absolvoval herectvo na VŠMU v Bratislave v roku 1968. Bol členom Divadla SNP v Martine (19681976), potom Novej scény v Bratislave (19761983). Od roku 1983 je členom činohry SND, kde stvárnil množstvo postáv. 
Dlhé roky sa venoval aj réžii, ako režisér začínal v Martine a po roku 1989 v SND, v divadlách Nová scéna, v Štátnom divadle Košice, Divadle Jozefa Gregora Tajovského Zvolen, Divadle Jána Palárika v Trnave, Divadle Andreja Bagara v Nitre, Mestskom Divadle Brno, Národnom divadle v Brne či v Divadle pod Palmovkou Praha a 12 rokov režíroval v Divadle West. 
Hral v mnohých filmoch a televíznych inscenáciách ("Demeterovci", "Ako sa Vinco zaťal") a seriáloch ("Americká tragédia", "30 prípadov majora Zemana"). Režijne sa podieľal na dvoch televíznych filmoch ("Ešte dve frašky…" a "Mučivé tajomstvo"). 
Hereckú tvorbu na VŠMU učil 30 rokov, v roku 2005 získal titul vysokoškolský profesor v odbore divadelné umenie a veda. Od mája 2011 do roku 2013 bol riaditeľom činohry SND. 
Jeho syn Tomáš (* 1971) je literárny vedec, spisovateľ a prekladateľ. 
V roku 2005 mu prezident SR udelil Rad Ľudovíta Štúra II. triedy za významné zásluhy v oblasti rozvoja kultúry.

</doc>
<doc id="39203" url="https://sk.wikipedia.org/wiki?curid=39203" title="František Velecký">
František Velecký

František Velecký, známy aj ako Fero Velecký (* 8. marec 1934, Zvolen – † 5. október 2003, Bratislava) bol slovenský herec.
Po absolvovaní stavebnej priemyslovky pracoval v rokoch 1951 - 1964 ako projektant. Pôsobil ako herec na voľnej nohe (s výnimkou rokov 1980 - 1982, keď bol členom Divadla pre mládež v Spišskej Novej Vsi). V 90. rokoch minulého storočia pôsobil ako výtvarník. Vo filme debutoval epizódnou úlohou v roku 1960). Hral aj v mnohých televíznych filmoch (napr. "Naši synovia" - 1974, "Smrť chodí po horách" - 1979, "Na baňu klopajú" - 1980). Hral aj v zahraničí, najmä v Maďarsku.

</doc>
<doc id="39206" url="https://sk.wikipedia.org/wiki?curid=39206" title="Windows XP">
Windows XP

Windows XP je počítačový operačný systém vyvinutý spoločnosťou Microsoft, určený na všeobecné použitie na domácich a firemných osobných počítačoch, laptopoch a mediálnych centrách. Skratka „XP“ vychádza z anglického slova experience (v preklade "skúsenosť"). Systém bol vytváraný pod kódovým označením Whistler, má číselné označenie verzie 5.1. Ide o priameho následníka operačného systému Windows 2000. Je tak prvým operačným systémom od spoločnosti Microsoft, ktorý je určený ako pre domáce použitie, ako aj pre nasadenie vo firmách. Je založený na 32bitovej architektúre IA-32 a na jadre systému Windows NT. Neskôr prišli dve verzie pre 64-bit procesory Intel Itanium, "Windows XP 64-Bit Edition verzia 2002" a verzia 2003 postavená na jadre OS Windows Server 2003. V aprili roku 2005 vydal Microsoft verziu "Windows XP Professional x64 Edition" s podporou 64bitovej arcitektúry "x86-64". Oficiálne ukončenie podpory Windowsu XP SP3 bolo 8. apríla 2014.
Verzie a varianty.
Windows XP bol prvýkrát uvoľnený 25. októbra 2001 a v nedávnej minulosti išlo o najviac používanú verziu tohto operačného systému. Od svojho uvedenia na trh sa dočkal troch veľkých aktualizačných balíčkov; z nich hlavne "Service Pack 2" (skrátene "SP2") systém výrazne pozmenil a pridal niektoré nové bezpečnostné prvky. Tretí servisný balíček vyšiel v prvej polovici roku 2008, teda až po vydaní Windows Vista. 25. apríla 2005 bol vydaný Microsoft Windows XP v 64 bitovej verzii. Uvedená 64 bitová verzia nevyhnutne pre svoj chod potrebuje 64 bitový procesor Intel alebo AMD. 
Operačný systém Windows XP je k dispozícii v niekoľkých variantoch:
Systémy Windows označené písmenom „N“ sú bez integrovaného prehrávača Windows Media Player. Táto verzia je výsledkom antimonopolného nariadenia Európskej komisie, ktorá obvinila spoločnosť Microsoft z porušovania hospodárskej súťaže a okrem pokuty 497 miliónov eur musel softvérový gigant vydať verziu Windows XP bez integrovaného prehrávača Windows Media Player. Uvedená verzia sa však podľa očakávania nestretla so záujmom užívateľov.
Funkcie.
Windows XP majú zásadne vylepšený vzhľad (od verzie Windows 95 až k Windows 2000 to boli skôr malé úpravy) a kompletne prepracovanú ponuku Štart. Bola tiež upravená celá rada maličkostí (iné ovládacie panely, prihlasovacia obrazovka). Tiež doba spúšťania systému sa oproti minulým verziám Windows výrazne skrátila. Windows XP bol prezentovaný ako stabilný multimediálny systém, schopný vykonať omnoho viac a rýchlejšie ako predchádzajúce verzie. Má veľkú kompatibilitu s programami.
Medzi ďalšie novinky patrí rýchle prepínanie používateľov, funkcia vzdialenej pomoci či integrovaná podpora napaľovania CD/DVD.
Systémové požiadavky.
Systémové požiadavky pre Windows XP (edície Home a Professional) sú nasledujúce:
Aktualizácia operačného systému vyžaduje pripojenie na internet či už cez modem alebo LAN sieť.

</doc>
<doc id="39207" url="https://sk.wikipedia.org/wiki?curid=39207" title="Windows 95">
Windows 95

Windows 95 (pracovný názov Chicago) je zmiešaný 16-bitový / 32-bitový grafický operačný systém uvedený na trh 24. augusta 1995 spoločnosťou Microsoft Corporation a je priamym nasledníkom predtým oddelených produktov firmy Microsoft MS-DOS a Windows. 
32-bitový systém.
Vo Windows 95 sa upustilo od podpory starších 16-bitových x86 procesorov a vyžadovali sa procesory Intel 80386 (alebo kompatibilné) bežiace v chránenom móde. Medzi jeho vlastnosti patrí významné vylepšenie GUI a správy procesov, podpora 256-znakových mien súborov a preemptívny mnohoúlohový chránený mód 32-bitových aplikácií.
Windows 95 používa na spustenie MS-DOS 7.0, ktorý je v ňom obsiahnutý (ale väčšinou je pred užívateľom ukrytý). Windows 95 sa stal prvým produktom Windows pevne zviazaným s určitou verziou operačného systému DOS. Táto firemná politika umožnila nestratiť dominantnú pozíciu Windows 3.1x na poli s GUI a zabezpečiť, že softvér tretích strán viac-menej pobeží aj pod novým operačným systémom.
S príchodom 32-bitového prístupu k súborom vo Windows for Workgroups 3.11, namiesto DOSového 16 bitového reálneho módu, prestáva byť starší 32-bitový prístup k disku cez BIOS používaný. To okrem iného redukuje úlohu MS-DOS na obyčajný zavádzač pre chránený mód jadra Windows. DOS je stále používaný pre beh starých ovládačov, ale Microsoft ich použitie neodporúča, pretože nie sú pripravené na multitasking a nezaručujú príliš stability. Pomocou ovládacieho panela vidia užívatelia používané časti MS-DOS, ktoré sú zachované zo stavu pred inštaláciou. Jadro Windows zatiaľ používa ovládače MS-DOS v takzvanom núdzovom móde, ale väčšinou existuje lepšia možnosť - zohnať natívne ovládače, ktoré bežia v chránenom móde.
Dlhé názvy súborov.
Pre dlhé názvy súborov je nutný 32-bitový prístup k súborom. Windows 95 využíva rozšírenie VFAT pre FAT12 a FAT16. Je k dispozícii ako pre programy pre Windows, tak aj pre DOS, avšak tie pre jeho využitie museli byť upravené, programy vydané pred týmto rozšírením dlhé názvy zobraziť nemôžu.
Prostredie.
S príchodom Windows 95 sa objavuje tlačidlo "Start", Správca úloh, Hlavný panel (taskbar) a plocha, tieto prvky boli zachované aj v neskorších verziách.
Internet Explorer.
Verzia Internet Explorer 1.0 bola distribuovaná v samostatnom rozšírení Microsoft Plus!, ktoré však nedosiahlo takú popularitu ako samotný systém.
S neskoršími verziami Windows 95 (OSR 2, OSR 2.1, OSR 2.5) bol tiež dodávaný Internet Explorer (IE 3, potom IE 4). Nebol však úzko integrovaný do systému ako v nasledujúcich Windows 98. Okrem tejto zmeny pribudla aj podpora USB zariadení a nový, vylepšený súborový systém FAT32.
Neskoršie verzie.
Windows 95 bol nahradený verziou Windows 98, Windows 98 Second Edition, Windows ME, Windows 2000, Windows XP, Windows Vista, Windows 7, Windows 8 / Windows 8.1, Windows 10 a Windows 11 . Jadro založené na Windows NT bolo použité v systémoch Windows 2000 a Windows XP a v roku 2006 Windows Vista pre svoju vyššiu spoľahlivosť. Tam, kde nebola vhodná veľká robustnosť a pomalšia odozva systému (Windows 98 a Windows ME), bolo použité jadro Windows 95. Preto sa od týchto verzií postupne upúšťalo. Dňa 31. decembra 2002 Microsoft ukončil podporu Windows 95.

</doc>
<doc id="39209" url="https://sk.wikipedia.org/wiki?curid=39209" title="Windows NT">
Windows NT

Windows NT je v informatike označenie pre rad operačných systémov firmy Microsoft, ktoré sú určené pre osobné počítače IBM PC kompatibilné (s procesormi IA-32 a novšími). Prvé verzie systémov obsahovali v názve prívlastok NT ("New Technology", t.j. "Nová technológia"), avšak neskôr sa firma rozhodla ďalej toto označenie nepoužívať a ďalej sú volené rôzne obchodné názvy (pozri "Meno produktu" v tabuľke nižšie).
Charakteristika.
Windows NT je pôvodný systém firmy Microsoft, ktorý plne využíva schopnosti procesorov IA-32 a novších (t.j. Od Intel 80386 poskytujúcich 32bitový chránený režim) a je tak z definície skutočným operačným systémom. Podporuje preemptívny multitasking, takže jadro operačného systému nestráca kontrolu nad počítačom a ani chybne naprogramovaná spustená úloha nemôže negatívne ovplyvniť beh celého systému (na rozdiel od 16 bitových systéme MS-DOS alebo 16-bitové rady Windows, t.j. Windows 1.0 až Windows 98).
V čase uvedenia prvého systému Windows NT 3.1 na trh (1993) bola predávaná verzia pre 32-bitové procesory IA-32 (t.j. Intel 80386 a kompatibilné procesory od spoločnosti AMD atď.) pre počítače IBM PC kompatibilné. K dispozícii bola aj verzia pre 64-bitový procesor Itanium od firmy Intel, ktorý mal odlišnú inštrukčnú sadu a programy určené pre PC na ňom fungovali iba v emulovanom režime, takže boli veľmi pomalé a verzia pre Itanium bola ďalej podporovaná len pre serverovú radu. Predávaná bola aj verzia pre 64-bitové procesory DEC Alpha, ale na nich Windows NT bežali v pomalom emulovanom 32-bitovom režime, a preto boli aj neskôr stiahnuté z trhu. Oficiálna verzia pre 64-bitové procesory spätne kompatibilné s 32-bitovými procesormi Intel bola uvoľnená až v roku 2005 (Windows XP (x64)).
História.
Windows NT boli pôvodne spoločný projekt firiem Microsoft a IBM, ktorého výsledkom mal byť systém OS / 2 3.0 (tiež označovaný ako NTOS / 2). Po komerčnom úspechu systému Windows 3.0 však Microsoft preniesol ich aplikačné rozhrania (API) do práve vznikajúceho systému (tzv. Windows API, predtým Win32). Tým došlo medzi spolupracujúcimi firmami k rozkolu a efektívne k vzniku dvoch samostatných systémov - Windows NT a firmou IBM ďalej vyvíjaného OS / 2. Medzi oboma systémami bola nejakú dobu vysoká kompatibilita, pretože firma IBM do OS / 2 zapracovávala aplikačné rozhranie Windows 3.x, a tak programy určené pre Microsoft Windows mohli ľahko bežať aj v prostredí OS / 2. Avšak s príchodom Windows 95 už Microsoft firme IBM nedovolil použitie novšieho Windows API a efektívne využil prevahy na trhu osobných počítačov IBM PC, takže vývoj systému OS / 2 bol vo firme IBM neskôr úplne zastavený pre nezáujem zákazníkov.

</doc>
<doc id="39210" url="https://sk.wikipedia.org/wiki?curid=39210" title="Windows ME">
Windows ME



</doc>
<doc id="39211" url="https://sk.wikipedia.org/wiki?curid=39211" title="FTP">
FTP



</doc>
<doc id="39212" url="https://sk.wikipedia.org/wiki?curid=39212" title="FreeSpace">
FreeSpace

FreeSpace je názov série počítačových hier, vesmírneho simulátora od firmy Volition Inc., odnožou autorov pôvodného Descent - Parallax. Zo zmluvných dôvodov sa prvý diel v Európe predával pod menom Conflict: Freespace a v Spojených štátoch USA ako Descent: Freespace. Druhý diel už niesol jednotné meno Freespace 2.
História.
Prvý diel (v USA pomenovaný ako Descent: FreeSpace, v Európe ako Conflict: FreeSpace) tejto vesmírnej akcie bol vydaný v roku 1998 s podtitulom The Great War - Veľká vojna. Neskôr bol k nemu vydaný datadisk Silent Threat - Skrytá hrozba. The Great War neskôr vyšiel v Česku (a Slovensku) ako bundle k počítačovému časopisu Level. Druhý diel, pomenovaný ako FreeSpace 2 vychádza v roku 1999, odlišuje sa novou, plne akcelerovanou grafikou, prepracovanejšími modelmi, textúrami a samozrejme s novým príbehom.
V roku 2002 došlo k zverejneniu zdrojového kódu FreeSpace 2, čo umožnilo portáciu hry do operačného systému Linux, tak i sformovanie fanúšikovského projektu FS2_Open, ktorý priniesol do hry nové prvky a vylepšenia.
Oba diely obsahovali vlastný editor misií - FRED (FReespace EDitor), vďaka čomu mohli fanúšikovia vytvárať celé nové kampane s vlastným dejom a pomocou softvéru tretej strany aj upravovať a vytvárať nové zbrane, lode a iné.
Conflict: FreeSpace.
Hra Conflict FreeSpace sa dostala medzi hráčov niekedy v polovici roku 1998 a rýchlo získala svojich priaznivcov.
Táto 3D vesmírna bojová hra, ktorá bola špeciálne vyvinutá pre vtedajšie akcelerátory VooDoo2 nielen ovplývala skvelou grafikou, ale aj vyladeným interface, ktorý ako sa neskôr ukázalo zohral dôležitú úlohu v obľúbenosti hry.
Conflict: FreeSpace sa začína roku 2335, keď zúri vojna medzi Galakticko Terranskou Alianciou (GTA) a Parlamentným Vasudanským Impériom (PVE), rasy humanoidných Vasudanov. Vojna v skutočnosti trvá už 14 rokov, počas tohto obdobia mali k víťazstvu blízko obidve strany, ale nakoniec sa to zakaždým dostalo opäť do slepej uličky.
Po veľa rokoch nerozhodných výsledkov sa do hry z ničoho nič dostáva tretia rasa, ktorá medzi oboma znesvárenými stranami nerozlišuje, ich lode sú na prvý pohľad nezničiteľné a sú záhadným spôsobom oštítované. Boli nazvaní Shivani. Obaja pôvodní aktéri vojny sa tak musia chtiac-nechtiac spriateliť a spoločne postupovať proti novému nepriateľovi.
Hoci Terrani a Vasudani spojili svoje sily vo všetkých oblastiach, Shivani stále získavajú nové systémy pod svoju kontrolu a rýchlo sa približujú k domovským systémom obidvoch rás. K tomu im mierne dopomáha vasudanská frakcia nazývaná Hammer of Light, ktorá verí že Shivani sú rasou ktorá prinesie nový poriadok do Galaxie. Preto treba pre ňu vyčistiť priestor od ostatných rás. Aliancia Terranov a Vasudanov má teda dvoch protivníkov. Keď Shivani zničia Vasudanský domovský svet začne ísť naozaj do tuhého. Shivanom sa podarí lokalizovať Solárny systém a posledné zvyšky Terranskej a Vasudanskej flotily sa ich snažia čo najviac zdržať a odvrátiť nepriaznivý osud. Zdá sa, že Zem postihne podobný osud ako Vasudu. Našťastie vasudanskí utečenci na jednej planéte v systéme Altair objavia zvyšky dávnej civilizácie, ktorá - ako sa neskôr zistí bola tiež zničená Shivanmi pred 8000 rokmi. Na planéte utečenci nájdu aj riešenie ako sa vysporiadať so shivanskou vlajkovou loďou nazvanou Lucifer, ktorá zničila vasudanský domovský svet. V závere je veľká bitka, kde posledné zvyšky spojených armád útočia na Shivanov a snažia sa zachytiť Lucifera v subpriestorovom tuneli k Zemi, kde nemôže použiť svoje supersilné štíty a je úspešne zničený. Bohužiaľ výbuch zničeného Lucifera zdestabilizoval subpriestorový tunel, ktorý je potom zničený a tým sa stratí jediné nadsvetelné spojenie Zeme s ostatnými časťami vesmíru.
Datadisk Silent Threat.
Príbeh začína takmer tam, kde skončil príbeh Conflict FreeSpace.
Veľká vojna stále pokračuje a vaším úhlavným nepriateľom už nie sú Shivani, ktorí po strate Lucifera pomaly a neorganizovane ustupujú, ale skryté sily, ktoré sa snažia rozvrátiť krehké prímerie medzi Terranmi a Vasudanmi.
Hneď sa dozviete aj niekoľko skutočností. Zničenie Lucifera na konci kampane CFS spôsobilo, že jediný subpriestorový tunel na Zem sa po jeho výbuchu zrútil a Zem zostala izolovaná mimo zvyšku GTA. Napriek mnohým pokusov sa tunel nepodarilo obnoviť.
Hneď na začiatku bojov musíte riešiť spory medzi Terranmi a Vasudanmi a popritom raz za čas zostreliť nejakého toho Shivana. Tieto spory vedú k tomu, že aj tak rozvrátené organizácie ako GTA a PVE skolabujú a rozpadnú sa na viacero menších spolkov. Táto kampaň je oproti tej v CFS asi o 2 tretiny kratšia, takže celkové zozuzlenie deja nedá na seba dlho čakať.
Postupne zisťujete, že do tohto celého komplotu je zapletená Galactic Terran Intelligence (GTI), ktorá okrem iného potajomky využíva shivanské technológie výlučne vo svoj prospech. Situácia sa nakoniec vyvinie tak, že GTI vyhlási samostatnosť od GTA a od tej chvíle je GTI vašim nepriateľom. Záver kampane sprevádza útok na GTI centrum výskumov.
Odporúčaná konfigurácia PC.
Conflict: FreeSpace (vrátane Silent Threat) na svoju dobu (r. 1998) ovplýval skvelou grafikou, ktorá zaujme ešte aj v dnešnej dobe. Modely lodí sú jedinečné, efekty tiež stoja za pozeranie. Všetky výbuchy a explózie sú dotiahnuté do celkom pekných detailov. Zvuky a aj hudba sú na celkom slušnej úrovni.
Na hratie Conflict: FreeSpace vám v dnešnej dobe postačí štandardný počítač. Odporúčané minimum je:
FreeSpace 2.
FreeSpace 2 začína 32 rokov po skončení Conflict: FreeSpace. Ako sa z preview dozviete po skončení Great War (resp. Silent Threat) sa GTA a PVE prakticky rozpadli na niekoľko menších aliancií, ktoré sa usilovali aspoň čo to zachrániť. Celý známy svet upadol do chaosu a beznádeje. Všetko sa začalo obracať k lepšiemu keď o 10 rokov po skončení Great War vznikla Terransko-Vasudanská Aliancia (GTVA). Terrani a Vasudani pochopili že bez vzájomnej pomoci by sa nedokázali dostať z chaosu. Ďalej sa dozviete že kontakt so Zemou stále nie je, a navyše zúria občianske spory Aliancie s NTF (Neo-Terran Front), ktorí žiadajú očistenie od Vasudanov. Aken Bosch - admirál NTF okrem povstania spôsobil ešte jeden veľký problém a síce že počas archeologických vykopávok na jednej planéte objavil zvyšky starej civilizácie nazvanej Ancients (tej istej ktorú Shivani zničili pred vyše 8000 rokmi) a prišiel na to ako dať do pohybu obrovský subpriestorový portál nazvaný Knossos ktorý vytvoril subpriestorový tunel až do shivanského sveta. Takže do tejto nemilej situácie sa opäť objavujú Shivani a celé to začína nanovo. Vojna zúri na viacerých frontoch, GTVA okrem NTF musí držať aj Shivanov na uzde.
Vy vstupujete do kampane počas konfliktov s NTF. Chránite svoje konvoje a ničíte konvoje NTF. So Shivanmi sa však stretnete už čoskoro. Vďaka Knossosu, ktorý otvoril Bosch, ako už bolo skôr spomenuté. Neskôr vás Knossos zavedie na druhú stranu Galaxie, kde vstúpite do záhadnej hmloviny – a to je jeden zo zásadných rozdielov oproti Conflict: FreeSpace – vo FreeSpace 2 budete blúdiť hmlovinami, kde bude viditeľnosť iba niekoľko sto metrov a to dá hre nový nádych.
Okrem iného prostredia vám do flotily pribudne kopec nových lodí – ktorých dizajn bude poukazovať na to že Terrani a Vasudani skutočne pracujú spoločne – totiž takmer žiadna nová loď vo flotile nebude mať čisto terranský alebo vasudanský dizajn.
Zmenia sa aj zbrane, budú oveľa účinnejšie. Nové zbrane budú mať hlavne veľké lode, okrem klasických laserových kanónov im pribudnú tzv. flaky a paprsky, a verte že tu už bude končiť sranda. Osamotený útok na krížnik alebo korvetu z vás spraví do 15 sekúnd iba kopu šrotu. Najmä pri útokoch na veľké lode oceníte bombardéry, obyčajné stíhačky nemajú proti ním žiadnu šancu.
Vo FreeSpace 2 vás teda budú čakať náročnejšie konflikty ako v CFS, a nie je vylúčené že si to môže odniesť vaša klávesnica alebo myš. V tejto hre si skutočne precvičíte vaše schopnosti.
Kampaň pokračuje tak, že ako v prvom diely tak aj v tomto Shivani získavajú pod svoju kontrolu čoraz viac systémov, ale ich postup už nebude taký rýchly ako pred 32 rokmi.
Záver celej kampane spôsobuje aj dodnes nespavosť mnohým hráčom, pretože nie je úplne jasné, čo tým chceli autori povedať. V poslednej bitke, kde desiatky supersilných Shivanských juggernautov spôsobia že hviezda Capella exploduje ako supernova. Nie je jasné prečo by si Shivani sami spôsobili takúto stratu a bola to len ďalšia voda na mlyn autorom misií, ktorí mohli vytvárať veľa nových alternatív.
Shivanská invázia sa tým zastavila, ale nikto nevie na ako dlho.
Odporúčaná konfigurácia PC.
Všetko čo bolo písané pre Conflict: FreeSpace, pre FreeSpace 2 platí dvojnásobne. Efekty, zvuky, hudba, modely lodí spravili z tejto hry jednu z najlepších hier všetkých čias.
Odporúčaná konfigurácia:
Misie od hráčov.
Vďaka prítomnosti FReespace EDitoru (FRED) mnoho hráčov FreeSpace si mohlo vytvoriť svoje vlastné misie alebo kampane. Vďaka FREDu sa hry FreeSpace stali veľmi populárnymi, čo je jeden z dôvodov prečo ešte aj v dnešnej dobe majú tieto hry veľký počet zanietených hráčov. Misie a kampane od hráčov v niektorých prípadoch vo svojej kvalite predčili dokonca aj originálne kampane zo samotných hier.
FS2_Open.
Zhruba od apríla 2002, keď spoločnosť Volition, Inc. uvoľnila zdrojový kód hry FreeSpace sa začala budovať veľká komunita, ktorej časť sa rozhodla hru na základe kódu vylepšiť a lepšie ju prispôsobiť výkonnejším počítačovým zostávam. Vďaka týmto vylepšeniam pôvodná hra FreeSpace 2, hoci ide o hru vydanú v r. 1999, je plne kompatibilná s najnovšími softvérovými a hradvérovými riešeniami a preto si hru bez problémov môžu záujemci zahrať aj na nových počítačoch. Okrem kompatibility projekt FS2_Open priniesol vylepšenú grafiku a efekty, čím hra pôsobí ako keby bola nová.

</doc>
<doc id="39214" url="https://sk.wikipedia.org/wiki?curid=39214" title="Hexakyanoželezitan draselný">
Hexakyanoželezitan draselný

Hexykyanoželezitan draselný alebo červená krvná soľ je komplexná zlúčenina železa. Jeho vzorec je K3[Fe(CN)6].
Táto komplexná zlúčenina je pri normálnej izbovej teplote stála. Je zafarbená rubínovou červenou farbou. Tvorí kryštály alebo prášok. Je rozpustná vo vode, roztok žltozeleno svetielkuje. Pripravuje sa reakciou chlóru s hexakyanoželeznatanom draselným, nazývaným aj žltá krvná soľ.
Hexakyanoželezitan draselný sa používa vo fotografickom priemysle na odstránenie striebra z negatívu. Tiež sa používa ako oxidačné činidlo v organickej chémii.

</doc>
<doc id="39218" url="https://sk.wikipedia.org/wiki?curid=39218" title="Novodievčí cintorín">
Novodievčí cintorín

Novodievčí cintorín () je najznámejší cintorín v Moskve, Rusko. Nachádza sa hneď vedľa jednej z pamiatok svetového dedičstva – Novodievčieho kláštora, ktorý je treťou najobľúbenejšou turistickou destináciou v Moskve.
Cintorín bol otvorený v roku 1898, pretože vo vnútri kláštorného komplexu už nebolo miesta pre ďalšie hroby. Prvou významnou osobnosťou, ktorú tu pochovali, bol ruský spisovateľ a dramatik Anton Pavlovič Čechov. V súčasnosti sa na cintoríne nachádzajú hroby najvýznamnejších Rusov - spisovateľov, dramatikov, básnikov, slávnych hercov, politikov i vedcov. Na cintoríne je dovedna 27 000 hrobov. Cintorín v mnohom pripomína obrovský park s malými kaplnkami a hrobkami, ktoré sú dielom rôznych sochárskych majstrov, a preto je obľúbeným miestom prechádzok.
Niektoré z významných osobností pochovaných na Novodievčom cintoríne:

</doc>
<doc id="39223" url="https://sk.wikipedia.org/wiki?curid=39223" title="Perník">
Perník

"Perník je aj slangový názov metamfetamínu, pozri metamfetamín."
Perník alebo medovník je sladké pečivo hnedej farby, ktorého pôvodná receptúra sa s skladá z medu, múky a korenia. Neskôr sa jeho receptúra začala upravovať a dnes ho poznáme ako zmes pšeničnej a ražnej múky, mlieka, vajec, karamelizovaného cukru, medu, škorice a klinčeku. Počas jeho prípravy by sa po zmiešaní všetkých ingrediencií malo cesto nechať niekoľko týždňov odležať, aby mohlo vykysnúť. Zaujímavosťou vlastnosťou perníkového cesta je, že surové ani upečené nestráca časom na akosti ani na chuti, ale naopak sa zlepšuje.
Podoby perníku.
Perníky môžu byť vykrajované do rôznych tvarov. Po dopečení sa zdobia farebnými cukrovými polevami alebo čokoládou. Zdobené perníky sú veľmi populárnym vianočným pečivom. Priemyslovo sú vyrábané zlepované perníky – dva plátky perníku sa zlepia dokopy pomocou rôznych druhov lekváru a následne sa namáčajú v čokoláde. Z plátkov perníku sa dajú skonštruovať aj zložitejšie tvary, najznámejším motívom je perníková chalúpka z rozprávky "O Jankovi a Marienke".
História Perníkov.
Podľa rôznych historických prameňov má perník pôvod v Nemecku. Na Slovensku sa perníky začali vyrábať až koncom 14. storočia a keďže boli koreniny veľmi drahé, považovali sa za veľký luxus a ľudia ich konzumovali najmä cez sviatky.

</doc>
<doc id="39226" url="https://sk.wikipedia.org/wiki?curid=39226" title="Ducó">
Ducó



</doc>
<doc id="39228" url="https://sk.wikipedia.org/wiki?curid=39228" title="Apple Lossless">
Apple Lossless

Apple Lossless (tiež známe ako Apple Lossless Encoder, ALE alebo Apple Lossless Audio Codec, ALAC) je audio formát, vyvinutý spoločnosťou Apple na bezstratovú kompresiu digitalizovanej hudby.
Na ukladanie hudby kódovanej pomocou Apple Lossless je použítý kontajner MP4 a súbory majú príponu ".m4a". Apple Lossless nie je založené na AAC, ale používa lineárnu predikciu podobne ako ostatné bezstratové audio kodeky, napríklad FLAC a Shorten. Nie je použitá žiadna metóda DRM, ale vďaka povahe kontajneru je možné DRM aplikovať na ALAC rovnako ako je to pri ostatných súboroch využívajúcich QuickTime kontajnery.
Apple tvrdí, že audio súbory komprimované pomocou ALAC budú potrebovať približne polovicu z veľkosti nekomprimovaných údajov. Testami však bolo zistené, že súbory v priemere dosahujú 60 % pôvodnej veľkosti, podobne ako ostatné bezstratové formáty. Avšak na rozdiel od ostatných formátov, Apple Lossless nie je náročné na dekompresiu a je tak použiteľné aj v prístrojoch s obmedzeným zdrojom energie ako napríklad iPod.
Apple Lossless bolo predstavené 28. apríla 2004 ako komponent QuickTime verzie 6.5.1, takže použiteľné v iTunes verzie 4.5. Kodek je tiež používaný v AirPort Extreme.
David Hammerton a Cody Brocious analyzovali a dekódovali tento formát bez akejkoľvek dokumentácie. 5. marca 2005 Hammerton publikoval jednoduchý open source dekodér, napísaný v programovacom jazyku C na základe ich práce.
Pozri aj.
Iné porovnateľné bezstratové audio kodeky:

</doc>
<doc id="39231" url="https://sk.wikipedia.org/wiki?curid=39231" title="Menštruácia">
Menštruácia

Menštruácia alebo menštruačný cyklus označuje periodické fyziologické zmeny v tele ženy, ktoré sú pod kontrolou reprodukčného hormonálneho systému a nevyhnutné pre reprodukciu. Menštruačné cykly u žien sa typicky vyskytujú na mesačnom základe medzi pubertou a menopauzou. Okrem ľudí majú menštruačné cykly len veľké opice, na rozdiel od estrického cyklu u väčšiny druhov cicavcov.
Prehľad.
V priebehu menštruačného cyklu sexuálne zrelé samičie telo vyvinie 1 vajíčko (príležitostne 2, z ktorých môžu vzniknúť neidentické dvojičky) a uvoľní ho v období ovulácie. Výstelka maternice – endometrium – rastie synchrónne. Po ovulácii sa výstelka zmení na prípravu pre potenciálnu implantáciu oplodneného vajíčka na založenie tehotenstva. Ak nenasleduje oplodnenie a tehotenstvo, maternica sa zbaví výstelky a začne nový menštruačný cyklus. Proces zbavovania sa výstelky sa nazýva menštruácia. Menštruácia sa navonok prejavuje vo forme mensesu (tiež "menstruum"): základná časť endometria (výstelky) a krvné produkty, ktoré vychádzajú z tela cez vagínu. I keď sa tento krvný výtok obvykle označuje ako "krv", zložením sa líši od žilovej krvi.
V praxi sa často menštruácia a menses označujú ako perióda. Toto krvácanie slúži ako znak, že nezačalo tehotenstvo. I keď to nie je jednoznačné, pretože niekedy existuje krvácanie v ranom tehotenstve. Počas reprodukčných rokov vynechanie menštruácie môže indikovať, že žena je tehotná.
Menštruácia tvorí časť prirodzeného cyklického procesu vyskytujúceho sa u zdravých žien medzi pubertou a koncom reprodukčných rokov. Začiatok menštruácie nazývaný i "menarché" sa vyskytuje priemerne vo veku 12 rokov, ale môže sa udiať kedykoľvek medzi 8 a 16 rokmi . Posledná perióda – menopauza sa vyskytuje obvykle vo veku 45 – 55 rokov. Odchýlky od týchto hodnôt vyžadujú medicínsku prehliadku. Amenorea označuje predĺženú absenciu menses počas reprodukčných rokov ženy z iných príčin než tehotenstvo. Napr. ženy s veľmi nízkym telesným tukom ako športovkyne môžu prestať menštruovať. Prítomnosť menštruácie nedokazuje, že nastala ovulácia, a ženy, ktoré nemajú ovuláciu, môžu mať menštruačné cykly. Tieto anovulačné cykly majú tendenciu nastať menej pravidelne a majú väčšiu variabilitu v dĺžke cyklu.
28. mája bol vyhlásený za Deň menštruačnej hygieny (Menstrual Hygiene Day - MHD) pretože 28 dní má cyklus a priemerne 5 dní trvá menštruácia.
Normálny menštruačný cyklus ženy.
I keď dĺžka cyklu sa môže meniť, 28 dní sa všeobecne považuje za priemernú hodnotu zvyčajného ovulačného cyklu ženy. Konvencia považuje začiatok menštruačného krvácania za začiatok cyklu, preto prvý deň krvácania sa nazýva „prvý deň cyklu“. Menštruačný cyklus možno rozdeliť do 3 fáz:
Menštruácia.
Menštruácia trvá niekoľko dní (obvykle 3 – 5 dní, ale hodnoty 2 – 7 dní sú považované za normálne ) a obsahuje stratu asi 50 ml krvi (vrátane vylúčeného endometria). Enzým plazmín – obsiahnutý v endometriu – inhibuje (tlmí) krv od zrážania. Pre túto stratu krvi majú ženy vyššiu potrebu prijímať v potrave železo, než muži – na prevenciu nedostatku železa. Mnoho žien prežije v tejto dobe maternicové kŕče, tiež nazývané dysmenorea (bolestivá menštruácia).
Folikulárna fáza.
Pod vplyvom hormónu stimulujúceho folikul (FSH) začne vo vaječníku rásť niekoľko folikulov (mieškov), ktoré následne produkujú estrogény, primárne estradiol. Tieto estrogény iniciujú vývin novej vrstvy endometria s vývojom typickej histologickej (tkanivovej) vzorky zvanej proliferačné (bujniace) endometrium. Estrogény poskytujú negatívny cyklus spätnej väzby do hypofýzy a znižujú sekréciu FSH. Inhibín vylučovaný najväčším folikulom tiež znižuje FSH. Typicky, len najrozvinutejší folikul (vedúci folikul), sa môže ďalej rozvinúť, pretože má viac receptorov FSH; ostatné folikuly rast zastavia. Preto zvyčajne v danom cykle dozrie len jedno vajíčko.
Ovulácia.
Keď folikul dozrie, vylučuje dosť estradiolu na spustenie akútneho uvoľňovania luteinizačného hormónu (LH). V 28-dňovom cykle táto LH vlna začína okolo 12. dňa cyklu a môže trvať 48 hodín. Uvoľnením LH dozrie vajíčko a oslabia sa steny folikulu vo vaječníku. Tento proces vedie k ovulácii: uvoľneniu zrelého vajíčka, ktoré je najväčšou bunkou tela (s priemerom asi ). To, ktorý z dvoch vaječníkov – ľavý alebo pravý – ovuluje sa zdá byť náhodné; žiadna známa pravo-ľavá koordinácia nie je. Vajíčkovod potrebuje uchytiť vajíčko a poskytnúť priestor na oplodnenie. Charakteristicky jasný a vláknitý hlien vyznačujúc elasticitiu sa vyvinie v cervixe (maternicovom hrdle) a je pripravený prijať spermie zo sexuálneho styku. Niektoré ženy majú počas ovulácie charakteristickú bolesť zvanú „middle pain“ alebo „bolesť v strede“, ktorá trvá niekoľko hodín. Mnoho žien vníma vaginálne zmeny a zmeny cervikálneho hlienu počas ovulácie. 
Neoplodnené vajíčko sa rozloží a u ženy nastane menštruácia.
Hygienické pomôcky pri menštruácii.
Pre zachytenie výtoku pri menštruácii vymyslel pre ženy nemecký gynekológ Franz Credé v roku 1884 menštruačné vložky. Ešte na prelome 19. a 20, storočia boli vložky luxusným tovarom, od 20. rokov 20. storočia sa začali už vyrábať priemyselne. Od roku 1930 boli k dispozícii textilné vložky s pásikom na gombík. V roku 1950 už boli dámske vložky bežne k dispozícii, ale ich kvalita bola v porovnaní so súčasnosťou veľmi nízka: ľahko prepúšťali krv a nosili sa v nohavičkách vyplnených igelitom. V 60. rokoch 20. storočia sa začali na trhu objavovať vložky na jedno použitie, ktoré už boli vybavené nekĺzavým gumovým pásom na uchytenie k spodnej bielizni. V roku 1933 firma Tampax patentovala intravaginálny tampón ale medzi ženami sa ujal až po roku 1940. Spolu s tampónmi bol patentovaný aj menštruačný pohárik z gumy, ktorý sa však neujal. V roku 1987 bol v USA vyvinutý iný menštruačný pohárik , ale u mnohých žien sa objavili alergické reakcie na použitý materiál na báze latexu. Moderné poháriky sú vyrobené zo silikónu. V posledných rokoch môžu ženy používať aj prateľné - viackrát použiteľné menštruačné vložky alebo absorpčné menštruačné nohavičky, ktoré sú zvyčajne vyrobené z bavlny (flanelu, plyšu, froté alebo vlny). Sú šetrnejšie k životnému prostrediu, príjemne sa nosia, sú diskrétne a môžu sa nosiť aj pri športovaní. Ich nevýhoda je nutnosť manipulácia s použitými vložkami či nohavičkami a ich pranie.

</doc>
<doc id="39235" url="https://sk.wikipedia.org/wiki?curid=39235" title="Bezstratová kompresia">
Bezstratová kompresia

Bezstratová kompresia je trieda kompresných algoritmov, umožňujúca spätnú rekonštrukciu komprimovaných dát do pôvodnej podoby bez straty informácie, na rozdiel od stratovej kompresie, kde toto nie je možné.
Bezstratová kompresia je použitá v kompresných nástrojoch ako napríklad veľmi populárny formát zip, pôvodne unixové programy bzip2, gzip či compress. Populárne formáty sú aj rar, StuffIt, 7-Zip, arj a mnohé ďalšie.
Bezstratová kompresia sa používa všade tam, kde je potrebné, aby dekomprimované údaje boli identické s pôvodnými údajmi. Typické príklady sú spustiteľné programy alebo zdrojové kódy. Niektoré obrázkové formáty, napríklad PNG alebo GIF, používajú iba bezstratovú kompresiu, zatiaľ čo niektoré ďalšie formáty môžu používať stratovú aj bezstratovú kompresiu.

</doc>
<doc id="39237" url="https://sk.wikipedia.org/wiki?curid=39237" title="Aténa (mytológia)">
Aténa (mytológia)

Aténa (iné názvy: Athéné, Athéna, Athena, zastarano Athene, (?) Atena ; po aticky "Athéna", po iónsky "Athéné", po dórsky "Atháná", po novogrécky "Athina"; prímená pozri nižšie) je starogrécka bohyňa múdrosti, odvahy, inšpirácie, práva a spravodlivosti, strategicky vedenej vojny, umenia, remesiel a zručnosti. Etruskovia si ju spájali s ich bohyňou Menrvou a neskôr Rimania s Minervou. Herodotos a Platón nesprávne stotožnovali Aténu s líbyjskou bohyňou Neith (moderní Berberi). Podľa Platóna meno Aténa je odvodené od A-theo-noa, čo znamená myseľ boha. Aténa bola považovaná za patrónku a ochrankyňu rôznych miest v Grécku, najmä mesta Atény, je možné, že svoje meno nesie podľa názvu mesta. Je jej zasvätený Partenón na aténskej Akropole. Medzi jej hlavné symboly patria sovy, olivovníky a hady. V umení sa zvyčajne zobrazuje s prilbou a s kopijou v ruke.
Od svojho pôvodu ako egejská palácová bohyňa bola Aténa úzko spätá s mestom. Jej chrámy sa zvyčajne nachádzali na vrchole opevnenej akropoly v centrálnej časti mesta. Je jej zasvätený Partenón na aténskej Akropole a množstvo ďalších chrámov a pamiatok. Ako patrónka remesiel a tkania bola Aténa známa ako "Ergané". Bola aj bohyňou bojovníkov a verilo sa, že ako "Aténa Promachos" vedie vojakov do boja. Jej hlavným sviatkom v Aténach boli Panathénaie, ktoré sa slávili v mesiaci Hekatombaion uprostred leta a boli najdôležitejším sviatkom v aténskom kalendári.
V gréckej mytológii bolo ukotvené, že Aténa sa zrodila z čela svojho otca Dia. V niektorých verziách príbehu Aténa nemá matku a narodila sa z čela Dia partenogenézou. V iných, napríklad v Hésiodovej "Teogónii", Zeus prehltne svoju manželku Metis, ktorá bola s Aténou tehotná; v tejto verzii sa Aténa najprv narodí v Diovi a potom unikne z jeho tela cez čelo. V mýte o založení mesta Atén bohyňa Aténa porazila Poseidóna v súťaži o patronát nad mestom tým, že vytvorila prvý olivovník. Bola známa ako Athena Parthenos, "Aténa Panna", ale v jednom archaickom attickom mýte sa ju boh Hefaistos pokúsil znásilniť, no neúspešne, čo malo za následok, že Gaia porodila Erichtónia, významného aténskeho zakladateľského hrdinu. Aténa bola patrónkou hrdinského úsilia; verilo sa, že pomáhala hrdinom Perseovi, Heraklovi, Bellerofonovi a Iasónovi. Spolu s Afroditou a Hérou bola Aténa jednou z troch bohýň, ktorých spor vyústil do začiatku trójskej vojny.
Aktívnu úlohu zohráva v "Iliade", v ktorej pomáha Achájcom, a v "Odysei" je božskou radkyňou Odysea. V neskorších spisoch rímskeho básnika Ovídia sa hovorí, že Aténa súťažila so smrteľnou Arachné v tkáčskej súťaži a potom premenila Arachné na prvého pavúka; Ovídius opisuje aj to, ako premenila Medúzu na Gorgónu po tom, čo bola svedkom jej znásilnenia Poseidónom v jej chráme. Od renesancie sa Aténa stala medzinárodným symbolom múdrosti, umenia a klasickej vzdelanosti. Západní umelci a alegorici často používali Aténu ako symbol slobody a demokracie.
Meno a výskyt.
Nemá grécky pôvod. Zrejme išlo o bohyňu z Egeja, odkiaľ prišla do Grécka. Porovnávali ju s anatolskou matkou bohýň ako Kybela (Cybelé), jej meno je pravdepodobne líbyjského pôvodu a jej predmeno Pallas sa prirovnáva k chetitskému "palahh", čo v mykénskej gréčtine znamená boží odev. Sú dôkazy o tom, že v starých dobách Aténa sama bola sovou, alebo vtáčou bohyňou. V tretej knihe Odyssey na seba berie podobu morského orla. Jej náprsný štít so strapcami (Aegis) môže byť zvyškom krídiel. Aténa sa spája s Aténami (mesto Atény – Athenai), v množnom čísle, pretože v dávnych dobách to bolo miesto, kde predsedala svojmu sesterstvu, Athenai.
V olympskom panteóne Aténa vystupuje ako Diova obľúbená dcéra, zrodená z jeho hlavy. Príbeh o jej zrodení má niekoľko verzií. V najčastejšie uvádzanej sa Zeus miluje s Metis, bohyňou prefíkanej mysle, keď sa náhle preľakol dôsledkov. Existovala veštba, ktorá hovorila, že Metis porodí dieťa mocnejšie ako Zeus sám. Aby zabránil jej naplneniu, Zeus hneď po milovaní premenil Metis na muchu a prehltol ju, no už bolo neskoro. Metis už bola tehotná. Metis okamžite začala chystať helmu a odev pre zárodok svojej dcéry. Keď kula helmu, spôsobila tým Diovi veľkú bolesť a Prometeus, Hefaistos, Hermes, alebo Palaimón (v závislosti od zdroja povesti) rozštiepil Diovu hlavu dvojhlavou minojnskou sekerou (labrys). Aténa vyskočila z Diovej hlavy, dospelá a v plnej zbroji, a Diovi sa tento zážitok celkom páčil.
Na základe používaného slovného spojenia Pallas Aténa sa niekedy uvažovalo, že Pallas bolo meno jej otca. Podľa Platóna slovo pallas je odvodené od výrazu pre vojnový tanec. Iné príbehy hovoria, že Pallas bola Aténinou priateľkou z detstva. Počas hry ho Aténa nešťastnou náhodou zabila. Preto sa rozhodla uvádzať jeho meno pred svojím, aby sa nezabudlo na jeho pamiatku.
Aténa mala viacero prívlastkov. Aténa Parthenos znamenala panenskú bohyňu, Athéna Níké zase bohyňu víťastva (v Aténach na Akropole jej bol zasvätený chrám Atény Níké). Aténa Leukothea znamenala Aténu s belostnými ramenami, Aténa Chalkiotis – bola uctievaná v Sparte ako Aténa v kovovom chráme.
Aténa bola patrónkou tkáčskeho umenia a iných remesiel, múdrosti a boja. Na rozdiel od Áresa, ktorý bol v boji prchký a nespoľahlivý v boji, Aténinými prednosťami boli stratégia a taktika – symbolizovala vojnu vedenú umiernene a s rozvahou. Keď sa postavila na stranu Grékov vo vojne proti Tróji, pomáhala Odyseovi na jeho ceste domov.
Kult a patronát.
Panhelénsky a aténsky kult.
V podobe "Atény Polias" bola Aténa uctievaná ako bohyňa mesta a ochrankyňa citadely. V Aténach sa každoročne na konci mesiaca Thargelion slávila "Plyntéria" alebo "Sviatok kúpeľa", ktorý trval päť dní. Počas neho Athénine kňažky, alebo plyntrídes, vykonávali očistný rituál v Erechteione, svätyni zasvätenej Athéne a Poseidónovi. Tu sa vyzliekla Athénina socha, vyprali jej šaty a očistilo telo. Aténa bola uctievaná na slávnostiach, ako napríklad na Chalkii, ako "Aténa Ergane", patrónka rôznych remesiel, najmä tkáčstva. Bola tiež patrónkou kovotepcov a verilo sa, že pomáha pri kovaní brnenia a zbraní. Koncom piateho storočia pred Kristom sa hlavným aspektom Aténinho kultu stala úloha bohyne filozofie.
Verilo sa, že ako "Athéna Promachos" vedie vojakov do boja. Athéna predstavovala disciplinovanú, strategickú stránku vojny, na rozdiel od svojho brata Area, patróna násilia, krvilačnosti a zabíjania - "surovej sily vojny". Gréci si Aténu vážili oveľa viac ako Área. Aténa bola v tejto úlohe uctievaná najmä počas slávností Panathéna a Pamboeotia, ktoré sa vyznačovali hlavne ukážkami atletickej a vojenskej zdatnosti. Verilo sa, že Aténa ako patrónka hrdinov a bojovníkov uprednostňuje tých, ktorí využívajú skôr dôvtip a inteligenciu než hrubú silu.
Vo svojom aspekte bojovníčky bola Aténa známa ako "Parthenos" (Παρθένος - "panna"), pretože sa verilo, že podobne ako jej kolegyne bohyne Artemis a Hestia zostáva večne pannou. Od tohto titulu je odvodený názov najslávnejšieho Aténinho chrámu, Parthenónu na aténskej Akropole. Podľa Karla Kerényiho, odborníka na grécku mytológiu, názov Parthenos nie je len konštatovaním Aténinho panenstva, ale aj uznaním jej úlohy vynucovateľky pravidiel sexuálnej skromnosti a rituálneho tajomstva. To bol vysoko považovaný aspekt ženského správania. Kerényiho štúdia a teória Atény vysvetľuje jej panenský epiteton ako dôsledok jej vzťahu k otcovi Diovi a podstatnú, ucelenú časť jej charakteru v priebehu vekov. Marinus z Neapola uvádza, že keď kresťania odstránili sochu bohyne z Partenónu, Proklovi, Aténinmu ctiteľovi, sa vo sne zjavila krásna žena a oznámila mu, že "aténska pani" chce bývať s ním.
Aténe sa pripisovalo aj vytvorenie formy veštenia založenej na kamienkoch. Tieto kamienky sa nazývali "thriai", čo bol aj súhrnný názov skupiny nýmf s vešteckými schopnosťami. Jej nevlastný brat Apolón, nahnevaný a zlomyseľný na vyznávačov konkurenčného umenia, sa však na to sťažoval ich otcovi Diovi pod zámienkou, že mnohí ľudia sa venujú hádzaniu kamienkov, ale len málo z nich je v skutočnosti skutočnými prorokmi. Zeus, ktorý sympatizoval s Apolónovými sťažnosťami, diskreditoval veštenie z kamienkov tým, že ich urobil nepoužiteľnými. 
Regionálne kulty.
Aténa nebola len patrónkou Atén, ale aj iných miest, vrátane Argosu, Sparty, Gortynu, Lindosu a Larisy. Rôzne kulty Atény boli vetvami jej panhelénskeho kultu a často slúžili na rôzne iniciačné obrady gréckej mládeže, ako napríklad prechod mladých mužov do občianskeho stavu alebo prechod mladých žien do manželstva.Tieto kulty boli portálmi jednotnej socializácie aj mimo pevninského Grécka. Aténa bola často stotožňovaná s Afáiou, miestnou bohyňou ostrova Ejina, ktorá pochádzala z Kréty a bola spájaná aj s Artemidou a nymfou Britomartis. V Arkádii bola stotožňovaná s antickou bohyňou Aleou a uctievaná ako "Aténa Alea". Svätyne zasvätené Aténe Alee sa nachádzali v lakónskych mestách Mantineia a Tegea. Chrám Atény Aley v meste Tegea bol dôležitým náboženským centrom starovekého Grécka. Geograf Pausanias uvádzal, že chrám založila Alea.
Aténa mala hlavný chrám na spartskej Akropole, kde bola uctievaná ako "Poliouchos" a "Khalkíoikos" ("z medeného domu", často latinizované ako "Chalcioecus"). Tento epiteton môže odkazovať na skutočnosť, že kultová socha, ktorá tam bola umiestnená, mohla byť z bronzu, respektíve že steny samotného chrámu mohli byť z bronzu, alebo že Aténa bola patrónkou kovozlievačov. V Sparte sa za súčasť Aténinho kultu používali zvony z terakoty a bronzu. V štvrtom storočí pred Kr. bol v Priene postavený chrám "Atény Polias" v iónskom štýle, ktorý navrhol Pytheos z Priene, ten istý architekt, ktorý navrhol Mauzóleum v Halikarnasse. Chrám zasvätil Alexander Veľký a nápis z chrámu, ktorý vyhlasoval jeho zasvätenie, sa dnes nachádza v Britskom múzeu.
Mytológia.
Narodenie.
Aténa bola Diovou dcérou, ktorá sa narodila bez matky a, podľa jednej verzie, vyrástla z jeho čela. Existoval aj alternatívny príbeh, podľa ktorého Zeus zhltol Metis, bohyňu rady, keď bola tehotná s Aténou, a keď bola úplne dospelá, vyšla zo Zeusovho čela. Keďže bola Diovým obľúbeným dieťaťom, mala veľkú moc. 
V klasickom olympskom panteóne bola Aténa považovaná za Diovo obľúbené dieťa, ktoré sa narodilo plne vyzbrojené z jeho čela. Príbeh o jej narodení sa vyskytuje vo viacerých verziách. Najstaršia zmienka je v V. knihe "Iliady", keď Áres obviňuje Dia, že je zaujatý v prospech Atény, pretože "autos egeinao" (doslova "ty si ju splodil", ale pravdepodobne vo význame "ty si ju porodil"). Bola v podstate mestská a civilizovaná, v mnohých ohľadoch protiklad Artemidy, bohyne prírody. Aténa bola pravdepodobne predhelénskou bohyňou a neskôr ju prevzali Gréci. Vo verzii, ktorú rozpráva Hésiodos vo svojej "Teogónii", sa Zeus oženil s bohyňou Metis, ktorá je opísaná ako "najmúdrejšia medzi bohmi a smrteľníkmi", a nadviazal s ňou pohlavný styk. Keď sa však dozvedel, že Metis je tehotná, začal sa báť, že sa ho nenarodený potomok pokúsi zvrhnúť, pretože Gaia a Ouranos prorokovali, že Metis porodí deti múdrejšie ako ich otec. Aby tomu Zeus zabránil, oklamal Metis, aby mu dovolila ju prehltnúť, ale bolo už neskoro, pretože Metis už počala. Neskorší opis príbehu z Pseudo-Apollodórovej "Bibliotéky", napísanej v druhom storočí, robí z Metis skôr Diovu nedobrovoľnú sexuálnu partnerku než jeho manželku. Podľa tejto verzie príbehu sa Metis v snahe uniknúť Diovi premenila do mnohých rôznych podôb, ale Zeus ju úspešne znásilnil a prehltol.
Po prehltnutí Metis si Zeus postupne vzal ďalších šesť manželiek, až kým sa neoženil so svojou siedmou a súčasnou manželkou Hérou. Potom Zeus pocítil obrovskú bolesť hlavy. Bol taký ubolený, že niekomu (buď Prométheovi, Héfaistovi, Hermovi, Áresovi, alebo Palaemonovi, v závislosti od skúmaných prameňov) prikázal, aby mu rozťal hlavu "labrysom", dvojsečnou minojskou sekerou. Aténa vyskočila z Diovej hlavy, úplne dospelá a ozbrojená. "Prvý homérsky hymnus na Aténu" vo veršoch 9 - 16 uvádza, že bohovia boli Aténiným zjavom ohromení a dokonca aj Hélios, boh slnka, zastavil svoj voz na oblohe. Pindar vo svojej "Siedmej olympskej óde" uvádza, že "mohutným výkrikom zvolala" a že "nebo a matka Zem sa pred ňou zachveli".
Hésiodos uvádza, že Héra bola taká nahnevaná na Dia, že sám porodil dieťa, že sama od seba počala a porodila Hefaista, ale grécky rétor z tretieho storočia. Filostratos starší píše, že Héra sa "teší" z narodenia Atény, "akoby Aténa bola aj jej dcérou". Kresťanský apologéta Justinus z druhého storočia polemizuje s tými pohanmi, ktorí pri prameňoch vztyčujú obrazy Kore, ktorú interpretuje ako Aténu: "Hovorili, že Aténa bola Diovou dcérou nie zo súlože, ale keď mal boh na mysli stvorenie sveta prostredníctvom slova (logos), jeho prvou myšlienkou bola Aténa. Podľa verzie príbehu v schólii o "Iliade" (nikde inde ju nenájdeme), keď Zeus pohltil Metis, bola tehotná s Aténou od kyklopa Brontesa. "Etymologicum Magnum" namiesto toho považuje Aténu za dcéru Daktyla Itóna. Fragmenty, ktoré kresťan Eusebios z Kaisareie pripisuje pololegendárnemu fénickému historikovi Sanchuniatónovi a o ktorých sa Eusébius domnieval, že boli napísané pred trójskou vojnou, namiesto toho Aténu robia dcérou Krona, kráľa Byblu, ktorý navštívil "obývateľný svet" a Aténe odkázal Atiku.
Pallas Aténa.
Aténin epiteton Pallas je odvodený buď od "πάλλω", čo znamená "oháňať sa" - ako zbraňou, alebo, čo je pravdepodobnejšie, od "παλλακίς" a príbuzných slov, čo znamená "mladosť, mladá žena". Walter Burkert na túto tému hovorí, že "ona je Pallas Aténska, "Pallas Athenaie", tak ako Héra z Argu je "Here Argeie"." V neskorších dobách, keď sa na pôvodný význam mena zabudlo, Gréci vymýšľali mýty na vysvetlenie jeho pôvodu, napríklad tie, ktoré uvádza epikurejský filozof Filodémos a Pseudoapolodorova "Bibliotheca", podľa ktorých bola Pallas pôvodne samostatnou bytosťou, ktorú Athéna zabila v boji.
V jednej z verzií mýtu bola Pallas dcérou boha mora Tritóna; s Aténou boli priateľky z detstva, ale Aténa ju nešťastnou náhodou zabila počas priateľského zápasu v sparingu. Rozrušená z toho, čo urobila, prijala Aténa na znak svojho žiaľu meno Pallas. V inej verzii príbehu bola Pallas obrom. Aténa ho zabila počas Gigantomachie a stiahla z neho kožu, aby si z nej vyrobila plášť, ktorý nosila ako víťaznú trofej. V alternatívnej variácii toho istého mýtu bol Pallas namiesto toho Aténiným otcom, ktorý sa pokúsil napadnúť vlastnú dcéru, čo spôsobilo, že ho Aténa zabila a vzala si jeho kožu ako trofej.
"Paládium" bola socha Atény, ktorá vraj stála v jej chráme na trójskej Akropole. Aténa ju vraj sama vytesala podľa podoby svojho mŕtveho priateľa Pallasa. Socha mala zvláštne vlastnosti podobné talizmanom a verilo sa, že kým bude v meste, Trója nikdy nepadne. Keď Gréci dobyli Tróju, Kassandra, Priamova dcéra, sa držala paládia, aby ju chránilo, ale Ajax Malý ju od neho násilne odtrhol a odvliekol k ostatným zajatcom. Aténu toto porušenie jej ochrany rozzúrilo. Hoci sa Agamemnón pokúsil zmierniť jej hnev obetami, Aténa zoslala pri myse Kaphereos búrku, ktorá zničila takmer celé grécke loďstvo a rozprášila všetky preživšie lode po Egejskom mori.
Pani Atén.
V Homérovej "Iliade" Aténa ako bohyňa vojny inšpirovala gréckych hrdinov a bojovala po ich boku. Jej pomoc bola synonymom vojenskej zdatnosti. Aj v Iliade Zeus, hlavný boh, osobitne pridelil sféru vojny Áresovi, bohu vojny, a Aténe. Aténina morálna a vojenská prevaha nad Áresom čiastočne vyplývala z toho, že predstavovala intelektuálnu a civilizovanú stránku vojny a cnosti spravodlivosti a zručnosti, zatiaľ čo Áres predstavoval len túžbu po krvi. Jej nadradenosť čiastočne vyplývala aj z oveľa väčšej rozmanitosti a dôležitosti jej funkcií a z vlastenectva Homérových predchodcov, keďže Áres bol cudzieho pôvodu. V "Iliade" bola Aténa božskou podobou hrdinského, bojového ideálu: zosobňovala dokonalosť v boji zblízka, víťazstvo a slávu. Vlastnosti, ktoré viedli k víťazstvu, sa nachádzali na "aegis" alebo náprsnom štíte, ktorý Aténa nosila, keď išla do vojny: strach, boj, obrana a útok. Aténa sa objavuje v Homérovej "Odysei" ako Odysseovo tútorské božstvo a mýty z neskorších prameňov ju podobne zobrazujú ako pomocníčku Perzea a Herakla. Ako strážkyňa blahobytu kráľov sa Aténa stala bohyňou dobrej rady, rozvážnej zdržanlivosti a praktického rozhľadu a vojny. V zakladateľskom mýte, ktorý uvádza Pseudo-Apollodor, Aténa súperila s Poseidónom o patronát nad Aténami. Dohodli sa, že každý z nich dá Aténčanom jeden dar a aténsky kráľ Kekrops určí, ktorý dar je lepší. Poseidón udrel svojím trojzubcom do zeme a vytryskol prameň slanej vody, čo Aténčanom umožnilo prístup k obchodu a vode. Atény boli v čase svojho najväčšieho rozmachu významnou námornou veľmocou a v bitke pri Salamíne porazili perzské loďstvo - voda však bola slaná a nedala sa piť. V alternatívnej verzii mýtu z Vergíliových "Georgík" Poseidón namiesto toho daroval Aténčanom prvého koňa, Aténa ponúkla prvý domestikovaný olivovník a Kekrops tento dar prijal a vyhlásil Aténu za patrónku mesta. Olivovník prinášal drevo, olej a potraviny a stal sa symbolom aténskej hospodárskej prosperity. Robert Graves bol toho názoru, že "Poseidónove pokusy o ovládnutie niektorých miest sú politickými mýtmi", ktoré odrážajú konflikt medzi matriarchálnym a patriarchálnym náboženstvom.
Potom sa Poseidón tak rozzúril nad svojou porážkou, že poslal jedného zo svojich synov, Halirrhothia, aby strom vyťal. Keď však švihol sekerou, netrafil sa a tá zranila jeho samého, čím ho aj zabila. Odtiaľ vraj pochádza pomenovanie Aténinho posvätného olivovníka "moria", pretože Halirrhotíov pokus o pomstu sa ukázal ako osudný (gr. "moros"). Poseidón v zúrivosti obvinil Área z vraždy a záležitosť sa nakoniec vyriešila na Areopágu ("Árovom pahorku") v prospech Área, ktorý bol potom podľa tejto udalosti pomenovaný.
Pseudo-Apollodorus zaznamenáva archaickú legendu, ktorá tvrdí, že Héfaistos sa raz pokúsil znásilniť Aténu, ale ona ho odstrčila, čo spôsobilo, že jej ejakuloval na stehno. Aténa semeno zotrela chumáčom vlny, ktorý hodila do prachu, čím oplodnila Gaiu a spôsobila, že sa jej narodil Erichthonios. Rímsky mýtograf Hyginus zaznamenáva podobný príbeh, v ktorom Hefaistos žiadal Dia, aby mu dovolil oženiť sa s Aténou, pretože to bol on, kto rozbil Diovu lebku, čím umožnil Aténe narodiť sa. Zeus s tým súhlasil a Hefaistos a Aténa sa vzali, ale keď sa Hefaistos chystal zväzok dovŕšiť, Aténa zmizla zo svadobného lôžka, čo spôsobilo, že Hefaistos ejakuloval na podlahu, a tak oplodnil Gaiu.
Geograf Pausanias uvádza, že Aténa vložila nemluvňa Erichthónia do malej truhlice ("cista"), ktorú zverila do opatery trom dcéram Kekropa: Herse, Pandrosos a Aglauros z Atén. Varovala ich, aby truhlicu neotvárali, ale nevysvetlila im, prečo a čo v nej je. Aglauros a možno aj jedna z ďalších sestier truhlicu otvorili. Rozdielne opisy hovoria, že buď zistili, že samotné dieťa je had, že ho strážil had, že ho strážili dvaja hadi, alebo že malo "hadie nohy". Podľa Pausaniovho príbehu sa obe sestry pri pohľade na obsah truhlice zbláznili a vrhli sa z Akropoly, pričom na mieste zomreli, ale maľba na attickej váze ukazuje, že ich namiesto toho had prenasleduje z okraja útesu.
Erichthonios bol jedným z najvýznamnejších zakladajúcich hrdinov Atén a legenda o dcérach Kekropových bola kultovým mýtom spojeným s rituálmi sviatku Arrhéforia. Pausanias zaznamenal, že počas Arrhéforie dve mladé dievčatá známe ako "Arrheforoi", ktoré žili v blízkosti chrámu "Athény Polias", dostávali od Athéninej kňažky ukryté predmety, ktoré nosili na hlave do prírodnej podzemnej chodby. Rituál sa vykonával uprostred noci a nikto, dokonca ani kňažka, nevedel, čo sú to za predmety. Had v príbehu môže byť totožný s tým, ktorý je zobrazený stočený pri Aténiných nohách na slávnej Feidiovej soche Athény Parthenos v Parthenóne. Mnohé z dochovaných sôch Atény zobrazujú tohto hada.
Hérodotos uvádza, že had žil v štrbine na severnej strane vrcholu aténskej Akropoly a že Aténčania mu každý mesiac nechávali medový koláč ako obetu. V predvečer druhej perzskej invázie do Grécka v roku 480 pred Kr. had medový koláč nezjedol a Aténčania si to vyložili ako znamenie, že ich opustila samotná Aténa. Inú verziu mýtu o aténskych pannách rozpráva v "Metamorfózach" rímsky básnik Ovidius (43 pred Kr. - 17 po Kr.). V tomto neskorom variante sa Hermes zamiluje do Héryse. Herse, Aglaulus a Pandrosus idú do chrámu, aby priniesli obetu Aténe. Hermes žiada Aglaula o pomoc pri zvádzaní Herse. Aglaulus za to žiada peniaze. Hermes jej dá peniaze, ktoré sestry už obetovali Aténe. Ako trest za Aglaulovu chamtivosť požiada Aténa bohyňu Závisť, aby Aglaulus žiarlila na Herse. Keď Hermes príde zviesť Herse, Aglaulus sa mu však postaví. On ju preto premení na kameň.
Aténa dala svoju priazeň atickému dievčaťu menom Myrsina, cudnému dievčaťu, ktoré v palestre aj v pretekoch predbehlo všetky svoje súperky atlétky. Zo závisti ju ostatné atlétky zavraždili, ale Aténa sa nad ňou zľutovala a premenila jej mŕtve telo na myrtu, rastlinu, ktorú si potom obľúbila rovnako ako olivu. Takmer zhodný príbeh sa rozpráva o inom dievčati, Elaei, ktorá sa premenila na olivu, Aténin posvätný strom.
Patrónka hrdinov.
Podľa Pseudo-Apollodórovej "Bibliotéky" Aténa radila Argovi, staviteľovi lode Argo, na ktorej sa plavil hrdina Iasón a jeho skupina Argonautov, a pomáhala pri stavbe lode. Rovnaký autor tiež uvádza, že Aténa viedla hrdinu Perzea pri jeho výprave za sťatím Medúzy. Spolu s Hermom, bohom cestovateľov, sa Perzeovi zjavila po tom, ako sa vydal na svoju výpravu, a obdarovala ho nástrojmi, ktoré potreboval na zabitie Gorgony. Aténa dala Perseovi vyleštený bronzový štít, aby sa mohol pozerať na Medúzin odraz, a nie priamo na ňu, a vyhol sa tak premene na kameň, Hermes mu dal adamantovú kosu, aby Medúze odsekol hlavu. Keď sa Perzeus ohnal čepeľou, aby Medúze odsekol hlavu, Aténa ho usmernila a umožnila mu, aby ju kosou čisto odsekol. Podľa Pindarovej "Trinástej olympskej ódy" Aténa pomohla hrdinovi Bellerofónovi skrotiť okrídleného koňa Pegasa tým, že mu dala ohlávku.
V starogréckom umení je Aténa často zobrazovaná ako pomocníčka hrdinu Herakla. Objavuje sa v štyroch z dvanástich metop na Diovom chráme v Olympii, ktoré zobrazujú Héraklových dvanásť prác, vrátane prvej, v ktorej pasívne sleduje, ako zabíja nemejského leva, a desiatej, v ktorej je zobrazená, ako mu aktívne pomáha udržať oblohu. Je zobrazená ako jeho "verná spojenkyňa", ale aj "nežná... uznávateľka jeho úspechov". Umelecké zobrazenia Heraklovej apoteózy ukazujú Aténu, ako ho na svojom voze odváža na Olymp a predkladá Diovi na jeho zbožštenie. V Aischylovej tragédii "Orestes" zasahuje Aténa, aby zachránila Oresta pred hnevom Erinyovcov, a predsedá jeho súdu za vraždu matky Klytaimnéstry. Keď polovica poroty hlasuje za oslobodenie a druhá polovica za odsúdenie, Aténa odovzdá rozhodujúci hlas za oslobodenie Oresta a vyhlási, že od tej chvíle vždy, keď bude porota nerozhodná, obžalovaný bude vždy oslobodený.
V "Odysei" si Odyseova šikovná a bystrá povaha rýchlo získa Aténinu priazeň, v prvej časti básne sa však zväčša obmedzuje na to, že mu pomáha len z diaľky, najmä tým, že mu počas cesty z Tróje vkladá do hlavy myšlienky. Jej usmerňujúce konanie posilňuje jej úlohu "ochrankyne hrdinov", alebo, ako ju nazval mytológ Walter Friedrich Otto, "bohyne blízkosti", vďaka jej mentorovaniu a materinskému skúšaniu. Až keď sa vyplaví na pobrežie ostrova Faeakia, kde si Nausikaa perie šaty, Aténa prichádza osobne, aby mu poskytla konkrétnejšiu pomoc. Zjavuje sa v Nausikejiných snoch, aby zabezpečila, že princezná Odysea zachráni, a zohráva úlohu pri jeho konečnom sprievode na Itaku. Aténa sa Odyseovi zjaví po príchode, preoblečená za pastiera. Spočiatku mu klame a hovorí, že jeho manželka Penelopa sa znovu vydala a že ho považujú za mŕtveho, ale Odyseus jej klamstvo opätuje a používa obratné pretvárky, aby sa ochránil. Pod dojmom jeho odhodlania a bystrosti sa mu zjaví a povie mu, čo potrebuje vedieť, aby získal späť svoje kráľovstvo. Prezlečie ho za staršieho žobráka, aby ho nápadníci ani Penelopa nespoznali, a pomôže mu nápadníkov poraziť. Aténa sa zjaví aj Odyseovmu synovi Télemachovi. Jej pôsobenie ho vedie k tomu, aby obišiel Odyseových druhov a pýtal sa na svojho otca. Vypočuje si príbehy o niektorých Odyseových cestách. Aténino naliehanie na Telemachovu cestu mu pomáha vyrásť do úlohy muža, ktorú kedysi zastával jeho otec. Zohráva tiež úlohu pri ukončení vzniknutého sporu proti príbuzným nápadníkov. Nariaďuje Laertovi, aby hodil oštep a zabil Eupeithesa, Antinovho otca.
Mýty o trestaní.
Zdá sa, že gorgoneion vznikol ako apotropaický symbol, ktorý mal odháňať zlo.V neskorom mýte, ktorý bol vymyslený na vysvetlenie pôvodu Gorgony, sa opisuje, že Medúza bola mladá kňažka, ktorá slúžila v Aténskom chráme bohyne Atény. Poseidón po Medúze zatúžil a znásilnil ju v Aténinom chráme, pričom odmietol, aby mu v ceste stál jej sľub čistoty. Keď Aténa zistila znesvätenie svojho chrámu, premenila Medúzu na ohavnú príšeru s hadmi namiesto vlasov, ktorej pohľad by premenil každého smrteľníka na kameň.
Pindaros vo svojej "Dvanástej pýtickej óde" rozpráva príbeh o tom, ako Aténa vynašla aulos, druh flauty, napodobňujúc nárek Medúziných sestier, Gorgón, po tom, ako ju sťal hrdina Perseus. Rovnaký autor tiež hovorí, že smrteľníci dostali aulos darom. Vo svojej komédii Marsyas tento príbeh prikrášlil, keď tvrdil, že Aténa sa pri hre na aulos pozrela do zrkadla a videla, ako jej fúkanie do neho nadúva líca a robí ju hlúpou, preto aulos zahodila a prekliala ho, aby toho, kto ho vezme do ruky, postihla strašná smrť. Aulos zdvihol satyr Marsyas, ktorého neskôr za jeho pýchu zabil Apolón. Neskôr sa táto verzia príbehu prijala za kanonickú a aténsky sochár Myrón podľa nej vytvoril skupinu bronzových sôch, ktoré boli inštalované pred západným priečelím Parthenónu okolo roku 440 pred Kr.
Mýtus, ktorý začiatkom tretieho storočia pred Kr. vyrozprával helenistický básnik Kallimachos z Kyrény vo svojom "Hymne 5", sa začína tým, že Aténa sa na poludnie kúpala v prameni na hore Helikon s jednou zo svojich obľúbených spoločníčok, nymfou Chariklou. Chariklin syn Tíresias bol náhodou na love na tej istej hore a prišiel k prameňu hľadať vodu. Nechtiac uvidel Aténu nahú, a tak ho zasiahla do očí, aby už nikdy nevidel to, čo človek vidieť nemá. Chariklo zasiahla v synov prospech a prosila Aténu o zľutovanie. Aténa odpovedala, že Tiresiovi nemôže vrátiť zrak, a namiesto toho mu dala schopnosť rozumieť reči vtákov, a tak predpovedať budúcnosť.
Myrmex bola bystrá a cudná attická dievčina, ktorá sa rýchlo stala Aténinou obľúbenkyňou. Keď však Aténa vynašla pluh, Myrmex zašla k Attikom a povedala im, že je to v skutočnosti jej vlastný vynález. Aténa, roztrpčená dievčininou zradou, ju premenila na malý hmyz nesúci jej meno, mravca.
Bájka o Arachné sa objavuje v Ovidiových "Metamorfózach" (8 po Kr.) (vi.5 -54 a 129-145), čo je takmer jediný zachovaný zdroj tejto legendy. Zdá sa, že príbeh nebol pred Ovidiovým spracovaním dobre známy a jedinou skoršou zmienkou o ňom je krátka narážka vo Vergiliových "Georgikách" (29 pred Kr.) (iv, 246), v ktorej sa Arachné nespomína menom. Podľa Ovídia bola Arachné (ktorej meno v starogréčtine znamená pavúk) dcérou slávneho farbiara tyrského purpuru v lýdskej Hypaipe a tkáčskou žiačkou Atény. Začala byť taká domýšľavá na svoju tkáčsku zručnosť, že začala tvrdiť, že jej zručnosť je väčšia ako zručnosť samotnej Atény. Aténa dala Arachné šancu vykúpiť sa tým, že na seba vzala podobu starej ženy a varovala Arachné, aby neurážala božstvá. Arachné sa vysmievala a priala si tkáčsku súťaž, aby mohla dokázať svoju zručnosť. 
Aténa utkala scénu svojho víťazstva nad Poseidónom v súťaži o patronát nad Aténami. Aténina tapiséria zobrazovala aj 12 olympských bohov a porážku mytologických postáv, ktoré spochybňovali ich autoritu. Na Arachnéinom gobelíne bolo zobrazených dvadsaťjeden epizód nevery božstiev, vrátane Diovej nevery s Lédou, s Európou a s Danaé, čo predstavovalo nespravodlivé a diskreditujúce správanie bohov voči smrteľníkom. Aténa uznala, že Arachnéino dielo je bezchybné, ale bola pobúrená Arachnéniným urážlivým výberom témy, ktorá zobrazovala chyby a prehrešky božstiev. Aténa napokon stratila nervy a zničila Arachnéninu tapisériu a tkáčsky stav, pričom doň udrela člnom. Aténa potom Arachné štyrikrát udrela palicou po tvári. Arachné sa v zúfalstve obesila, ale Aténa sa nad ňou zľutovala a priviedla ju späť z mŕtvych v podobe pavúka.
V zriedkavejšej verzii, ktorá sa zachovala v schólii nemenovaného scholára o Nikandrovi, ktorého diela Ovídia silne ovplyvnili, je Arachné namiesto toho umiestnená do Attiky a má brata menom Falanx. Aténa naučila Arachné umenie tkania a Falanxa umenie vojny, ale keď brat a sestra ležali spolu v posteli, Aténa bola nimi tak znechutená, že ich oboch premenila na pavúky, zvieratá navždy odsúdené na to, aby ich zjedli ich vlastné mláďatá.
Trójska vojna.
Mýtus o Paridovom súde sa v "Iliade" spomína len stručne, ale podrobne je opísaný v epitóme "Kýpria", stratenej básni epického cyklu, kde sa píše, že na svadbu Pélea a Thetis (neskorších rodičov Achilla) boli pozvaní všetci bohovia a bohyne, ako aj rôzni smrteľníci. Len Eris, bohyňa sváru, bola vynechaná. To ju nahnevalo, a tak prišla so zlatým jablkom s nápisom καλλίστῃ (kallistēi, "pre najkrajšiu"), ktoré hodila medzi bohyne. Afrodita, Héra a Aténa svorne tvrdili, že sú najkrajšie, a teda každá si jablko nárokovala len pre seba.
Bohyne sa rozhodli predložiť záležitosť Diovi, ktorý nechcel uprednostniť jednu z bohýň, a tak vložil voľbu do rúk Parisa, trójskeho princa. Po kúpaní v prameni hory Ida, kde sa nachádzala Trója, sa bohyne dostavili pred Parisa, aby rozhodol. Na zachovaných antických vyobrazeniach Paridovho súdu je Afrodita len občas zobrazená nahá a Aténa a Héra sú vždy úplne oblečené, od renesancie však západné maľby zvyčajne zobrazujú všetky tri bohyne úplne nahé.
Všetky tri bohyne boli ideálne krásne a Paris sa medzi nimi nevedel rozhodnúť, preto sa bohyne uchýlili k úplatkom: Héra sa snažila Parisa podplatiť mocou nad celou Áziou a Európou a Aténa ponúkala svetskú slávu a slávu v boji, ale Afrodita Parisovi sľúbila, že ak si ju vyberie ako najkrajšiu, umožní mu oženiť sa s najkrajšou ženou na zemi. Touto ženou bola Helena, ktorá ale už bola vydatá za spartského kráľa Menelaa. Paris si vybral Afroditu a udelil jej jablko. Ostatné dve bohyne sa rozhnevali a v dôsledku toho sa v trójskej vojne postavili na stranu Grékov.
V knihách V-VI Iliady Aténa pomáha hrdinovi Diomédovi, ktorý sa v neprítomnosti Achilla osvedčí ako najlepší grécky bojovník. Na viacerých umeleckých vyobrazeniach zo začiatku 6. storočia pred Kr. môžu byť zobrazené Aténa a Diomedes, vrátane štítovej pásky zo začiatku 6. storočia pred Kr., na ktorej je zobrazená Aténa a neidentifikovaný bojovník na voze, vázovej maľby bojovníka s vozatajom, ktorý stojí oproti Aténe, a hlinenej tabuľky s nápisom, na ktorej sú zobrazení Diomedes a Aténa na voze. V mnohých pasážach "Iliady" sa spomína aj to, že Aténa predtým slúžila ako patrónka Diomedovho otca Týda. Keď sa trójske ženy vyberú do Aténinho chrámu na Akropole, aby ju prosili o ochranu pred Diomedom, Aténa ich ignoruje.
V XXII. knihe "Iliady", keď Achilles prenasleduje Hektora okolo hradieb Tróje, Aténa sa Hektorovi zjaví v prestrojení za jeho brata Deifoba a presvedčí ho, aby sa držal pri zemi a mohli spolu bojovať s Achillom. Potom Hektor hodí po Achillovi kopiju a minie, očakáva, že mu Deifob podá inú, ale Aténa namiesto toho zmizne a nechá Hektora čeliť Achillovi samého bez zbrane. V Sofoklovej tragédii "Aiax" potrestá Odysseovho súpera Aiaxa Veľkého tak, že ho privedie do šialenstva a spôsobí, že zmasakruje dobytok Achájcov v domnení, že vyvraždí samotných Achájcov. Dokonca aj po tom, čo sám Odysseus vyjadrí Aiaxovi ľútosť, Aténa vyhlási: "Smiať sa svojim nepriateľom - aký sladší smiech môže byť ako tento?" (riadky 78-9). Aiax neskôr v dôsledku svojho poníženia spácha samovraždu.
Aténa v umení.
Aténa je klasicky zobrazovaná v plnej zbroji, nesúc kopiju a štít s hlavou obludy Medúzy. V tejto pozícii bola stvárnená v Phidiasovej slávnej zlatej soche v Parthenóne (Aténska Akropolis). Aténa je tiež často stvárnená so sovou (symbol múdrosti) sediacou na jej ramenách. Smutná Aténa je reliéfová socha, ktorá sa datuje z roku 460 pred Kr. a zobrazuje unavenú, dojemnú Aténu.
Na dávnejších archaických kresbách váz má bohyňa niečo z mínojského charakteru, napríklad veľké vtáčie krídla.
Prívlastky.
Najčastejší Homérov prívlastok pre Aténu je prekladaný ako jasnozrivé oči a je kombináciou slova glaukos, ktoré sa dá preložiť ako trblietavý strieborný a neskôr ako modrozelený alebo sivý a slova ôps „oko“, či niekedy „tvár“. Je zaujímavé, že glaux – sova je z rovnakého slovného základu pravdepodobne pre jej vlastné výrazné oči. Vták, ktorý vidí v noci, sa úzko spája s bohyňou múdrosti: podľa dávnych predstáv zobrazuje so sovou sediacou na jej hlave. V skorších časoch, Aténa zrejme mohla byť vtáčou bohyňou, podobne ako Lilitu, alebo ju mohli zobrazovať ako bohyňu so sovami, krídlami a vtáčími pazúrmi na Burneiovom reliéfe.
Rodostrom bohov Olympu.
Genealógia bohov Olympu podľa Hésiodovej "Teogónie", ak nie je uvedené inak.

</doc>
<doc id="39238" url="https://sk.wikipedia.org/wiki?curid=39238" title="Akropolis">
Akropolis



</doc>
<doc id="39239" url="https://sk.wikipedia.org/wiki?curid=39239" title="Ábel">
Ábel

Ábel (z hebr. "hevel" - dych, opar; "Hábíl") je postava z biblickej knihy Genezis. Syn Adama a Evy a mladší brat Kaina. Bol pastierom oviec. Biblia uvádza Kaina a Ábela ako úplne prvých narodených ľudí.
Udalosť znázorňuje konflikt medzi bratmi, ktorá vedie až k bratovražde. Kainova obeť z poľných plodín bola Bohom odmietnutá, naopak Ábelova obeť z jeho najtučnejších oviec bola Bohom prijatá. Kain sa nato nahneval a Ábela zabil. 
V apokryfnej literatúre (kniha Henochova) je Ábel prototyp nevinnej obete, jeho potomkom je preto predurčená úloha sudcov. V kresťanskej literatúre (Posolstvo Židom) je zosobnením dobra a viery. Islam spomína Ábela len ako jedného z Adamových synov.

</doc>
<doc id="39240" url="https://sk.wikipedia.org/wiki?curid=39240" title="Augustín Hambálek">
Augustín Hambálek

Ing. Augustín Hambálek (* 16. júl 1957, Trnava) je poslanec NR SR za SMER-SD, bývalý poslanec Mestského zastupiteľstva v Trnave a bývalý podpredseda Trnavského samosprávneho kraja.

</doc>
<doc id="39242" url="https://sk.wikipedia.org/wiki?curid=39242" title="Aténa">
Aténa

Aténa (iné názvy: Athéna, Athéné, Athena, Athene) môže byť:
Aténa môže byť aj v mladšom stoicizme rozum.
Athena môže byť aj:
Athene môže byť aj:

</doc>
<doc id="39243" url="https://sk.wikipedia.org/wiki?curid=39243" title="Aténa (bohyňa)">
Aténa (bohyňa)



</doc>
<doc id="39247" url="https://sk.wikipedia.org/wiki?curid=39247" title="Kompakcia">
Kompakcia

Kompakcia môže byť:

</doc>
<doc id="39251" url="https://sk.wikipedia.org/wiki?curid=39251" title="Kaufhaus des Westens">
Kaufhaus des Westens

Kaufhaus des Westens alebo skrátene KaDeWe (po slovensky: „Obchodný dom Západu“) je obchodný dom v Berlíne, v Nemecku. So svojimi predajnej plochy je najväčším obchodným domom v Nemecku a zároveň i najväčším v kontinentálnej Európe. Na siedmich poschodiach ponúka najrozmanitejší tovar, vrátane toho najluxusnejšieho. Spoločnosť zamestnáva cca 2 400 zamestnancov. Denne navštívi KaDeWe medzi 40 000 až 50 000 zákazníkov.
História.
Spoločnosť založil v roku 1905 nemecký obchodník Adolf Jandorf. O dva roky neskôr, v apríli 1907 bola slávnostne otvorená budova obchodného domu, ktorú postavili podľa projektu architekta Emila Schaudta. Od roku 1927 patril obchodný dom spoločnosti Hertie. Počas druhej svetovej vojny bol pri bojoch o Berlín takmer úplne zničený. Znovu otvoril svoje brány, päť rokov po skončení vojny – v roku 1950. V 90. rokoch bol KaDeWe prestavaný a pribudlo šieste a siedme poschodie. To posledné je venované výlučne potravinám. Ide o najväčší obchod s potravinami v Európe. Od roku 1994 sa stal majetkom spoločnosti Karstadt AG.
V roku 2004 bolo na prízemí otvorené oddelenie s kozmetikou a parfumami. Taktiež začali prvé prestavby, ktoré budú dokončené v apríli 2007 k stému jubileu. V roku 2005 boli prvé tri poschodia s celkovou predajnou plochou postavenou v šachovnicových segmentoch venované móde. Ponúkajú tu značky ako Christian Dior, Gianfranco Ferré, Paul Smith, Versace, Roberto Cavalli, Giorgio Armani, Hugo Boss, Dolce &amp; Gabbana a Burberry.

</doc>
<doc id="39252" url="https://sk.wikipedia.org/wiki?curid=39252" title="Vrstva dátového spoja">
Vrstva dátového spoja

Vrstva dátového spoja (angl. "data link layer"; v slangu linková vrstva alebo spojová vrstva) je druhá zo siedmich vrstiev modelu OSI a špecifikuje spôsob prenosu paketov fyzickou vrstvou, vrátane "rámcovania" (t. j. špeciálne bitové vzory označujúce začiatok a koniec paketu). Napríklad Ethernet má polia v hlavičke paketu, ktoré špecifikujú pre ktorý stroj alebo stroje v sieti sú pakety určené. Príkladom protokolov linkovej vrstvy sú Ethernet, Wireless Ethernet, SLIP, Token Ring a ATM.
PPP je o niečo zložitejší, keďže bol pôvodne špecifikovaný ako oddelený protokol bežiaci na vrchu iného protokolu linkovej vrstvy -- HDLC/SDLC.
Táto vrstva sa niekedy rozdeľuje ešte na Logical Link Control (riadenie logického spojenia) a Media Access Control (riadenie prístupu k médiu).
Funkcie.
Tri základné funkcie zabezpečované linkovou vrstvou:

</doc>
<doc id="39253" url="https://sk.wikipedia.org/wiki?curid=39253" title="Christian Dior">
Christian Dior

Christian Dior [vyslov: kristjá(n) dior] (* 21. január 1905, Granville, Francúzsko – † 24. október 1957, Montecatini, Taliansko) bol jeden z najvplyvnejších francúzskych i svetových módnych návrhárov.
Život a dielo.
Narodil sa v Normandii, v meste Granville, do rodiny obchodníka s hnojivami. Neskôr študoval medzinárodné vzťahy a diplomaciu, no po škole sa začal živiť ako galerista. Až v roku 1946 s pomocou textilného magnáta Marcela Boussaca založil v Paríži svoj módny dom. Za 12 rokov sa mu podarilo rozšíriť svoje podnikateľské aktivity do ďalších 15 krajín a zamestnať vyše 2 000 ľudí. 
Dior je predovšetkým známy pre svoj „New Look“, ktorý uviedol v roku 1947. Vo svojich módnych kreáciách zdôrazňoval ženskosť. Jeho šaty mali úzke ramená, zúžený pás, zdôraznené prsia a dlhú, širokú sukňu. New Look znamenal revolúciu v dámskom odievaní a opäť urobil z Paríža centrum svetovej módy. Značka Christian Dior sa stala synonymom pre klasickú eleganciu, zdôrazňujúcu ženskosť a krásu. V roku 1953 sa u Diora zamestnal mladý Francúz Yves Saint Laurent ako jeho asistent. 
Diorov život bol poznačený hektickým životným štýlom, neustálymi hádkami a konfliktmi s rodinou pre svoju homosexualitu. Zlé vzťahy mal najmä so svojím bratom Raymondom, ktorý ho už v detstve tyranizoval zatváraním do tmavej pivnice. Christian mal v obľube svoju neter, Raymondovu dcéru Françoise. Z tej sa však stala nadšená prívrženkyňa nacizmu a obviňovala Diorových židovských manažérov i mladých mužov zo sprisahania proti jej strýkovi. Podľa francúzskeho dedičského práva po Diorovej smrti, keďže nemal deti ani žijúcich rodičov, mal jeho majetok dediť jeho brat, no po hádkach s Raymondom aj Françoise sa Dior rozhodol svoju rodinu vydediť. 
Po Diorovej smrti sa Yves Saint Laurent stal umeleckým riaditeľom jeho módneho domu a zachránil ho pred krachom.
Spoločnosti a značky.
Meno Christiana Diora nesie aj jedna z najväčších spoločností vyrábajúcich módne oblečenie - Christian Dior SA. Spoločnosť vlastní divíziu Christian Dior Couture, ktorá vyrába jedny z najžiadanejších produktov "haute couture", ale aj konfekciu ("prêt-à-porter"), doplnky, kozmetiku a parfumy. Súčasťou spoločnosti je aj divízia Dior Homme vyrábajúca pánsku konfekciu. 
Christian Dior SA prevádzkuje dovedna 160 butikov po celom svete a v blízkej budúcnosti plánuje otvoriť ďalšie. Okrem iného je držiteľom 42,5% podielu v spoločnosti LVHM, ktorá je považovaná za giganta v oblasti luxusných výrobkov. Sídlo spoločnosti je v Paríži na Rue François 1er. 
Svet vôní Christian Dior.
Christian Dior sa zapísal do sŕdc ľudí svojou výnimočnosťou, citom pre módu a takisto vôňami. Jeho prvú vôňu inšpirovala prvá módna kolekcia, ktorá vznikla v roku 1947, pri ktorej ho inšpirovali jeho milované kvety a úspech tejto kolekcie predurčil vznik prvej vône Miss Dior. Diorovým prianím bolo vytvoriť vôňu, ktorá by voňala láskou, no nevedel, akoby ju pomenoval. Inšpiráciou sa mu stala jeho sestra, ktorá za Diorom prišla do novootvoreného salónu a vtedy Mitzha Bricard vykríkol:,Pozrite, tam prichádza Miss Dior! Miss Dior! Tak sa bude volať prvý parfum!"
Ďalšou vôňou, v poradí druhou, bola vôňa Diorama, ktorá vznikla o dva roky neskôr a pre značku Dior ju vytvoril Edmond Roudnitska. Prevrat vo svete vôní nastal v roku 1953, kedy Edmond Roudnitska vytvoril pre Diora opäť novú vôňu - Eau de Cologne Fraîche, ktorá bola prvá unisex vôňa v dejinách.
Snom Diora bola vôňa, ktorá by bola založená na aróme konvaliniek. A tak sa stalo a novou vôňou Diora sa stala Diorissimo.
60. roky priniesli po prvý raz kompletnú starostlivosť pre pánov - Eau Sauvage, ktorá obsahovala okrem parfumu aj vodu pred a po holení, púder, balzam a mydlo.
1972 - vznik novej kvetinovej vône Diorella
Koniec 80-tych rokov Dior objavil čaro orientálnej vône Dioressence, ktorá bola určená pre zmyselné, podmanivé ženy. V roku 1980 predstavil Dior druhú pánsku vôňu Jules.
Rok 1985 - spoločnosť sa rozhodla o inováciu - nový flakón, nové meno a tak vznikla smelá a provokatívna vôňa Poison. Úspech Poisonu bol globálny a tak pokračovanie na seba nenechalo dlho čakať - k Poisonu pribudli Tendre Poison, Hypnotic Poison, Pure Poison a Midnight Poison. Ambície na seba dlho nenechali čakať a tak sa v roku 1988 zrodila ďalšia pánska vôňa Fahrenheit. V roku 1991 prišla na trh nová vôňa pre ženy Dune, ktorá v sebe ukrývala harmóniu s prírodou, kvetinovú a morskú kompozíciu.
Koniec dvadsiateho storočia znamenal návrat k pôvodným hodnotám a v tomto období sa predstavila nová vôňa J'adore. Ďalším projektom pri kolekcii rúžov Dior Addict sa stala vôňa Dior Addict. V Queen of the Night, ktorá nasledovala po Dior Addict, sa spája jamajský kvet na kaktuse spojený s jemnou vanilkou prepožičal parfumu jedinečnosť.
Výročie narodenia Christiana Diora sa stala vhodná príležitosť na znovuzrodenie Miss Dior s novým názvom Miss Dior Chérie.

</doc>
<doc id="39254" url="https://sk.wikipedia.org/wiki?curid=39254" title="Oxid antimonitý">
Oxid antimonitý

Oxid antimonitý (Sb2O3) je najdôležitejšia zlúčenina antimónu.
Chemické vlastnosti.
Oxid antimonitý je amfotérny oxid. Dá sa oxidovať priamo na oxid antimoničný alebo na iné antimoničné zlúčeniny. Tiež sa dá jednoducho redukovať na antimón.
Štruktúra.
V plynnej fázi existuje tento oxid vo forme Sb4O6. Ten má izoštruktúru k oxidu fosforečnému. Táto forma je prítomná tiež v kryštalickej kubickej forme. Monoklinická forma má lístkovú štruktúru zloženú z pyramidálnych skupín (SbO3), ktoré zdieľajú atóm kyslíku.
Toxikológia.
Oxid antimonitý je iba slabo absorbovaný tráviacou sústavou, oxid antimonitý sa dostáva do tela hlavne vdychovaním prachu. Vylučovanie z tela je pomalé, takže je nebezpečný z hľadiska chronickej toxicity. Akútne otravy niesu časté.

</doc>
<doc id="39256" url="https://sk.wikipedia.org/wiki?curid=39256" title="Prêt-à-porter">
Prêt-à-porter

Prêt-à-porter [vyslov:pretaporté] (, ) je francúzsky termín z oblasti módy označujúci oblečenie, ktoré sa distribuuje ako konečný produkt v štandardných konfekčných veľkostiach.
Niektoré značky alebo módni návrhari vytvárajú celé kolekcie prêt-à-porter, ktoré sa hromadne vyrábajú. Iní ponúkajú kolekcie, ktoré sú k dispozícii iba v obmedzenom množstve a iba v obmedzený čas, väčšinou jedno ročné obdobie. Na rozdiel od výrobkov haute couture, nikdy nevlastníte jedinečný kus oblečenia. Ceny za jednotlivé kusy oblečenia sa môžu pohybovať od niekoľko sto do niekoľko desaťtisíc korún, v závislosti od kvality materiálov, ale predovšetkým od mena a reputácie značky. 

</doc>
<doc id="39257" url="https://sk.wikipedia.org/wiki?curid=39257" title="SETI@home">
SETI@home

SETI@home je distribuovaný projekt využívajúci počítače pripojené do siete Internet pomocou infraštruktúry BOINC, prevádzkovaný univerzitou v Berkeley v Kalifornii v Spojených štátoch amerických. SETI znamená hľadanie mimozemskej inteligencie. Projekt je zameraný na hľadanie inteligentného mimozemského života vo vesmíre prostredníctvom analýzy vzoriek signálov z najväčšieho rádioteleskopu na svete v Arecibo. Vďaka svojmu zameraniu patrí tento projekt medzi najpopulárnejšie v rámci infraštruktúry BOINC.

</doc>
<doc id="39258" url="https://sk.wikipedia.org/wiki?curid=39258" title="Great Internet Mersenne Prime Search">
Great Internet Mersenne Prime Search

Great Internet Mersenne Prime Search (skratka GIMPS; voľný preklad: „veľké internetové hľadanie Mersennových prvočísel“) je distribuovaný projekt dobrovoľníkov, ktorí používajú softvér Prime95, MPrime a ďalšie, ktoré je možné voľne si stiahnuť z Internetu, na hľadanie Mersennových prvočísel.
Projekt založil americký informatik George Woltman a zastrešuje ho spoločnosť Mersenne Research, Inc. so sídlom v meste Blowing Rock v Severnej Karolíne.
Nájdené prvočísla.
Zdroj: 

</doc>
<doc id="39260" url="https://sk.wikipedia.org/wiki?curid=39260" title="Haute couture">
Haute couture

Haute couture (slovenský preklad: "vysoké šitie" alebo "vysoké krajčírstvo") je francúzsky, medzinárodne používaný, termín z oblasti módy označujúci oblečenie šité na mieru a vyrobené v Paríži, a imitované v ostatných mestách módy ako sú: New York, Londýn a Miláno. Oblečenie haute couture nie je šité iba na mieru pre určitého zákazníka, ale pri jeho výrobe sú použité vysoko kvalitné a drahé látky a je šité rukou s extrémnym dôrazom na detail a zakončenie. Ušitie jedných šiat môže trvať od 100 do 400 hodín, pričom ich cena sa môže vyšplhať na neuveriteľných až . Na mieru šitý pánsky oblek stojí okolo .
Termín „haute couture“ môže označovať:
Vo Francúzsku je označenie haute couture chráneným názvom. Spoločnosť uchádzajúca sa o tento prívlastok musí splniť určité a veľmi prísne podmienky, aby jej mohlo francúzske Ministerstvo priemyslu udeliť toto označenie. Napr. návrhár musí navrhnúť 50 nových a originálnych návrhov na denné i večerné nosenie pre každú kolekciu. Zároveň musí predstaviť dve kolekcie do roka. Taktiež musí zamestnávať na plný úväzok minimálne 20 technických zamestnancov, v aspoň jednom ateliéri alebo krajčírskej dielni.
Zároveň majú zo zákona nárok na reklamu zadarmo v štátnej francúzskej televízii. Tieto spoločnosti sa potom združujú do zväzu "Chambre Syndicale de la Haute Couture". V súčasnosti je týchto spoločností jedenásť. V roku 2002 opustil Haute Couture Yves Saint Laurent, Versace (2003), Emanuel Ungaro (2004) a Valentino (2008). Patria sem napríklad:

</doc>
<doc id="39263" url="https://sk.wikipedia.org/wiki?curid=39263" title="Súostrovie">
Súostrovie

Súostrovie alebo archipel alebo archipelág je relatívne oddelená skupina ostrovov, ktoré ležia relatívne blízko pri sebe, a ktoré sú väčšinou rovnakého pôvodu (kontinentálneho, koralového, sopečného).

</doc>
<doc id="39264" url="https://sk.wikipedia.org/wiki?curid=39264" title="Alkalický kov">
Alkalický kov

Alkalické kovy sú prvky 1. skupiny v periodickej tabuľke chemických prvkov zahŕňajúce lítium (Li), sodík (Na), draslík (K), rubídium (Rb), cézium (Cs) a francium (Fr). Sú vysoko reaktívne a vo voľnej prírode sa nenachádzajú v základnej forme. Ich pomenovanie pochádza z toho, že s vodou reagujú za vzniku alkálií – zásad.
Vlastnosti.
Atómy alkalických kovov majú vo vonkajšej vrstve svojho obalu jeden elektrón, predposlednú vrstvu majú ako najbližší vzácny plyn. Jadro atómu púta valenčný elektrón veľmi slabo, preto pri styku s atómami iných prvkov ho atóm ľahko strháva a tvorí tak jednomocný katión: Li +, Na+, K+, Rb+, Cs+. Preto sú alkalické kovy na začiatku elektrochemického radu napätia a ich stupeň elektronegativity je zo všetkých prvkov najmenší. Ľahko tvoria zlúčeniny s halogénmi.
Alkalické kovy sú mäkké ako vosk a dajú sa krájať nožom. Majú nízku teplotu topenia, ktorá klesá so stúpajúcim protónovým číslom. Sú to najľahšie kovy vôbec. Čím ďalej je valenčný elektrón od jadra, tým slabšie ho jadro púta. Keďže cézium najľahšie stráca valenčný elektrón, je najreaktívnejší z alkalických kovov a tvorí aj najsilnejšiu zásadu vôbec (hydroxid cézny "CsOH").
Charakteristické vlastnosti.
Pri prerezaní sú alkalické kovy striebrobiele, okrem cézia, ktoré je zlatožlté. Veľmi rýchlo sa pokrývajú vrstvičkou hydroxidu a uhličitanu, reagujú s vodnými parami a s oxidom uhličitým, ktoré sú v ovzduší.
 2 Na + 2 H2O → 2 NaOH + H2
 2 NaOH + CO2 → Na2CO3 + H2O
Preto sa alkalické kovy uchovávajú pod petrolejom alebo v benzíne, prípadne v iných látkach ktoré neobsahujú kyslík.
Zahriatím na vzduchu sa vznietia a horia. Každý prvok charakteristicky zafarbuje plameň:
Prudko rozkladajú vodu, pričom vzniká príslušný hydroxid a uniká vodík. So stúpajúcim protónovým číslom sa zväčšuje prudkosť reakcie. Lítium reaguje s vodou pokojne, sodík sa na vode rýchlo pohybuje, draslík sa zapaľuje, rubídium a cézium reagujú výbušne.
Výskyt.
Sodík a draslík sú biogénne prvky. Ich ióny sú prítomné v bunkových tkanivách a telových tekutinách. Zúčastňujú sa na dôležitých chemicko-fyzikálnych procesoch v ľudskom tele.
Alkalické kovy sú veľmi reaktívne, preto sa v prírode vyskytujú len v zlúčeninách s inými prvkami. Najrozšírenejšie a najvýznamnejšie sú sodné a draselné zlúčeniny. V morskej vode a v soľných ložiskách je najmä chlorid sodný (NaCl) a chlorid draselný (KCl). Z mnohých nerastov sodíka a draslíka sú najdôležitejšie pre život rastlín živce, z nich má najmä živec draselný (KAlSi3O8). Používajú sa aj v sklenárenskom priemysle. V potravinárstve sa využívajú najmä chlorid sodný (NaCl) a hydrogenuhličitan sodný (NaHCO3).

</doc>
<doc id="39265" url="https://sk.wikipedia.org/wiki?curid=39265" title="Ostrov">
Ostrov

Ostrov je pevnina menšia ako kontinent a väčšia ako skala, ktorá je zo všetkých strán obklopená vodou. Hranica medzi veľkým ostrovom a malým kontinentom je v zemepise vecou dohody a tradície. Napr. Austrália je niekedy považovaná len za veľký ostrov. 
Pre geológiu je dôležitým kritériom aj charakter zemskej kôry (pevninská, oceánska). 
Skupina ostrovov, ktoré k sebe patria, sa nazýva súostrovie.
Ostrovy sa delia na 3 základné skupiny:
Najväčším ostrovom na Zemi je Grónsko. 

</doc>
<doc id="39267" url="https://sk.wikipedia.org/wiki?curid=39267" title="MP4">
MP4

MP4 je formát súborov (nazýva sa ako "kontajner") špecifikovaný v medzinárodnom štandarde ISO/IEC MPEG-4 ("ISO 14496-14"). Tento formát je postavený na všeobecnom formáte súborov špecifikovanom v "ISO 14496-12" (12. časť MPEG-4 štandardu). Používa sa primárne na ukladanie médií definovaných skupinou MPEG (MPEG = Motion Picture Experts Group), ale dá sa použiť aj na iný obsah (napríklad Apple Lossless, Dirac a veľa iných).
MP4 umožňuje streamovanie po internete. Umožňuje aj spájanie viacerých audio a video prúdov do jedného súboru, spolu s titulkami alebo statickými obrázkami. Ako začiatočný bod na vývoj formátu MP4 sa použil formát súborov Apple QuickTime. Aj keď sa MP4 stále podobá na formát QuickTime, vo veľa rozličných oblastiach ho zlepšili.
Do MP4 sa dá uložiť skoro ľubovoľný obsah, ale z príčiny kompatibility sa odporúča každý formát zaregistrovať u registračnej autority, ktorá je podľa ISO/IEC 14496-12 spoločnosť Apple Computer Inc. Najčastejšie používané formáty v kontajneri MP4 sú tieto:
Niektoré z používaných prípon súborov vo formáte MP4 sú:
Existuje veľa ďalších kontajnerových formátov súborov založených na všeobecnom multimediálnom formáte súborov definovanom v MPEG-4 Part 12, no tieto sa odlišujú podporovanými typmi obsahu. Napríklad:

</doc>
<doc id="39270" url="https://sk.wikipedia.org/wiki?curid=39270" title="ReactOS">
ReactOS

ReactOS (React Operating System) je open source operačný systém, ktorý má za cieľ byť binárne kompatibilný so systémami Windows NT na úrovni aplikácií aj ovládačov. Aj keď sa projekt momentálne nachádza v alfa verzii vývoja, niekoľko programov pre Windows už funguje správne. ReactOS je primárne napísaný v programovacom jazyku C, niektoré prvky, ako napríklad ReactOS Explorer, sú napísané v C++.
História.
ReactOS je pokračovateľom projektu FreeWin95, ktorý bol založený okolo roku 1996 ako slobodná alternatíva k operačnému systému MS Windows 95, no ostal však iba v podobe návrhu. Projekt ReactOS začal vo februári 1998 vývojom jadra a základných ovládačov.
Vývojári momentálne pracujú na novej verzii nazývanej Community Edition, ktorá má niesť verziu 0.4.0. Dátum vydania tejto verzie nie je známy. Od verzie 0.4.0 sa očakáva lepšia podpora USB ovládačov, nové grafické spracovanie Explorera.
Hardvérové požiadavky.
Podporované architektúry.
Vývojári systému ReactOS aktuálne pracujú na množstve portov tohto systému:

</doc>
<doc id="39273" url="https://sk.wikipedia.org/wiki?curid=39273" title="Branislav Mojsej">
Branislav Mojsej

Branislav Mojsej (* 5. máj 1968, Prešov, ČSSR) je slovenský spevák. Jeho bývalou manželkou je Nora Mojsejová, dnes Kabrheľová. Do povedomia verejnosti sa dostal predovšetkým vďaka reality show na Slovensku "Mojsejovci" vysielanej na TV Markíza a relácií "Nikdy nehovor nikdy" vysielanej na TV JOJ
Vydanie knihy.
Branislav Mojsej vydal knihu s názvom "Vytriezvenie".
Študiá.
Je absolventom Hotelovej akadémie v Kežmarku. V roku 1997 založil kapelu Challenge. Neskôr sa vydal na sólovú kariéru.
V diváckej ankete "Slávik 2006" získal ocenenie "Slamený slávik", teda najväčšie sklamanie roka.

</doc>
<doc id="39276" url="https://sk.wikipedia.org/wiki?curid=39276" title="Yves Saint Laurent">
Yves Saint Laurent

Yves Saint Laurent, celým menom Yves Henri Donat Mathieu Saint Laurent [vyslov: iv ɑ̃ri dona matjö sɛ̃ lorɑ̃] (* 1. august 1936, Oran, Alžírsko – † 1. jún 2008, Paríž, Francúzsko) bol jedným z najvplyvnejších francúzskych i svetových módnych návrhárov 20. storočia, spolu s Coco Chanel, Christianom Diorom a Hubertom de Givenchy. Tvoril a menil trendy v móde počas svojej vyše štyridsaťročnej kariéry. Jeho značka YSL sa stala symbolom kreativity a luxusu.
Život a dielo.
Saint Laurent sa narodil v rodine riaditeľa poisťovacej spoločnosti a jeho manželky Lucienne Mathieu, ktorých predkovia sa prisťahovali do severnej Afriky počas prusko-francúzskej vojny. Kvôli svojej krehkosti a jemnosti (a homosexualite) nemal šťastné detstvo, pretože deti v škole ho často šikanovali.
Roky u Diora.
Ako 17-ročný odchádza do Francúzska, do Paríža, kde sa stáva spolupracovníkom Christiana Diora. Táto spolupráca viedla k najkreatívnejšiemu a najúspešnejšiemu spojeniu v histórii módy. Saint Laurent patril k najlepším návrhárom v Diorovom módnom dome. Vo veku 21 rokov, v roku 1957, mu bolo zverené vedenie domu, keď Christian Dior odišiel na dovolenku, ale z nej sa už nikdy nevrátil. 15. novembra 1957, dva týždne po Diorovej smrti sa Saint Laurent stal umeleckým riaditeľom Diorovho módneho domu a zároveň sa stal najmladším módnym návrhárom vo svete haute couture.
Krátko po nástupe do funkcie ho povolala francúzska armáda, aby si odslúžil povinnú vojenskú službu. Po dvadsiatich dňoch neustáleho stresu, spôsobeného najmä jeho kolegami – vojakmi, bol Saint Laurent hospitalizovaný v psychiatrickej liečebni.
Yves Saint Laurent okamžite začal vytvárať svoj nezameniteľný štýl kombinovaním tradičných Diorových prvkov s viacej nositeľným realistickým štýlom. Jeho prvou kolekciou bola "Ligne Trapèze", ktorá sa stala okamžitým hitom, pričom predaj vzrástol o 35 percent. Poslednou kolekciou pred odchodom od Diora (1960) si rozhneval väčšinu svojich dovtedajších zákazníčok. Na predvádzacie móla sa dostala móda ulice a beatnickej generácie – čierne roláky, kožené bundy, nohavice a čižmy.
Budovanie značky YSL.
V roku 1961 vytvoril svoju prvú kolekciu pod vlastnou značkou YSL. Nový módny dom založil spolu so svojim vtedajším partnerom Pierrom Bergém. Výsledky boli úžasné: trapézové šaty inšpirované strohými obrazmi holandského maliara Pieta Modriaana a pop artovými serigrafiami Andyho Warhola. Začal s navrhovaním unisexového oblečenia, prenášaním mužských prvkov, akými sú sako a nohavice, do ženskej módy. Vynašiel dámsky nohavicový kostým a taktiež vytvoril ženskú verziu pánskeho smokingu pre svoju kolekciu z roku 1965, ktorú nazval "Le Smoking".
V roku 1966 otvoril prvý zo siete butikov línie prêt-à-porter, ktorú nazval Yves Saint Laurent Rive Gauche. Meno konfekčnej línii dala poloha prvého butiku – nachádzal sa na ľavom brehu rieky Seiny (franc.: "rive gauche" = "ľavý breh"). Prvá kolekcia dokonale kontrastovala svojou neformálnosťou s eleganciou a luxusom jeho línie haute couture.
Koncom 60. rokov, v ére hippies vymenil futuristický geometrizmus svojich kreácií za dlhší, romantickejší vzhľad. V roku 1968 navrhol kolekciu v štýle safari taktiež prvýkrát použil priesvitné materiály. S obľubou používal zamat a nechával sa inšpirovať Ruskom, Áziou a Afrikou. V 70. rokoch sa vrátil k androgýnnemu vzhľadu svojich modelov – muži i ženy nosili saténové nohavice, nazberané košele a šatky viazané okolo pása.
V roku 1971 predstavil ďalšiu líniu YSL Beauté – kolekciu parfumov a dekoratívnej kozmetiky. Predstavil svoj prvý pánsky parfum s názvom "YSL". Reklamná kampaň pre nový parfum spôsobila obrovský škandál, pretože na fotografiách pózoval nahý Saint Laurent s flakónom zakrývajúcim jeho mužstvo. Okrem "YSL" predstavil v roku 1971 aj dámsky parfum "Rive Gauche". Ďalším škandálom na poli parfumov bolo uvedenie jeho klasického parfumu "Opium" (1977), ktorého drogovo-orientovaný názov vzbudzoval pohoršenie. Nasledovali ďalšie parfumy: "Kouros" (1981), "Paris" (1983), "Jazz" (1988), "Yvresse/Champagne" (1993), "Opium pour Homme" (1995), "Live Jazz" (1998), "Nu" (2001 a 2002) a "M7" (2002).
Bol to práve pánsky parfum "M7" , ktorý spôsobil obdobný škandál ako prvý Saint Laurentov parfum – na fotografiách v reklamnej kampani sa objavilo nahé telo francúzskeho majstra Európy v džude Samuela de Cubbera, ale jeho mužstvo už nezakrýval ani len flakón.
Odchod do dôchodku.
Napriek uznaniu a svetovej sláve Yves Saint Laurent neviedol šťastný život. Bol plachý, samotár a mal iba málo dobrých priateľov. Počas svojho života prežil niekoľko nervových zrútení, trpel depresiami, mal problémy s alkoholom i drogami. Jeho múzou i priateľkou bola herečka Catherine Deneuve.
Yves Saint Laurent nikdy nebol dobrým obchodníkom, bol najmä dobrým umelcom. Ale to spôsobilo, že jeho módny dom sa dostal v polovici 90. rokov do straty. V roku 1993 kúpila farmaceutická firma Sanofi spoločnosť Yves Saint Laurent za približne 600 000 000 amerických dolárov. V roku 1999 prebral módny konglomerát Gucci Group značku Yves Saint Laurent. Americký návrhár Tom Ford bol zodpovedný za dizajn konfekčnej línie Rive Gauche a kozmetickej značky YSL Beauté, zatiaľ, čo Saint Laurent naďalej navrhoval šaty v línii haute couture.
Taktiež začal tráviť väčšinu svojho času vo svojom dome v Marakéší v Maroku. Nezhody s vedením Gucci Group viedli v roku 2002 k zatvoreniu Yves Saint Laurent Couture. Posledná, rozlúčková prehliadka sa konala 7. januára 2002 v Pompidouovom centre v Paríži.
Po odchode Toma Forda z Gucci Group je za návrhy línie Rive Gauche zodpovedný Stefano Pilati.
Spoločnosť.
100% akcií spoločností Yves Saint Laurent, YSL Beauté a Luxury Timepieces International (spoločnosť vyrábajúca hodinky pre módne domy Yves Saint Laurent, Gucci a Boucheron) patrí konglomerátu Gucci Group. V súčasnosti YSL vyrába dámsku a pánsku konfekciu; doplnky ako kabelky, kožené výrobky a obuv. V roku 2004 hospodárila so ziskom 196,4 milióna eur a so 60 priamo riadenými predajňami po celkom svete.
YSL Beauté navrhuje, vyrába a distribuuje parfumy a kozmetiku pre značky Yves Saint Laurent a Roger&amp;Gallet. Vo svojom portfóliu parfumov má aj voňavky Stelly McCartney, Alexandra McQueena ale aj spoločnosti Boucheron.
Sídlom Gucci Group je Amsterdam, Holandsko a sídlom Yves Saint Laurent je Paríž, Francúzsko.

</doc>
<doc id="39282" url="https://sk.wikipedia.org/wiki?curid=39282" title="Irenej z Lyonu">
Irenej z Lyonu

Irenej z Lyonu (iné mená: Eirénaios z Lyonu, Irinej Lyonský; po latinsky "Irenaeus"; medzi 140 a 160 v Malej Ázií – asi 202) bol najvýznamnejším kresťanským teológom 2. storočia. Bol biskupom v galskom Lugdune, dnešnom Lyone, podľa tradície zomrel mučeníckou smrťou.
Život.
Irenej sa narodil v niektorom z maloázijských miest, najskôr v Smyrne, dátum jeho narodenia zostáva neznámy, narodil sa však medzi rokmi 140 a 160. Z jeho "Listu Florinovi" vysvitá, že v mladosti stretol smyrnského biskupa Polykarpa a možno patril medzi jeho žiakov. Prostredníctvom neho bol spojený s dobou apoštolov, zároveň v ňom potom vrcholí teologické úsilie poapoštolskej doby.
Z neznámych dôvodov opustil Malú Áziu a vydal sa do Galie. Roku 177/178 bol ako presbyter lugdunskej cirkevnej obce vyslaný k pápežovi Eleutérovi do Ríma, aby spoločne s ním koordinoval postup v otázke montanizmu. Eusébius z Kaisareie (Hist. eccl. 5,4,2) zaznamenáva znenie listu, ktorý lugdunskej cirkvi pápež poslal, a z neho vyplýva akej vážnosti sa Irenej u Eleutéra tešil. Keď sa vrátil z Ríma, starý lugdunský biskup Photinus zomrel ako mučeník a Irenej sa stal jeho nástupcom.
Počas neskoršieho sporu o dátum slávenia Veľkej noci naliehal na pápeža Viktora, ktorý exkomunikoval ázijské cirkvi, aby sa s nimi zmieril a nastolil znovu vzájomné spoločenstvo. Podľa Eusébia tak nezostal dlžný svojmu menu ako mierotvorca (eirénopoios).
Po tejto udalosti sa však stráca po Irenejovi stopa a nepoznáme ani presný rok jeho úmrtia. Až "Historia Francorum" (1,27) Gregora Tourského ho označuje ako mučeníka. Eusébius sa však o tejto udalosti nezmieňuje. Je však možné, že Irenej zomrel spolu s ďalšími lyonskými mučeníkmi počas prenasledovania roku 202.
Spisy.
Irenej prijal za svoju úlohu okrem správy svojej diecézy aj snahu potlačiť gnostické hnutia v rámci cirkvi. Gnostické polemiky sa týkajú aj jeho diela. Význam jeho diel však v staroveku rýchlo opadol a máloktoré Irenejove dielo sa zachovalo.
Proti bludom.
Najrozsiahlejším Irenejovým dielom je ("Elenchos kai anatropé tés pseudonomú gnóseós, Odhalenie a odmietnutie predstieraného, no falošného poznania"), ktoré je však oveľa viac známe pod kratším latinským názvom "Adversus haereses" (Proti bludom). Dielo sa nezachovalo celé v gréckom origináli, ale z veľkej časti v latinskom, veľmi doslovnom preklade.
Ako pôvodný názov naznačuje, dielo sa skladá z dvoch častí. Prvá sa zaoberá odhalením, resp. analýzou gnostickej herézy. Tvorí obsah prvej z celkom piatich kníh a ide o neoceniteľný materiál pre štúdium kresťanskej gnózy 2. storočia. Irenej sa tu venuje štúdiu valentiniánov, až potom sa venuje samotnej gnózii. Hovorí o Šimonovi Mágovi, Menandrovi a postupne o všetkých vedúcich osobnostiach gnostických škôl: Satornilovi, Basileidovi, Karpokratovi, Kérinthovi, ebionitoch, nikolaitoch, Kerdónovi, Markiónovi, Tatianovi a enkratitoch.
Druhá časť, odmietnutie týchto heréz, je obsahom ďalších štyroch kníh:
Úcta.
Svätého Ireneja Lyonského si uctievajú viaceré kresťanské cirkvi. Gréckokatolícka cirkev slávi pamiatku svätého hieromučeníka Ireneja, lyonského biskupa, 23. augusta (spravidla sa kvôli odovzdaniu sviatku Zosnutia presvätej Bohorodičky prekladá na 22. augusta). Latinská cirkev slávi jeho pamiatku 28. júna.

</doc>
<doc id="39287" url="https://sk.wikipedia.org/wiki?curid=39287" title="Vyšší územný celok">
Vyšší územný celok



</doc>
<doc id="39289" url="https://sk.wikipedia.org/wiki?curid=39289" title="VÚC">
VÚC



</doc>
<doc id="39290" url="https://sk.wikipedia.org/wiki?curid=39290" title="Miklós Fehér (politik)">
Miklós Fehér (politik)

Miklós Fehér (* 31. október 1959) je slovenský politik.
Miklós Fehér je ženatý a má štyri deti. Je členom Strany maďarskej koalície (SMK).

</doc>
<doc id="39296" url="https://sk.wikipedia.org/wiki?curid=39296" title="Matka">
Matka

Matka môže byť:

</doc>
<doc id="39297" url="https://sk.wikipedia.org/wiki?curid=39297" title="Pavol Bielik">
Pavol Bielik

RNDr. Pavol Bielik, CSc. (* 22. august 1953) bol starostom mestskej časti Bratislava-Rača a poslancom a podpredsedom Bratislavského samosprávneho kraja vo volebnom období 20012005. 
Korupčný škandál.
30. januára 2007 bol Špeciálnym súdom v Pezinku odsúdený za žiadanie úplatku vo výške päť miliónov Sk na 5 rokov väzenia a zákaz vykonávať funkciu verejného činiteľa počas siedmich rokov. Bielik sa odvolal na Najvyšší súd.
Rodinný život.
Pavol Bielik je ženatý. S manželkou Evou majú dcéru Michaelu a syna Tomáša. 

</doc>
<doc id="39298" url="https://sk.wikipedia.org/wiki?curid=39298" title="Hmota (filozofia)">
Hmota (filozofia)

Hmota vo filozofii (a pôvodne aj vo fyzike) je abstrakcia protikladu ducha. 
Chápe sa buď ako beztvará látka (gr. hýlé), ktorá až spojením s tvarom dáva konkrétne súcna, alebo ako objektívna realita (existujúca mimo nášho vedomia).
V materializme sa hmota najprv (mechanistický materializmus) chápala ako nedeliteľné a vnútorne nemenné atómy, z ktorých pozostávali všetky predmety, ktoré boli podriadené mechanickým zákonom. 
Keď sa ukázalo, že atóm nie je ani najmenšia častica hmoty, ani nemenný, tak časť filozofov dospela k záveru, že hmota neexistuje, ale iná časť, na čele s V. I. Leninom (tzv. dialektický materializmus; Leninovo dielo: "Materializmus a empiriokriticizmus") zmenila definíciu hmoty z mechanistického chápania na chápanie vo vzťahu k vedomiu, a to takto:
"Hmota je filozofická kategória na označenie objektívnej reality, ktorá je daná človeku v jeho pocitoch, ktorú odrážajú naše pocity, pričom hmota existuje nezávisle od pocitov." 

</doc>
<doc id="39300" url="https://sk.wikipedia.org/wiki?curid=39300" title="Pravá cirkev Ježišova">
Pravá cirkev Ježišova

Pravá cirkev Ježišova (po čínsky 真耶穌教會) je čínska odnož pentekostálneho hnutia – vetvy kresťanstva, ktorá vznikla v prvom desaťročí 20. storočia. Vznik tejto nekonfesijnej cirkvi sa datuje do roku 1917 do čínskeho Pekingu.
Súčasným zvoleným predsedom medzinárodnej synody tejto cirkvi je kazateľ Jung-Ťi Lin (林永基傳道). Počet veriacich sa odhaduje na 1,5 milióna na piatich kontinentoch.

</doc>
<doc id="39304" url="https://sk.wikipedia.org/wiki?curid=39304" title="Seti@home">
Seti@home



</doc>
<doc id="39305" url="https://sk.wikipedia.org/wiki?curid=39305" title="Search for Extra-Terrestrial Intelligence">
Search for Extra-Terrestrial Intelligence

Search for Extra-Terrestrial Intelligence (skratka SETI, po slovensky "hľadanie mimozemskej inteligencie/inteligentného života") je názov projektu, ktorý sa zaoberá hľadaním života na iných planétach. Ako primárna metóda hľadania sa používa "„odpočúvanie“" oblohy na širokom spektre rádiových vĺn a analýza týchto signálov. V začiatkoch bol projekt dotovaný vládou Spojených štátov, no v súčasnosti je financovaný zo súkromných zdrojov.
História.
Ešte v marci roku 1955 priniesol časopis "Scientific American" popis skenovania prirodzených rádiových signálov z kozmu použitím rádioteleskou s parabolickým reflektorom. Jeho konštrukcia sa začala stavať o dva roky neskôr, stavbu inicializovala štátna univerzita v Ohiu. Teleskop bol dokončený v roku 1963, nesie názov "Veľké ucho" (Big Ear) a neskôr bol zapojený do projektu SETI.
Duchovným otcom SETI je Frank Drake, ktorý v roku 1960 použil 25metrový rádioteleskop, nachádzajúci sa vo Green Bank v Západnej Virgínii na preskúmanie rádiových vĺn hviezd Tau Ceti a Epsilon Eridani. V Green Bank sa v roku 1961 konala prvá konferencia o SETI. Veľkým propagátorom hľadania bol aj astronóm Carl Sagan.
V roku 1974 bola pomocou rádioteleskopu o priemere 305 metrov v Arecibe vyslaná symbolická správa do guľovej hviezdokopy M13 v súhvezdí Herkules, obsahujúca základné informácie o Slnečnej sústave.
SETI@home.
V roku 1999 bol začatý program SETI@home, ktorý pomocou distribuovaného výpočtového projektu analyzuje dáta pochádzajúce z rádioteleskopu v Arecibe.

</doc>
<doc id="39306" url="https://sk.wikipedia.org/wiki?curid=39306" title="Heliocentrizmus">
Heliocentrizmus

Heliocentrizmus je teória tvrdiaca, že Slnko je stredom vesmíru a Slnečnej sústavy. Slovo je odvodené z gréckeho (ἥλιος hélios = "Slnko" a κέντρον kentron = "stred"). Je protikladom geocentrizmu.
Názor, že stredom vesmíru nie je nehybná Zem, ale Slnko, vznikol už v starovekom Grécku a najdokonalejšie ho prepracoval Aristarchos zo Samu. Heliocentrický názor na svet sa však vtedy ešte nepresadil. Pohyb Zeme sa zdal protizmyselný a protirečiaci vtedajšej Aristotelovskej fyzike. Až v 16. storočí Mikuláš Kopernik nanovo vypracoval heliocentrickú sústavu sveta.
Podľa Kopernika:
Johannes Kepler po mechanickej stránke dopracoval heliocentrický systém, keď opustil predstavu kruhového obehu okolo Slnka a formuloval tri Keplerove zákony pohybu planét. Tieto zákony neskôr odvodil z gravitačného zákona Isaac Newton.
Heliocentrizmus ako učenie protirečiace Biblii bolo dlhú dobu cirkvami prenasledované. Popierali ho a neuznávali pápeži, Martin Luther aj Ján Kalvín. Kopernikova kniha "De revolutionibus orbium coelestium" bola 5. marca 1616 daná na index zakázaných kníh, Galileo bol za heliocentrizmus odsúdený na domáce väzenie a Giordano Bruno bol zaň upálený. Mnohí ďalší učenci sa potom báli otvorene k heliocentrizmu prihlásiť.
Súčasná veda.
Poznanie, že heliocentrický pohľad taktiež nie je v doslovnom zmysle pravdivý, prichádzalo postupne. Už Giordano Bruno uviedol silné argumenty, že Slnko nie je stredom vesmíru, ale jednou z hviezd; Galileo mal rovnaký názor. V priebehu 18. a 19. storočia sa pozícia Slnka ako jednej z mnohých hviezd stávala samozrejmosťou. V 20. storočí, ešte pred objavom existencie mnohých galaxií, už to nebolo vnímané ako sporná vec. Dokonca, ak obmedzíme diskusiu iba na slnečnú sústavu, Slnko nie je geometrickým centrom žiadnej z planetárnych dráh, je skôr v ohnisku ich eliptických dráh. Navyše, keďže hmotnosť planét nemožno vzhľadom k hmotnosti Slnka zanedbať, je centrum gravitácie slnečnej sústavy umiestnené mimo stred Slnka, v niektorých obdobiach aj mimo objem Slnka. (Hmotnosť planét tvorí približne 0,14% hmotnosti Slnka.)
Moderné používanie pojmov "geocentrický" a "heliocentrický" vo vede.
Vo výpočtoch často musí byť určený počiatok a orientácia vzťažnej sústavy. Z praktických dôvodov sa často používajú systémy s počiatkom v hmotnom strede Zeme, Slnka alebo v hmotnom strede slnečnej sústavy. Prídavné mená "geocentrický" a "heliocentrický" môžu byť použité v tomto kontexte. Takýto výber vzťažnej sústavy však nemá žiadne filozofické ani fyzikálne dopady.

</doc>
<doc id="39307" url="https://sk.wikipedia.org/wiki?curid=39307" title="Geocentrizmus">
Geocentrizmus

Geocentrizmus je názor alebo tvrdenie, že Zem je stredom vesmíru. Doslovne znamená "majúci Zem vo svojom strede". Je protikladom heliocentrizmu.
Teória geocentrizmu mala svojho času hlboké filozofické a teologické dôsledky. Z výsadného postavenie Zeme sa odvodzovalo aj výsadné postavenie človeka. Zástancom geocentrizmu bol Aristoteles, dôkladne a logicky ho prepracoval a geometricky zdôvodnil Ptolemaios v knihe "Almagest".
Kedysi panovala mylná predstava, že práve Zem je stredom vesmíru. Aj Platón a Ptolemaios sa s ňou stotožnili. Každý však trochu inak. Platón a jeho žiak Aristoteles považovali Zem za nehybnú guľu obklopenú priezračnými guľovými sférami, ktorých stredy sú totožné so stredom Zeme. Slnko, Mesiac a jednotlivé planéty umiestnili na samostatné sféry. Všetky hviezdy umiestnili na poslednú a najvzdialenejšiu sféru. Z pozorovania vedeli, že hviezdna sféra sa otočí raz za deň. Predpokladali, že ťahá za sebou a otáča sféry, na ktorých sú Slnko, Mesiac a planéty. No Ptolemaius vypracoval systém kružníc a epicyklov (kružníc, ktorých stredy sa pohybujú po inej kružnici), po ktorých sa pohybujú Slnko, Mesiac a planéty. Ptolemaiov model vesmíru bol komplikovaný, ale umožňoval opísať, prípadne aj predpovedať pohyb nebeských telies. Tento model bol prijímaný a používaný do konca 16. storočia. 
V 15. a 16. storočí sa znova začali skúmať názory niektorých starovekých učencov. Napríklad aj názor, ktorý vyslovil grécky učenec Aristarchos (320 – 250 pred Kr.). Ten predpokladal, že stredom vesmíru je Slnko. Planéty spolu so Zemou obiehajú okolo Slnka. Zem sa raz za deň otočí okolo vlastnej osi. Jeho súčasníci však jeho názor neprijali.
Zhruba od konca 16. storočia bola (najmä vďaka Kopernikovi) nahradená heliocentrickou sústavou.

</doc>
<doc id="39311" url="https://sk.wikipedia.org/wiki?curid=39311" title="Tony Meehan">
Tony Meehan

Daniel Joseph Anthony Meehan, známy ako Tony Meehan (* 2. marec 1943, Londýn, Spojené kráľovstvo – † 28. november 2005, Londýn) bol britský bubeník, zakladajúci člen inštrumentálnej skupiny The Shadows.
Životopis.
O hudbu sda začal zaujímať už ako desaťročný, svoje prvé verejné vystúpenie s kapelou absolvoval vo veku 13 rokov ako tympanista v "Londýnskom orchestre mladých". Pôvodne plánoval, že sa stane právnikom, začal však hrať v kluboch a v roku 1958 sa stal členom sprievodnej skupiny Cliffa Richarda "The Drifters", ktorá sa neskôr premenovala na The Shadows. Skupina v rokoch 1958–1961 nahrala ako inštrumentálna, aj ako sprievodná Richardova kapela hity ako "Apache", "Living Doll", "I Love You.", "Travellin' Light" alebo "Please Don't Tease". 
V roku 1961 vystupoval Meehan spolu so skupinou a Cliffom Richardom v muzikáli "The Young Ones" (Klub mladých).
Aj keď "The Shadows", boli úspešnou skupinou, Meehan od nich v roku 1961 odišiel a začal pracovať pre spoločnosť Decca Records ako hľadač talentov. 
Neskôr s basistom z The Shadows Jettom Harrisom vytvoril duo, ktoré malo v roku 1963 inštrumentálny hit "Diamonds". Spoločne sa ešte dostali do hitparádových rebríčkov napríklad hitmi "Applejack" a "Scarlet O’Hara", v septembri 1963 mal však Harris vážnu autonehodu.
Meehan potom nahrával pod menom "Tony Meehan Combo" a neskôr pracoval znova na čiastočný úväzok v spoločnosti Decca Records v štúdiu. Bol uznávaným štúdiovým hráčom, spolupracoval s Billym Furym, Frankom Ifieldom, aj s Johnom Leytonom. 
V posledných rokoch svojho života sa venoval psychiatrii a psychológii, ktoré boli jeho záľubou. 
V pondelok 28. novembra 2005 zomrel vo veku 62 rokov v londýnskej nemocnici "St Mary’s Hospital", po tom ako utrpel úraz hlavy pri páde vo svojom dome. 
Meehan žil so svojou ženou Sue, s ktorou mal päť synov a dve dcéry.
Povedali o ňom.
Sir Cliff Richard: "Jeho inovatívne bubnovanie bolo chrbticou kapely, jeho tvrdý ale vytríbený štýl sa podobal tomu, ako hral Ringo o päť rokov neskôr s Beatles".
Gitarista The Shadows Bruce Welch: "Tony mal len 15 rokov, keď sme spolu prvý raz hrali, a už vtedy bol veľmi dobrý bubeník. Bubeníci chceli byť ako Tony Meehan, pretože mal svoj štýl, akým nikto predtým nehral. Apache bola našou vlajkovou loďou. Toľko ľudí sa ju snažilo napodobniť, napríklad hip-hopové skupiny".

</doc>
<doc id="39312" url="https://sk.wikipedia.org/wiki?curid=39312" title="KaDeWe">
KaDeWe



</doc>
<doc id="39314" url="https://sk.wikipedia.org/wiki?curid=39314" title="Sasko-Anhaltsko">
Sasko-Anhaltsko

Sasko-Anhaltsko () je jednou zo 16 spolkových krajín Nemecka. Jej hlavným mestom je Magdeburg. Na severozápade a západe hraničí s nemeckou spolkovou krajinou Dolné Sasko, na juhozápade a juhu s nemeckou spolkovou krajinou Durínsko, na juhovýchode s nemeckou spolkovou krajinou Sasko, na východe a severovýchode potom s nemeckou spolkovou krajinou Brandenbursko. V súčasných hraniciach a rozlohe existuje od 3. októbra 1990. Územím Saska-Anhaltska pretekajú rieky Labe, Sála, Unstrut a ďalšie. Na juhozápade sem zasahuje pohorie Harz.
Dejiny.
Dejiny do roku 1944/1945.
pozri Anhaltsko, Provincia Sasko, Prusko, Brunšvicko
Obdobie od 1.júla 1944 do jari 1945.
1. júla 1944 rozdelil nacistický režim dosiaľ jednotnú pruskú provinciu Sasko, skladajúcu sa z 3 vládnych obvodov (Magdeburg, Merseburg a Erfurt) na provincie Halle-Merseburg a Magdeburg. Vládny obvod Erfurt bol v ten istý deň pričlenený k Durínskemu ríšskemu miestodržiteľstvu. 
Obdobie od jari 1945 do 22. júla 1952.
Po spojeneckom obsadení Nemecka je územie neskoršieho Saska-Anhaltska začlenené do Sovietskej okupačnej zóny Nemecka. V jej rámci sú 23. júla 1945 obe provincie (s výnimkou Hornburgu, Wolfsburgu, Hehlingenu a niekoľkých ďalších obcí, ktoré sa stali súčasťou Britskej okupačnej zóny Nemecka), ďalej potom Anhaltsko, okrajové územia Brunšvicka (enkláva Calvörde; mestá Hessen, Pabstoff, a východné oblasti okresu Blankenburg s mestami Blankenburg, Rübelland, Hasselfelde, Hüttenrode, Heimburg, Stiege, Tanne) spolu s durínskou enklávou Allstedt začlenené do novo vytvorenej provincie Sasko-Anhaltsko. 
V roku 1947 je potom rozhodnutím spojencov oficiálne zrušený pruský štát a status Saska-Anhaltska sa 21. júla 1947 mení z provincie na krajinu. Vtedajšie krajiny boli podstatne väčšie ako dnes a mali rozlohu . Jej vtedajším hlavným mestom bolo Halle. 
Dňa 7. októbra 1949 vzniká na území sovietskej okupačnej zóny Nemecka nový socialistický štátny útvar Nemecká demokratická republika (NDR). Zo začiatku išlo o Federáciu 6 autonómnych krajín. Jednou z nich bolo aj Sasko-Anhaltsko. 
Obdobie od 23. júla 1949 do roku 1990.
Dňa 23. júla však dochádza k premene NDR na centralistický štát a ku zrušeniu krajín, ktoré boli rozdelené medzi novo vzniknuté kraje. Územie dovtedajšieho Saska-Anhaltska bolo rozdelené medzi kraje Magdeburský, Halleský, Postupimský, Cottbuský, Lipský, malé časti území sa stali súčasťou Erfutského kraja a kraja Gera. Kraje sa potom ďalej členili na okresy a mestské okresy. Tento stav trval až do roku 1990. 
Obdobie od roku 1990 do súčasnosti.
Po protikomunistických búrkach v roku 1989 potom 3.10.1990 dochádza ku zjednoteniu NDR so Spolkovou republikou Nemecko a k obnoveniu krajín na území dovtedajšej NDR. Ich hranice sa už však nedržali pôvodných krajinských hraníc z rokov 1945 – 1952, ale boli vytvorené narýchlo z hraníc dovtedajších okresov z rokov 1952 – 1990. Znovuvytvorená krajina Sasko-Anhaltsko bola vymedzená územím celého dovtedajšieho Magdeburského kraja; ďalej potom Halleským krajom bez okresu Artem; k tomu ešte pristupoval okres Jessen z Cottbuského kraja. Rozlohou je menší ako pôvodná krajina.
Časti územia pôvodnej krajiny z rokov 1945 – 1952, ktoré v rokoch 1816 – 1944 tvorili súčasť pruskej provincie Saska sa naraz ocitli v Brandenbursku. Ide o územia v dovtedajších okresoch Rathenow (územie západne od rieky Havel s obcami Steckelsdorf, Großwudicke, Zollchow, Bützer, Milow, Nitzahn), Brandenburg (západná časť okresu s obcami Bensdorf, Zitz, Wusterwitz, Wenzlow, Ziesar, Wollin, Gräben), Belzig (obec Görzke), Jüterbog (južná časť okresu s obcami Marzahne, Blönsdorf, Seehausen, Oehna), Herzberg (celý okres), Bad Liebenwerda (celý okres), Senftenberg (severozápadná časť okresu s mestom Lauchhammer a obcou Grünewalde). Časti územia pôvodnej krajiny (celé okresy Torgau, Eilenburg, Delitsch, a západné okraje okresu Leipzig) sa stali súčasťou Saska, ku ktorému tieto oblasti patrili do roku 1815 (potom v rokoch 1815 – 1944 súčasť pruskej provincie Saska). Malá časť pôvodnej krajiny na juhu a juhozápade (Schkölen s okolím; severovýchodná časť okresu Sömmerda s mestom Kölleda a obcami Ostramondra, Großmonra; časť okresu Nordhausen s obcami Heiringen, Auleben; východná časť okresu Artem s mestom Artem a obcami Wiehe, Roßleben, Donndorf, Bottendorf, Schönewerda, Reinsdorf, Voigtstedt, Bretleben, Helldrungen, Oberhelldrungen) boli začlenené do Durínska. Naopak bola do Saska-Anhaltska začlenená malá časť brandemburskej oblasti Prignitz (najsevernejšia časť okresu Havelberg s mestom Havelberg a obcou Nitzow) a malá časť pôvodného Durínska (územie juhozápadne od mesta Naumburg). 
1. júla 1994 potom došlo ku správnej reforme, členenie na 37 krajinských okresov a 3 štatutárne mestá z dôb NDR bolo nahradené 21 krajinskými okresmi a 3 štatutárnymi mestami. Tento stav trval do roku 2007 keď sa počet okresov zredukoval na 11.
Predsedovia vlád krajiny Saska-Anhaltska.
V rokoch 1952 a 1990 bola krajina Sasko-Anhaltsko zrušená.
Administratívne členenie.
Bývalé vládne obvody.
Do roku 2003 sa Sasko-Anhaltsko členilo na 3 vládne obvody (Regierungsbezirke):
K 1. januáru 2004 boli tieto vládne obvody zrušené. Pôsobnosť všetkých 3 úradov zrušených vládnych obvodov prešla na na krajinský správny úrad so sídlom v Halle.
Krajinské okresy.
Pri prvej správnej reforme 1.júla 1994 bolo dovtedajších 37 krajinských okresov nahradené 21 novými krajinskými okresmi. Ďalej tu z predchádzajúceho členenia zostali zachované 3 mestá bez okresu.
V súčasnosti prebieha v Sasku-Anhaltsku politická debata týkajúca sa ďalšej prípadnej správnej reformy.
Pred rokom 2007 malo Sasko-Anhaltsko 21 krajinských okresov (po 2007 boli zredukované na 11):
Mestá bez okresu.
a 3 mestá bez okresu:
Po roku 2007:
a 3 mestá bez okresu:

</doc>
<doc id="39317" url="https://sk.wikipedia.org/wiki?curid=39317" title="Burberry">
Burberry

Burberry je britská spoločnosť vyrábajúca oblečenie, doplnky a parfumy. Jej výrobky sú známe predovšetkým svojou jedinečnou károvanou vzorkou, ktorá sa v poslednom desaťročí stala jednou z najviac imitovaných ochranných známok. Kráľovná Alžbeta II. a Charles, princ z Walesu udelili spoločnosti kráľovský dekrét (1955, resp. 1989), čím sa spoločnosť Burberry stala jedným z dodávateľov oblečenia pre britskú kráľovskú rodinu.
História spoločnosti.
V roku 1856, 21-ročný Thomas Burberry, bývalý učeň u obchodníka s textilom, si otvoril v Basingstoke, Hampshire svoj vlastný obchod. V roku 1870 sa jeho spoločnosť rozrástla natoľko, že Burberry sa začal venovať navrhovaniu oblečenia, zväčša zvrchníkov pre miestnych obyvateľov a športovcov, ktorí navštevovali región. O desať rokov neskôr vynašiel gabardén - pevnú, odolnú, nepremokavú, ale zároveň priedušná. V roku 1888 na ňu Burberry získal patent.
Burberrymu sa natoľko darilo, že sa rozhodol v roku 1891 otvoriť si vlastný obchodný dom na londýnskom Haymarkete. Táto budova je dodnes hlavným sídlom spoločnosti. O desať rokov na to, britské Ministerstvo obrany, vtedajší War Office, si nechal u Burberryho navrhnúť nové uniformy pre dôstojníkov britskej armády. Burberry tiež obliekli Roalda Amundsena, prvého muža, ktorý v roku 1911 dosiahol južný pól. Amundsen za sebou nechal gabardénový stan od Burberryho, aby informoval kapitána Scotta o úspešnosti jeho výpravy. Burberry vystrojil aj Ernesta Shackletona pri jeho expedícii naprieč Antarktídou v roku 1914.
Keď vypukla prvá svetová vojna Burberry prispôsobovali svoje vojenské ošatenie podľa podmienok, v ktorých bojovali britskí vojaci, okrem iného bol vynájdený aj nový druh zvrchníka, tzv. „trench coat“. V rokoch po vojne sa trench coat stal obľúbeným oblečením aj u civilistov. Nosili ho napr. Humphrey Bogart v "Cassablance", Peter Sellers vo filmoch o Ružovom Panterovi a Audrey Hepburnová vo filme "Raňajky u Tiffanyho".
V 30. rokoch začala spoločnosť vyrábať oblečenie pre letcov. V roku 1937 Burberry sponzorovalo dvojicu: A. E. Clouston a Betsy Kirby Green, ktorí uskutočnili najrýchlejší let medzi Londýnom a Kapským Mestom.
Károvaná vzorka.
Červená, biela, čierna a piesková (ťavia) farba tvoria tradičnú károvanú vzorku, známu aj ako „Nova“, ktorá preslávila Burberry. Prvýkrát bola použitá v roku 1924 ako podšívka ich trench coatu. V roku 1967 si ju nechala spoločnosť Burberry zaregistrovať ako ochrannú známku. V súčasnosti sa s ňou môžete stretnúť na takých výrobkoch ako sú dáždniky, šály, kabelky a batožina. V súčasnosti károvanú vzorku napodobňuje značka Originali na svojich produktoch.
Po príchode nového manažmentu do spoločnosti sa koncom 90. rokov zo spoločnosti, ktorá vyrábala oblečenie pre postaršie anglické dámy z vyššej strednej vrstvy, stala spoločnosť, ktorej oblečenie nosili mnohé z britských a amerických známych osobností.
Spoločnosť a značka.
66% akcií spoločnosti Burberry je vo vlastníctve britskej obchodníckej firmy GUS. Burberry vyrába pánsku a dámsku konfekciu (prêt-à-porter) a doplnky v líniách Burberry Prorsum, Burberry London a Burberry Golf. Modely pre všetky kolekcie navrhuje britský módny návrhár Christopher Bailey. Svoje výrobky distribuuje v sieti svojich svojich značkových predajní, alebo pomocou koncesovaných tretích osôb. Okrem iného spoločnosť uviedla na trh parfumy: "Burberry", "Weekend", "Touch" a "Brit".

</doc>
<doc id="39318" url="https://sk.wikipedia.org/wiki?curid=39318" title="Martin de Porres">
Martin de Porres

Svätý Martin de Porres (* 9. december 1579, Lima, Peru – † 3. november 1639, Lima) bol peruánsky svätec. 
Životopis.
Bol nemanželským synom španielskeho granda "Jána de Porres", aristokrata rytiera rádu z Alcantary, a Anny Velasquez, oslobodenej černošskej otrokyne z Limy. Pokrstili ho v kostole sv. Sebastiána v Lime. Otec vzťah s otrokyňou legalizoval až neskôr a syna si vzal k sebe. Pretože bol mulat, zažil Martin vo svojom živote veľa ponižovania, a to nielen pred vstupom do kláštora, ale aj v kláštore.
Na živobytie si zarábal ako učeň u holiča, ktorý bol zároveň aj chirurgom a tak okolo roku 1583 sa pri ňom aj vyučil za felčiara. Pomáhal rovnako aj v lekárni a aj z tejto oblasti - oblasti farmácie niečo pochytil. S týmito vedomosťami (holič, lekárnik, chirurg) mal pred sebou skvelú budúcnosť, ale Martinovi to nestačilo.
Preto si v roku 1586 obliekol rehoľné rúcho v dominikánskom kláštore v Lime. Keďže bol mulat, stal sa laickým bratom (terciárom). Pracoval ako sluha a upratovač, aj keď sa jeho otec za neho hanbil, on svoju službu vykonával dôkladne. Keď bol kláštor v zlej finančnej situácii, sám požiadal predstaveného, aby ho predali ako otroka. Až vtedy si predstavení všimli jeho duchovnú zrelosť a prijali ho do kláštora, už nie ako laického brata, ale ako rehoľníka. Po čase sa stal známym duchovným sprievodcom a po radu k nemu prichádzajú miestodržitelia, ale aj cirkevní hodnostári. Často ho nemohli zastihnúť doma, lebo veľa času trávil medzi chudobnými a chorými.
Keď v meste vypukol mor a aj jeho spolubratia sa nakazili touto chorobou, Martin premenil časť kláštora na nemocnicu. Staral sa o ľudí, ktorí boli nakazení, ale aj o chudobných, bez rozdielu rasy či farby pleti. Keď bolo v kláštore málo miesta, zriadil v dome svojej sestry sirotinec so školou a ďalšiu nemocnicu pre chudobných. Ľudia si čoskoro všimli jeho intenzívnu aktivitu a začali šíriť chýr o jeho nadprirodzených schopnostiach bilokácie a levitácie. Skúsenosť uzdravenia mal aj mexický arcibiskup, ktorý ho chcel vziať so sebou, ale Martin svojich chudobných neopustil.
Zomrel na následky silnej maláriovej horúčky 3. novembra 1639. Hneď po smrti bol pre obyvateľov Peru svätcom, ale cirkev ho až v roku 1837 vyhlásila za blahoslaveného a 16. mája 1962 bol pápežom Jánom XXIII. kanonizovaný. Jeho sviatok sa slávi 3. novembra.
Sám sa nazýval "čierny pes" (je to aj slovná hračka – po latinsky „pánov pes“ je „"domini canis"“ – dominikán; "čierny pes" – lebo mal mamu černošku).
Bol súčasník sv. Ruženy Limskej.
Je patrónom:
Je ochrancom:

</doc>
<doc id="39324" url="https://sk.wikipedia.org/wiki?curid=39324" title="Gabardén">
Gabardén

Gabardén je husto tkaná látka, z ktorej sa vyrábajú obleky, zvrchníky, kabáty a nohavice. Textília je tkaná z vlnenej priadze, ale zvykne sa používať aj bavlna, syntetické vlákno alebo aj ich zmes. Gabardén je z jednej strany hladký, z druhej strany má diagonálnu rebrovú vzorku. Gabardín je jednou z foriem keprovej väzby.
História vynálezu.
Tkaninu vynašiel v roku 1880 britský obchodník s látkami Thomas Burberry, zakladateľ odevnej firmy Burberry. Jeho vynález bol patentovaný v roku 1888. V oblečení z gabardénu sa dostal v roku 1911 na južný pól nórsky polárny bádateľ Roald Amundsen. Gabardénovú bundu mal aj George Mallory pri svojom nevydarenom výstupe na Mount Everest v roku 1924. 
Názov tkaniny bol odvodený od mena „gaberdine“, ktoré označuje dlhé, voľné oblečenie stiahnuté v páse, ktoré v stredoveku nosili pútnici, žobráci, a v neskoršej dobe i európski Židia.

</doc>
<doc id="39328" url="https://sk.wikipedia.org/wiki?curid=39328" title="Elena Lacková">
Elena Lacková

Mgr. Elena Lacková (rodená Doktorová; * 22. marec 1921, Veľký Šariš – † 1. január 2003, Košice) bola prvou rómskou spisovateľkou, ktorá písala v rómčine.
Do jej najznámejšej tvorby patrí divadelná hra "Horiaci cigánsky tábor" a próza "Narodila jsem se pod šťastnou hvězdou". V roku 1968 spoluzaložila Zväz Cigánov-Rómov, bola členkou Spolku slovenských spisovateľov a predsedníčkou Kultúrneho zväzu občanov rómskej národnosti na Slovensku. V roku 2001 sa stala prvou Rómkou, ktorá dostala štátne vyznamenanie Rad Ľudovíta Štúra III. triedy. Taktiež dostala pamätnú medailu prezidenta SR za celoživotné úsilie priblížiť hodnoty rómskeho národa majoritnej spoločnosti a za umelecké stvárnenie rómskeho holokaustu.
Jej pravnučkou je herečka a speváčka Alžbeta Ferencová, v roku 2023 pokrstila prvé slovenské vydanie knihy "Narodila som sa pod šťastnou hviezdou".
Skorý život.
Elena Lacková absolvovala meštiansku školu vo Veľkom Šariši v roku 1935. V roku 1942 bola jej rómska obec násilne vysťahovaná Hlinkovou gardou. O týchto skutočnostiach neskôr napísala uznávanú divadelnú hru "Horiaci cigánsky tábor". Počas druhej svetovej vojny stratila svoje dieťa.
Spisovateľská kariéra.
V roku 1946 napísala divadelnú hru "Horiaci cigánsky tábor". Založila “prvé cigánske divadlo”, s ktorým mala premiéru Horiaceho cigánskeho tábora v roku 1948 vo Veľkom Šariši. Po úspechu jej hry nastúpila Lacková do funkcie kultúrnej pracovníčky. V roku 1950 sa so svojou rodinou presťahovala z chatrče v rómskej komunite do Prešova. Jej manžel sa zamestnal na odbore zdravotníctva Krajského národného výboru. Lacková sa zamestnala ako osvetová pracovníčka rómskych obyvateľov na Krajskom národnom výbore v Prešove. V roku 1956 vydali jej hru "Horiaci cigánsky tábor" v knižnej podobe vydavateľstvá Lita v Bratislave a Diliza v Prahe. Vďaka rozšíreniu jej divadelnej hry ju nacvičili mnohé divadelné krúžky a ochotnícke divadlá po celom Slovensku. Ochotníci z Drienova sa s jej hrou dostali až do krajskej súťaže v Revúcej, kde získali ocenenie. Od roku 1963 študovala na Fakulte sociálnych vied na Karlovej univerzite v Prahe. Študovala aj na Filozofickej fakulte na Karlovej univerzite, kde štúdium dokončila v roku 1970. Lackovej autobiografické dielo "Uľiľom tel bachtaľi čercheň" ("Narodila jsem se pod šťastnou hvězdou") vyšlo s pomocou Mileny Hübschmannovej v roku 1986. Toto dielo bolo neskôr preložené aj do češtiny, angličtiny a francúzštiny. V roku 1993 sa stala členkou Spolku slovenských spisovateľov.
Elena Lacková o jej hre "Horiaci cigánsky tábor".
"“V hre Horiaci cigánsky tábor som chcela zvýrazniť, že aj Rómovia bojovali proti fašizmu a za svoju slobodu po boku slovenských partizánov v Slovenskom národnom povstaní. Žiaľ, ostatná literatúra, aj učebnice dejepisu zabudli na tento historický fakt. Ale ja, ako svedok tejto skutočnosti a historickej pravdy, chcem pre terajšie a budúce generácie podať svedectvo o rómskom holokauste a o rómskom odboji na Slovensku.”"
Pôsobenie vo verejnom živote.
Koncom 60. rokov sa Lacková zapojila do národnostného hnutia Rómov a v roku 1968 bola spoluzakladateľkou Zväzu Cigánov-Rómov, v ktorom sa angažovala až do roku 1973, kedy bol zrušený.
Kultúrny zväz občanov rómskej národnosti.
Počas obdobia Nežnej revolúcie sa stala predsedníčkou Kultúrneho zväzu občanov rómskej národnosti na Slovensku, ktoré vzniklo v roku 1990 v Prešove. Ako predsedníčka sa Lacková snažila oživiť rómske hudobné tradície vo Veľkom Šariši a podporovať vznik rómskych folklórnych hudobných skupín. Podieľala sa na organizácii prvých rómskych festivalov a kultúrnych podujatí. V politickom svete sa snažila o uznanie svojbytnosti Rómov. Pod jej vedením začal v roku 1991 zväz vydávať celoštátne periodikum pre Rómov, Romano nevo lil. Romano nevo lil pravidelne vydáva poviedky, poéziu a komentuje politické dianie v živote Rómov a majority.
Ocenenia.
V roku 1995 dostala Elena Lacková diplom Za rozvoj rómskej kultúry udelený Univerzitou J. E. Purkyně v Ústí nad Labem. V roku 2000 dostala štátne vyznamenanie Rad Ľudovíta Štúra 3. triedy udelené prezidentom Slovenskej republiky. Taktiež dostala v roku 2000 pamätnú medailu prezidenta SR za celoživotné úsilie priblížiť hodnoty rómskeho národa majoritnej spoločnosti a za umelecké stvárnenie holokaustu Rómov pri príležitosti Pamätného dňa obetí rasového násilia a holokaustu.

</doc>
<doc id="39334" url="https://sk.wikipedia.org/wiki?curid=39334" title="Konvenčná karta">
Konvenčná karta

Konvenčná karta je skrátený normalizovaný opis licitačného systému konkrétneho páru. 
Okrem opisu otvorení a odpovedí na ne, sú na nej opísané aj výnosové konvencie a markovanie. Počas turnaja by pár mal poskytnúť svoju konvenčnú kartu súperom. Ak pár konvenčnú kartu nemá vyplnenú a pri licitácii dôjde k nesprávnemu vysvetleniu hlášky súperom (vysvetlenie môže byť aj správne, ale partner sa pomýlil alebo blufoval) rozhodca väčšinou pridelí upravený výsledok v prospech poškodenej strany. Ak bolo vysvetlenie v súlade s konvenčnou kartou, väčšinou ponechá skutočne dosiahnutý výsledok.
Napriek tomu, že dva páry používajú rovnaký licitačný systém, môže sa ich licitačná karta výrazne líšiť. Používajú inú sadu konvencií, iné markovanie, iné výnosy. Každá bridžová federácia má svoj vlastný formulár na vyplnenie konvenčnej karty.
Externé odkazy.
Editor konvenčnej karty WBF 

</doc>
<doc id="39335" url="https://sk.wikipedia.org/wiki?curid=39335" title="Come To Grief">
Come To Grief

Come to Grief (v češtine "V nemilosti") je jednou z kníh z cyklu detektínych príbehov Dicka Francisa, v ktorom sa objavuje bývalý šampión prekážkových jazdcov Sid Halley. Román bol v roku 1996 v USA ocenený Cenou E. A. Poea.
Obsah.
Ako amatérsky detektív sa v tomto príbehu zapletie so svojim bývalým súperom z dostihových dráh, z ktorého sa stala televízna hviezda zábavných programov a na ostrovoch teší sa veľkej obľube. Preto sa Sid dostane pod zničujúcu paľbu kritiky, keď svojho niekdajšieho priateľa obviní zo série trestných činov, pri ktorých trpeli nemé obete - poníky a dostihové kone.

</doc>
<doc id="39337" url="https://sk.wikipedia.org/wiki?curid=39337" title="Oxid meďnatý">
Oxid meďnatý

Oxid meďnatý, vzorec CuO, je najvyšším oxidom medi. Je to čierna tuhá látka topiaca sa pri teplote 1200 °C, kedy dochádza k rozkladu. 
Výroba.
Vzniká zahrievaním medi na vzduchu. Pretože týmto spôsobom vzniká zároveň aj oxid meďný je lepšia metóda prípravy zahrievanie dusičnanu meďnatého, hydroxidu meďnatého alebo uhličitanu meďnatého. Napríklad:
CuCO3 → CuO + CO2
Oxid meďnatý sa rozpúšťa v minerálnych kyselinách za vzniku zodpovedajúcich solí:
CuO + 2 HNO3 → Cu(NO3)2 + H2O
Vodíkom alebo oxidom uhoľnatým sa dá zredukovať na meď.

</doc>
<doc id="39339" url="https://sk.wikipedia.org/wiki?curid=39339" title="Kysličník meďnatý">
Kysličník meďnatý



</doc>
<doc id="39340" url="https://sk.wikipedia.org/wiki?curid=39340" title="Areios (kresťan z Alexandrie)">
Areios (kresťan z Alexandrie)

Areios (alebo lat. Arius, * 256 – † 336) bol kresťanský kňaz z Alexandrie, od ktorého dostal názov arianizmus ako jeden z heretických smerov 4. storočia.
Arius tézy.
Arius zastával v christológií nasledujúce učenie:
Dejiny konfliktu.
Roku 318 sa rozvinula christologická diskusia a došlo ku sporu medzi alexandrijskym biskupom Alexandrom a Ariusom, pri ktorej Arius obvinil Alexandra zo sabellianizmu. Koncil, ktorý Alexander zvolal, Aria exkomunikoval.
Arius mal značné množstvo priaznivcov a spor sa rozšíril z Alexandrie na celý kresťanský Východ a Arius našiel útočisko u Eusebia z Kaisareie.
Cisár Konštantín I. potreboval vo svojej ríši zaistiť jednotu kresťanov, a preto roku 325 zvolal koncil do Nikaje, ktorý sa nazýva 1. nikajský. Tu bola Áriova náuka označená za herézu.
Arius bol poslaný do exilu, avšak už roku 328 na príhovor biskupa Eusebia z Nikomédie bol povolaný späť. V tom istom roku sa alexandrijskym biskupom stal Atanáz Alexandrijský (Atanáš).
Roku 335 bol Arius cisárskym výnosom rehabilitovaný. Vyjadril svoj súhlas s tým, že podpíše Nikajské vyznanie, avšak skôr ako bol v Konštantínopole prijatý späť do spoločenstva cirkvi, náhle zomrel.

</doc>
<doc id="39354" url="https://sk.wikipedia.org/wiki?curid=39354" title="Isten, áldd meg a magyart">
Isten, áldd meg a magyart

Isten, áldd meg a magyart () alebo A magyar nép zivataros századaiból () je pieseň, ktorej prvá sloha tvorí štátnu hymnu Maďarska (pod názvom Himnusz – doslova: Hymnus/Hymna).
Dejiny.
Text hymny napísal v roku 1823 maďarský básnik Ferenc Kölcsey. Bola to báseň v ôsmich slohách z dejín Maďarska – pripomínala hrdinstvo kniežaťa Árpáda, víťazstvo kráľa Mateja Korvína nad Rakúskom, tatárske a turecké nájazdy. 
Hudbu zložil v roku 1844 tvorca maďarskej národnej opery Ferenc Erkel. 
Keď vzniklo Rakúsko-Uhorsko, "Himnusz" ("Isten áldd meg a magyart") sa stal oficiálnou hymnou Uhorska. Je zaujímavým svedectvom maďarizačnej politiky v Uhorsku. Kým v rakúskej časti monarchie vytvorili pre hymnu Gott erhalte Franz den Kaiser oficiálne jazykové mutácie pre jednotlivé národnosti, v Uhorsku museli hymnu všetci bez výnimky spievať po maďarsky. 
Pretože sa hymna obracia k Bohu, hrala sa podľa rozhodnutia komunistickej vlády od roku 1949 len v inštrumentálnej verzii. Po povstaní v roku 1956 text hymny vrátili. Ako štátna hymna sa spieva prvá sloha.
Pôvodný text.
"A magyar nép zivataros századaiból"
Isten, áldd meg a magyart
Jó kedvvel, bőséggel,
Nyújts feléje védő kart,
Ha küzd ellenséggel;
Bal sors akit régen tép,
Hozz rá víg esztendőt,
Megbűnhődte már e nép
A múltat s jövendőt!
Őseinket felhozád
Kárpát szent bércére,
Általad nyert szép hazát
Bendegúznak vére.
S merre zúgnak habjai
Tiszának, Dunának,
Árpád hős magzatjai
Felvirágozának.
Értünk Kunság mezein
Ért kalászt lengettél,
Tokaj szőlővesszein
Nektárt csepegtettél.
Zászlónk gyakran plántálád
Vad török sáncára,
S nyögte Mátyás bús hadát
Bécsnek büszke vára.
Hajh, de bűneink miatt
Gyúlt harag kebledben,
S elsújtád villámidat
Dörgő fellegedben,
Most rabló mongol nyilát
Zúgattad felettünk,
Majd töröktől rabigát
Vállainkra vettünk.
Hányszor zengett ajkain
Ozman vad népének
Vert hadunk csonthalmain
Győzedelmi ének!
Hányszor támadt tenfiad
Szép hazám, kebledre,
S lettél magzatod miatt
Magzatod hamvvedre!
Bújt az üldözött, s felé
Kard nyúlt barlangjában,
Szerte nézett s nem lelé
Honját e hazában,
Bércre hág és völgybe száll,
Bú s kétség mellette,
Vérözön lábainál,
S lángtenger fölette.
Vár állott, most kőhalom,
Kedv s öröm röpkedtek,
Halálhörgés, siralom
Zajlik már helyettek.
S ah, szabadság nem virul
A holtnak véréből,
Kínzó rabság könnye hull
Árvák hő szeméből!
Szánd meg Isten a magyart
Kit vészek hányának,
Nyújts feléje védő kart
Tengerén kínjának.
Bal sors akit régen tép,
Hozz rá víg esztendőt,
Megbűnhődte már e nép
A múltat s jövendőt!
Doslovný preklad.
"Z búrlivých storočí maďarského národa"
Bože, požehnaj Maďara
dobrou náladou a blahobytom,
Vystri k nemu svoju ochrannú ruku,
Keď bojuje s nepriateľom;
Jemu, ktorého zlý osud dlho kváril,
Dopraj mu veselý rok (roky),
Tento národ si už odpykal
Svoju minulosť aj budúcnosť!
Našich predkov priviedol si
Hore na sväté vrchy Karpát.
Skrz teba bola získaná krásna domovina
Pre krv (=potomkov) Bendegúzovu.
A (všade) kade zurčia peny
Tisy, Dunaja,
Potomkovia hrdinu Árpáda
Rozkvitnú.
Kvôli nám na pláni Kumánska
Si nechal klasy trepotať (sa vo vetre),
Na hroznových poliach Tokaja
Nektár si nechal kvapkať.
Našu zástavu si často zapichol
Na poli divokého Turka,
A pod Matejovou tmavou armádou
Zavzdychala viedenská pyšná pevnosť.
Beda, ale pre naše hriechy
Zozbieral sa hnev v tvojej hrudi,
A udrel si svojim bleskom
V tvojich hrmiacich mrakoch,
Teraz šíp plieniaceho Mongola
Si nechal svišťať na nás,
Potom sme turecké jarmo
Na svoje plecia vzali (=zakúsili).
Koľkokrát zaznel z úst
Osmanských divokých ľudov
Nad telami našej porazenej armády
Víťazný spev!
Koľkokrát zaútočil tvoj vlastný syn
Na moju krásnu domovinu, na tvojej hrudi,
A stal si sa kvôli plodu tvojho tela (=tvojim synom)
Pohrebnou urnou plodu tela svojho!
Skryl sa utečenec, a smerom k nemu
Meč sa natiahol do jeho jaskyne,
Pozeral sa dookola a nemohol nájsť
Svoj domov vo svojej domovine,
Šplhá sa na horu a zostupuje do doliny,
Smútok a pochybnosť (beznádej) vedľa neho,
Prúd krvi pod jeho nohami,
A oceán plameňov nad ním.
Hrad stál, teraz halda kameňov,
dobrá nálada a radosť sa zatrepotali,
Chrčanie smrti, bedákanie
Znie už namiesto neho.
A aaa, sloboda nekvitne
Z krvi mŕtvych,
Slza mučivého otroctva padá
Zo studených očí sirôt!
Zľutuj sa, Bože, nad Maďarom
Ktorého zmietajú vlny hnevu,
Otvor k nemu svoju ochrannú ruku
Na mori jeho utrpenia.
Prines mu veselý rok (roky),
Tento ľud si už odpykal
minulosť aj budúcnosť!

</doc>
<doc id="39355" url="https://sk.wikipedia.org/wiki?curid=39355" title="Pavol Haspra">
Pavol Haspra

Pavol Haspra (* 8. december 1929, Topoľčianky – † 27. apríl 2004, Bratislava) bol slovenský divadelný a televízny režisér. Manžel herečky Viery Strniskovej a neskôr Sone Valentovej.
V roku 1955 absolvoval štúdium divadelnej réžie na VŠMU v Bratislave. V rokoch 19541962 režisér, v rokoch 19551962 aj umelecký šéf Krajského divadla v Nitre (dnes Divadlo Andreja Bagara). Od roku 1962 režisér činohry SND v Bratislave. V roku 1983 nakrútil dlhometrážny film Výlet do mladosti.

</doc>
<doc id="39357" url="https://sk.wikipedia.org/wiki?curid=39357" title="Ľudovít Moravčík">
Ľudovít Moravčík

Ľudovít Moravčík (* 27. júl 1937, Nitra – † 23. apríl 2004, Bratislava) bol slovenský herec.
V roku 1961 absolvoval štúdium herectva na VŠMU v Bratislave. V rokoch 19601965 člen Krajového divadla v Bratislave, 19651969 Novej scény v Bratislave, 19731974 metodik Ústredného domu pionierov a mládeže Klementa Gottwalda v Bratislave, od r. 1974 člen DPDM v Trnave. 

</doc>
<doc id="39362" url="https://sk.wikipedia.org/wiki?curid=39362" title="Práčka">
Práčka

Práčka alebo prací stroj je stroj určený na pranie bielizne, teda odevu a iného domáceho textilu ako uterákov. Termin práčka sa obvykle vzťahuje na stroje používajúce vodu ako základný čistiaci roztok, na rozdiel od čistenia nasucho, ktoré používa alternatívne čistiace tekutiny a obvykle sa realizuje v špecializovaných servisoch. 
Dejiny.
Prvú práčku zostrojil Jacob Christian Schäffern v roku 1767.
Mechanické práčky sa datujú do 19. storočia a ich základné princípy fungovania sa väčšinou nezmenili. Prvým krokom je uložiť materiál na čistenie do vody obsahujúcej prací prostriedok (detergent). Látky a voda sa potom „miešajú“ opakovaným pohybom sem a tam. Voda sa potom vypumpuje von a látky sa čiastočne vysušia rýchlym odstreďovaním v nízkorýchlostnej centrifúge (odstredivke). Potom sa pridá čistá voda a mieša sa s látkami na vyplavenie zvyšku pracieho prostriedku. Nakoniec sa látky (zvyčajne) opäť odstredia (i keď niektoré látky sa vyberú hneď a sušia sa alternatívnymi prostriedkami bez rýchleho odstredenia, ktoré by ich mohlo poškodiť).

</doc>
<doc id="39368" url="https://sk.wikipedia.org/wiki?curid=39368" title="♀">
♀



</doc>
<doc id="39369" url="https://sk.wikipedia.org/wiki?curid=39369" title="♂">
♂



</doc>
<doc id="39370" url="https://sk.wikipedia.org/wiki?curid=39370" title="Meteorologická družica">
Meteorologická družica

Meteorologická družica je umelé kozmické teleso, ktoré slúži na získavanie dát o stave atmosféry Zeme, na zber a prenos dát z bójí a iných málo dostupných miest. 
Meteorologické družice sa rozdeľujú na experimentálne a operatívne. Meteorologické experimentálne družice slúžia na výskum atmosféry, overovanie teórií a predpokladov. Meteorologické operatívne družice sú určené na stále získavanie dát pre potreby predpovede počasia. 
Za prvú meteorologickú družicu sa pokladá družica Vanguard 2, ktorá bola vypustená 17. februára 1959. 
Za prvú úspešnú meteorologickú družicu sa pokladá TIROS-1, napriek tomu, že družica pracovala iba 78 dní, poskytla omnoho viac dát ako Vanguard 2. TIROS-1 je predchodcom dnešných moderných družíc.
Meteorologické družice sa tiež delia podľa typu dráh na družice polárne a geostacionárne. Medzi polárne družice v súčasnosti patria družice NOAA POES a v budúcnosti sa k nim pridajú družice EUMETSATU. Geostacionárne meteorologické družice sú GOES (GOES-west a GOES-east) – prevádzkované NASA a NOAA, METEOSAT – prevádzkované EUMETSATOM, GOMS – prevádzkované Ruskom, MTSAT – prevádzkované Japonskom, FY – prevádzkované Čínou a INSAT – prevádzkované Indiou.

</doc>
<doc id="39371" url="https://sk.wikipedia.org/wiki?curid=39371" title="METEOSAT">
METEOSAT



</doc>
<doc id="39372" url="https://sk.wikipedia.org/wiki?curid=39372" title="Samica">
Samica

Samica je pohlavie organizmu, ktoré produkuje vajíčkové bunky.
Vajíčko (lat. "ovum") je definované ako väčšia z gamét reprodukčného systému, kým menšiu, zvyčajne pohyblivú gamétu bunky (spermie) produkuje samec. Samičí jedinec nie je schopný sa sexuálne rozmnožovať bez prístupu ku gamétam samca. Niektoré organizmy sú schopné aj sexuálneho aj asexuálneho rozmnožovania.
Neexistuje jediný genetický mechanizmus v pozadí pohlavných rozdielov rôznych druhov a existencia dvoch pohlaví sa, ako sa zdá, vyvinula viacnásobne nezávisle v rôznych vetvách. Okrem definičného rozdielu medzi typom produkovanej gaméty nie je vždy možné predpovedať rozdiely medzi samcami a samicami v rámci jedného rodu na základe rozdielov v inom.
Koncept dvoch pohlaví sa neobmedzuje len na živočíchy; vajíčkové bunky produkujú napríklad aj rozsievky a rastliny. Pri suchozemských rastlinách, „samica“ a „samec“ určujú nielen organizmy a štruktúry produkujúce vajíčka a spermie, ale aj štruktúry sporofytov, z ktorých vznikajú samčie a samičie rastliny.Bežný symbol pre reprezentáciu samičieho rodu je ♀ (Unicode: U+2640), krúžok s malým krížikom dolu. Tento symbol tiež predstavuje planétu Venušu a je možné ho vidieť ako štylizovanú reprezentáciu príručného zrkadielka bohyne Venuše.

</doc>
<doc id="39373" url="https://sk.wikipedia.org/wiki?curid=39373" title="TIROS-1">
TIROS-1

TIROS-1 bola prvá úspešne prevádzkovaná meteorologická družica a prvá družica z programu TIROS (Television Infrared Observation Satellite). Družica bola vynesená raketou Thor Able 1. apríla 1960 z mysu Canaveral na Floride. 
Bola zostrojená na otestovanie nových experimentálnych techník založených na zázname pozorovaných oblačných štruktúr z obežnej dráhy. Družica niesla dve televízne kamery spolu s dvoma záznamovými magnetickými páskami, na ktorých sa zosnímané dáta uchovávali v dobe, keď družica bola z dosahu prenosových pozemných staníc. Jedna kamera bola s vysokým rozlíšením. Energiu zabezpečovali batérie dobíjané 9 200 solárnymi batériami. 
Družica mala priemer 106 centimetrov a 48 centimetrov na výšku, vážila 120 kilogramov. Bola tvorená hliníkovou zliatinou a nehrdzavejúcou oceľou. Mala tri páry rakiet na tuhé palivo slúžiacich na otáčanie. Na vysielanie a prenos slúžili antény pripevnené na bázu a na horný okraj družice.
Družice bola stabilizovaná proti rotácii a nebola viazaná pri svojom obehu na povrch Zeme, teda televízne kamery mohli povrch Zeme snímať iba v dobe, keď k nemu boli natočené. 
Napriek tomu, družica pracovala iba 78 dní, je považovaná za veľmi úspešnú, lebo dokázala užitočnosť družíc pre prácu meteorológov. Počas misie bolo nasnímaných tisícky obrázkov oblačných textúr atmosféry Zeme a zachytený ich charakteristický chod. 
Prevádkovatelia: NASA, US ARMY Signal Research and Development Lab, RCA, US Weather Bureau, US Naval Photographic Interpretation Center

</doc>
<doc id="39374" url="https://sk.wikipedia.org/wiki?curid=39374" title="Samec">
Samec

Samec je pohlavie organizmu alebo časti organizmu, ktorý produkuje spermie, resp. je to fyzický predstaviteľ tohto pohlavia. "Spermia" je definovaná ako menšia, zvyčajne pohyblivá gaméta v heterogamóznom reprodukčnom systéme, kým väčšiu gamétu, ovum, produkuje samica. Samec nie je schopný rozmnožovať sa sexuálne bez prístupu ku gaméte samice.
Množné číslo.
V rokoch 19401953 bol pre nominatív a akuzatív množného čísla spisovný len tvar "samce". V rokoch 19531991 boli spisovné dva tvary: "samce" aj "samci". Od roku 1991 je znova spisovný len tvar "samce" (iba v prenesenom význame, t.j. vo význame "zmyselný muž", je tvar "samci"); v praxi sa ale naďalej veľmi často vyskytuje aj nespisovný tvar "samci".
Rozdiely medzi pohlaviami.
Neexistuje jediný genetický mechanizmus v pozadí pohlavných rozdielov rôznych druhov a existencia dvoch pohlaví sa, ako sa zdá, vyvinula viacnásobne nezávisle v rôznych evolučných rodoch. Okrem definičného rozdielu medzi typom produkovanej gaméty nie je vždy možné predpovedať rozdiely medzi samcami a samicami v rámci jedného rodu na základe rozdielov v inom. Koncept sa neobmedzuje iba na živočíchy; vajíčkové bunky produkujú okrem iných aj chytrídie, rozsievky, oomycéty a mnohé rastliny. Pri suchozemských rastlinách sa pohlavie určuje nielen u organizmov a štruktúr produkujúcich vajíčka a spermie, ale aj u štruktúr sporofytov, z ktorých vznikajú samčie a samičie rastliny.
Symbol.
Bežný symbol pre reprezentáciu samčieho pohlavia (mužského rodu) je ♂ (Unicode: U+2642), kružnica so šípkou smerujúcou na severovýchod. Tento symbol predstavuje štylizovanú reprezentáciu štítu a kopije Marsa, rímskeho boha vojny.

</doc>
<doc id="39378" url="https://sk.wikipedia.org/wiki?curid=39378" title="Isten áldd meg a magyart">
Isten áldd meg a magyart



</doc>
<doc id="39382" url="https://sk.wikipedia.org/wiki?curid=39382" title="Auguste Honoré Charlois">
Auguste Honoré Charlois

Auguste Honoré Charlois (* 26. november 1864, La Cadière-d’Azur, Francúzsko – † 26. marec 1910, Nice) bol francúzsky astronóm, ktorý počas svojho pôsobenia v Nice objavil 99 planétok.
Ako prvú objavil v roku 1887 planétku 267 Tirza. Fotografoval aj planétku 433 Eros v tú istú noc, kedy ju objavil Gustav Witt, ale sa mu nepodarilo zverejniť svoj objav pred ním. 
Aj keď začínal v ére vizuálnej detekcie planétok, od roku 1891, keď Max Wolf začal používať astrofotografovanie, sa vyhľadávanie planétok veľmi zrýchlilo. Charlois a Wolf nezávisle od seba našli oveľa viac planétok, ako by boli schopní nájsť iba vizuálnym pozorovaním.
Vo veku 46 rokov bol zavraždený svojím švagrom, ktorý mu veľmi zazlieval, že sa druhýkrát oženil. Jeho švagor bol uznaný vinným a dostal doživotný trest v Novej Kaledónii.
Bola po ňom pomenovaná planétka 1510 Charlois.

</doc>
<doc id="39383" url="https://sk.wikipedia.org/wiki?curid=39383" title="Auguste Charlois">
Auguste Charlois



</doc>
<doc id="39384" url="https://sk.wikipedia.org/wiki?curid=39384" title="Solar and Heliospheric Observatory">
Solar and Heliospheric Observatory

Solar and Heliospheric Observatory (slnečné a heliosférické observatórium alebo SOHO) je kozmická sonda vypustená 2. decembra 1995 určená na štúdium Slnka, ktorá začala svoju činnosť v máji 1996. Je to spoločný projekt Európskej vesmírnej agentúry (ESA) a NASA. Pôvodne bola plánovaná ako dvojročná misia, ale pracuje už vyše 19 rokov. Okrem vedeckej misie je SOHO hlavným zdrojom dát o Slnku na predpoveď vesmírneho počasia.
Konštrukcia sondy.
Sondu postavila britská spoločnosť Matra Marconi Space v spolupráci s firmami v 14 európskych krajinách, prevádzkovateľom je Európska vesmírna agentúra. Telo sondy má rozmery 4,3 × 2,7 × , rozstup roztiahnutých slnečných panelov je . Pri štarte sonda vážila , hmotnosť na obežnej dráhe je . 
SOHO je trojosovo stabilizovaná sonda, ktorá sa skladá z dvoch základných častí: 
Prístrojové vybavenie.
Na sonde je umiestnených dvanásť sád prístrojov: 
Obežná dráha.
SOHO obieha okolo Slnka po kruhovej dráhe. Nachádza sa v bode, kde slnečná gravitácia spolu so zemskou dovoľujú sonde mať zhodnú obežnú periódu okolo Slnka ako má Zem (libračný bod L1). Libračný bod L1 leží 1,5 milióna kilometrov od Zeme smerom k Slnku. 
Aj keď sa uvádza, že sonda SOHO je umiestnená v bode L1, nie je toto tvrdenie presné. Umiestnenie sondy priamo do bodu L1 by prinieslo niektoré nevýhody. Rádiový signál by bol pri komunikácií so Zemou rušený interferenciami zo Slnka a obežná dráha by nebola stabilná. Sonda sa teda pohybuje v rovine kolmej na spojnicu Slnko – Zem, ktorá prechádza bodom L1. Obieha bod L1 po eliptickej dráhe so stredom v L1, libračný bod obehne raz za šesť mesiacov. Tým je zabezpečená kvalitná komunikácia so Zemou po celý rok.
Komunikácia so Zemou.
Pri bežnej činnosti pri prenose fotografií a ďalších dát komunikuje sonda so sieťou NASA Deep Space Network rýchlosťou 200 kbit/s. Dáta zo sondy slúžia na určenie predpovedí slnečných erupcií, ktoré by mohli ovplyvniť činnosť elektrických rozvodov a satelitov a umožňujú tak chrániť prístroje pred poškodením. 
V roku 2003 ESA oznámila poruchu na krokovom motore vysokoziskovej antény, ktorého činnosť je nevyhnutná pre správne zameranie antény na Zem a zabezpečenie prenosu dát vysokou rýchlosťou. Kvôli tejto poruche sa predpokladali výpadky v prenose dát zo sondy trvajúce dva až tri týždne každé tri mesiace. Technikom sa podarilo problém vyriešiť využitím nízkoziskovej všesmerovej antény, na ktorú sa pri výpadku prepína prenos dát. Zároveň sa k ochrane pred stratou dát využíva ukladanie do pamäťového zariadenia na sonde ( – SSR).
Priebeh misie.
Štart, dosiahnutie obežnej dráhy.
Observatórium SOHO odštartovalo do vesmíru 2. decembra 1995 o 8:08 UTC z Cape Canaveral Air Force Station pomocou nosnej rakety Atlas IIAS. Po dosiahnutí obežnej dráhy bola sonda navedená do oblasti libračného bodu L1 približne 1,5 milióna km od Zeme smerom k Slnku. V apríli 1996 bola zahájená základná dvojročná misia sondy. 
Strata spojenia so sondou.
Dňa 24. júna 1998 vykonávali technici sa sondou rutinné manévre a kalibráciu gyroskopov. Operácie prebiehali do 23:16 UTC, keď naraz sonda stratila zameranie na Slnko. Počítač, ktorý sondu riadi sa prepol do bezpečnostného módu ( – ESR), pri ktorom sa snažil dostať SOHO do správnej polohy. Technikom sa podarilo nasmerovať sondu na Slnko, ale 25. júna o 02:35 UTC sonda prešla do bezpečnostného módu znovu. Po pokusoch pozemného strediska získať nad sondou kontrolu sa sonda o 04:38 UTC úplne odmlčala a kontakt so sondou SOHO bol stratený. Slnečné observatórium sa dostalo do nekontrolovanej rotácie, solárne panely neboli schopné dodávať elektrickú energiu pre napájanie prístrojov. 
Tím expertov ESA bol okamžite odoslaný do Spojených štátov, aby sa pokúsil priamo z riadiaceho strediska letu získať opäť kontrolu nad sondou, tá sa však neozývala. 23. júla sa technici rádioteleskopom observatória Arecibo a anténami siete Deep Space Network (DSN) pokúsili zistiť polohu sondy pomocou radaru. Sonda SOHO bola nájdená v blízkosti predpokladanej pozície. Prístroje, ktoré zvyčajne smerujú smerom k Slnku, boli natočené na bok a sonda rotovala rýchlosťou 1 otáčka za minútu. 3. augusta prijali antény siete DSN monitorovací rádiový signál zo sondy, prvýkrát od 25. júna. Riadiace stredisko sa pokúsilo odoslať do palubného počítača sondy sekvenciu príkazov. Po niekoľkých dňoch nabíjania palubných batérií sa podarilo 8. augusta stiahnuť telemetrické dáta o stave sondy. 
Riadiaci tím začal riešiť, ako najlepšie využiť veľmi obmedzené množstvo elektrickej energie. Keďže zmrzlo palivo (hydrazín) v nádržiach, 12. augusta sa začalo jeho rozmrazovanie. Potom bolo rozmrazené palivové potrubie a motory. Pomocou nich bola 16. septembra sonda preorientovaná do správnej polohy s čelnou časťou proti Slnku. Po týždni ďalších opráv a úprave obežnej dráhy prešla sonda 24. septembra 1998 o 19:52 UTC do normálneho operačného režimu. Nasledovalo oživovanie a testy jednotlivých prístrojov, ktoré začalo oživením prístroja SUMER 5. októbra a bolo ukončené 24. októbra 1998 zariadením CELIAS. 
Novo oživená sonda mala funkčný len jeden gyroskop a aj ten prestal 21. decembra 1998 fungovať. Správnu orientáciu zabezpečovali iba zo Zeme manuálne riadené zážihy raketových motorčekov. Technici ESA vyvinuli nový automatizovaný riadiaci systém, ktorý udržuje orientáciu sondy bez gyroskopov a ktorý bol implementovaný 1. februára 1999.
Objavy komét.
Sonda sleduje pomocou širokouhlého a spektrometrického koronografu LASCO () blízke okolie Slnka. Prístroj je určený na výskum slnečnej koróny a napriek tomu, že sa s tým pôvodne nepočítalo, na snímkach z prístroja bolo objavených viac ako 1500 komét. Sonda objavuje kométy, ktoré sa priblížili do takej blízkosti Slnka, že ich nie je možné detegovať pomocou pozemných ďalekohľadov kvôli prežiareniu od Slnka. Kométa s poradovým číslom 1500 bola objavená 25. júna 2008. 
Predpokladá sa, že väčšina z objavených kometárnych jadier sú fragmenty z pôvodnej veľkej kométy, ktorá sa dostala príliš blízko k Slnku a slapové sily ju roztrhali. Tieto fragmenty patria do Kreutzovej rodiny komét.

</doc>
<doc id="39386" url="https://sk.wikipedia.org/wiki?curid=39386" title="Edgar Allan Poe">
Edgar Allan Poe

Edgar Allan Poe (* 19. január 1809, Boston, Massachusetts, USA – † 7. október 1849, Baltimore, Maryland, USA) bol americký romantický básnik, prozaik, literárny teoretik a esejista.
Bol autorom spravidla fantastických a mystických príbehov a zakladateľom detektívneho a hororového žánru.
Život.
Bol jedným z troch detí páru kočovných hercov Elizabeth a Davida Poeových. Jeho otec mal alkoholické sklony a opustil matku ešte pred Edgarovým narodením. Matka zomrela v roku 1811 vo veku 24 rokov na tuberkulózu a zanechala po sebe tri siroty: malého Edgara, jeho mentálne postihnutú sestru Rosalie a brata Williama, ktorý rovnako ako otec mal alkoholické sklony a predčasne zomrel.
Ako trojročná sirota bol Edgar zverený do útulku v Richmonde, kde sa ho po relatívne krátkej dobe ujala rodina "Allanovcov", veľkoobchodníkov s tabakom; odtiaľ plynie Poeove prostredné meno "Allan". Rodina istý čas bývala v Liverpoole a tajomné Anglicko sa tak stalo mladému Edgarovi zdrojom inšpirácie po celý život. Dodalo jeho neskorším dielam fantazijnú, typicky poeovskú hrôzostrašnosť.
Edgar študoval literatúru na University of Virginia, kde však začal mať problémy s alkoholom a s hráčskymi dlhmi; kvôli tomu sa neskôr rozišiel so svojim nevlastným bratom, ktorý ich za Edgara odmietal platiť. Poe sa vo finančnej kríze zapísal na United States Military Academy vo West Pointe. Tu sa však ukázal ako nedisciplinovaný vojak a čoskoro bol prepustený. Po prepustení došlo k rozporom a následne aj k rozchodu s Edgarovým otcom.
V roku 1834 sa stretol s prvým úspechom, keď získal hlavnú cenu na súťaži, ktorú organizoval baltimorský týždenník Saturday Visitor so svojim príbehom "Rukopis nájdený vo fľaši". Neskôr vstúpil do Richmondského "Souther Literary Messenger" a v roku 1835 sa stal jeho hlavným šéfredaktorom.
V roku 1836 sa oženil so svojou trinásťročnou sesternicou Virginiou Clemm (zomrela predčasne o jedenásť rokov neskôr v roku 1847). Alkohol a drogy spôsobovali Poeovi intenzívne stavy depresie a neskôr vďaka nim aj stratil zamestnanie. Roku 1845 uverejnil "Havrana", ktorý doslova ohromil vtedajšiu verejnosť. Poe v tom čase zažil krátke obdobie slávy a mondénnych úspechov. Jeho alkoholové a drogové dlhy ho však z tohto postavenia rýchlo uvrhli späť do zúfalej biedy.
Poeova smrť bola hodná diel, ktorým sa venoval: 3. októbra 1849 bol nájdený opitý (a zrejme aj pod vplyvom omamných látok) na baltimorskom chodníku v blízkosti Light Street. Bol urýchlene hospitalizovaný, ale z kómy, do ktorej následne upadol, sa po celé štyri dni neprebral. Zomrel v ranných hodinách 7. októbra 1849.
Osobnosť.
Edgar Allan Poe bol obdarovaný vysokou inteligenciou, bol veľmi zdvorilý, ale tiež až prehnane prudký a divoký; len tak sa v jeho hlave mohli zrodiť tie najkurióznejšie myšlienky, aké kedy prešli ľudskou mysľou.
Už od detstva čítal diela Lorda Byrona, Samuela Taylora Coleridge a väčšinu romantických autorov svojej doby. Hlbšie sa takisto zaoberal kozmogóniou, prírodnými vedami a mysticizmom. Tieto svoje znalosti následne využíval pri písaní svojich diel (napríklad "Zostup do Maelströmu", "Tisící druhý Šeherezádin příběh", "Tři neděle v týdnu"), kedy dokázal s matematickou presnosťou dosiahnuť geniálny efekt a zanechať tak v čitateľovi dopredu psychologicky premyslenú impresiu (väčšinou strachu či hnusu, často ale aj humoru a prekvapenia).
Ešte počas svojho života stratil všetky ženy, ktoré miloval, a znesváril sa so všetkými ľuďmi, ktorí by mu boli v ťažkých okamihoch schopní pomôcť. Žil v takpovediac nepretržitej biede, aj keď sa už počas svojho života dočkal istej slávy (najmä svojimi žurnalistickými prácami).
Dielo a vplyv.
Je autorom mnohých poviedok a básní. Do Európy sa za Poeovho života temer neznáme dielo dostalo predovšetkým vďaka prekladom Charlesa Baudelaira a čiastočne aj Stéphana Mallarmého. Jeho dielo bolo inšpiráciou mnohým neskorším autorom (z ktorých menujme asi najznámejšieho Arthura Conana Doyla a jeho kultového hrdinu Sherlocka Holmesa, ktorého podoba je výrazne ovplyvnená Poeovou postavou výnimočne inteligentného detektíva Dupina).
Svoju stopu zanechal nielen na francúzskych básnikoch Charlesovi Baudelairovi a Stéphanovi Mallarmé, ale napríklad aj na Paulovi Valérym, Julesovi Vernovi (najmä onú až vedeckú presnosť opisu) a v neposlednom rade aj na Fjodorovi Dostojevskom a už spomínanom Arthurovi Conanovi Doylovi. Jeho pravým dedičom a pokračovateľom sa však stal Howard Phillips Lovecraft, ktorý v Poem razenej ceste pokračoval do ešte extrémnejších zákutí hrôzy a hnusu.
Ani v modernej literatúre nie je Poe celkom bez vplyvu. Jeho vplyv je badateľný predovšetkým v britskej literatúre (zasiahol aj do široko populárneho diela Joanne Kathleen Rowlingovej). Mnohé z Poeových diel boli nielen zdramatizované, ale aj sfilmované a pretvorené do komiksovej podoby. Silne sa nechal Poeovou literatúrou inšpirovať napríklad Ray Bradbury, ktorý neskrývajúc svoju adoráciu Poeovho diela venoval jeho osobnosti celú kapitolu "Marťanskej kroniky" (syntetizoval tu dva zdanlivo nesúrodé prvky z "Masky červenej smrti" a z "Jamy a kyvadla").

</doc>
<doc id="39389" url="https://sk.wikipedia.org/wiki?curid=39389" title="Heliosféra">
Heliosféra

Heliosféra je obal častíc obklopujúci Slnko. Najspodnejšou a relatívne najchladnejšou vrstvou heliosféry je fotosféra. Nad fotosférou sa rozprestiera chromosféra a nad ňou horúca koróna. Heliosféra končí tam, kde sa vyrovnáva tlak slnečného vetra s tlakom okolitých hviezd – heliopauza. 
Heliosféra napriek svojmu názvu nemá guľatý tvar a jej hranice sú v rôznych smeroch od Slnka rôzne vzdialené. Je to zhruba 110 až 160 AU. Vo vnútri heliosféry sa nachádza štruktúra nazývaná terminačná vlna, v ktorej častice slnečného vetra klesajú na podzvukovú rýchlosť. Sonda Voyager 1 pravdepodobne v roku 2004 prešla terminačnou vlnou a mieri k heliopauze.

</doc>
<doc id="39391" url="https://sk.wikipedia.org/wiki?curid=39391" title="ABBA (hudobná skupina)">
ABBA (hudobná skupina)

ABBA (štylizovane aj ) je populárna hudobná skupina, ktorá vznikla v roku 1972 vo švédskom Štokholme. Jej členmi sú Agnetha Fältskogová, Björn Ulvaeus, Benny Andersson a Anni-Frid Lyngstadová. Skupina sa stala najúspešnejšou švédskou hudobnou skupinou a jednou z najpopulárnejších hudobných skupín na svete; jej úspech sa často porovnáva so skupinou Beatles.
Do povedomia celého sveta sa dostali v roku 1974, potom ako sa so skladbou „Waterloo“ stali víťazmi 19. ročníka súťaže Eurovision Song Contest. Skupina ABBA patrí k tým víťazom tejto súťaže, ktorí z nej najlepšie zúžitkovali svoj úspech. Medzi rokmi 1975 – 1982 sa ich nahrávky nachádzali na vrcholoch hudobných rebríčkov mnohých krajín celého sveta. ABBA bola prvou kapelou z neanglofónnej krajiny, ktorá mala konzistentný úspech v hudobných hitparádach anglicky hovoriacich krajín, vrátane Spojeného kráľovstva, Írska, Spojených štátov, Kanady, Austrálie, Nového Zélandu a Južnej Afriky. Signifikantný úspech mala skupina ABBA aj na latinskoamerických hudobných trhoch, pre ktoré nahrala aj špeciálnu kompiláciu hitov v španielčine, "Gracias Por La Música".
Podľa viacerých zdrojov, vrátane CNN, skupina ABBA má na svete predaných viac ako 300 miliónov hudobných nosičov. Ich majoritný vydavateľ Universal Music Group v januári roku 2010, bez nezávislého overenia, uviedol predaj 375 miliónov kusov. Iné odhady uvádzajú predaj od 140 do viac ako 500 miliónov predaných nahrávok. Skupina je v zozname komerčne najúspešnejších umelcov v histórii populárnej hudby.
Názov kapely, „ᗅᗺᗷᗅ“, je akronymom krstných mien jej členov. Počas aktívnych rokov tvorili Anni-Frid Lyngstadová a Benny Andersson/ Agnetha Fältskogová a Björn Ulvaeus manželské páry. Na vrchole popularity tieto partnerstvá trpeli krízami, ktoré vyvrcholili rozvodmi: Ulvaeus a Fältskogová sa rozišli v roku 1979 a manželstvo Anderssona a Lyngstadovej sa skončilo v roku 1981. Ich vzťahové peripetie sa odzrkadľovali aj v ich hudobnej produkcii, neskoršie kompozície mali zádumčivejšie, napäté a temnejšie texty.
V roku 2005 pri príležitosti osláv 50. výročia súťaže Eurovision Song Contest dostala skupina ocenenie a ich hit „Waterloo“ bol vybratý ako „najlepšia pieseň v histórii súťaže“. Dňa 15. marca 2010 bola ABBA uvedená do Rokenrolovej siene slávy. Od mája 2022 sa v Londýne konajú koncerty "ABBA Voyage", ktoré zobrazujú členov skupiny ako hologramy.
História.
Jej štyria členovia Björn Ulvaeus, Benny Andersson, Agnetha Fältskogová a Anni-Frid Lyngstadová (prezývaná „Frida“) spolu pôsobili od roku 1972, pod názvom ABBA od roku 1973. Preslávila ich pesnička „Waterloo“, s ktorou v roku 1974 vyhrali súťaž Eurovízie. V roku 1983 sa skupina dohodla, že si spraví krátku prestávku a jej členovia sa zamerajú na svoje sólové projekty. Táto prestávka trvala do roku 2017.
Názov skupiny vznikol použitím prvých písmen krstných mien jednotlivých členov. Od roku 1975 sa na propagačných materiáloch skupiny začalo objavovať logo, v ktorom bolo prvé "B" v názve prevrátené.
ABBA bola tiež prvou populárnou skupinou, ktorá pochádzala z kontinentálnej Európy a tešila sa trvalým úspechom v rebríčkoch anglofónnych krajín (ako sú Spojené kráľovstvo, USA, Kanada, Austrália a Nový Zéland). Ich enormný úspech „otvoril dvere“ pre ďalších umelcov z kontinentálnej Európy.
Skupina predala viac ako 370 miliónov nahrávok. Benny Andersson a Bjӧrn Ulvaeus na nich zarobili po 100 miliónov libier, speváčka Lyngstad 12 miliónov a Fältskog 6 miliónov libier. Počet skladieb v zozname oficiálnych hitov skupiny ABBA prekonala iba skupina The Beatles.
Pred skupinou ABBA (60. roky).
Benny.
Benny Andersson (*16. december 1946, Štokholm, Švédsko) sa ako osemnásťročný stal členom populárnej švédskej pop-rockovej kapely Hep Stars. Skupina hrávala okrem iného coververzie a medzinárodné hity. V krajine boli známi ako „švédski Beatles“. Podľa svojho britského vzoru mali vtedy Hep Stars svoj Hep House, podobne ako The Beatles mali Apple Corps.
Pán Andersson sa okrem toho, že hral na klávesové nástroje, v tejto kapele osvedčil aj ako autor. Jeho skladba „No Response“ sa stala treťou najlepšou v roku 1965; iné, ako boli napríklad „Sunny Girl“, „Wedding“ a „Consolation“, sa stali v priebehu roku 1966 jednotkami švédskych hitparád. Benny Andersson mal tiež plodnú autorskú spoluprácu s Lasse Berghagenom, s ktorým v roku 1968 zložil jeho prvý hit švédskej národnej hitparády Svensktoppen s názvom „Sagan om lilla Sofie“.
Björn.
Björn Ulvaeus (*25. apríl 1945, Göteborg, Švédsko) tiež začínal svoju hudobnú kariéru ako osemnásťročný ako spevák a gitarista skupiny The Hootenanny Singers, ktorá hrala folk a skiffle. Písal pre svoju kapelu piesne s anglickým textom a dokonca mal okrem toho aj krátku sólovú kariéru.
Pri koncertných turné sa stávalo, že sa cesty The Hootenanny Singers a The Hep Stars v niektorom mieste skrížili. V júni 1966 sa Björn a Benny pri jednom takom strete rozhodli, že skúsia dať dokopy spoločnú skladbu. Výsledkom bola pieseň „Isn't It Easy to Say“, ktorú neskôr nahrali The Hep Stars. Iný človek, ktorý bol manažérom The Hootenanny Singers a zakladateľom hudobného vydavateľstva Polar Music, bol Stig Anderson. Stig začal Björna a Bennyho nahovárať, aby pokračovali v spolupráci pri komponovaní. Dvojica teda pokračovala a občas hrávala aj s inými skupinami nielen na koncertoch, ale aj v nahrávacích štúdiách. V roku 1969 dvojica napísala a vyprodukovala niektoré svoje prvé hity: „Ljuva sextital“ (niečo ako „Sladké šesťdesiate“), ktorý nahrala Brita Borg, a pre The Hep Stars pieseň „Speleman“ („Huslista“).
V roku 1969 pre švédsku súťaž Melodifestival, ktorej víťaz získaval národnú nomináciu na Eurovision Song Contest, Andresson napísal a prihlásil skladbu „Hej, Clown“. Pieseň bola najskôr prvá, no po opätovnom prehlasovaní nakoniec skončila na druhom mieste. Pri tejto príležitosti sa Andersson stretol a zoznámil s ďalšou súťažiacou a svojou budúcou manželkou, speváčkou Anni-Frid Lyngstadovou. O mesiac nato sa z dvojice stal pár. Potom, ako sa v roku 1969 ich pôvodné kapely začali rozpadať, Benny Andersson a Björn Ulvaeus spolu nahrali v roku 1970 svoj prvý štúdiový album "Lycka" („Šťastie“), obsahujúci pôvodné skladby, ktoré naspievali títo dvaja muži. Ich partnerky boli tiež prítomné v štúdiu a trochu prispeli sprievodnými vokálmi. Fältskogová je spoluautorkou jednej nahrávky. Björn Ulvaeus stále občas až do roku 1974 spolupracoval s The Hootenanny Singers a Benny Andersson sa čiastočne podieľal na produkcii ich nahrávok.
Anni-Frid.
Anni-Frid "Frida" Lyngstadová (*15. november 1945, Bjørkåsen v Ballangene, Nórsko) spievala od trinástich rokov s viacerými tanečnými skupinami. Účinkovala hlavne s hudobnou produkciou v džezovo orientovanom kabaretnom štýle. Mala aj vlastnú skupinu, ktorá sa volala Anni-Frid Four.
V lete roku 1967 vyhrala národnú súťaž so skladbou „En ledig dag“, švédskou coververziou piesne v štýle bossa nova, ktorá mala originálny názov „A Day in Portofino“. Jej nahrávka sa v súčasnosti nachádza na kompilácii, ktorú v roku 1997 hudobné vydavateľstvo EMI vydalo pod názvom "Frida 1967–1972". Toto víťazstvo prinieslo Lyngstadovej nahrávaciu zmluvu s EMI a ponuky na viacero vystúpení v populárnych televíznych show v krajine. V roku 2005 boli tieto vystúpenia zozbierané na jedno triapolhodinové dokumentárne DVD "Frida – The DVD". Lyngstadová vydala u EMI aj niekoľko šlágrov, ktoré sa však nestretli s výrazným úspechom. 
V roku 1971, keď začal Benny Andersson produkovať jej nahrávky, mala Lyngstadová svoj prvý vrcholový singel „Min egen stad“, ktorý napísal Benny a pri jeho nahrávaní naspievali vokály všetci budúci členovia skupiny ABBA. Lyngstadová mala bežné verejné vystúpenia a objavovala sa aj v televíznych a rozhlasových programoch. Krátko sa stretla na talentovej súťaži v roku 1963 aj s Ulvaeusom a s Fältskogovou sa stretla počas jednej televíznej show v roku 1968.
So svojimi budúcimi kolegami zo skupiny sa Lyngstadová spojila v roku 1969. Dňa 1. marca 1969 to bolo na súťaži Melodifestival, kde sa prvýkrát stretla s Bennym Anderssonom. Iba niekoľko týždňov potom sa kontaktovali znovu na koncertnom turné v južnom Švédsku a čoskoro nato začali spolu žiť. Benny Andersson bol v septembri roku 1969 producentom Lyngstadovej singlu „Peter Pan“, ktorý bol jej prvou spoluprácou s autorskou dvojicou Benny &amp; Björn. Benny Andersson sa nato stal v marci roku 1971 jedným zo spoluproducentov Lyngstadovej debutového štúdiového albumu "Frida". Medzi rokmi 1969 až 1973 Lyngstadová účinkovala vo viacerých štokholmských revue a v kabaretoch. Aj potom, ako existovala skupina ABBA, nahrala v roku 1975 ďalší úspešný sólový projekt, "Frida ensam", na ktorom sa nachádzal vtedy ešte švédsky rozhlasový hit „Fernando“.
Agnetha.
Agnetha Fältskogová (* 5. apríla 1950, Jönköping, Švédsko), ktorá bola speváčkou lokálnej tanečnej skupiny pod vedením Bernta Enghardta, naspievala jednu demonahrávku, na ktorej bola jej vlastná pieseň „Jag var så kär“. Nahrávky sa dostali ku Karlovi Gerhardovi Lundkvistovi, ktorý bol vo Švédsku známy rokenrolový spevák s umeleckým menom Little Gerhard. Lundkvist bol Agnethiným prejavom nadšený a predpovedal jej hviezdnu budúcnosť. Potom, ako sa s ňou s veľkým úsilím skontaktoval, zariadil pre Agnethu v Štokholme nahrávanie dvoch jej vlastných piesní. Táto udalosť pomohla vtedy osemnásťročnej speváčke mať svoju vlastnú nahrávku, ktorej bola autorkou a z ktorej sa neskôr predalo 80-tisíc nosičov. Skoro nato mala u kritiky a hudobných skladateľov označenie nadanej speváčky/ skladateľky piesní so šlágrovým potenciálom. Jej vtedajším vzorom boli speváčky ako Connie Francis.
Okrem vlastnej tvorby Fältskogová spievala aj coververzie zahraničných hitov a s týmto repertoárom vystupovala na turné po švédskych zábavných parkoch. Fältskogová patrila medzi inými speváčkami v 60. rokoch medzi tie výnimočné zjavy, ktoré mali svoje najväčšie hity z vlastnej tvorby. Vo švédskych singlových rebríčkoch mala veľa úspešných nahrávok. Medzi rokmi 1967 až 1975 nahrala päť vlastných sólových albumov.
Počas nakrúcania švédskeho televízneho špeciálu v máji 1969 sa Fältskogová stretla s Björnom Ulvaeusom. Manželstvo spolu uzavreli 6. júla 1971. Björn a Agnetha sa po zoznámení stretávali aj pri nahrávaní svojich sólových projektov a neskôr sa k nim v roku 1970 pridali aj Benny a Frida pri nahrávaní Agnethinho tretieho štúdiového albumu, "Som jag är", kde naspievali vokály. V roku 1972 zažiarila Fältskogová v postave Márii Magdalény, ktorú zahrala v pôvodnej švédskej verzii muzikálu "Jesus Christ Superstar".
Prvé živé vystúpenie a štart „Festfolket“.
K jednému z pokusov predviesť na verejnosti u kvarteta došlo v apríli roku 1970 počas ich spoločnej dovolenky na Cypre. Začalo sa to všetko spevom na pláži. Počiatočná zábava neskôr pokračovala v živom koncertnom vystúpení na ostrove na základni pred vojakmi OSN. V tom čase Benny Andersson a Björn Ulvaeus nahrávali svoj prvý spoločný album, "Lycka", ktorý vydali v septembri 1970. Na albume bolo niekoľko nahrávok obsahujúcich vokály, ktoré v júni naspievali Frida s Agnethou. Okolo 1. novembra 1970 vznikol pritom nápad spoločne účinkovať na verejných podujatiach pod názvom „Festfolket“ (zo švédčiny by sa to dalo dvojznačne preložiť ako „zabávajúci ľudia“, ale aj ako „snúbenci“).
Ich kabaretné vystúpenie zaznamenalo skôr negatívnu odozvu. Výnimkou bol iba hit Bennyho Anderssona a Björna Ulvaeusa, „Hej, gamle man“, ktorý bol prvou nahrávkou, kde účinkujú všetci štyria spoločne. Zahrali aj niekoľko sólových čísel, no vlažná odozva ich presvedčila, aby sa spoločných plánov zatiaľ ešte predsa len vzdali a naďalej pokračovali vo svojich sólových projektoch.
Prvá spoločná nahrávka: „Hej, gamle man“.
Prvým hitom kvarteta bola nahrávka „Hej, gamle man“, pieseň o starom vojakovi, členovi Armády spásy. Oficiálne boli jej interpretmi "Björn &amp; Benny" a tento hit sa v rebríčku predaja dostal na piate miesto a v národnej hitparáde Svensktoppen sa na prvom mieste držal celých 15 týždňov.
V priebehu roku 1971 sa štvorica stretávala a spolupracovala pri nahrávaní stále častejšie. Fältskogová, Benny Andersson a Björn Ulvaeus spolu absolvovali v máji koncertné turné, no v tom istom čase Lyngstadová vystupovala sólovo. Ich intenzita spolupráce pri nahrávaní sa stupňovala počas letných mesiacov.
Formovanie skupiny (1970 – 1973).
Potom ako v roku 1970 vyšiel album "Lycka", dvojica Björn &amp; Benny vydala v Švédsku dva ďalšie single: „Det kan ingen doktor hjälpa“ („Niet doktora, ktorý by si s tým poradil“) a „Tänk om jorden vore ung“ („Predstav si Zem, keď bola mladá“). Obidva mali výrazné vokály, ktoré naspievali Fältskogová s Lyngstadovou, no ich úspech v hitparádach bol iba mierny.
Mladomanželia Fältskogová a Ulvaeus spolu s Anderssonom začali spolu pravidelne v lete 1971 vystupovať v zábavných parkoch po švédskych mestách. K ľuďom, ktorí mali ambície preniknúť s hudbou Anderssona a Ulvaeusa, patril zakladateľ a vlastník vydavateľa Polar Music, Stig Anderson. Predpovedal tejto dvojici, že jedného dňa napíšu skladbu, ktorá sa stane celosvetovým hitom. Stig ich posmeľoval k tomu, aby písali pre súťaž Melodifestivalen, a po dvoch vylúčených návrhoch v roku 1971 Andersson a Ulvaeus navrhli pre súťaž v roku 1972 pieseň „Säg det med en sång“ („Povedz to piesňou“). Spievala ju vtedy neznáma speváčka Lena Andersonová. Skladba sa dostala na tretie miesto, čo Stiga Andersona veľmi posmelilo, a pieseň sa stala vo Švédsku hitom.
Prvý zahraničný hit dvojice Andersson a Ulvaeus bol prekvapením. Bola to to nahrávka singla „She’s My Kind of Girl“, ktorú im v marci roku 1972 v Japonsku vydalo hudobné vydavateľstvo Epic Records. Singel sa v tejto krajine dostal do Top 10. V Japonsku vydali ešte dva ďalšie single: „En Carousel“ a „Love Has Its Ways“ (pieseň, ktorú s nimi napísal Kóiči Morita).
Prvý hit pod názvom Agnetha, Anni-Frid, Benny &amp; Björn.
Ulvaeus a Andersson vo svojich pokusoch s komponovaním a aranžovaním pokračovali aj naďalej. Jedným z výsledkov tejto tvorby bola nahrávka „People Need Love“ z roku 1972, ktorá sa vyznačovala tým, že bola naspievaná tak, že v nej prevažovali ženské vokály. Túto pieseň vydal Stig Anderson ako singel, pri ktorom ako intepretov označil kvarteto "Björn &amp; Benny, Agnetha &amp; Anni-Frid". Singel sa vo švédskom kombinovanom rebríčku, v ktorm boli hodnotené aj hudobné albumy, dostal na sedemnáste miesto. Takéto umiestnenie už malo dosť veľký význam. Singel „People Need Love“ sa dostal aj na hudobné trhy v Spojených štátoch, kde sa umiestnil na 114. mieste v hodnotení časopisu "Cashbox" a na 117. mieste v rebríčku, ktorý uverejnil časopis "Record World". Za interpretov hudobného nosiča, ktorý vydal Playboy Records, boli v USA označení "Björn &amp; Benny (with Svenska Flicka)". Podľa Stiga Andersona by bol singel na americkom trhu omnoho úspešnejší, keby sa ho ujal silnejší vydavateľ. Playboy Records nemal v tom čase významnejší vplyv na rádiá a distribučné spoločnosti.
V septembri 1972 sa štvorica rozhodla ísť do nahrávacieho štúdia, v ktorom plánovala vyprodukovať svoj prvý spoločný štúdiový album. Ženská časť skupiny mala v tom čase na austrálskom hudobnom trhu úspešný singel „Nina, Pretty Ballerina“, ktorého harmónia hlasov naznačovala, že kombinácia talentov kvarteta by mohla fungovať.
„Ring Ring“.
V roku 1973 sa skupina a ich manažér rozhodli, že urobia ďalší z pokusov preraziť v súťaži Melodifestivalen. Rozhodli sa súťažiť s piesňou „Ring Ring“. Jej štúdiovú nahrávku spracoval Michael B. Tretow. Využil vtedy inovátorskú metódu aranžovania populárnych piesní, ktorú zavádzal Phill Spector a ktorá spočívala v jednoliatom súbežnom zvuku energického spevu a hlasných nástrojov, nazývanom aj „wall of sound“. Stig Anderson aranžoval skladbu aj v anglickej verzii, ktorej text napísali Neil Sedaka a Phil Cody. Podľa Stigových predstáv šlo o horúceho kandidáta na víťaza súťaže. Napriek jeho predpokladom sa skladba dňa 10. februára 1973 prebojovala na Melodifestivalen iba na tretie miesto a tým skupina stratila šancu zúčastniť sa aktuálneho ročníka súťaže Eurovision Song Contest.
Kvarteto potom vydalo svoj debutový album "Ring Ring", ktorý sa veľmi dobre predával a jeho singel „Ring Ring“ sa stal hitom vo viacerých krajinách Európy a aj v Južnej Afrike. Stig Anderson však stále nebol s výsledkom spokojný, lebo za skutočný prelom kariéry skupiny by považoval jej úspechy na hudobnom trhu v Spojenom kráľovstve a USA. V roku 1973 Agnetha Fältskogová porodila svoje prvé dieťa, a tak ju počas turné po Západnom Nemecku nakrátko zastúpila Inger Brundinová.
Oficiálne pomenovanie.
Začiatkom roku 1973 si začal Stig Anderson zjednodušovať konverzáciu o skupine tým, že namiesto nekonečne dlhého názvu ju interne, ale aj smerom k verejnosti nazýval skrátene ABBA. Spočiatku mal snahu názov modifikovať, lebo v Göteborgu je známa firma na spracovanie rýb, Abba Seafood, ktorá bola v bežnej komunikácii taktiež známa pod skráteným názvom „Abba“. No keďže túto konzerváreň mimo Švédska nepoznali, Anderson veril, že takéto pomenovanie pre skupinu by mohlo minimálne mimo domovskej krajiny fungovať. V göteborských médiách dokonca v tom čase bežala čitateľská súťaž o vhodnom mene pre skupinu. Padli pritom pomenovania ako „Alibaba“, „FABB“ a „Baba“... Celá tá súťaž mala skôr marketingový účinok a skupina, o ktorej sa zrazu toľko písalo, aj tak zostala pri súčasnom názve „ABBA“. O právach na používanie názvu prebehli s konzervárňou rokovania, ktoré sa skončili vzájomnou dohodou.
Oficiálne sa názov „ABBA“ vysvetľuje ako akronym zložený z prvých písmen krstných mien členov skupiny, v tomto poradí: Agnetha, Björn, Benny a Anni-Frid. Počas jednej z výrob prezentačných fotografií Benny svoje písmeno „B“ zo žartu horizontálne prevrátil. Od roku 1976 je vo verzii loga skupiny prvé z písmen „B“ v zrkadlovom zobrazení a na prezentačných materiáloch je v tejto verzii názov „ᗅᗺᗷᗅ“ považovaný za ich registrovanú ochrannú známku.
Prvýkrát bol nápis „ABBA“ napísaný na papier, ktorý mal dátum 16. október 1973 a pochádzal z nahrávacieho štúdia Metronome v Štokholme. Pôvodne ňom bol napísaný text „Björn, Benny, Agnetha &amp; Frida“, ktorý bol nato preškrtnutý a nad ním bolo veľkými písmenami nadpísané „ABBA“. Oficiálne logo skupiny bolo vyrobené s písmom zo znakovej súbory News Gothic a jeho dizajn spracoval Rune Söderqvist. Prvýkrát bolo v tejto verzii použité v auguste roku 1976 na obale singlu „Dancing Queen“ a následne potom na všetkých ďalších vydaných hudobných nosičoch, pozdejšie na všetkých oficiálnych produktoch súvisiacich so skupinou ABBA.
Prelomové roky 1973 – 1976.
Eurovision Song Contest 1974.
Aj potom, ako sa skupina v roku 1973 cez súťaž Melodifestivalen so skladbou „Ring Ring“ neprebojovala na Eurovision Song Contest sa Stig Anderson nevzdával a pripravoval sa na súťaž, ktorá sa mala konať v nasledujúcom roku 1974. Ulvaeus, Andersson a Stig Anderson boli totiž presvedčení, že súťaž Eurovision Song Contest je vhodnou cestou ako na seba upútať pozornosť svetového hudobného priemyslu. Koncom roka 1973 boli pozvaní do súťaže Melodifestivalen 1974 a z viacerých pripravených nových skladieb vybrali živú optimisticky znejúcu pieseň „Waterloo“. Koncepcia tejto nahrávky, ako aj jej verejná prezentácia silne korešpondovala s vtedajšou popularitou glam rockovej hudobnej scény v Anglicku.
Národné kolo súťaže vo švédskej televízii skupina ABBA vyhrala dňa 9. februára 1974. Týmto tretím vystúpením získala zároveň ďalšie skúsenosti, ktoré kvartetu iba pomohli pri účinkovaní na Eurovision Song Contest 1974. Po ich víťazstve dňa 6. apríla 1974 získali a hneď aj využili svoju šancu účinkovať v mnohých veľmi dôležitých televíznych show, čo pomohlo singlu piesne „Waterloo“ bodovať v rebríčkoch mnohých európskych krajín. Nahrávka piesne „Waterloo“ bol prvým hitom skupiny ABBA, ktorý bol jednotkou v Spojenom kráľovstve a v Západnom Nemecku. V Spojených štátoch svojou pozíciou na šiestom mieste rebríčka "Billboard" Hot 100 singel vydláždil cestu úspechu pre vydanie ich prvého celosvetového albumu a pre ich prvé koncertné turné v tejto krajine. Pre propagáciu poslúžilo aj keď krátke ich prvé vystúpenie v americkej televízii v programe "The Mike Douglas Show". Ich album "Waterloo" sa v rebríčku "Billboard" 200 dostal síce iba na 145. miesto, no americká hudobná kritika ho hodnotila veľmi pozitívne.
Nasledujúci singel skupiny ABBA, „Honey, Honey“, v americkom rebríčku "Billboard" Hot 100 dosiahol svoj vrchol na 27. mieste a v Západnom Nemecku bol druhý. V Spojenom kráľovstve sa tamojšie vydavateľstvo Epic rozhodlo miesto „Honey, Honey“ vydať na singli predchádzajúcu skladbu „Ring Ring“. Skladbu „Honey, Honey“ vydala ako coververziu britská štúdiová skupina Sweet Dreams. Tento cover sa dostal v Spojenom kráľovstve na 10. miesto. Obidva single sa stretli v rebríčku Spojeného kráľovstva a navzájom si takto konkurovali. „Ring Ring“ sa dostal na 30. miesto a začali vznikať špekulácie, že skupina ABBA je typickým príkladom „umelca jedného hitu“ („one-hit wonder“), t. j. takých, ktorí sú bežní práve medzi víťazmi súťaže Eurovízie.
Po Eurovízii.
V novembri roku 1974 sa ABBA pustila do svojho prvého európskeho turné. Vystúpili v Dánsku, v Západnom Nemecku a v Rakúsku. Turné nebolo také úspešné ako skupina očakávala, lebo väčšina ich koncertov nebola ani vypredaná. Vzhľadom na nedostatok dopytu boli dokonca nútení zrušiť niekoľko koncertov vrátane jedného, ktorý bol naplánovaný vo Švajčiarsku. Druhá etapa koncertov, ktorá v januári roku 1975 smerovala cez Škandináviu bola podstatne odlišná. Hrali v plných sálach a dosiahli výsledky, ktoré očakávali. Koncertné vystúpenia pokračovali počas leta 1975 kedy vystúpili na štrnástich koncertoch na otvorených pódiách vo Švédsku a Fínsku. V Štokholme na vystúpení v zábavnom parku Gröna Lund mali odhadovanú účasť 19 200 divákov. Björn Ulvaeus neskôr hovoril, že „keď sa pozrie späť na single, ktoré vydali hneď po „Waterloo“, uvedomuje si, že skúšali byť viac podobní Sweet, t. j. čosi ako napodobenina glam rockovej kapely, čo bola hlúposť, lebo ABBA bola vždy popovou skupinou“.
Koncom roka 1974 skupina vydala v Spojenom kráľovstve singel „So Long“, no nedostal sa do vysielania na stanici Radio 1 a v rebríčkoch prepadol. V lete 1975 vydala skupina ďalší singel, „I Do, I Do, I Do, I Do, I Do“, ktorý sa v rádii vysielal málo, no v rebríčkoch postupoval až dosiahol 38. miesto. Neskôr v tom istom roku vydali svoj tretí album, "ABBA", a k nemu aj singel „SOS“. Obidva nosiče vrátili skupinu do hitparád: singel sa dostal na šieste miesto a album na trináste. „SOS“ bol zároveň druhým hitom skupiny ABBA, ktorý sa v Západnom Nemecku dostal na prvé miesto, v Austrálii bol tretím, ktorý mali na vrchole. Úspech bol ďalej posilnený singlom „Mamma Mia“, ktorý bol prvým v Spojenom kráľovstve, Nemecku a Austrálii.
V Spojených štátoch bol „SOS“ na desiatom mieste v singlovom hodnotení časopisu Record World Top 100 a na 15. mieste rebríčka Billboard Hot 100. Zároveň táto nahrávka získala od BMI cenu za najhranejšiu skladbu v amerických rádiách za rok 1975. Úspechy skupiny v Spojených štátoch boli v tých časoch limitované vydávaním singlov. Začiatkom roka 1976 mala ABBA štyri single, ktoré boli v rebríčkoch USA v Top 30, no dosiahnuť k nim adekvátny predaj albumov sa javilo ťažko rozlúsknuteľným problémom. Ich album "ABBA" vygeneroval tri americké hity, no v "Cashboxe" mal iba 165. a v rebríčku "Billboard" 200 dokonca len 174. miesto. Podľa mienky rokenrolového časopisu "Creem" „to bolo preto, lebo mali v Štátoch veľmi nedbalú reklamnú kampaň“. Od americkej tlače sa skupine dostali celkom prívetivé recenzie. Časopis "Cashbox" sa vyjadril, že „skupina ABBA je vlastná opakujúca sa niť vkusu a umenia...“ a "Creem" napísal, že „pieseň „SOS“ je na ich albume toľkými dobrými melódiami, až je z toho myseľ zmätená“.
V Austrálii sa o úspech skupiny ABBA zaslúžilo vysielanie dvoch videoklipov k piesňam „I Do, I Do, I Do, I Do, I Do“ a „Mamma Mia“ na vtedy novej, celonárodne vysielanej pop show "Countdown". Týmto vysielaním získalo kvarteto také promo, že ich single stáli na vrcholoch priečok popularity mnoho nasledujúcich mesiacov.
Superhviezdne obdobie (1976 – 1981).
V marci roku 1976 skupina ABBA vydala svoju prvú oficiálnu kompiláciu, ktorú, napriek tomu že v tom čase mala len šesť hitov bodujúcich v hitparádach, nazvali "Greatest Hits". No tento kompilačný album sa nakoniec stal prvým albumom skupiny, ktorý sa v Spojenom kráľovstve dostal na prvé miesto rebríčkov a, vďaka tomu že sa z neho na hudobnom trhu v Spojených štátoch predalo viac ako milión kópií, sa dostal do Top 50 (#48) rebríčka "Billboard 200". V tom istom čase aj v Nemecku vyšla kompilácia "The Very Best of ABBA", ktorá sa stala číslom 1 na miestnom trhu. Album "Greatest Hits" vyšiel len o pár mesiacov neskôr, no napriek tomu že mal podobný obsah ako "The Very Best..." bol v rebríčku druhý.
Ku kompilácii "Greatest Hits" vyšiel špeciálny singel „Fernando“, ktorý sa stal číslom jeden v hitparádach trinástich krajín celého sveta. Patrilo k nim Spojené kráľovstvo, Nemecko a Austrália. Zo singla sa na celom svete predalo viac ako 10 miliónov hudobných nosičov. V Austrálii sa na vrchole predháňal štrnásť týždňov so singlom „Hey Jude“ od skupiny The Beatles. Dokopy bol v tejto krajine „Fernando“ v rebríčku 40 týždňov a stal sa tak jedným z najpredávanejších singlov v histórii austrálskej populárnej hudby. V tom istom roku získala ABBA svoje prvé medzinárodné ocenenie za „najlepšiu štúdiovú nahrávku roku 1975“. V Spojených štátoch bol „Fernando“ v Top 10 hodnotenia Cashbox Top 100 a na trinástom mieste rebríčka Billboard Hot 100. V USA bol prvým singlom skupiny ABBA, ktorý sa dostal aj na prvú pozíciu rebríčka Billboardu: bolo to v jeho hodnotení pre žáner adult contemporary.
Štvrtý štúdiový album skupiny ABBA, "Arrival", sa stal predajným bestsellerom v Európe a Austrálii. Tento projekt reprezentoval novú úroveň kompozície a aj práce v nahrávacom štúdiu. Vprovokoval k nadšeným recenziám aj rockovo orientované hudobné týždenníky "Melody Maker" a "New Musical Express", ako aj uznanie hudobnej kritiky zo Spojených štátov. Z albumu pochádzal jeden hit za druhým: „Money, Money, Money“, „Knowing Me, Knowing You“, či 
„Dancing Queen“. Spolu so singlom „Fernando“ patrili tieto nahrávky v rokoch 1976 – 77 medzi najúspešnejšie. V roku 1977 bol "Arrival" nominovaný na BRIT Award ako najlepší medzinárodný album roka. Od tejto udalosti sa dá reálne povedať, že skupina ABBA bola na špičke popularity v Spojenom kráľovstve, vo väčšine krajín západnej Európy, v Austrálii a na Novom Zélande.
V Spojených štátoch nebola skupina ABBA porovnateľne populárna ako vo vymenovaných krajinách. Jediný ich singel, ktorý bol globálne prvý v rebríčku Billboard Hot 100 bola nahrávka „Dancing Queen“. K vrcholu mali blízko ešte tri ďalšie single a bodovali v špeciálnejšie orientovaných hodnoteniach ako sú Billboard Adult Contemporary a Hot Dance Club Play. Na americkom urobil v predaji albumov prielom na vrchol až "Arrival", ktorý sa dostal v "Billboard 200" na 20. miesto a od RIAA získal zlatú certifikáciu.
Európske a austrálske turné.
V januári roku 1977 sa ABBA vybrala na svoje prvé veľké koncertné turné. Mienka o nich sa globálne menila a bolo čoraz jasnejšie, že sú považovaní za superstar. Turné začal koncert, ktorý sa konal dňa 28. januára 1977 v nórskom Osle. Jeho program bol bohato koncipovaný a jednou z jeho častí bola aj mini opereta "The Girl with the Golden Hair". Koncert prilákal obrovskú pozornosť médií z celej Európy a Austrálie. Turné pokračovalo cez Západnú Európu, kde navštívili Göteborg, Kodaň, Berlín, Kolín nad Rýnom, Amsterdam, Antverpy, Essen, Hanover a Hamburg. Potom pokračovali show v Spojenom kráľovstve, kde navštívili Manchester, Birmingham, Glasgow a dvakrát vypredali londýnsku Royal Albert Hall. Lístky pre dva londýnske koncerty boli k dispozícii iba objednávkou cez poštu. Podľa vyjadrenia poštového úradu bolo naň podaných 3,5 milióna požiadaviek, t. j. dosť na to, aby bol koncert vypredaný 580-krát. Okrem chvály od časopisu "Creem", že dokážu slušne reprodukovať svoje nahrávky, sa skupine ušla aj kritika, ktorú jej dal "Melody Maker" za to že síce vystupovali úhľadne, no nevynikali ako osobnosti napriek tomu, že ich na pódiu bolo šestnásť. Jeden z koncertov v Royal Albert Hall bol nafilmovaný ako referencia pre nakrúcanie austrálskeho turné, z ktorého nakoniec vznikla úspešná filmová snímka ".
Po európskej časti turné v marci roku 1977 ABBA hrala jedenásťkrát v Austrálii. Vystúpila tam pred 160 tisícovým publikom. Otvárací koncert v Sydney v zábavnom parku Sydney Showground sa konal 3. marca pred 20 tisíc divákmi. Jeho priebeh bol marený prívalovými dažďami a Fridinými pošmyknutiami na mokrých doskách pódia. Nepriek všetkému skupina toto podujatie považuje za najlepšie zapamätateľný koncert ich hudobnej kariéry. Po ich príchode do Melbourne počas verejnej recepcii v Melbourne Town Hall sa skupina ABBA ukázala na balkóne, z ktorého pozdravila 6 tisíc ľudí. V Melbourne mali tri vypredané koncerty, na každom z nich hrali pred 14 a pol tisícovým publikom, v ktorom bol aj vtedajší austrálsky premiér Malcolm Fraser s rodinou. Pri prvom z koncertov bolo ďalších 16 tisíc ľudí, ktorí vystúpenie počúvali spoza plotu. Aj v Adelaide hrali na štadióne West Lakes Football pred 20 tisíc ľuďmi a vonku mali ďalších desaťtisíc poslucháčov. Pri prvom z piatich koncertov v Perthe sa stal incident s ohlásenou bombou, po ktorom museli evakuovať Entertainment Centre. Koncertná turné skupiny ABBA bolo sprevádzané masovou hystériou a bezprecedentnou pozornosťou médií. Všetko bolo priebežne dokumentované na film, ktorý v réžii Lasse Hallströma vyšiel pod názvom ".
Austrálske turné a jeho dokument "ABBA: The Movie" vytvorili spolu špecifický obraz o skupine ABBA. Blondína Agnetha Fältskogová vyzerala veľmi dobre a vyslúžila si povesť akejsi „pin-up girl“ skupiny ABBA. Počas koncertov vystupovala v priliehavej tesnej kombinéze, čo spôsobilo, že v jedných austrálskych novinách bol o nej titulok: „Nudné show Agnethinho zadku“. Keď na tlačovke dostala otázku na túto tému, odpovedala: „To azda nemajú v Austrálii zadky?“
V decembri roku 1977 skupina ABBA vydala po albume "Arrival" jeho nasledovníka, piaty štúdiový album "". Tento projekt mal mať svoju súvislosť s ich filmovým debutom, "ABBA: The Movie". Aj keď tento nový album nemal až taký úspech u recenzentov Spojeného kráľovstva mal niekoľko svojich hitov: napríklad „The Name of the Game“ a „Take a Chance on Me“, ktoré sa v Británii dostali na vrchol a v rebríčku Billboard Hot 100 (USA) sa dostali na dvanáste a tretie miesto. Napriek tomu, že „Take a Chance on Me“ nebol singel na vrchole amerického rebríčka predalo sa z neho viac kópií ako zo singla „Dancing Queen“. Okrem spomínaných hitov sú na albume aj iné slávne skladby ako „Thank You for the Music“ a „Eagle“.
Vznik štúdia Polar Music.
V roku 1978 bola skupina ABBA jednou z najvýznamnejších skupín sveta. Rozhodli sa preto prestavať bývalé kino v centre Štokholmu na sídlo štúdia Polar Music. Jeho ateliéry využili aj iné hudobné skupiny. Medzi najvýznamnejšie patrili Genesis, ktorí u Polar Music nahrali album "Duke", či Led Zeppelin, "In Through the Out Door". V máji sa ABBA v Spojených štátoch zúčastnila spolu Andym Gibbom v televíznej show Olivii Newton-Johnovej. Nahrávanie singlu „Summer Night City“ nebolo jednoduché, no po jeho vydaní sa z neho stal ďalší z ich významných hitov. Nahrávka sa stala základom pre vstup skupiny ABBA k interpretom diska, ktoré bolo hlavnou inšpiráciou ich nasledujúceho albumu.
Dňa 9. januára 1979 skupina ABBA vystúpila na podujatí Music for UNICEF Concert, ktoré sa konalo pod záštitou Valného zhromaždenia OSN so skladbou „Chiquitita“. Koncert bol oslavou UNICEF k vyhláseniu Roku dieťaťa. Vlastnícke práva pre tento celosvetový hit skupina ABBA darovala Detskému fondu Spojených národov. Singel oficiálne vyšiel v nasledujúcom týždni a dostal sa na vrcholy hudobných rebríčkov desiatich krajín.
Severoamerické a európske turné.
V strede januára 1979 Ulvaeus a Fältskogová oznámili, že sa rozviedli. Správa zaujala médiá a priniesla špekuláciu o budúcnosti skupiny. ABBA uisťovala tlač a svoju fanúšikovskú základňu, že pokračuje v práci a rozvod nemá na nich vplyv. Médiá ich napriek tomu konfrontovali počas rozhovorov. Aby sa mohli lepšie sústrediť na písanie, Andersson a Ulvaeus tajne odcestovali do Compass Point Studios v bahamskom hlavnom meste Nassau, kde v relatívnej tichosti dva týždne pripravovali skladby, ktoré boli určené pre ich nasledujúci album.
Štúdiový album "Voulez-Vous" vyšiel v apríli 1979. Jeho titulnú skladbu nahrali v asistencii nahrávacieho technika Toma Dowda v slávnom Criteria Studios v Miami. Album sa dostal na vrchol v rebríčkoch naprieč Európou a v Japonsku a Mexiku, do Top 10 sa dostal v Kanade a Austrálii a do Top 20 v Spojených štátoch. Ani jeden z jeho singlov nebol prvým v Spojenom kráľovstve, no do Top 5 sa dostali: „Chiquitita“, „Does Your Mother Know“, „Angeleyes“ (vyšiel spolu s „Voulez-Vous“) a „I Have a Dream“. V Kanade sa stal „I Have a Dream“ druhým singlom po nahrávke „Fernando“, ktorý bol prvý v rebríčku Revolutions per minute/RPM/Adult Contemporary. V roku 1979 skupina vydala aj svoj druhý oficiálny kompilačný album, "Greatest Hits Vol. 2", na ktorom bola nova nahrávka „Gimme! Gimme! Gimme! (A Man After Midnight)“, ktorý sa dostal v Spojenom kráľovstve a v Nemecku na tretie miesto. Zo ZSSR bola skupina ABBA vyplácaná v ropných komoditách, leboo v tom čase bolo zavedené embargo na sovietsky rubeľ.
Dňa 13. septembra 1979 v Northlands Coliseum v kanadskom Edmontone začali svoje . Na tomto koncerte bolo 14 tisíc divákov a noviny "Edmonton Journal" o ňom básnili, že „na ňom Agnethin drzý vysoký hlas v kombinácii s hlbokými Fridinými tónmi bola excelentná, technicky perfektná, melodicky presná a perfektná vo výškach... jemný Fridin hlas a vysoký Agnethin vokál boli ohromujúce“.
V nasledujúcich štyroch týždňoch skupina ABBA hrala sedemnásť vypredaných koncertov: trinásť v Spojených štátoch a štyri v Kanade. Posledný plánovaný, ktorý sa mal konať vo Washington D.C., bol zrušený. Agnetha Fältskogová utrpela silný duševný otras potom, ako počas letu z New Yorku do Bostonu sa 3. októbra 1979 ich súkromné lietadlo dostalo pri prelete štátom Connecticut do tornáda a dlhšiu dobu nevedelo pristáť. Turné skončilo koncertom v Maple Leaf Gardens v kanadskom Toronte, ktorý videlo 18 tisíc divákov.
Dňa 19. októbra 1979 turné pokračovalo cez Západnú Európu. Hrali 23 vypredaných koncertov vrátane šiestich v londýnskej hale Wembley Arena.
Ďalší vývoj.
V marci roku 1980 skupina ABBA pricestovala do Japonska, kde ich po príchode na Narita International Airport obkľúčili tisícky fanúšikov. V preplnených sálach vystúpila na jedenástich koncertoch, z ktorých šesť sa konalo v slávnom Budokane. Toto turné bolo v ich hudobnej kariére posledným.
V lete roku 1980 sa im podarilo vydali singel „The Winner Takes It All“, ktorý bol ôsmym, ktorý bol na vrchole britských rebríčkov a prvým od roku 1978. V Spojených štátoch bol singel v Billboard Hot 100 ôsmy a bol druhým singlom skupiny ABBA, ktorý bol na vrchole v žánri Adult Contemporary. Andersson a Ulvaeus nahrali mierne odlišnú verziu tejto skladby pod názvom „Bravo Tu As Gagné“ a textom od Alaina Boublila s francúzskou šansonierkou Mireille Mathieu.
Ešte v novembri toho istého roku vydala skupina ABBA svoj siedmy štúdiový album, "Super Trouper". V jeho štýle boli určité zmeny. Skupina dala vyšší dôraz na hudbu syntetizátorov a texty piesní sa stávali stále viac osobnými. Album bol rekordným počtom objednávok. Ešte pred jeho vydaním sa z neho objednalo viac ako milión kópií. Druhý singlom albumu bola jeho titulná nahrávka „Super Trouper“, ktorá bol tiež v Spojenom kráľovstve na vrchole. Bol to deviaty a posledný singel skupiny, ktorý sa takto vysoko v britskej hitparáde umiestnil. Iná skladba, „Lay All Your Love on Me“, vyšla v roku 1981 ako singel iba v niektorých vybraných krajinách.
V roku 1980 skupine ABBA vyšla kompilácia ich hitov v španielskom jazyku pod názvom "Gracias Por La Música". Album vyšiel v španielsky hovoriacich krajinách, v Japonsku a v Austrálii. Spolu so španielskou verziou nahrávky „Chiquitita“ mal veľký úspech a bol signálom toho, že skupina má potenciál obsadiť tento hudobný trh. V roku 1999 pre tieto krajiny nahrali pod názvom "ABBA Oro: Grandes Éxitos" ešte regionálny ekvivalent albumu "ABBA Gold: Greatest Hits".
Posledný album a vystúpenia (1981 – 1982).
V januári roku 1981 sa Ulvaeus oženil s Lenou Källersjövou a manažér Stig Anderson na večierku oslavoval svoje päťdesiate narodeniny. Pre túto príležitosť ABBA nahrala skladbu „Hovas Vittne“. Názov bol švédskou slovnou hračkou, ktorá označuje Andersonovo rodisko Hova v Švédsku. Nahrávka, ktorá bola poctou jeho manažéra, bola v počte dvesto červených vinylových kópií rozdaná hosťom večierka. Tento singel sa stal vyhľadávanou zberateľskou raritou. V polovici februára 1981 Andersson a Lyngstadová oznámili, že podali žiadosť o rozvod. Informácia iba potvrdila dohady o ich dlhoročnej partnerskej kríze. Benny sa čoskoro verejne stretával s Monou Nörklitovou, ktorú si zobral v novembri toho istého roku.
Od jari roku 1981 začali komponovať a od polovice marca pracovali Andersson a Ulvaeus v nahrávacom štúdiu. Koncom apríla v Spojených štátoch spolu s Dickom Cavettom nakrútili televízny špeciál "Dick Cavett Meets ABBA". Ôsmy a posledný štúdiový album, "The Visitors", ukázal vyššiu kompozičnú vyspelosť, vyššiu profesionalitu autorov a chytľavými melódiami a harmóniami zaradil skupinu ABBA do stredu popového žánru. K albumu vyšiel iba jeden podstatný singel, „One of Us“, ktorý bol deviatou a poslednou nahrávkou skupiny, ktorá sa dostala na vrchol nemeckých rebríčkov. Takisto to bola posledná skladba skupiny, ktorá bodovala v Juhoafrickej republike a v Spojenom kráľovstve.
Album "The Visitors" v porovnaní s predošlými projektami skupiny ABBA zaznamenal komerčný pokles. Aj keď bol v rebríčkoch väčšiny európskych krajín vrátane Spojeného kráľovstva a Nemecka relatívne vysoko, jeho výsledky v iných krajinách, kde skupina predtým mávala lojálne trhy, napríklad vo Francúzsku, Austrálii a Japonsku, boli na nižšej úrovni. Jeho nahrávka, pieseň „When All Is Said and Done“, vyšla ako singel pre Severnú Ameriku, Austráliu a Nový Zéland. V rebríčkoch Spojených štátov debutovala 31. decembra 1981. Bola ich posledným singlom, ktorý sa dostal do Top 40, medzi nahrávkami US Adult Contemporary sa dostala do Top 10 a v kanadskom rebríčku RPM Adult Contemporary bola štvrtá.
Posledné stretnutia na nahrávaní.
Na jar roku 1982 malo kvarteto pripravených niekoľko nápadov pre ďalšie nahrávanie. Plány nemali celkom jasné, no diskutovalo sa o novom albume a mali vyhliadky uskutočniť menšie spoločné turné. Nahrávanie neprebiehalo v ideálnej atmosfére a vzišli z neho iba tri piesne: „You Owe Me One“, „I Am the City“ a „Just Like That“. Andersson a Ulvaeus s výsledkom neboli spokojní, záznamy odložili a dohodli sa, že si dajú prestávku a pokračovať budú niekedy v lete.
Späť do štúdia sa vrátili začiatkom augusta. Zmenili aj plány pre zvyšok roka: rozhodli sa že pre Vianočný trh vydajú kompilačný dvojalbum všetkých svojich doterajších singlov a nazvú ho "". Pre tento projekt nahrali aj sériu nových singlov: „The Day Before You Came“/„Cassandra“ a „Under Attack“/„You Owe Me One“, ktoré boli všetky označené ako „A-strany“. Ani jeden zo singlov sa v Spojenom kráľovstve nedostal do Top 20, len „The Day Before You Came“ bol v Top 5 vo viacerých európskych krajinách vrátane Nemecka, Holandska a Belgicka. Album bol prvým v Spojenom kráľovstve a v Belgicku a do Top 5 sa dostal ešte v Nemecko a Holandsku. Posledný singel pred rozpadom skupiny, „Under Attack“, sa dostal do top 5 v Holandsku a Belgicku.
Nahrávky „I Am the City“ a „Just Like That“ na kompilácii "The Singles: The First Ten Years" neboli. Boli odložené pre nasledujúci album, ktorý nikdy nevyšiel. Skladba „I Am the City“ bola pridaná v roku 1993 na kompiláciu "", kým „Just Like That“ bola zrecyklovaná a nahratá inými umelcami v produkcii Anderssona a Ulvaeusa. Prerobené verzie skladieb skončili aj v muzikáli "Chess".
V novembri roku 1982 odcestovala skupina ABBA na promo akciu pre album "The Singles: The First Ten Years" do Londýna, kde sa predstavila v programoch "Saturday Superstore" a "The Late, Late Breakfast Show". V nasledujúcom týždni vystúpili v programe Show Express. Dňa 19. novembra 1982 sa skupina naposledy ukázala v švédskej televízii, v programe Nöjesmaskinen, a 11. decembra 1982 mali definitívne svoje posledné vystúpenie. Bolo prenášané z televízneho štúdia v Štokholme do Spojeného kráľovstva pre program BBC, "The Late, Late Breakfast Show".
Posledné vystúpenia.
Andersson, Ulvaeus a Tim Rice začiatkom roka 1983 spolupracovali na písaní skladieb ich spoločného muzikálového projektu "Chess". Agnetha a Frida boli v tom čase sústredené na svoje medzinárodné sólové kariéry. Pre francúzsku televíziu produkovali Andersson s Ulvaeusom detský muzikál so štrnástmi skladbami skupiny ABBA, ktorý mal názov "Abbacadabra". Texty piesní pre tento Vianočný projekt v spolupráci so Stigom Andersonom do francúštiny pretextovali Alain a Daniel Boublilovci. Program sa okrem Francúzska vysielal aj v Holandsku. Bublil bol aj textárom francúzskej verzie nahrávky „The Winner Takes It All“, ktorý naspievala Mireille Mathieu.
Lyngstadová, ktorá bola práve v Paríži, tiež participovala so spevákom Danielom Balavoinem na nahrávaní duetu na singel „Belle“, ktorý bol spievanou verziou inštrumentálnej skladby „Arrival“. Singel „Belle“ sa vo francúzsku dobre predával. Vtedy prišiel Cameron Mackintosh s požiadavkou na to, aby sa "Abbacadabra" zrealizovala aj v angličtine. Francúzske texty tohto muzikálu preložili do angličtiny herec David Wood a textár Don Black. K projektu sa pripojili aj Andersson s Ulvaeusom a prispeli aj jednou novou piesňou, „The Seeker“. Premiéra tejto verzie muzikálu sa konala v The Lyric Hammersmith Theatre v Londýne dňa 8. decembra 1982. Program mal zmiešanú odozvu, no bol po osem týždňov vypredaný. Lyngstadová spolu so spevákom B. A. Robertsonom pre túto verziu naspievala pieseň „Belle“ v anglickom jazyku pod názvom „Time“. Nahrávanie sa konalo v produkcii Anderssona s Ulvaeusom.
Spolu s detským zborom v roku 1984 sólovo vystúpila Anni-Frid Lyngstadová vo francúzskej televízii s piesňou „I Have A Dream“.
Všetci štyria členovia skôr ako priatelia, než ako skupina ABBA, mali spoločné vystúpenie v roku 1986 pri nahrávaní videoklipu s akustickou verziou skladby „Tivedshambo“, ktorá bola prvou, ktorú napísal ich manažér, Stig Anderson, pre švédsku televíznu show pri príležitosti jeho 55. narodenín. Predtým sa členovia kvarteta nevideli viac ako dva roky. V roku 1986 vyšiel aj koncertný album skupiny ABBA, "ABBA Live", ktorý obsahoval nahrávky z rokov 1977 – 1979. Členovia skupiny sa stretli aj v roku 1999 pri oslavách 50. narodenín Görela Hansera. Hanser bol ich dlhoročný priateľ a bývalý sekretár Stiga Andersona. ABBA mu pri tejto príležitosti (a cappella) zaspievala švédsku narodeninovú pieseň, „Med En Enkel Tulipan“.
ABBA sa po dlhej dobe v pôvodnej zostave postavila na pódium 5. júna 2016 pri príležitosti 50. výročia začiatku spolupráce Bennyho a Björna v Berns Salonger, Štokholm. Agnetha a Anni-Frid za inštrumentálneho sprievodu bývalých členov kapely zaspievali pieseň "The Way Old Friends Do".
Rozpad.
Skupina ABBA nikdy oficiálne verejne neohlásila svoje ukončenie. O ich rozpustení sa však dlho špekulovalo. Posledné spoločné vystúpenie formácii ABBA bolo 11. decembra 1982 v britskom televíznom programe "The Late, Late Breakfast Show" (priamy prenos zo Štokholmu). Počas spomienky na nahrávku „The Day Before You Came“ Ulvaeus povedal: „asi by sme pokračovali ešte chvíľu dlhšie, ak by sa táto skladba stala číslom jedna“. V januári roku 1983 Fältskogová začala nahrávanie svojho sólového albumu a Lyngstadová iba niekoľko mesiacov predtým vydala svoj projekt "Something's Going On". Ulvaeus a Andersson medzitým pracovali na muzikáli "Chess". V rozhovoroch Björn a Benny popierali zmienky o rozpade skupiny ABBA argumentom: Kto by sme boli bez našich dám? Iniciálami Brigitte Bardotovej? Aj Lyngstadová s Fältskogovou sa zmieňovali v interview, že ABBA má v pláne nahrávať niekedy v roku 1983, či 1984. Vnútorné spory medzi skupinou a ich manažérom medzitým stupňovali až členovia kapely v roku 1983 predali svoje podiely v Polar Music.
Okrem toho, že sa v roku 1986 ešte na chvíľu spolu ukázali v televízii, spoločné verejné oficiálne stretnutie členov skupiny ABBA sa konalo až 4. júla 2008 pri švédskej premiére filmu "Mamma Mia!". Po tejto premiére v rozhovore pre "Sunday Telegraph" Ulvaeus a Andersson potvrdili, že nepoznajú dôvod, pre ktorý by sa mali znovu spolu stretnúť na koncertných pódiách. Peniaze nie sú dôvodom a oni by chceli, aby si ich ľudia pamätali takých, akí boli. Mladí, bujarí, plní energie a ambícií.
Spojenie, "Voyage a ABBAtari".
Všetci štyria členovia skupiny ABBA sa objavili na verejnosti 20. januára 2016 v Štokholme počas "Mamma Mia! The Party." Štvorica sa znovu objavila spolu 6. júna 2016 v Štokholme počas súkromnej oslavy v Berns Salonger, ktorá sa konala pri príležitosti 50. výročia prvého stretnutia Anderssona a Ulvaeusa. Naživo vystúpili Fältskogová a Lyngstadová, ktoré zaspievali „The Way Old Friend Do“. Následne sa k nim pripojil aj Andersson a Ulvaeus.
V októbri 2016 oznámil britský manažér Simon Fuller, že sa členovia znovu spoja, aby pracovali na novej „digitálnej zábave“. Projekt mal zobraziť členov v reálnej podobe vo forme avatarov (hologramov), z čoho vznikla prezývka "ABBAtari" (ang. "ABBAtars"). Výzor mal byť použitý z ich turné na konci 70. rokov a projekt mal byť spustený na jar 2019.
V máji 2017 bol k filmu "Mamma Mia!" z roku 2008 ohlásený sequel s názvom "Mamma Mia! Here We Go Again." Film bol vydaný 20. júla 2018. Cher, ktorá sa objavila vo filme, vydala v septembri 2018 cover ABBA album "Dancing queen."
Všetci štyria členovia skupiny vydali 27. apríla 2018 spoločné oznámenie, že nahrávajú dve nové piesne „I Still Have Faith in You“ a „Don't Shut Me Down“. V septembri toho istého roku Ulvaeus vyhlásil, že tieto dve nové piesne ako aj TV špeciál pod názvom "ABBA: Thank You for the Music, An All-Star Tribute" vyjdú až v roku 2019. Keďže však Andersson a Ulvaeus odmietli Fullerov projekt, myšlienka televízneho špeciálu bola zrušená. Namiesto toho sa hudobníci spojili so spoločnosťou špecializujúcou sa na vizuálne efekty Industrial Light and Magic, aby pripravili ABBAtarov do videoklipov a na koncert. V januári 2019 bola zverejnená informácia, že ani pieseň nevyjde pred letom. Andersson pripustil možnosť vzniku tretej piesne.
V júni 2019 Ulvaes oznámil, že prvá nová pieseň a video obsahujúce ABBAtarov by mali vyjsť v novembri toho istého roku. V septembri vyhlásil v rozhovore, že v roku 2020 bude päť nových piesní ABBA. Na začiatku roku 2020 Adersson potvrdil, že by chcel publikovať piesne v septembri.
V apríli 2020 Ulvaeus v rozhovore povedal, že sa hologramický projekt oneskoril kvôli pandémii COVID-19. Päť z ôsmych nových piesní pre pripravovaný album napísaných Bennym bolo nahratých speváčkami. Uvažovalo sa o zverejnení nového videoklipu s novou neznámou technológiou za 15 miliónov libier. V máji 2020 bolo oznámené, že po prvýkrát vyjdú všetky štúdiové albumy "couloured vinyl" pod názvom "ABBA: The Studio Albums". O dva mesiace neskôr, v júli, Ulvaeus zverejnil, že vyjdenie nových nahrávok ABBA sa presúva až na rok 2021.
Všetci štyria členovia skupiny sa 22. septembra 2020 zišli v Ealing Studios v Londýne, aby pokračovali na vytváraní hologramov a natáčaní koncertu. Ulvaeus potvrdil, že tourné s týmito avatarmi je naplánované na rok 2022. Keď sa ho opýtali, či nové nahrávky vyjdú skutočne v roku 2021, Björn odpovedal: „Tento rok bude nová hudba, už viac nejde o to, či by to vyšlo, vyjde to.“ Dňa 26. augusta 2021 bola spustená nová webová stránka s názvom "ABBA Voyage". Návštevníci stránky boli vyzývaní, aby sa zaregistrovali na jej sledovanie, aby „boli prvými, ktorí budú počuť viac o "ABBA Voyage".“ Spolu s vytvorením webstránky boli spustené aj účty "ABBA Voyage" na sociálnych sieťach, a v Londýne a jeho okolí sa začali objavovať bilbordy, pričom všetky zobrazovali „02.09.21“, čo viedlo k špekuláciám o tom, čo bude vtedy uverejnené. Skupina sa oficiálne pripojila na sociálnu sieť TikTok 29. augusta s videom, v ktorom Benny Andersson hrá "Dancing Queen" na klavíri. Médiá priniesli správu, že 2. septembra bude zverejnený nový album. V tento deň oznámili, že "Voyage," prvý album po 40 rokoch, vyjde 5. novembra 2021 spolu s "ABBA Voyage," koncertnou rezidenciou pri Olympijskom parku kráľovnej Alžbety v Londýne. Počas tohto koncertu sa od 27. mája 2022 prehrávali digitálne avatary všetkých členov skupiny za prítomnosti 10-člennej živej kapely. Fältskog sa vyjadrila, že album "Voyage" ako aj táto koncertná rezidencia sú pravdepodobne ich posledné diela.
Oznámenie nového albumu sprevádzalo vydanie singlov „I Still Have Faith in You“ a „Don't Shut Me Down“. Videoklip k prvej menovanej skladbe, ktorý pozostával zo strihu skupiny počas ich predchádzajúcich vystúpení ako aj prvých záberov ABBAtarov, získalo viac ako milión videní za prvé tri hodiny. Druhá skladba od ABBA sa umiestnila vo vrchných rebríčkoch singlov vo Švédsku od októbra 1978. V októbri 2021 vyšiel tretí singel „Just a Notion“ a ABBA oznámila, sa pravdepodobne definitívne rozpadne po úplnom vydaní albumu "Voyage." Lyngstad však v rozhovore pre BBC Radio 2 povedala 11. novembra, že „si nie je úplne istá“, že by "Voyage" bol posledný album ABBA. Štvrtý singel z albumu „Little Things“ vyšiel 3. decembra.
V máji 2022 po premiére "ABBA Voyage" Andersson vyhlásil v rozhovore pre Variety, že „po tomto sa nič nestane“, čím potvrdil, že táto koncertná rezidencia je posledným spoločným dielom ABBA. V apríli 2023 zomrel vo veku 70 rokov gitarista Lasse Wellander, ktorý vystupoval dlhé roky s ABBA. Wellander hral v siedmych z 9 štúdiových albumov, vrátane "Voyage."

</doc>
<doc id="39395" url="https://sk.wikipedia.org/wiki?curid=39395" title="Roxette">
Roxette

Roxette bola švédska dvojčlenná pop rocková skupina, ktorá sa skladala z Marie Fredriksson (spev) a Pera Gessleho (spev a gitara). Skupina vznikla v roku 1986 a stala sa populárnou koncom 80. rokov vďaka svojmu albumu "Look Sharp!". Skupina roxette mala devätnásť hitov, ktoré sa umiestnili v Top 40 v rebríčku UK Singles Chart, a niekoľko hitov, ktoré sa dostali do rebríčka Billboard Hot 100. Medzi single, ktoré dosiahla 1. miesto v rebríčku Billboard hot 100 patria: „The Look“, „Listen to Your Heart“, „It Must Have Been Love“ a „Joyride“. Medzi ďalšie hity patria: „Dangerous“, „Fading Like a Flower“ a „Dresed for Success“.
V roku 2002 skupina ohlásila prestávku v nahrávaní a koncertovaní, keď Marii Frederiksson diagnostikovali mozgový nádor. Názov "Roxette" pochádza z názvu skladby „Roxette“ z roku 1975 od britskej skupiny Dr. Feelgood.
Skupina celosvetovo predala približne 60 miliónov nahrávok, pričom v USA sa predalo viac ako 3,5 milióna nahrávok, čím za albumy "Joyride" a "Look Sharp!" získala platinové platne.
Fredriksson zomrela 9. decembra 2019 v Djursholme vo Švédsku vo veku 61 rokov na komplikácie počas liečby agresívneho mozgového nádoru.

</doc>
<doc id="39396" url="https://sk.wikipedia.org/wiki?curid=39396" title="Slnečná hmlovina">
Slnečná hmlovina

Slnečná hmlovina je plynová hmlovina alebo akréčny disk, o ktorom sa predpokladá, že sa z neho asi pred 6 miliardami rokov vytvorila Slnečná sústava. Tento predpoklad sa nazýva hmlovinová alebo nebulárna hypotéza. 
Nebulárnu hypotézu prvýkrát sformuloval v roku 1755 Immanuel Kant, ktorý tvrdil, že hmloviny pomaly rotujú, postupne kondenzujú a zmršťujú sa, pričom môžu vytvoriť hviezdy a planéty. Podobný model zaviedol v roku 1796 Pierre-Simon Laplace.

</doc>
<doc id="39416" url="https://sk.wikipedia.org/wiki?curid=39416" title="Gerard Kuiper">
Gerard Kuiper

Gerard Peter Kuiper, narodený ako Gerrit Pieter Kuiper (* 7. december 1905, Harenkarspel, Holandsko – † 23. december 1973, Mexiko, Mexiko) bol holandsko-americký astronóm. 
Narodil sa a študoval v Holandsku. V roku 1933 prišiel do USA a v roku 1937 sa stal americkým občanom. 
Kuiper objavil dva mesiace planét slnečnej sústavy, a to Mirandu, mesiac Urána a Nereidu, mesiac Neptúna. V roku 1944 objavil metánovú atmosféru na Saturnovom mesiaci Titan. Takisto predpokladal existenciu pásu kozmického materiálu za obežnou dráhou planéty Neptún, ktorý sa teraz nazýva Kuiperov pás, a ktorého existencia bola potvrdená. Kuiper bol zároveň priekopníkom leteckého infračerveného prieskumu vykonávaného v 60. rokoch 20. storočia pomocou lietadla Convair 990 a zastával post profesora na Arizonskej univerzite. V roku 1959 získal Henry Norris Russell Lectureship od Americkej astronomickej spoločnosti. V 60. rokoch 20. storočia pomohol nájsť miesta pre pristátie lodí na Mesiaci pre program Apollo.
Planétka 1776 Kuiper, kráter Kuiper na Mesiaci a impaktné krátery na Marse a Merkúre sú pomenované po ňom.

</doc>
<doc id="39419" url="https://sk.wikipedia.org/wiki?curid=39419" title="Akrečný disk">
Akrečný disk

Akrečný disk je štruktúra zložená z materiálu padajúceho do zdroja gravitácie. Tento materiál je pôsobením odstredivej sily sformovaný do tvaru disku.

</doc>
<doc id="39420" url="https://sk.wikipedia.org/wiki?curid=39420" title="Aberácia (astronómia)">
Aberácia (astronómia)

Aberácia v astronómii je odchýlenie svetelného lúča prichádzajúceho od pozorovaného kozmického telesa (ktoré ho emituje alebo odráža) k pozorovateľovi, takže sa zdá byť inde než sa v skutočnosti nachádza. Jav je spôsobený „skladaním“ konečnej rýchlosti svetla, rýchlosti pohybu pozorovaného telesa a pohybu pozorovateľa. Objavil ho v roku 1727 anglický astronóm James Bradley, keď hľadal paralaxu hviezd.
Typy aberácií.
Denná aberácia.
Denná aberácia je spôsobená pohybom Zeme okolo svojej osi. Pozorovateľ na jej povrchu teda za deň opíše kružnicu, ktorá je najväčšia v oblasti rovníka. Tu sa pozorovateľ pohybuje rýchlosťou 465 m.s-1 a následný posun, tzv. "aberačný uhol" je 0,32 uhlovej sekundy. Ako sa pozorovateľ približuje k pólom, klesá jeho rýchlosť i veľkosť aberačného uhla; na póloch je denná aberácia rovná nule.
Ročná aberácia.
Ročná aberácia je spôsobená pohybom Zeme okolo Slnka; hviezda opisuje tzv. aberačnú elipsu. Pri pohybe dochádza v dôsledku aberácie k zmene uhla, pod ktorým sa voči Zemi pohybujú lúče svetla jednotlivých hviezd. Pohyb Zeme okolo Slnka teda spôsobuje zdanlivý pohyb hviezd vzhľadom k pozorovateľovi.
Polohy hviezd na nebeskej sfére opisujú v priebehu roka elipsy, ktorých veľká polos má pre všetky hviezdy rovnakú veľkosť, zodpovedajúcu približne uhlu ε=23,5". Ak označíme rýchlosť pohybu Zeme okolo Slunka ako formula_1, potom platí približný vzťah
formula_2,
kde formula_3 je rýchlosť svetla.
Sekulárna aberácia.
Príčinou sekulárnej aberácie je pohyb celej slnečnej sústavy voči iným pozorovateľným objektom vo vesmíre. Nemení vzájomnú polohu kozmických telies, preto sa väčšinou neberie do úvahy.
Planetárna aberácia.
Týka sa telies lokalizovaných v slnečnej sústave, spôsobuje ju ich pohyb.

</doc>
<doc id="39421" url="https://sk.wikipedia.org/wiki?curid=39421" title="Aberácia">
Aberácia

Aberácia (z ) môže byť:

</doc>
<doc id="39423" url="https://sk.wikipedia.org/wiki?curid=39423" title="Vojtech Ondrouch">
Vojtech Ondrouch

Prof. PhDr. Vojtěch Ondrouch (* 6. apríl 1891, Smržice – † 15. jún 1963, Bratislava) bol slovenský vysokoškolský pedagóg, numizmatik a historik, ktorý sa venoval dejinám staroveku a dejinám osídlenia územia Slovenska v dobe rímskej.
Život.
Narodil sa 6. apríla 1891 v Smržiciach, v okrese Prostějov na Morave. Študoval na gymnáziu v Olomouci a Prostějove, vysokoškolské štúdium začal na teologickej fakulte v Olomouci, ale neskôr prestúpil na štúdium dejepisu a zemepisu na Filozofickej fakulte Karlovej univerzity v Prahe (štúdium ukončil v roku 1924).
Po skončení štúdia pôsobil na viacerých stredných školách na Slovensku: 1924 – 1929 gymnázium v Skalici, 1929 – 1938 stredná priemyselná škola v Bratislave. V r. 1930 získal titul PhDr., v roku 1934 sa habilitoval pre odbor staroveké dejiny na Filozofickej fakulte Univerzity Komenského v Bratislave, v roku 1939 bol vymenovaný za profesora starovekých dejín. Od roku 1938 do roku 1950 prednášal dejiny staroveku na FF UK v Bratislave. V školskom roku 1947/48 bol dekanom Filozofickej fakulty UK, v roku 1948/49 prodekanom fakulty. V roku 1950 musel z fakulty odísť.
V rokoch 1950-55 pôsobil v Slovenskom múzeu v Bratislave (dnes Slovenské národné múzeum v Bratislave), kde v r. 1951 spolupripravil výstavu Antické zbierky v Československu a pripravil projekt na vytvorenie Rímskeho múzea v Bratislave, ktorý sa však nikdy nerealizoval. V roku 1955 odišiel pracovať do Historického ústavu SAV v Bratislave, v roku 1956 sa nakrátko vrátil prednášať na Filozofickú fakultu UK, v roku 1958 odišiel na dôchodok.
Zomrel 15. júna 1963 v Bratislave.
Dielo.
Pôvodne sa venoval dejinám staroveku, ale čoskoro sa začal venovať otázke osídlenia Slovenska v dobe rímskej. V r. 1938 vydal prácu "Limes Romanus na Slovensku", kde zhrnul dovtedajšie poznatky a pramene o dobe rímskej na Slovensku. Venoval sa antickej numizmatike, dlhé roky bol členom a funkcionárom Československej numizmatickej spoločnosti. V roku 1934 publikoval nález rímskych mincí vo Vyškovciach pod názvom "Der römische Denarfund von Vyškovce aus Frühkeiserzeit". Nálezy starovekých mincí publikoval v práci "Nálezy keltských, antických a byzantských mincí na Slovensku" (Bratislava 1964). 
Súborne publikoval aj nálezy luxusných predmetov zo zachránených hrobových celkov na Záhorí a v Strážach pri Piešťanoch v práci "Bohaté hroby z doby rímskej na Slovensku" (Bratislava 1957).
V početných štúdiách sa venoval čiastkovým problémom, ktoré súviseli s interpretáciou správ antických autorov o zadunajských obyvateľoch v prvých štyroch storočiach po Kr.

</doc>
<doc id="39424" url="https://sk.wikipedia.org/wiki?curid=39424" title="Hamilkar Barkas">
Hamilkar Barkas

Hamilkar Barkas (po púnsky "baraq" = blesk) (asi 290 - 228 pred Kr.), bol kartáginský politik a vojenský veliteľ.
V prvej púnskej vojne bojoval na Sicílii. Opevnil sa na vrchu Erkte (dnes Monte Pellegrino pri Palerme), odkiaľ posielal menšie oddiely, aby prepadávali rímske vojsko alebo rímske územia v južnej Itálii. Ovládol pevnosť Eryx a kontroloval okolité územia. Keďže ho účinne nepodporovali z Kartága, po víťazstve Gaia Lutatia Catula pri Aigetských ostrovoch v roku 241 pred Kr. mu udelili plné moci na uzavretie mieru s Rímom. Po vojne nastali veľké problémy so žoldnierskym vojskom v službách Kartága, pretože žoldnierom nevyplatili niekoľkomesačný žold. Zo Sicílie síce posielali žoldnierov v menších skupinách, ale ani tak im nevyplatili žold a žoldnieri sa vzbúrili. Hamilkar potlačil povstanie žoldnierov až v roku 237 pred Kr. Po strate Sicílie, Sardínie a Korziky (všetky tri ostrovy získal Rím ako náhradu za vojenské škody v prvej púnskej vojne) mu udelili diktátorské právomoci a podporoval kolonizačnú politiku Kartága v Hispánii, kde bojoval proti domácim kmeňom. Vplyv Kartága v Hispánii rozšíril až po rieku Ebro. Zahynul v boji v roku 229 pred Kr. Jeho synmi boli Hannibal, Hasdrubal a Mago.

</doc>
<doc id="39425" url="https://sk.wikipedia.org/wiki?curid=39425" title="Hanno">
Hanno

Hanno Moreplavec bol kartáginský vojenský veliteľ a vodca námornej výpravy s kolonistami na západ od Kartága pred r. 450 pred Kr.
Obnovil kartaginské kolónie v dnešnom Maroku, potom pokračoval pozdĺž západného pobrežia Afriky a plavil sa asi so 60 loďami na juh. Po ceste námorníci videli sopečnú horu (pravdepodobne Kamerunskú horu v dnešnom Kamerune) a srsťou porastené zvieratá, ktoré sa podobali na ľudí. Pre nedostatok potravín sa vrátil späť, opis jeho cesty ("Periplus") uložili na medených doskách v Melkartovom chráme v Kartágu. Neskôr bol preložený do gréčtiny (vyšiel v zbierke "Geographi Graeci minores"). 

</doc>
<doc id="39426" url="https://sk.wikipedia.org/wiki?curid=39426" title="Hanno Veľký">
Hanno Veľký

Hanno Veľký (*cca 280 pred Kr. – koniec 3. stor.) bol kartáginský vojenský veliteľ. 
Roku 241 pred Kr. bojoval proti vzbúreným žoldnierom, ktorým po skončení prvej púnskej vojny nevyplatili žold, neskôr ho vo funkcii najvyššieho veliteľa nahradil Hamilkar Barkas, preto sa stal odporcom jeho synov Hannibala, Hasdrubala, Magona. Bol stúpencom oligarchie, bol proti expanzii Kartága do Hispánie. Po porážke pri Zame v roku 202 pred Kr. sa stal vodcom „mierovej“ strany v Kartágu, súhlasil s mierovými podmienkami Ríma.

</doc>
<doc id="39433" url="https://sk.wikipedia.org/wiki?curid=39433" title="Celestín I.">
Celestín I.

Svätý Celestín I. (lat. "Caelestinus Primus") (* ? Rím - † 27. júl 432, Rím) bol 43. rímskym pápežom (v období rokov 422 - 432).
Život.
Z jeho mladosti nie sú o ňom žiadne správy. Iba to, že bol Riman a jeho otec sa volal Priscus. Vraví sa, že žil určitú dobu v Miláne so sv. Ambrózom. Prvá správa o ňom pochádza z dokumentu o Inocentovi I., kde sa spomína ako diakon. V roku 418 mu písal veľmi úctivo sv. Augustín. Nastúpil na pápežský stolec po Bonifácovi I. 10. septembra 422 (podľa Tillemonta, no Bollandists píše o 3. novembri) a zomrel 27. júla 432.
Napriek nepokojným časom vo vtedajšom Ríme, bol zvolený bez akejkoľvek opozície, ako sa dozvedáme z listu sv. Augustína, ktorý mu písal krátko po jeho zvolení, v ktorom ho prosí o pomoc pri vyriešení sporu s Antoniom, biskupom z Fessuly v Afrike. Ako sa zdá, medzi Celestínom a Augustínom existovalo silné priateľské puto. Po jeho smrti (430) napísal Celestín dlhý list biskupom v Galií, kde zakázal akékoľvek útoky na jeho pamiatku.
V posledných rokoch svojho pontifikátu bojoval proti nestoriánstvu na východe a autora tejto herézy, Nestoria exkomunikoval.
Posledným oficiálnym aktom Celestína, bolo vyslanie sv. Patrika do vtedy ešte pohanského Írska (v r.431 tam síce poslal biskupa Palladia, ale ten Írsko opustil a zomrel nasledujúceho roku v Británii). Patrik prijal misiu iba niekoľko dní pred Celestínovou smrťou.

</doc>
<doc id="39434" url="https://sk.wikipedia.org/wiki?curid=39434" title="Adopcionizmus">
Adopcionizmus

Adopcionizmus (iné názvy: adopcianizmus, dynamický monarchianizmus) je teologický názor, ktorý vychádza zo striktného monoteizmu.
Ježiš Kristus je adopcionistami považovaný za obyčajného človeka, ktorý bol pri svojom krste obdarený Duchom Svätým a adoptovaný za Božieho Syna. Ako biblický podklad pre toto tvrdenie slúžia pasáže z Mk 1,9-11 a Rím 1,3n.
Tento názor vyučoval okolo roku 190 v Ríme Theodotus z Byzancie a jeho žiak Artemon, ktorí tvrdili, že ich učenie je v súlade s apoštolskou tradíciou. Pápež Viktor I. Theodota exkomunikoval a Artemona vypovedal Hippolytus, ktorý tiež odsúdil jeho spisy.
Je pravdepodobné, že niektorú z neskorších podôb tohto učenia zastával Pavol zo Samosaty, ktorý opisoval Logos ako Boží rozum, čo ho viedlo k tomu, že označoval Logos za súpodstatný s Otcom (porov. homoúsios) a popisoval ho ako nevyhnutne preexistujúci. Antiochská synoda roku 268 túto náuku zakázala, rovnako tak ako použitie slova "homoúsios", súpodstatný. Ako logické vyústenie dynamického monarchianizmu učil Pavol, že Duch Svätý nemá žiadnu vlastnú podstatu, ale je iba zjavením Otcovej milosti.
Medzi dynamických monarchianistov sa dnes radí napr. The Way International a unitári.
Španielsky adopcionizmus.
Je náboženské (kresťanské) učenie toledského arcibiskupa Elipanda. Tvrdí, že Kristus je dvojaký syn – ľudský (Bohom len adoptovaný) a božský (pravý Boh). Odlišuje sa od prvotného adopcionizmu v tom, že adopciu vzťahuje výlučne k ľudskej podstate.

</doc>
<doc id="39435" url="https://sk.wikipedia.org/wiki?curid=39435" title="Dynamický monarchianizmus">
Dynamický monarchianizmus



</doc>
<doc id="39436" url="https://sk.wikipedia.org/wiki?curid=39436" title="Peter Tomeček">
Peter Tomeček

Ing. Peter Tomeček (* 3. december 1961, Trnava) bol predsedom Trnavského samosprávneho kraja vo volebnom období 2001–2005. 
Je ženatý a má jedno dieťa.
Profesionálna kariéra.
Počas vlády HZDS pracoval ako tajomník výkonného výboru Fondu národného majetku SR

</doc>
<doc id="39441" url="https://sk.wikipedia.org/wiki?curid=39441" title="Človek turkanský">
Človek turkanský

Človek turkanský (lat. "Homo rudolfensis" alebo novšie aj "Kenyanthropus rudolfensis" alebo zriedkavejšie "Australopithecus rudolfensis, Pithecanthropus habilis rudolfensis" [plus "Paranthropus species nov."], "Pithecanthropus rudolfensis") je vyhynutý druh najstarších príslušníkov rodu Homo. 
Vytvorenie druhu.
Druh vytvoril v roku 1978 v ruskom texte V. P. Alexejev pod názvom Pithecanthropus rudolfensis (Text bol v roku 1986 preložený do angličtiny a tento sa rok sa často mylne uvádza ako rok opisu druhu). Autor síce výslovne neuviedol holotyp, ale z textu vyplýva, že zaňho považuje nález KNM-ER 1470 (neskôr bol stanovený ako lektotyp druhu).
Do rodu Homo druh preniesol (a teda na Homo rudolfensis premenoval) Groves v roku 1989.
Názov druhu je odvodený zo staršieho názvu náleziska na brehu Rudolfovho jazera (dnes nazývaného jazero Turkana) v Keni.
Zaradenie.
Niekedy sa namiesto do rodu človek (Homo) zaraďuje do rodu australopitek a v posledných rokoch už pomerne často do rodu Kenyanthropus (radí ho tak o.i. známy bádateľ I. Tattersall, podľa ktorého sa Kenyanthropus rudolfensis vyvinul z druhu Kenaynthropus platyops; pozri napr. dosť rozšírený obrázok tu ). Drobyševskij radí časť nálezov ako Protopithecanthropus habilis rudolfensis a inú časť ako nový druh Paranthropus (podrod Zinjanthropus) species nov., ale je zdá sa jediný, kto takto postupuje.
Okrem toho sa (skôr staršie) zaraďuje pod druh Homo habilis v širšom zmysle, vyčlenením z ktorého bol pôvodne vytvorený.
Nálezy.
Obyčajne sa sem zaraďujú nálezy: 
Vysvetlivky: KNM = Kenya National Museum, ER = East Rudolf/East Turkana, teda východný breh jazera Turkana, WT = West Turkana, teda západný breh jazera Turkana, L. = Shungura Formation, BC = Baringo Chemeron
O možných mimoafrických nálezoch pozri v článku Homo habilis.
Zmeny v roku 2012.
V roku 2012 bolo oznámené, že nálezu KNM-ER 1470 sú veľmi podobné a teda do rovnakého druhu patria nové africké nálezy KNM-ER 62000, KNM-ER 60000 a KNM-ER 62003 (všetky majú vek 1,78 až 1,95 mil. rokov). Zároveň bol oznámené, že týmito nálezmi je existencia samostatného druhu Homo rudolfensis - prinajmenšom pokiaľ sa hodnotia len tieto štyri nálezy - definitívne potvrdená . Tento záver nie je nesporný, napr. Lee Berger považuje toto hodnotenie nálezov za slabo doložené .
Súčasne bola spochybnená príslušnosť nálezu KNM-ER 1802 k druhu Homo rudolfensis, pretože je vraj značne odlišný od nálezov KNM-ER 1470, 62000, 60000 a 62003; nález KNM-ER 1802 má po novom patriť skôr pod druh Homo habilis v užšom zmysle alebo má tvoriť úplne nový (nepomenovaný) druh rodu Homo (t.j. ďalší druh popri druhoch Homo habilis, Homo rudolfensis, Homo erectus a Homo ergaster) . 
K ostatným vyššie uvedeným nálezom obyčajne zaraďovaným pod Homo rudolfensis nebolo v tejto súvislosti zaujaté žiadne stanovisko.
Datovanie (stav v roku 2011).
Človek turkanský žil pred 2,5/2,4–1,9/1,8/1,6 miliónmi rokov. 
Najstaršie nálezy sú staré 2,5/2,4 mil. BP - Uraha (2,5-2,3 mil. BP), Chemeron (2,456 - 2,393 mil. BP), Nachukui (2,4-2,3 mil.), Shungura (od 2,4/2,3 mil. BP). 
K vrchnému dátumu: Všetky nálezy sú staršie ako 1,88 mil. BP (t.j. zhruba 1,9 mil. BP) s výnimkou KNM-ER 1590, ktorý má 1,8/1,86/1,87 mil. rokov a nálezu KNM-ER 819, ktorý má 1,6 mil. rokov 
Charakteristika.
Pre druh je charakteristická zmes znakov druhu Kenaynthropus platyops (najmä skelet tváre), rodu Australopithecus a raných príslušníkov rodu Homo (najmä postkraniálny komplex). 
Vážil 30 kg. Oproti druhu Homo habilis v užšom zmysle mal Homo rudolfensis:
Žil na savane kombinovanej s lesostepou. Živil sa rastlinami a drobnou zverinou.
Pozri aj charakteristiku Homo habilis v širšom zmysle v článku Homo habilis.
Vývojové vzťahy.
Vyvinul sa buď z druhu Kenyanthropus platyops alebo z (gracilných) australopitekov.
Z druhu Homo rudolfensis sa podľa dnes prevažujúceho názoru nič nevyvinulo (slepá vývojová vetva), staršie sa skôr predpokladalo, že sa z neho vyvinul Homo ergaster. U autorov, ktorí druh Homo rudolfensis neuznávajú, sa stráca v taxóne Homo habilis v širšom zmysle (Z druhu Homo habilis v širšom zmysle sa podľa skôr starších názorov vyvinul najmä Homo ergaster a možno Homo georgicus, od roku 2007 sa skôr predpokladá, že išlo o slepú vývojovú vetvu).

</doc>
<doc id="39442" url="https://sk.wikipedia.org/wiki?curid=39442" title="Homo rudolfensis">
Homo rudolfensis



</doc>
<doc id="39445" url="https://sk.wikipedia.org/wiki?curid=39445" title="Peter Šramko">
Peter Šramko

Ing. Peter Šramko je poslancom zastupiteľstva Bratislavského samosprávneho kraja od roku 2005 a starostom mestskej časti Bratislava - Lamač.
Peter Šramko bol zvolený za Kresťanskodemokratické hnutie za poslanca krajského zastupiteľstva vo voľbách v roku 2005 v okrese Bratislava IV. V čase volieb v roku 2005 mal 50 rokov.

</doc>
<doc id="39446" url="https://sk.wikipedia.org/wiki?curid=39446" title="Peter Dubček">
Peter Dubček

Ing. Peter Dubček (* 18. február 1950 — 30. marec 2011) bol poslancom zastupiteľstva Bratislavského samosprávneho kraja od roku 2005 do 2011.
Peter Dubček, povolaním ekonóm, bol zvolený za koalíciu HZD, SF, SMER za poslanca krajského zastupiteľstva vo voľbách v roku 2005 v okrese Bratislava IV. V čase volieb v roku 2005 mal 55 rokov.
Syn Alexandra Dubčeka.
Zomrel 30. marca 2011 v Bratislave vo veku 61 rokov.

</doc>
<doc id="39447" url="https://sk.wikipedia.org/wiki?curid=39447" title="Iveta Hanulíková">
Iveta Hanulíková

Ing. Iveta Hanulíková (* 1964) je poslankyňa zastupiteľstva Bratislavského samosprávneho kraja od roku 2001 a starostka Karlovej Vsi v rokoch 2006 - 2014.
Iveta Hanulíková, povolaním ekonómka, kandidovala vo voľbách do krajského zastupiteľstva v roku 2001 za koalíciu HZDS, SMER, SDĽ, SOP, SZS v okrese Bratislava IV. Nebola zvolená, ale stala sa poslankyňou krajského zastupiteľstva ako náhradníčka. Vo voľbách v roku 2005 kandidovala za koalíciu HZD, SF, SMER a bola zvolená za poslankyňu. V čase volieb v roku 2005 mala 41 rokov. V komunálnych voľbách 2. decembra 2006 vyhrala a získala post starostky Karlovej Vsi. Porazila tak dovtedajšieho starostu Bystríka Hollého, ktorý skončil vo voľbách druhý.

</doc>
<doc id="39448" url="https://sk.wikipedia.org/wiki?curid=39448" title="Chemická reakcia">
Chemická reakcia

Chemická reakcia je premena reaktantov na produkty. Je to proces, pri ktorom spolu reaguje jedna alebo viaceré látky (reaktanty) za vzniku jednej alebo viacerých iných látok (produktov). 
Delenie.
Chemické reakcie možno deliť rôznymi spôsobmi podľa vlastností látok, počtu molekúl, či iných vlastností reakcie.
Anorganické reakcie.
Anorganické reakcie možno klasifikovať dvoma hlavnými spôsobmi:
Organické reakcie.
Organické reakcie takisto možno deliť rôznymi spôsobmi. Zvyčajne sa klasifikujú jedným z následovných spôsobov:
Iné delenia.
Okrem vyššie uvedených delení je možné reakcie deliť i na základe ďalších vlastností:
Špecifickými typmi reakcií sú katalyzované reakcie (prebiehajúce za prítomnosti katalyzátoru) a enzýmové reakcie (prebiehajúce za prítomnosti enzýmov).

</doc>
<doc id="39450" url="https://sk.wikipedia.org/wiki?curid=39450" title="Branislav Zahradník">
Branislav Zahradník

JUDr. PhDr. Branislav Zahradník (* 22. marec 1973, Bratislava) je slovenský právnik, bývalý predseda predstavenstva Dopravného podniku Bratislava a poslanec samosprávy za mestskú časť Bratislava – Karlova Ves.
Politická činnosť.
V regionálnych voľbách 2009 bol zvolený za poslanca bratislavského krajského zastupiteľstva ako nezávislý kandidát.
V roku 2010 bol v komunálnych voľbách zvolený za poslanca Miestneho zastupiteľstva Bratislava – Karlova Ves.
STV.
Pôsobil v Slovenskej televízii ako člen vedenia, zodpovedajúci za komunikáciu a vzťahy s verejnosťou, po odchode riaditeľa Richarda Rybníčka v júli 2006 sa stal na niekoľko mesiacov štatutárnym zástupcom, ktorý televíziu riadil.
DPB.
V apríli 2007 bol zvolený za predsedu predstavenstva Dopravného podniku Bratislava. Z funkcie odstúpil na vlastnú žiadosť dňa 2. júla 2010.

</doc>
<doc id="39452" url="https://sk.wikipedia.org/wiki?curid=39452" title="Reaktant">
Reaktant

Reaktant môže byť:

</doc>
<doc id="39454" url="https://sk.wikipedia.org/wiki?curid=39454" title="Taxón">
Taxón

Taxón alebo taxonomická jednotka je skupina konkrétnych (žijúcich alebo vymretých) organizmov, ktoré majú niečo spoločné (najčastejšie príbuznosť) a tým sa líšia od ostatných taxónov. Taxón môže byť pomenovaný, ale aj bez názvu.
Taxón verzus klasifikačná úroveň/kategória.
Pomenované taxóny majú zvyčajne zaradenie a môžu byť zatriedené na príslušnú úroveň v hierarchii, ktorú označujeme ako klasifikačná/taxonomická kategória/úroveň (napr. doména, ríša, kmeň, infrarad, rod, druh a podobne).
Pojmy taxonomická úroveň/kategória a taxón sa často zamieňajú. Správne platí napr. to, že taxón (teda skupina konkrétnych niečo spoločné majúcich rastlín) pomenovaný (v súčasnosti) ako "lipnicovité" patrí do klasifikačnej úrovne/kategórie čeľaď, ale je možné, že niekedy bude tento taxón (čiže táto skupina konkrétnych rastlín) preradený do nižšej či vyššej taxonomickej úrovne, napr. do podčeľade či radu (a potom sa aj patrične zmení koncovka pomenovania taxónu).
Kurzíva.
V súlade s odporúčaniami svetových organizácií zodpovedných za nomenklatúru organizmov platí:

</doc>
<doc id="39455" url="https://sk.wikipedia.org/wiki?curid=39455" title="Martin Kuruc">
Martin Kuruc

JUDr. Ing. Martin Kuruc (* 6. jún 1974, Bratislava) je bývalým poslancom zastupiteľstva Bratislavského samosprávneho kraja a bývalým poslancom NR SR, pôvodne za SDKÚ-DS, neskôr po vylúčení zo strany pôsobil ako nezávislý poslanec. Vo voľbách do NRSR v marci 2012 kandidoval na kandidátke STRANA +1 HLAS na 4. mieste. Od roku 2014 pôsobí ako starosta mestskej časti Bratislava-Vrakuňa.

</doc>
<doc id="39457" url="https://sk.wikipedia.org/wiki?curid=39457" title="Oto Nevický">
Oto Nevický

RNDr. Oto Nevický (* 30. máj 1963, Trenčín) je generálnym sekretárom Asociácie zamestnávateľských zväzov a združení Slovenskej republiky. Ma dcéry Denisu a Moniku.

</doc>
<doc id="39462" url="https://sk.wikipedia.org/wiki?curid=39462" title="Marta Černá">
Marta Černá

Marta Černá, rod. Mitterhauszerová (* 6. máj 1936, Bratislava – † 7. október 2022, Bratislava) bola slovenská komunálna politička. Venovala sa ochrane spotrebiteľov.
Životopis.
Narodila sa 6. mája 1936. Pochádzala zo starej bratislavskej rodiny, žijúcej v meste od 15. storočia. Okrem slovenčiny sa dohovorila po maďarsky a po nemecky.
Pred Nežnou revolúciou aj po nej sa venovala ochrane spotrebiteľov. Pri Verejnosti proti násiliu založila občianske združenie Fórum spotrebiteľov. V rokoch 1990 až 1995 bola riaditeľkou Slovenskej obchodnej inšpekcie kde položila základy spotrebiteľskej legislatívy a princípov ochrany spotrebiteľa v porevolučnom Československu i v novovzniknutej SR.
Od roku 1990 do roku 2018 pôsobila v komunálnej politike, bola poslankyňou v bratislavskom Starom Meste, v bratislavskom mestskom zastupiteľstve a v Bratislavskom samosprávnom kraji.
V rokoch 20042006 pôsobila ako zástupkyňa Slovenska v Európskom hospodárskom a sociálnom výbore (EHSV) v Bruseli.
Zomrela 7. októbra 2022 „po ťažkej chorobe“.

</doc>
<doc id="39463" url="https://sk.wikipedia.org/wiki?curid=39463" title="Taxon">
Taxon



</doc>
<doc id="39464" url="https://sk.wikipedia.org/wiki?curid=39464" title="Peter Čiernik">
Peter Čiernik

Ing. Peter Čiernik (* 7. október 1952, Bratislava) pracoval vo funkcii podpredsedu Kresťanskodemokratického hnutia pre komunálnu politiku. Bol poslancom miestneho zastupiteľstva mestskej časti Bratislava - Staré Mesto, mestského zastupiteľstva v Bratislave a zastupiteľstva Bratislavského samosprávneho kraja. Bývalý starosta mestskej časti Bratislava - Staré Mesto. 
Peter Čiernik je ženatý. S manželkou Oľgou majú syna Tomáša a dcéru Zuzanu.

</doc>
<doc id="39465" url="https://sk.wikipedia.org/wiki?curid=39465" title="Andrej Petrek">
Andrej Petrek

Ing. arch. Andrej Petrek (* 19. február 1958) je bývalý starosta mestskej časti Bratislava-Staré Mesto (20062010). V minulosti tiež pôsobil ako poslanec zastupiteľstva Bratislavského samosprávneho kraja, v rokoch 20012006 bol zástupcom starostu mestskej časti.
Ako člen Demokratickej strany bol zvolený za koalíciu ANO, DS, KDH, SDKÚ, SMK za poslanca krajského zastupiteľstva vo voľbách v roku 2001 v okrese Bratislava II. Vo voľbách v roku 2005 kandidoval za koalíciu ANO, DS, SDKÚ, SMK, SZS a bol opätovne zvolený.
V roku 2006 kandidoval na post starostu za koalíciu SDKÚ-DS, OKS, DSS, DÚ, SZ. V roku 2008 bol spolu s ostatnými signatármi výzvy "Nastal čas na zmenu" z bratislavskej krajskej organizácie strany vylúčený z SDKÚ-DS. V roku 2010 opätovne kandidoval v komunálnych voľbách na post starostu m.č. Staré Mesto, už ako nezávislý kandidát.

</doc>
<doc id="39466" url="https://sk.wikipedia.org/wiki?curid=39466" title="Peter Tatár">
Peter Tatár

MUDr. Peter Tatár, CSc. (* 10. september 1953, Bratislava) je slovenský ponovembrový politik, popredný účastník a spoluorganizátor udalostí Nežnej revolúcie, zakladajúci člen Koordinačného výboru občianskeho hnutia Verejnosť proti násiliu a poslanec Národnej rady Slovenskej republiky. 
Profesionálna kariéra.
Peter Tatár je pôvodným povolaním lekár, pracoval v odbore, od r. 1986 ako vedecký pracovník v Ústave experimentálnej endokrinológie SAV. Je spoluautor a spoluorganizátor vydania ochranárskej publikácie "Bratislava nahlas". Od založenia VPN počas revolučných udalostí v Novembri 1989 bol jej členom, spoluorganizátorom protestných zhromaždení občanov v Bratislave i na vidieku, bol členom najužšieho politického vedenia a riadiaceho štábu VPN. Po prvých slobodných voľbách bol poslancom a funkcionárom, predsedom poslaneckého klubu VPN.

</doc>
<doc id="39468" url="https://sk.wikipedia.org/wiki?curid=39468" title="Richard Demovič">
Richard Demovič

MUDr. PhD., MPH Richard Demovič je slovenský lekár a politik. Od 25. januára 2007 do 27. augusta 2010 bol predseda Úradu pre dohľad nad zdravotníckou starostlivosťou. 
Bol poslancom zastupiteľstva Bratislavského samosprávneho kraja od roku 2001 do roku 2009. Ako člen SMERu - sociálnej demokracie bol vo voľbách v roku 2001 zvolený v okrese Pezinok za koalíciu HZDS, SMER, SDĽ, SOP, SZS 
a vo voľbách v roku za koalíciu HZD, SF, SMER. V čase volieb v roku 2005 mal 45 rokov. 

</doc>
<doc id="39469" url="https://sk.wikipedia.org/wiki?curid=39469" title="Oliver Solga">
Oliver Solga

Mgr. Oliver Solga (* 3. august 1954, Modra) je slovenský historik umenia, výtvarník a od roku 2002 do roku 2018 primátor mesta Pezinok.
Absolvent štúdia vedy o výtvarnom umení na Filozofickej fakulte Univerzity Komenského v Bratislave v roku 1985. Pracoval ako pedagóg a ako šéfredaktor mesačníka "Pezinčan". Venoval sa grafike, ilustrácii a poštovej známke. Ilustroval plagáty oboch Koncertov mladosti. Mal niekoľko desiatok výstav doma i v zahraničí, okrem iného vo Viedni, Varšave, Budapešti a v Paríži. Ako historik umenia a kurátor pripravil niekoľko desiatok výstav, domácich i zahraničných výtvarných umelcov.
Nebol a nie je členom žiadnej politickej strany. Je ženatý, má syna Adama a vnučatá Teréziu a Olivera.

</doc>
<doc id="39471" url="https://sk.wikipedia.org/wiki?curid=39471" title="Vladimír Medlen">
Vladimír Medlen

Ing. Vladimír Medlen je poslancom zastupiteľstva Bratislavského samosprávneho kraja od roku 2005 a bývalý primátor Modry. 
Vladimír Medlen je ženatý a má tri deti. Pôvodným povolaním je stavebný inžinier a vodohospodár. V minulosti vykonával funkciu vedúceho investičnej výstavby vodárni a kanalizácii, bol prednostom úradu životného prostredia v Pezinku.

</doc>
<doc id="39477" url="https://sk.wikipedia.org/wiki?curid=39477" title="Dušan Galis">
Dušan Galis

Mgr. Dušan Galis (* 24. november 1949, Ružomberok) je bývalý slovenský futbalista, ktorý sa po ukončení aktívnej kariéry venoval trénerskej činnosti. V rokoch 2004 – 2006 viedol slovenskú reprezentáciu.
Od roku 2006 je už v treťom volebnom období poslancom Národnej rady za stranu SMER-SD.
Profesionálny športovec.
Klubová kariéra.
Dušan Galis začínal s futbalom v Dolnom Kubíne. Do veľkého futbalu sa dostal cez VSS Košice. V sezóne 1976 
sa s 21 gólmi stal najlepším strelcom najvyššej federálnej ligy. V novom ročníku už obliekal dres Slovana Bratislava. V roku 1981 odišiel skúšať do španielskeho Cadizu.
Reprezentačná kariéra.
V česko-slovenskom drese debutoval v roku 1975 v zápase so Švajčiarskom. 30. októbra toho istého roku nastúpilo Česko-Slovensko na Tehelnom poli proti Anglicku v kvalifikácie na ME 1976. Víťazný gól zápasu strelil práve Dušan Galis a rozhodol o postupe Česko-Slovenska na ME do Juhoslávie. Galis bol aj členom víťazného mužstva na ME 1976.
Klubová trénerská kariéra.
Roku 1984 vyštudoval Fakultu telesnej výchovy a športu UK v odbore telesná výchova a šport. V roku 1990 sa stal trénerom Slovana Bratislava. S belasými získal federálny titul v roku 1992. Slovan zvíťazil aj v prvých troch ročníkoch slovenskej ligy. Okrem toho získal v roku 1994 Slovenský pohár a v roku 1998 sa mu to isté podarilo so Spartakom Trnava. Posledný svoj titul získal opäť so Slovanom Bratislava v roku 2013.
Reprezentačná trénerská kariéra.
V roku 1998 bol zvolený za trénera slovenskej reprezentácie. Zo svojho postu odstúpil potom, ako sa František Laurinec stal opätovne prezidentom Slovenského futbalového zväzu. V roku 2003 sa opäť stal reprezentačným trénerom. Slovenský tím priviedol až do baráže o postup na MS 2006. Slovákov však vyradilo Španielsko.
Politická činnosť.
V parlamentných voľbách 2006 bol zvolený za poslanca NR SR, kandidoval za stranu SMER. V parlamente bol podpredsedom Výboru NR SR pre vzdelanie, mládež, vedu a šport. Od 21. septembra 2006 do 21. júla 2010 zastával pozíciu splnomocnenca vlády pre mládež a šport.
V roku 2010 bol v parlamentných voľbách znovuzvolený za poslanca Národnej rady . Je členom Výboru NR SR pre vzdelávanie, vedu, mládež a šport.
Komunálna politika.
Dušan Galis bol zvolený za koalíciu HZD, SF, SMER za poslanca zastupiteľstva Bratislavského samosprávneho kraja vo voľbách v roku 2005 v okrese Bratislava III.

</doc>
<doc id="39481" url="https://sk.wikipedia.org/wiki?curid=39481" title="Jozef Ondrejka (primátor)">
Jozef Ondrejka (primátor)

RNDr. Jozef Ondrejka (* 10. december 1964, Bratislava) je slovenský komunálny politik a učiteľ, bývalý primátor Malaciek a bývalý poslanec zastupiteľstva Bratislavského samosprávneho kraja
Vzdelanie a odborná prax.
V roku 1983 absolvoval gymnázium v Malackách. V rokoch 1983 - 1988 študoval na Matematicko-fyzikálnej fakulte UK v Bratislave s pedagogickým zameraním. Po absolvovaní univerzity pracoval ako učiteľ v rokoch 1988 - 1997 na gymnáziu v Malackách. V roku 1998 nastúpil ako učiteľ na Prvé súkromné gymnázium v Bratislave. V súčasnosti pracuje ako učiteľ na Spojenej škole sv. Františka Assiského v Malackách.
Komunálna politika.
V tom istom roku 1998 bol zvolený za primátora Malaciek ako kandidát SDĽ 
Od januára 1999 do novembra 2014 pôsobil v tejto funkcii štyri volebné obdobia. Vo voľbách v roku 2002 obhájil post primátora ako kandidát koalície ANO, DS, KDH, SDKÚ–DS, SMER, SDA, SDĽ. 
V nasledujúcich voľbách v roku 2006 a 2010 kandidoval ako nezávislý kandidát.
Regionálna politika.
Vo voľbách do orgánov samosprávnych krajov v roku 2005 bol zvolený ako nezávislý kandidát za poslanca zastupiteľstva Bratislavského samosprávneho kraja vo volebnom obvode Malacky. 
Vo voľbách v roku 2009 bol opätovne zvolený za poslanca Bratislavského samosprávneho kraja. V týchto voľbách kandidoval za koalíciu HZD, ĽS-HZDS, SMER, SZS. 
Vo voľbách do zastupiteľstva Bratislavského samosprávneho kraja v roku 2013 neobhájil svoju pozíciu. Kandidoval za SMER-SD a stal sa prvým poslaneckým náhradníkom vo svojom volebnom obvode. Na zvolenie mu chýbalo 11 hlasov
Funkcie v združeniach a orgánoch obchodných spoločností.
Je členom Predsedníctva a Rady Združenia miest a obcí Slovenska, predsedom Združenia miest a obcí záhorskej oblasti, predsedom správnej rady Inkubátora Malacky a predsedom správnej rady Nadácie Pro Malacky. Je predsedom dozornej rady Eurovalley, a.s. a členom predstavenstva Nemocničnej, a.s., ktorá prevádzkuje nemocnicu v Malackách. 
Kauza Družstevná ulica.
Jozef Ondrejka je kritizovaný za to, že sa mu z pozície primátora nepodarilo vyriešiť dlhoročný problém so skupinou neprispôsobivých občanov, ktorá sa nasťahovala do domu na Družstevnej ulici v Malackách a znepríjemňuje život obyvateľom okolia. Kauzu medializoval jeden z poškodených Oskar Dobrovodský. 
O riešenie sa neúspešne snažili aj bývalý minister vnútra Daniel Lipšic 
a poslanec Národnej rady Alojz Hlina. 
Vo voľbách do orgánov samosprávnych krajov v roku 2013 kandidovali obaja Oskar Dobrovodský aj Jozef Ondrejka za poslanca Bratislavského samosprávneho kraja.
Súkromie.
Je ženatý a má dve deti. 

</doc>
<doc id="39484" url="https://sk.wikipedia.org/wiki?curid=39484" title="Vladimir Alexandrovič Šatalov">
Vladimir Alexandrovič Šatalov

Vladimir Alexandrovič Šatalov (; * 8. december 1927, Petropavlovsk – † 15. jún 2021, Moskva) bol sovietsky kozmonaut. Od roku 1971 do roku 1987 bol veliteľom výcviku sovietskych kozmonautov a potom do roku 1991 bol riaditeľom výcvikového strediska pre kozmonautov.

</doc>
<doc id="39486" url="https://sk.wikipedia.org/wiki?curid=39486" title="Philippe van Lansberge">
Philippe van Lansberge

Johan Philip Lansberg (* 25. august 1561, Gent, Holandsko – † 8. december 1632, Middelburg) bol holandský matematik a astronóm. Jeho priezvisko sa niekedy píše Lansberg a jeho meno sa uvádza aj ako Philip alebo Johannes Philippus. Publikoval pod latinským menom Philippus Lansbergius. Slúžil ako protestantský kňaz.
Najznámejší je ako autor astronomických tabuliek "Tabulae motum coelestium", na predpovedanie polohy planét. Neskoršie sa zistilo, že obsahujú chyby, pretože neakceptovali Keplerov objav eliptických obežných dráh.

</doc>
<doc id="39487" url="https://sk.wikipedia.org/wiki?curid=39487" title="Johan Philip Lansberg">
Johan Philip Lansberg



</doc>
<doc id="39488" url="https://sk.wikipedia.org/wiki?curid=39488" title="Philippus Lansbergius">
Philippus Lansbergius



</doc>
<doc id="39490" url="https://sk.wikipedia.org/wiki?curid=39490" title="Vladimir Osipovič Bogomolov">
Vladimir Osipovič Bogomolov

Vladimir Osipovič Bogomolov (* 3. júl 1926, Kirillovka/Kirillovo, Moskovská gubernia – † 30. december 2003, Moskva) bol ruský spisovateľ, píšuci najmä vojnovú literatúru. Známa je najmä jeho kniha "V auguste roku 1944" () - vynikajúcim a autentickým spôsobom vyrozprávaný príbeh pátracej skupiny armádnej kontrarozviedky Červenej armády v zázemí frontu na pomedzí Bieloruska a Poľska počas veľkej letnej ofenzívy Červenej armády v lete 1944. Pravdepodobne inšpirované skutočnými udalosťami (v knihe sú citované pozmenené oficiálne hlásenia, protokoly z výsluchov, úradné záznamy a štatistiky). Podľa tejto knihy bol v Rusku natočený film (v 2002??). 
Autor patril ku generácii sovietskych spisovateľov, ktorí sa priamo zúčastnili vojny a ich diela začali vychádzať najmä po XX. zjazde KSSZ - v období tzv. odmäku. Vojnu videli realisticky, neprikrášlene, odmietali obvyklú sovietsku glorifikáciu, pátos. 

</doc>
<doc id="39491" url="https://sk.wikipedia.org/wiki?curid=39491" title="Astronóm">
Astronóm

Astronóm alebo staršie hvezdár je vedec, ktorého odbor výskumu je astronómia.

</doc>
<doc id="39492" url="https://sk.wikipedia.org/wiki?curid=39492" title="Sojuz 16">
Sojuz 16

Sojuz 16 () bol sovietsky pilotovaný kozmický let v rámci programu Sojuz. Išlo o skúšobný let, ktorého cieľom bola príprava na spojenie sovietskej a americkej kozmickej lode pre misiu Sojuz-Apollo.
Priebeh letu.
Úlohou letu bolo vyskúšať všetky zdokonalenia v konštrukcii kozmických lodí Sojuz pre nadchádzajúci let Sojuz-Apollo. Let prebiehal podľa letového plánu čo najbližšieho tomuto spoločnému experimentu ZSSR a USA. Kozmická loď bola vybavená novým spojovacím systémom, ktorý bol špeciálne vyvinutý pre spoločný let. Časť zodpovedajúca americkému spojovaciemu prstencu bola umiestnená na špeciálnom zariadení, ktoré umožňovalo simulovať spojenie oboch lodí. K ďalším modifikáciám patrila možnosť zníženia tlaku na 520 mm Hg a zvýšenia obsahu kyslíka (parciálny tlak 170 mm Hg), čo potom umožnilo zrýchliť prestup do lode Apollo s kyslíkovou atmosférou. Modifikovaný bol aj energetický systém (nový tvar slnečných panelov atď.), na povrchu bol umiestnený nový optický terč uľahčujúci Američanom spojenie so Sojuzom a nové okno v orbitálnom úseku na filmovanie umelého zatmenia Slnka, ktoré potom vyvolalo Apollo svojím tieňom.
Sojuz 16 úspešne vyštartoval 2. decembra 1974 o 12:40:00,006 moskovského času (14:40:00,006 miestneho času a 09:40:00,006 svetového času) pomocou nosnej rakety Sojuz-U z kozmodrómu Bajkonur na území Kazachstanu, ktorý bol vtedy súčasťou Sovietskeho zväzu. Kozmická loď bola navedená na obežnú dráhu vo výške 225 km plánovanú pre neskorší let Sojuzu k Apollu. Pretože apogeum počiatočnej dráhy bolo príliš vysoko, kozmonauti znížili pri prelete perigeom na 5. oblete raketovým motorom rýchlosť lode, a tak nová dráha ležala vo výške 177 – 223 km. V čase od 17:30 do 03:30 UTC nasledujúceho dňa, 3. decembra, bola loď mimo rádiovú počuteľnosť pozemných staníc a kozmonauti odpočívali. Na 17. a 18. oblete vykonali korekcie dráhy, ktorých výsledkom bola takmer perfektná „montážna dráha“ vo výške 233 – 224 km a s periódou 88,9 minút. Na takejto dráhe potom loď Sojuz vyčkávala priblíženie amerického Apolla počas spoločného letu. Tlak v kabíne lode bol znížený na 540 mm Hg a kozmonauti zahájili aj experiment so sledovaním vplyvu beztiaže na mikroorganizmy. Na 32., 38. a 48. oblete sa skúšal nový spojovací mechanizmus. Spojenie aj rozpojenie oboch častí prebehlo bez problémov. Na 68. a 69. oblete kozmonauti snímkovali na trase 30 000 km v polarizovanom svetle denný aj nočný obzor Zeme. Na preverenie viditeľnosti novo inštalovaným oknom (pre snímanie umelého slnečného zatmenia) sa fotografovala hviezdna obloha. Snímkovali sa tiež vybrané oblasti územia ZSSR na národohospodárske účely.
V závere letu bol tlak v obývateľných úsekoch lode zvýšený na obvyklých 760 mm Hg. Na 80. oblete, keď loď letela nad južným Atlantikom, bol skúšobne zapálený raketový motor, čím sa znížilo perigeum dráhy lode. Manéver bol monitorovaný sledovacou loďou "Moržovec". Na 82. oblete bol pyrotechnicky odpálený prstenec simulujúci americkú kozmickú loď. Kozmonauti preniesli do návratovej kabíny výsledky svojich meraní, preverili systémy potrebné na návrat k Zemi a obliekli si skafandre chrániace ich proti náhlej dekompresii. Na konci 96. obletu, pri lete nad južným Atlantikom, bol zapálený brzdiaci raketový motor a kozmická loď sa dostala na zostupovú dráhu. Potom došlo k rozdeleniu troch častí lode a návratová kabína preletela atmosférou, zabrzdila sa a na padáku zostúpila k Zemi. Návratový modul Sojuzu 16 úspešne pristál 8. decembra o 08:03:35 UTC (11:03:35 moskovského času) v kazašskej stepi. Miesto pristátia sa nachádzalo 30 km juhozápadne od Arkalyku. Kozmonauti sa po pristátí cítili dobre, všetky nové systémy pracovali normálne.

</doc>
<doc id="39494" url="https://sk.wikipedia.org/wiki?curid=39494" title="Bogomolov">
Bogomolov



</doc>
<doc id="39495" url="https://sk.wikipedia.org/wiki?curid=39495" title="Subrahmanyan Chandrasekhar">
Subrahmanyan Chandrasekhar

Subrahmanyan Chandrasekhar (* 19. október 1910, Láhaur, Pakistan – † 21. august 1995, Chicago, Illinois, USA) bol americký astrofyzik a matematik indického pôvodu.
Od roku 1936 pôsobil v USA na Yerkesovom observatóriu. Venoval sa stelárnej štatistike a dynamike. V roku 1983 získal Nobelovu cenu za fyziku za prínos pri objasnení procesov pri vzniku a vývoji hviezd, hlavne za objav a určenie Chandrasekharovej medze, stanovujúcej maximálnu možnú hmotnosť bieleho trpaslíka na 1,4-násobok hmotnosti Slnka. Pričinil sa aj o vypracovanie teórie prenosu žiarenia v plynoch. Je po ňom pomenované röntgenové observatórium Chandra.

</doc>
<doc id="39496" url="https://sk.wikipedia.org/wiki?curid=39496" title="Pozorovanie">
Pozorovanie

Pozorovanie by sa dalo všeobecne definovať ako zmyslová percepcia okolitého sveta. Vedecké pozorovanie sa na rozdiel od „laického“ pozorovania dá definovať ako "technika zberu informácií založená na zameranom, systematickom a organizovanom sledovaní aspektov, fenoménov, ktoré sú objektom skúmania". Vedecké pozorovanie je jedna zo všeobecne akceptovaných vedeckých metód, a hrá tak dôležitú úlohu v rámci kvalitatívneho a kvantitatívneho výskumu.
Všeobecné delenie pozorovania.
Najprehľadnejším delením pozorovania je jednoznačne delenie na pozorovanie priame (zmyslové – najčastejšie ide o pozorovanie prostredníctvom primárnych zrakových a sluchových vnemov) a pozorovanie nepriame (sprostredkované – napr. prostredníctvom mikroskopu, dotazníku či videozáznamu).
Podobne ako pre iné vedecké metódy platí aj pre pozorovanie základné rozdelenie na pozorovanie kvalitatívne a kvantitatívne v závislosti na charaktere získavaných informácií. O účele kvalitatívneho či kvantitatívneho pozorovania sa doktor Miroslav Disman vyjadril nasledovne: 
"Rozumieť to je úlohou kvalitatívneho výskumu. Kvantitatívny výskum je iba brutálny a primitívny nástroj na testovanie hypotéz. Má však jednu nesmierne dôležitú vlastnosť: je nám schopný povedať, aká je pravdepodobnosť, že sme na omyle".
Delenie pozorovania.
Podľa stupňa formalizácie.
Štandardizované pozorovanie.
Vyznačuje sa vysokou mierou formalizácie. Už pred začatím pozorovania je stanovené čo, ako, ako často, kde a ideálne s akými predpokladmi vývoja budeme pozorovať. Pozorovanie tohto druhu spravidla dovoľuje použitie záznamového archu ako aj aplikáciu viacerých zaškolených pozorovateľov súčasne. Typicky ide o kvantitatívny prístup k skúmaniu.
Neštandardizované pozorovanie.
Pre neštandardizované pozorovanie je "typický dosť nízky až nulový stupeň formalizácie". Dokonca aj výber súboru pozorovaných objektov sa odohráva až v priebehu pozorovania a na základe rozhodovania pozorovateľa. V praxi často predstavuje predchádzajúcu fázu štandardizovaného pozorovania a v takom prípade je jeho cieľom konkretizácia parametrov pozorovania a vytvorenie hypotézy. Z charakteru neštandardizovaného pozorovania sa dá usúdiť, že sa väčšinou ide o metódu kvalitatívneho výskumu. 
Pološtandardizované pozorovanie.
Strednú cestu nájdeme v pološtandardizovanom pozorovaní, ktoré umožňuje na určité aspekty skúmaného javu nachádzať odpovede s použitím vysoko formalizovaného pozorovania a na zvyšný rozsah naopak nízkou mierou formalizácie pozorovania.

</doc>
<doc id="39497" url="https://sk.wikipedia.org/wiki?curid=39497" title="Astroláb">
Astroláb

Astroláb je historický astronomický prístroj a analógový počítač, ktorý sa používal na určovanie a predpovedanie pozícií hviezd a Slnka, určovanie miestneho času podľa miestnej zemepisnej dĺžky a naopak, na zememeračtsvo a trianguláciu. Bol to kruh rozdelený na stupne, pri meraní sa zavesil. Okolo stredu sa otáčalo rameno s dvoma priezormi (alhidáda). Astroláb vynašiel pravdepodobne Hipparchos v polovici 2. storočia pred Kr. Používal sa niekoľko storočí. V stredoveku ho zdokonalili Arabi a používali v sférickej astronómii;

</doc>
<doc id="39498" url="https://sk.wikipedia.org/wiki?curid=39498" title="Sextant (merací prístroj)">
Sextant (merací prístroj)

Sextant je merací prístroj určený na meranie uhla elevácie nebeského objektu nad horizontom alebo uhla medzi námermi dvoch bodov, resp. objektov. Vyvinul ho John Campbell modifikáciou oktantu. Je zložený zo šestiny kruhového výseku (odtiaľ dostal aj pomenovanie), otáčavého ramena s priezorom, malého ďalekohľadu a dvoch zrkadiel. Jedno zrkadlo (Z1) je postriebrené a pevne spojené s výsekom, druhé (Z2) je pripevnené na otáčavom ramene. 
Pri určovaní uhla medzi námermi dvoch objektov musí byť prístroj v rovine, v ktorej ležia oba objekty (a pozorovateľ). Zrkadlo na pohyblivom ramene (Z2) treba nastaviť tak, aby sa jeden z objektov kryl v ďalekohľade s druhým objektom v zrkadle (Z1). Na výseku je potom možné odčítať uhol medzi námermi objektov v stupňoch.
Prístrojom možno dosiahnuť merania s presnosťou približne 30 uhlových sekúnd.

</doc>
<doc id="39499" url="https://sk.wikipedia.org/wiki?curid=39499" title="Oktant (astronómia)">
Oktant (astronómia)

Oktant je merací a navigačný prístroj vyvinutý z triquetra nahradením druhého ramena osminovým výsekom kružnice. Je veľmi podobný sextantu, ibaže sextant má šestinový výsek kružnice. Oktant skonštruoval Angličan John Hadley roku 1731.

</doc>
<doc id="39500" url="https://sk.wikipedia.org/wiki?curid=39500" title="Fotometer">
Fotometer

Fotometer je prístroj na meranie intenzity svetla. Vo všeobecnosti sa používa na meranie:

</doc>
<doc id="39501" url="https://sk.wikipedia.org/wiki?curid=39501" title="Pušný prach">
Pušný prach

Pušný prach (správne "čierny strelný prach, čierny prach") je viaczložková výbušná zmes so širokým použitím v pyrotechnike na trhacie práce a výrobu zábavnej pyrotechniky, delobuchov alebo zápalníc.
Bezdymný strelný prach je založený na nitrocelulóze a používa sa pri výrobe nábojov do strelných zbraní.
Zloženie.
Súčasti pôvodnej receptúry na čierny pušný prach sú
Zloženie čierneho strelného prachu je premenlivé, mení sa podľa účelu prachu – iné zloženie má prach pre lovecké zbrane, iné pre vojenské zbrane, iné pre delá a zasa iné pre trhacie práce či pre časovacie účely, tiež v rôznych krajinách sa používalo rôzne zloženie čierneho prachu.
Okrem klasického čierneho strelného prachu sa ako strelivina používali aj iné podobné zmesi: 
Neskôr vynájdený bezdymný strelný prach obsahuje ako hlavnú zložku nitrocelulózu čiže strelnú bavlnu želatinovanú nitroglycerínom alebo inými nitroglykolmi.
História.
Čierny pušný prach je najstaršou známou výbušninou na svete. Vynašli ho v období siedmeho až 9. storočia v Číne. Najskôr sa využíval na pohon rakiet, náplň granátov a dokonca aj bambusovej pušky.
V 13. storočí prenikol pušný prach do Európy. Už v 14. storočí tu existovala prosperujúca výroba strelných zbraní. Vo veľkom ich začali používať v 15. storočí husiti. Husitská terminológia raných strelných zbraní tak prenikla do mnohých svetových jazykov. Dnes je už takmer zabudnutý výraz arkebúza (ľahší variant muškety) vzniknutý prešmyčkami z českej hákovnice. Stále je však živý výraz "pištoľ" (), ktorý vznikol z českého slova "píšťala" (najľahší variant ručných strelných zbraní), alebo anglické howitzer (nem. Haublitze) z pôvodnej českej húfnice.
V roku 1887 si Alfred Nobel nechal patentovať bezdymný strelný prach pod názvom "ballistit" a jeho ďalším zdokonalením vznikol dnes najpoužívanejší kordit. Hlavnou zložkou je strelná bavlna kombinovaná s nitroglycerínom a inými nitroglykolmi. Tento nový prach sa vďaka svojím lepším vlastnostiam dnes používa v prakticky všetkých strelných zbraniach.
Zloženie a vlastnosti.
Typické zloženie čierneho strelného prachu je: 75 % , 10 % síry a 15 % drevného uhlia. V praxi sa pušný prach vyrába pre trhacie práce s nižším obsahom v rozmedzí 60 – 70 % a pre vojenské využitie s obsahom 74 – 75 %.
Urbansky uvádza tieto zloženia prachu:
Výbušninárske vlastnosti čierneho strelného prachu majú veľký rozptyl, čo vyplýva z premenlivého zloženia rôznych druhov prachu i z rôznych spôsobov spracovania.
Výroba.
Priemyselne vyrábaný čierny strelný prach sa vyznačuje vysokou homogenitou zmesi s presným pomerom zložiek a presne definovanou veľkosťou jednotlivých častíc. Presný postup je pochopiteľne predmetom chráneného „know-how“ jednotlivých výrobcov.
Výroba čierneho strelného prachu začína prípravou surovín: 
Vyrobené drevné uhlie sa nechá v uzatvorenej retorte niekoľko dní chladnúť (bežne 4 i viac dní).
Pripravené suroviny sa melú v guľových alebo špeciálnych mlynoch. V stredoveku sa suroviny mleli v mažiaroch. Podľa miestnych zvykov sa melie buď každá surovina osobitne, alebo dve zložky spoločne (bináry) – obvykle uhlie so sírou a uhlie s liadkom (pomer 1:15). Občas sa tiež melie síra s malým množstvom liadku, pretože samotná síra sa pri mletí ľahko elektrizuje a zvírený prach by mohol vo vzduchu ľahko vybuchnúť. Pred zavedením tohto opatrenia (v roku 1881) a zavedením uzemnenia boli výbuchy prachární veľmi časté.
Zomleté suroviny alebo bináry sa na špeciálnych miešačkách zmiešajú dohromady. Je to nebezpečná operácia. Miešací bubon s vnútornými rampami je obvykle z dreva, miesi sa v ňom 100 –  prachoviny a miesenie podporuje 100 –  bronzových guličiek o priemere 7 – . Miešanie trvá niekoľko hodín. Potom sa obsah bubnu vysype na pohyblivé sitá, ktoré zachytia bronzové guličky. Takáto prachovina – prachová múčka je priamo použiteľná len na niektoré pyrotechnické účely.
Pre použitie prachu ako streliviny alebo trhaviny sa prachovina ďalej spracováva na kolobehoch alebo v bubnových mlynoch, v stredoveku sa prachovina spracovávala v mažiaroch. Pri spracovaní v bubnových mlynoch s drevenými guľami sa prachovina mierne navlhčí (8 – 10 % vody). Po spracovaní sa lisuje do dosiek alebo sa pokračuje spracovaním na kolebehu.
Kolobeh je zariadenie s miskovitou nádobou z ocele alebo častejšie z bronzu a dvomi ťažkými (cca ) oceľovými kolesami zavesenými na hriadeli. Kolesá sú zavesené, teda nepohybujú sa priamo po dne misky, medzera musí byť najmenej a dá sa regulovať. Pri každom kolese je dvojica bronzových škrabákov, ktoré nahŕňajú prachovinu od okrajov a od stredu miska pod kolesá. Na zariadení je aj prívod vody – vlhkosť spracovávanej zmesi nemá klesnúť pod 4 %. Spracovanie na kolobehu trvá 1 – 7 hodín podľa požadovanej hustoty prachoviny. Prachovina sa po spracovaní lisuje v lisoch alebo v kolobehu.
Lisovanie prachu umožňuje dosiahnuť vysokú hustotu prachu. Vlhká prachovina sa nasype vo vrstvách do na medené alebo bronzové dosky, v niekoľkých vrstvách vloží do lisu a lisuje sa tlakmi 2,5 – 11 MPa po dobu niekoľkých desiatok minút až niekoľko hodín. Po lisovaní sa sa prachovina suší. Vysušená prachovina v doskách sa spracováva na zrnidlách, špeciálnych strojoch, v ktorých je prachovina rozdrvená, preosiata na pohyblivých sitách a roztriedená na zrná požadovanej veľkosti. Existuje niekoľko spôsobov zrnenia. Po zrnení sa prachové zrná hladia v kožených bubnoch s malým prídavkov grafitu. Takto spracovaný prach má hladký povrch, dobre sa sype a dobre vypĺňa priestor. Hladenie trvá až 24 hodín. Po hladení sa prach preoseje, opäť roztriedi podľa veľkosti a suší.
Sériovanie prachu zabezpečuje homogenitu vlastností väčší sérií prachu. Ako je zrejmé z popisu, výroba prachu nie je kontinuálna a jednotlivé dávky spracovávaného prachu nemajú zaručené úplne rovnaké vlastnosti. Preto sa niekoľko (až desiatok) výrobných dávok prachu navrství do kužeľovitej nádoby a zospodu vypustí (presype) do ďalšej. Keďže hladené a grafitované prachu zrná po sebe ľahko kĺžu, chovajú sa skoro ako kvapalina a pri presýpaní sa dobre premiešajú. toto sa obvykle trikrát opakuje.
Pre delá, ale aj pre trhacie práce a špeciálne účely je potrebný prach vo väčších telieskach, ako sú bežné zrná (do ). Takýto prach sa vyrába sekaním dosiek prachoviny po opätovnom lisovaní a sušení najprv na pásky a potom na kocky. Prachové kocky sa leštili, aby sa zrazili a zaguľatili hrany. Druhým spôsobom bolo lisovanie zrneného prachu – lisovalo sa vysokými tlakmi a vznikol tak prach vysokej hustoty, ktorý horel v približne rovnobežných vrstvách. Telieska mali tvar šesťuholníku s centrálnym otvorom, výška telieska bola asi a priemer . Takýto prach sa používal napríklad pre námorné delá.
Použitie.
Klasický čierny strelný prach má zo všetkých bežných výbušnín najnižšiu detonačnú rýchlosť, ktorá je blízka rýchlosti zvuku. Zároveň je jeho výroba veľmi lacná a pyrotechnické vlastnosti sú detailne preskúmané. Z týchto dôvodov sa stále používa ako priemyselná trhavina pri práci v lomoch a iných trhacích prácach, kde sa požaduje, aby nedochádzalo k vzniku nežiaducich prasklín – napríklad pri ťažbe kvalitného mramoru. Hlavné uplatnenie mu však patrí v oblasti zábavnej pyrotechniky, kde je jeho základnou prednosťou vysoká stálosť voči mechanickým podnetom, jednoduchá inicializácia výbuchu a dlhý plameň s dostatočnou iniciačnú mohutnosťou na zapálenie svetlíc.
Naopak v súčasnosti prakticky úplne skončilo využitie čierneho strelného prachu v moderných strelných zbraniach ako hlavnej výmetnej náplne. Príčinou je najmä jeho malý výkon a dostatok iných strelivín s omnoho lepšími výbušninárskymi vlastnosťami. Okrem toho vzniká pri horení klasického prachu veľa veľmi korozívnych plynov, najmä oxid siričitý SO2, ktorý rýchlo napadá a ničí kovové súčasti strelných zbraní a zároveň zostáva v hlavni po jeho zhorení až 50% pevných zvyškov, ktoré ovplyvňujú presnosť streľby. Tento fakt (malý výkon) ho prakticky vylučuje z výroby streliva pre rýchlopalné zbrane. V tejto oblasti má naopak veľmi významné postavenie bezdymový pušný prach – nitrocelulózový (jednozložkový – obsahuje len nitrocelulózu) alebo nitroglycerínový (dvojzložkový – obsahuje nitrocelulózu a nitroglycerín), prípadne trojzložkový – obsahuje navyše aj nitroguanidín; tieto druhy prachu sú zvyčajne bezzábleskové – používajú sa napr. vo veľkokalibrových lodných delách, kde by obrovské zášľahy (aj cez dlhé plamene zo diel) prezradili v nočnom boji polohu lode na vzdialenosť až do a oslepovali obsluhu. Nižšia teplota horenia bezzábleskových prachov navyše znižuje opotrebovanie hlavní (pričom balistické vlastnosti zostávajú takmer zachované v porovnaní s dvojzložkovými). Aj moderné zbrane však čierny strelný prach stále využívajú. Používa sa ako prechodová náplň v zápalkových skrutkách delostreleckých zbraní a v zažehovačoch raketových motorov na tuhé palivo, kde sa uplatní jeho relatívne dlhý plameň s vysokou iniciačnou mohutnosťou, danou obsahom žeravých tuhých častíc v spalinách. V súčasnosti sa čierny strelný prach používa aj na športovú streľbu z replík historických zbraní.

</doc>
<doc id="39502" url="https://sk.wikipedia.org/wiki?curid=39502" title="Heliometer">
Heliometer

Heliometer je prístroj pôvodne určený na meranie zmien slnečného priemeru v rôznych ročných obdobiach, no v modernej vede je jeho použitie omnoho širšie.

</doc>
<doc id="39504" url="https://sk.wikipedia.org/wiki?curid=39504" title="Mešita">
Mešita

Mešita (iné názvy pozri nižšie; ) je náboženská budova moslimov slúžiaca na modlitby a zhromažďovanie veriacich. Historicky aj v súčasnosti zároveň mešita slúži ako centrum spoločenského, politického a vzdelávacieho života moslimskej komunity.
Terminológia a etymológia.
Ako jedno z alternatívnych pomenovaní pre mešitu sa v slovenčine niekedy uvádza slovné spojenie mohamedánsky chrám, hoci podľa niektorých názorov má adjektívum "mohamedánsky" hovorový zastarávajúci a nevhodný, znevažujúci až urážlivý charakter (pozri bližšie článok moslim).
Medzi historické slovenské pomenovania – niektoré s výskytom v slovenskej literatúre doloženým už od konca 18. storočia – sa radia "mohamedánsky" [prípadne "mahometský"] "kostol"", kostel turecký", "mošita"", mošea", "moša", "mečeta", "mečet" a "medžet".
Do slovenčiny preniklo slovo „mešita“ z , pričom slovenská forma so „š“ vznikla asi pod nemeckým vplyvom (vzhľadom na výslovnosť ako [š]). Uvedený taliansky výraz bol prevzatý zo , ktorý vychádza z  (resp. presnejšie z tvaru "mesdžid"), ktorý vznikol odvodením od slovesa "sadžada"„hlboko sa skláňať [pri modlitbe]; uctievať [Boha]“.
V moslimskom prostredí sa na označenie mešitových modlitební používa viacero termínov, ktoré zvýrazňujú určitý aspekt daného miesta a medzi ktorými existujú isté rozdiely. Arabský termín masdžid, t. j. „miesto pokľaknutia k modlitbe“ alebo jeho deriváty: "mesdžid" (typický pre niektoré arabské dialekty, perzský jazykový svet) a "mescit" (turečtina) označujú najmä menšie modlitebne, ktoré dnes prevažne nie sú určené na piatkové pobožnosti. 
Ďalším, pôvodne arabským, označením moslimských modlitební je termín džámí (t. j. „miesto zhromažďovania“; iné tvary: "džámi"', "djami", "džámija"). Pôvodne džámíje označovali väčšie masdžidy, dnes tvoria samostatnú kategóriu stavieb a sú určené prevažne na vykonávanie piatkových pobožností. Táto budova je v turečtine označovaná ako "camii." Okrem toho existuje viacero ďalších, často lokálnych alebo špecifických označení stavieb, ktoré (aj) ako modlitebne slúžia na náboženské účely jednotlivých vetví islamu.
Dejiny.
Mešity boli postupne zriaďované v každom sídelnom centre, do ktorého sa rozšíril islam, pričom neplnili len náboženskú funkciu, no súčasne boli centrami spoločenského, politického a vzdelávacieho komunitného života moslimských veriacich. V starších mestských centrách moslimovia buď zabrali dostupné nevyužívané miesto (napr. Jeruzalem, Damask), na ktorom vybudovali spravidla jednoduchý prístrešok, alebo premenili svätyňu staršieho náboženstva na moslimskú (napr. Hamá, Jazd). Popri veľkých mestských mešitách vznikali aj kmeňové mešity a mešity mestských štvrtí.
V Iraku sa rozvinul nový architektonický typ sakrálnej islamskej stavby v podobe hypostylovej, resp. stĺpovej mešity. Stĺpová konštrukcia pri nej stála nad štvorcovým, obdĺžnikovým alebo kruhovým pôdorysom rôznej veľkosti (v závislosti od počtu stĺpov). Jediný náboženský rys predstavovala kazateľňa (minbar) a smer modlitby udávaný väčšou hĺbkou stĺporadia v jednom rozmere stavby. Za vlády umajjovského kalifa Al-Valída I. (vláda 705715) sa v dôsledku stavby troch veľkých mešít v Medine, Jeruzaleme (Mešita al-Aksá) a Damasku moslimskej architektúre ustálilo niekoľko komplexných vývojových smerov. Tieto mešity sa vyznačujú osobitosťami, no každá z nich vykazuje viacero rovnakých prvkov.

</doc>
<doc id="39505" url="https://sk.wikipedia.org/wiki?curid=39505" title="Jadrové zbrane">
Jadrové zbrane



</doc>
<doc id="39507" url="https://sk.wikipedia.org/wiki?curid=39507" title="Šiitizmus">
Šiitizmus

Šiitizmus (iné názvy: šíitizmus, šiizmus, šiitstvo, šíitstvo, ší’a, šía, šiitský/šíitsky islam; arab. – "šía"/iný prepis "ší’a"; pôvodne z – "ší’atu ’Alí" – Alího strana, Alího nasledovníci) je jedna z dvoch hlavných vetiev islamu. Prívrženec šiitizmu sa nazýva šiita (iné názvy: šíita, šiitský/šíitsky moslim), po arabsky "šíí" (presnejšie: "ší’í"), resp. kolektívne "šía" (presnejšie: "ší’a").
Šiiti sa začali oddeľovať od hlavného prúdu islamu už v prvých rokoch po smrti proroka Mohameda. Hlavnou príčinou bola otázka následníctva po prorokovi. Tá časť, z ktorej sa stali šiiti, tvrdila, že nástupcom proroka a kalifom sa môže stať iba Mohamedov pokrvný príbuzný. Preto navrhli jeho bratranca Alího ibn Abí Táliba (). Väčšina moslimov si však za kalifa zvolila Abú Bakra as-Siddíka. Alí sa nakoniec stal kalifom až ako štvrtý v poradí. Rozpory medzi šiitmi a sunnitmi sa tým však neskončili.
Šiitský smer islamu je dnes väčšinovým a oficiálnym náboženstvom v Iráne. Väčšinovým náboženstvom je tiež v Azerbajdžane, Bahrajne a v Iraku, početné menšiny šiitov žijú aj v Sýrii, Jordánsku, Libanone a iných krajinách.
Podľa rôznych sčítaní a odhadov tvoria šiiti v súčasnosti asi 10 až 20 % všetkých moslimov.

</doc>
<doc id="39509" url="https://sk.wikipedia.org/wiki?curid=39509" title="Sunna">
Sunna

Sunna alebo suna (po arabsky zvyk, tradícia) môže byť:

</doc>
<doc id="39512" url="https://sk.wikipedia.org/wiki?curid=39512" title="Imám">
Imám

Slovo imám () má viacero významov: 
Imám ako predriekač modlitby.
Imámom v tomto význame môže byť ktokoľvek, t. j. aj laik a aj žena. Zvyčajne je to laik, ktorý je zbehlý vo veciach viery a jeho funkcia je svojím spôsobom čestná. Imám môže mať aj iné, civilné zamestnanie. Imám teda nie je kňaz v kresťanskom zmysle. 

</doc>
<doc id="39518" url="https://sk.wikipedia.org/wiki?curid=39518" title="Rabín">
Rabín

Rabín (iné názvy: rabbi, rabi, slávnostnejšie rabbúni; zo ) je duchovný judaizmu, pôvodne učiteľ a znalec židovského náboženského práva. Predstavuje hlavu židovskej obce, vedie modlitbu v synagóge. Funkcia rabína je čestná, zvyčajne máva aj iné zamestnanie učiteľ, právnik a pod. alebo ho platí židovská náboženská obec.
Etymológia.
V Novom zákone sa výraz vyskytuje ako úctivé oslovenie zákonníkov, znalcov a vykladačov svätých spisov (písmoznalcov). Takto často oslovovali aj Ježiša Krista (Mt 23, 7; Mk 11, 21; Jn 1, 39). Ešte slávnostnejšia podoba tohto oslovenia je "rabbúni", ktorú sa tiež vyskytuje v súvislosti s Ježišom Kristom (Mk 10,51; J 20,16). Výraz postupne stratil svoj osobný charakter a z oslovenia sa stal titul, resp. hodnosť, ktorá sa vo význame „učiteľ“, „majster“ objavuje v Mišne.
Rabíni na Slovensku.
V súčasnosti sú na území Slovenska traja rabíni: v Košiciach, Piešťanoch a Bratislave. Medzi rabínov pôsobiacich na Slovensku patria či patrili:

</doc>
<doc id="39528" url="https://sk.wikipedia.org/wiki?curid=39528" title="Zábava (činnosť)">
Zábava (činnosť)

Zábava je využitie času na účel, ktorého zmyslom je zabaviť alebo odreagovať sa, prípadne terapeutické občerstvenie tela alebo mysle.
Za zábavu je možné považovať veľa aktivít:

</doc>
<doc id="39536" url="https://sk.wikipedia.org/wiki?curid=39536" title="Suna">
Suna



</doc>
<doc id="39539" url="https://sk.wikipedia.org/wiki?curid=39539" title="Šiía">
Šiía



</doc>
<doc id="39540" url="https://sk.wikipedia.org/wiki?curid=39540" title="Šiiti">
Šiiti



</doc>
<doc id="39541" url="https://sk.wikipedia.org/wiki?curid=39541" title="Šíiti">
Šíiti



</doc>
<doc id="39542" url="https://sk.wikipedia.org/wiki?curid=39542" title="Durínsko">
Durínsko

Durínsko (nem. "Thüringen"), dlhý tvar Durínsky slobodný štát (alebo "Slobodný štát Durínsko"; ), je spolková krajina v strede Nemecka s rozlohou 16 175 km² a 2,5 mil. obyvateľmi. Na východe a juhovýchode hraničí so Saskom (265 km), na severe a severovýchode so Saskom-Anhaltskom (296 km), na severozápade s Dolným Saskom (112 km), na západe s Hesenskom (270 km), na juhu s Bavorskom (381 km). Najväčšia vzdialenosť zo severu na juh je 160 km, od západu na východu potom 198 km. Hlavné mesto je Erfurt.
Durínskom prechádzajú diaľnice A4, A9, A38, A71 a A73. Na A4 ležia poeticky ako „na nejakom perlovom náhrdelníku“ od západu na východ mestá Eisenach, Gotha, Erfurt, Weimar, Jena a Gera.
Vďaka svojmu lesnému bohatstvu sa Durínsko nazýva "„Zeleným srdcom Nemecka"". 
K najdôležitejším durínskym riekam patria Sála "(Saale)", Ilm, Werra, Unstrut a Biely Halštrov "(Weiße Elster)" . 
Juhu Durínska dominuje pohorie Durínsky les "(Thüringer Wald)", prechádzajúci krajinou od Eisenachu k Sonnebergu. Severne od neho sa rozkladá Durínska panva "(Thüringer Becken)". Na Durínsky les nadväzuje na východe Durínska bridlicová vrchovina "(Thüringer Schiefergebirge)". Zo severu zasahuje do Durínska pohorie Harz. K ďalším horám a pohoriam patria Rhön, Dün, Kyffhäuser a Hainich. Najvyššou durínskou horou je Große Beerberg "(982,9 m)". Najnižšie miesto v Durínsku (114 m) sa nachádza pri meste Wiehe.
Náboženstvo.
Od čias protestantskej reformácie bol najväčším náboženstvom na území Durínska Luteranizmus. Katolícka väčšina sa dodnes zachovala v oblasti Eichsfeld, kforá je známa svojou vysokou religiozitou. Počas komunistického obdobia boli členovia v cirkvi zo strany štátnu výrazne diskriminovaní a v súčasnosti viac ako polovica obyvateľstva krajiny nie je členom žiadnej Cirkvi. Najväčšími cirkvami podľa členskej základne v roku 2009 bol Luteranizmus, ku ktorému sa hlási 24 % a Katolicizmus ku ktorému sa hlási 7,8 %. 68,2 % Durínčanov nie sú členmi žiadnej Cirkvi.

</doc>
<doc id="39543" url="https://sk.wikipedia.org/wiki?curid=39543" title="Traja králi">
Traja králi

Traja králi je označenie mudrcov označených v Evanjeliu podľa Matúša (presnejšie: Mt 2,1-12). Boli to prví pohania, ktorí uverili v Ježiša. Za čias Origena sa začínajú považovať za svätcov. Ich počet ani mená nie sú v Biblii zaznamenané. Ich počet bol stanovený podľa troch darov, ktoré sú uvedené v Biblii. Neskôr sa na kresťanskom Západe objavujú aj ich mená: Gašpar, Melichar a Baltazár a začali sa označovať za kráľov.
Majú bohatú ikonografiu, niekedy sa zobrazujú ako muž starý, potom mladý a muž v strednom veku. Na Západe je zvykom maľovať jedného z nich ako černocha. V byzantskej ikonografii sa spravidla zobrazujú na ikone Narodenia Pána, nie však ako králi.
Existujú aj ich údajné pozostatky, ktoré sú uložené v rakve v Kolínskej katedrále. Táto rakva je dar Fridricha Barbarossu. Priniesol ich z lúpežnej výpravy do Milána v roku 1164 a tam sa vraj dostali v 5. storočí z Carihradu.
Ľudia ich pokladali za patrónov cestujúcich, neskôr ale rímskokatolícka cirkev vyhlásila za patróna cestujúcich svätého Krištofa.
Sviatok.
V gréckokatolíckej cirkvi sa ich príchod spomína v rámci sviatku Narodenia Pána. Neoznačujú sa ako králi, ale ako mudrci - mágovia.
V rímskokatolíckej cirkvi sa ich sviatok slávi 6. januára v rámci sviatku Zjavenia Pána. Počas tohto sviatku sa posväcujú domy, pričom nad dvere kňaz píše podľa aktuálneho roku výraz v tvare -C+M+B-26 (Christus mansionem benedicat - "Kristus nech žehná tento dom"). Toto sa však často chybne vysvetľuje ako -G+M+B-26 podľa začiatočných písmen údajných mien troch kráľov.

</doc>
<doc id="39554" url="https://sk.wikipedia.org/wiki?curid=39554" title="Anjel">
Anjel

Anjel (výsl. [aňiel]; hebr.: מלאך - "maleách"; gr.: ἄγγελος - "angelos"; lat.: angelus = posol) je:`
Dejiny.
Egypt.
Prvé nákresy anjelov môžeme nájsť už v starom Egypte. Už vtedy ich pokladali za prostredníkov medzi bohmi a človekom. Znázorňovali sa ako okrídlené zviera s ľudskou tvárou. Anjeli rodili deti, ale aj cítili (napr.: hlad).
Izrael (Starý Zákon).
Anjeli sa vyskytujú aj v Biblii, ale veľa sa o nich nerozpráva. Existencia anjelov nikdy nebola v Biblii samostatnou témou. Viac sa o anjeloch môžeme dozvedieť v apokryfoch.
Starý Zákon často predstavuje Boha ako nejakého vladára (preberá črtu z orientu a mytológie a prispôsobuje ju zjaveniu jediného Boha). Členovia jeho dvora sú jeho služobníkmi, volajú sa "svätí", alebo "synovia Boha".
Biblické správy poznajú aj Jahveho anjela, ktorý nie je rozdielny od samého Boha (Gn 16,7; 22,11; Ex 3,2; Sdc 2,1)
Anjeli v Biblii.
Sväté písmo zjavuje troch hlavných anjelov: Michael, Gabriel, a Hellel ben Sachar (Lucifer), ktorý padol a následne sa stal vodcom zlých anjelov, Satanom. Jeden verš zo Zjavenia Jána hovorí o tom, že do svojej vzbury so sebou vtiahol jednu tretinu anjelov.
Jeho meno znamená:
Michael: Kto je ako Boh?
Gabriel: Boží hrdina
Pôvodné meno tretieho kniežaťa bolo Héllél ben Sáchár, ktoré znamená: skvejúci sa / žiariaci / chváliaci / syn rannej zory . Toto hebrejské meno (Iza 14:12) preložili autori Septuaginty výrazom heosforos, čo znamená ranná hviezda. Latinský preklad tohto výrazu je meno Lucifer (obidva výrazy znamenajú nosič svetla ). On sa vzbúril a padol ešte pred stvorením človeka a dostal nové meno: v hebrejčine Satan, v gréčtine Diabolos čo znamená: žalobca, ohovárač, protivník, nepriateľ .
Anjeli sú slúžiace duchovné bytosti, ktoré Boh stvoril na to, aby poslúchali jeho vôľu. Sú nespočítateľní, vzhľadom na ich moc a silu sú na vyššom stupni ako človek.
Rád anjelov tvoria anjeli Boha a anjeli Satana. Úlohou anjelov Božích je chvála a uctievanie Boha, vykonávanie Jeho prikázaní, odoslanie Božích odkazov, služba veriacim ľuďom a najmä zastupovanie a ochrana detí. Anjeli sa zúčastňujú na uskutočňovaní plánov a sľubov Boha (napríklad pri hlásaní spasenia, v boji proti nepriateľským silám na strane Božieho ľudu, pri vykonávaní Božieho súdu).
Biblia zakazuje uctievanie anjelov. Sväté Písmo menuje štyri hlavné úrovne duchovných bytostí: tróny, panstvá, kniežatstvá a moci. (Roháčkov preklad)
Čo môžeme vedieť z biblie o anjeloch:
Kresťanstvo.
Kresťanstvo vo svojej náuke o anjeloch vychádza z judaizmu. Anjeli boli stvorení Bohom ešte pred stvorením hmotného sveta. "Anjel je mysliace, vždy činné bytie so slobodnou vôľou. Je to netelesné, Bohu vždy slúžiace bytie, ktorého prirodzenosť dostala z milosti nesmrteľnosť. ... Anjeli sú viazaní na určené miesto." (sv. Ján Damaský) Ich poslaním je ochraňovať a pomáhať ľuďom, niektorí sú aj ochrancami konkrétnych miest, národov a krajín. Každý človek má svojho osobného anjela ochrancu (strážcu).
Významnú úlohu malo dielo dielo Pseudo-Dionýza Areopagitu (gr. Peri tés uranias hierarchias, lat. De coelesti hierarchia).
V katolíckej a pravoslávnej cirkvi majú aj svoje dni a sviatky. V byzantskom obrade je úcte anjelov určený každý pondelok, okrem toho majú svoje sviatky sv. archanjel Michal a aj sv. archanjel Gabriel. Najvýznamnejším sviatkom je "Zhromaždenie k veľvojvodcovi Michalovi a ďalším beztelesným mocnostiam" (8. novembra).
Anjeli v baroku.
Anjeli pôsobia v príbehoch Starého a Nového zákona ako poslovia Boží, z čoho pochádza aj ich označenie - grécky "angelos", čo znamená posol alebo vyslanec. V rámci zbožnosti v baroku sa však zvykla prejavovať skôr ich iná funkcia, v ktorej boli vnímaní ako určití strážni duchovia, sprevádzajúci človeka počas života.
Islam.
Anjeli v Islame plnia veľmi dôležitú úlohu. Boli stvorení z ohňa, prebývajú v nebi a sú plne poslušní Bohu. Tvoria Boží dvor (ako aj v kresťanstve), zaznamenávajú skutky ľudí, a sprevádzajú ľudí na posledný súd. Rovnako anjeli sú strážcami pekla. Anjel Gabriel prináša (diktuje?) Mohamedovi Korán.
Hierarchia anjelov.
V kresťanstve sa anjeli rozdeľujú do deviatich zborov. Najnižšie postavenou skupinou (hierarchiou) sú anjeli, archanjeli a mocnosti (virtutes), ktorí podľa kresťanskej náuky plnia vôľu Boha priamo medzi stvoreniami. Druhú, prostrednú skupinu tvoria panstvá (dominationes), kniežatá (principatus) a sily (potestates), ktoré sa zúčastňujú predovšetkým na stvorení. Najvyššie postavená skupina zahŕňa tróny, serafíni a cherubíni, ktorí stoja pri tróne Boha.
Mená.
Najznámejšie mená anjelov
Rozdelenie.
- Michal, Gabriel, Rafael - najznámejší archanjeli. Kniha Zjavenia hovorí, že iba 7 anjelov je najbližšie k Bohu. Rovnako to vyznáva aj židovstvo.
- Michal, Serafiel, Jehoel, Uriel, Kemuel, Metatron, Natanael
- Gabriel, Cherubiel, Ofaniel, Rafael, Zofiel, Lucifer
Názory.
Podľa Alberta Veľkého je anjel čisto duchovná bytosť; anjeli sa líšia hierarchiou stupňa a večného poriadku. Anjeli sa nelíšia individuálne.
V katolicizme je anjel duchovná, netelesná bytosť. Anjeli sú celým svojím bytím Boží služobníci a poslovia. Stále sa dívajú na tvár svojho Otca a dbajú na plnenie jeho
rozkazov. Ako bytosti čisto duchovné majú rozum a vôľu, sú to bytosti osobné a nesmrteľné. Prevyšujú všetkých viditeľných tvorov dokonalosťou, ako o tom svedčí lesk ich slávy. Stredom anjelského sveta je Kristus.

</doc>
<doc id="39555" url="https://sk.wikipedia.org/wiki?curid=39555" title="Vedomie">
Vedomie

Vedomie je komplexný pojem z medicíny, psychológie a filozofie, kvantovej fyziky, kozmológie (antropický princíp), mystiky, umenia a vôbec všetkých oblastí existencie človeka ako takého. Patrí k zatiaľ nevyriešeným otvoreným otázkam a základným problémom ako v „materiálnom“ – (napríklad interakcia vedomia s hmotou pri pozorovaní merania v kvantovej mechanike), tak aj v „nemateriálnom“ (filozofickom, psychologickom, atď.) aspekte. 
V najširšom zmysle slova je vedomie súbor predstáv (pocitov, myšlienok, citov, vôle atď.), ktoré nejaká osoba v danom okamihu o sebe (o svojich duševných a duchovných stavoch) má.
Medicína.
Vedomie je stav, v ktorom prebiehajú psychické funkcie, ktoré si jedinec uvedomuje a je schopný ich vzťahovať k svojmu "ja". Je to jednak uvedomovanie si seba samého, jednak bdelosť – stav centrálnej nervovej sústavy, schopnosť reagovať na podnety. Vedomie fyziologické sa nazýva vedomie lucídne (jasné, čisté). Aj u zdravých ľudí môže však dochádzať k zmenám vedomia: v spánku, pri nadmernej únave, v hypnóze a pod.
Chorobou ovplyvnené vedomie je iné ako u zdravého jedinca. Chorobou sa ovplyvňuje stav vedomia, ktorým sa následne mení aj obsah vedomia. Aj pri ťažšej chrípke sa mení stav vedomia. Stav vedomia môžu meniť rôzne fyziologické zmeny v tele človeka, ktoré majú dopad na centrum vedomia v mozgu. Takéto zmeny sú chápané aj ako jedna z možností existencie tzv. duševných chorôb.
Poruchy vedomia.
Oslabenie bdelosti a schopnosti reagovať na podnety z vonkajšieho prostredia (tzv. lucídneho vedomia) sa označuje ako tzv. zastreté vedomie. Táto kvantitatívna porucha vedomia môže mať tri stupne:
Poruchy vedomia môžu byť i kvalitatívne a základným prejavom je dezorientácia. Sem patria:
Príčinou porúch vedomia môže byť poškodenie mozgu či už nedostatkom kyslíka, krvácaním do mozgu, nádormi, otravou, zlyhávaním životne dôležitých orgánov alebo niektoré duševné poruchy. K poruchám vedomia sa zaraďujú i poruchy spánku.
Psychológia.
V psychológii je vedomie v najširšom zmysle slova súbor predstáv (pocitov, myšlienok, citov, vôle atď.), ktoré nejaká osoba v danom okamihu o sebe (o svojich duševných a duchovných stavoch) má. (Je rozdiel medzi stavom vedomia a obsahom vedomia. Stav vedomia je charakterizovaný kondíciou, obsah myšlienkami, pocitmi, citmi, emóciami.)
V psychológii sa rozlišuje objekt vedomia (to, čo je alebo môže byť uvedomované); "ja" (subjekt vedomia, teda to, čo si niečo uvedomuje) a predmetové vedomie (vedomosť subjektu o prežívaných objektoch). Z hľadiska vzťahu k predmetu je vedomie úmyselné, čiže „vedomie o niečom“, z hľadiska reflexivity je vedomie vedomím ja (alebo v širšom zmysle aj sebauvedomovaním), teda „vedením o vedení“ (o predstavovaní si, myslení a pod.), teda vedením o identite vlastného subjektu a osobnosti v rôznych procesoch vedomia.
Nositeľom vedomia je jedinec, v prenesenom význame aj spoločenstvo v podobe spoločných názorov a spoločnej vôle ku konaniu – tzv. kolektívne vedomie (skupinové vedomie, triedne vedomie a pod.)
Na fyziologickej úrovni sa za neuronálny substrát vedomia považuje predovšetkým mozgová kôra. Dráždením neurónov v nej možno vyvolať vedomé prežitky.
Vedomie má rôzne stupne, od bezvedomia po úplné vedomie. Zmenené stavy vedomia sa dosahujú najmä pomocou hypnózy, meditácie a drog.
Až do konca 19. storočia sa v psychológii skúmali len vedomé procesy. Ostatné procesy, tzv. nevedomie, začala skúmať až psychoanalýza.
Filozofia.
Vo filozofii sa vedomie spravidla definuje ako najvyššia forma odrazu objektívnej skutočnosti, ktorá je vlastná len človeku a charakterizovaná tým, že odraz skutočnosti v podobe psychických aktivít sprostredkovaných zmyslovými orgánmi a centrálnym nervovým systémom predchádza praktickej činnosti a dáva jej cieľavedomý ráz. 
Význam pojmu sa však mení. Pojem do novovekého slovníka prakticky zaviedol René Descartes, ktorý pojem odčlenil od svedomia a chápal ho ako zastrešujúci pojem pre chápanie, predstavy, pocit, vôľu, pochybnosť a podobne. Gottfried Wilhelm Leibniz rozlišoval apercepciu („vedomie alebo reflexívne poznanie tohto vnútorného stavu“) a percepciu. John Locke a David Hume chápali vedomie ako vedomosť o vnútorných zážitkoch, na rozdiel od Descarta však odmietali myšlienku, že by za vedomím stála duša. Immanuel Kant rozlišoval empirické vedomie (celok rôznych predstáv vo vzťahu k „ja“) a transcendentálne vedomie (syntetická apercepcia, sebauvedomovanie). U Karla Marxa vedomie označuje všeobecne duchovnú činnosť človeka. Realisti, materialisti, behavioristi a operacionalisti považujú vedomie na rozdiel od napr. Descarta a iných, len za odvodený jav. Napríklad materialisti chápu vedomie ako najvyšší produkt vývoja hmoty.

</doc>
<doc id="39559" url="https://sk.wikipedia.org/wiki?curid=39559" title="Šiit">
Šiit



</doc>
<doc id="39560" url="https://sk.wikipedia.org/wiki?curid=39560" title="Šít">
Šít



</doc>
<doc id="39567" url="https://sk.wikipedia.org/wiki?curid=39567" title="ASCII">
ASCII

ASCII (z , doslovne "„americký štandardný kód pre výmenu informácií“") je kódovací systém znakov anglického variantu latinskej abecedy, číslic, matematických symbolov, interpunkčných znamienok, netlačiteľných znakov, iných špeciálnych znakov a riadiacich kódov slúžiacich na riadenie dátového prenosu, formátovanie tlače, prípadne na iné účely.
Vznikol v 60. rokoch 20. storočia pôvodne pre 7-bitové zariadenia, dátové prenosy a záznamové médiá (resp. 8-bitové s najvyšším bitom paritným), obsahuje teda 27 = 128 kódov, z ktorých 95 zodpovedá tlačiteľným znakom ( !"#$%&amp;'()*+,-./0123456789:;&lt;=&gt;?@ABCDEFGHIJKLMNOPQRSTUVWXYZ[\]^_`abcdefghijklmnopqrstuvwxyz
Vkladanie znakov pomocou ASCII kódov.
Na počítačovej klávesnici pripojenej k počítaču so spusteným Microsoft Windows je možné vložiť ľubovoľný ASCII znak stlačením ľavého tlačidla Alt a cifier kódu želného znaku na numerickej klávesnici. Napríklad ľavý Alt + 64 vloží @. Táto metóda je univerzálna bez ohľadu na použitie znakovej sady pre EASCII.

</doc>
<doc id="39568" url="https://sk.wikipedia.org/wiki?curid=39568" title="Epsilon Eridani b">
Epsilon Eridani b



</doc>
<doc id="39569" url="https://sk.wikipedia.org/wiki?curid=39569" title="Epsilon Eridani c">
Epsilon Eridani c



</doc>
<doc id="39571" url="https://sk.wikipedia.org/wiki?curid=39571" title="Povrchová teplota">
Povrchová teplota

Povrchová teplota vo fyzike je teplota telesa, ktorá je na jeho povrchu a je teda zvonka viditeľnou alebo merateľnou teplotou vo vzťahu na tepelné žiarenie telesa. Je dôležitá, ak má vnútro telesa inú teplotu ako okrajové vrstvy.
Geografia.
V geografii je to teplota povrchov súše a vôd. Závisí od intenzity prichádzajúceho a emitovaného žiarenia, ktorá zas závisí od geografických súradníc, počasia, sklonu lokality, postavenia Slnka, tepelnej vodivosti lokality a prízemných pohybov vzduchu. Spravidla sa merá infračervenou termografiou.
Povrchová teplota hviezd.
Povrchová teplota hviezdy je pre nás merateľná teplota hviezdy. Povrchová teplota nás nijako neinformuje o vnútornej teplote hviezdy a je nižšia ako vnútorná, pretože sa vo vnútri hviezdy uvoľňuje jadrovou fúziou veľké množstvo tepla. Táto teplota sa potom rozširuje smerom von a táto energia sa potom vyžaruje. Vzťah medzi vlnovou dĺžkou vydaného svetla a povrchovou teplotou hviezd je daný Wienovým zákonom posunu.
Keďže nie sme schopní priamo odmerať teplotu hviezdy, ale vieme odmerať vlnovú dĺžku jej žiarenia, môžeme týmto spôsobom určiť aspoň vonkajšiu teplotu hviezd. Zoberme si príklad Slnka, ktorého teplota fotosféry je 5 800 Kelvinov a teda jeho vlnová dĺžka je okolo 500 nm, pričom táto vlnová dĺžka patrí do sféry viditeľného svetla.

</doc>
<doc id="39572" url="https://sk.wikipedia.org/wiki?curid=39572" title="Mnohoženstvo">
Mnohoženstvo



</doc>
<doc id="39573" url="https://sk.wikipedia.org/wiki?curid=39573" title="ISO 9000">
ISO 9000

ISO 9000(9001) CJ je jednak rad základných noriem manažérstva kvality Medzinárodnej organizácie pre normalizáciu a jednak jedna z noriem tohto radu (na Slovensku má názov STN EN ISO 9000:2000).
Rad noriem ISO 9000.
Normy ISO 9000 a nasl. obsahujú súbor odporúčaní, čo a ako sa má pri manažérstve kvality dokumentovať. Zároveň je tým zadefinovaný v súčasnosti už medzinárodne uznaný štandard, umožňujúci jednoduchšie a prehľadnejšie riadenie firiem - najmä v medzinárodnom prostredí - a to pomocou zavedenia rovnakého etalónu pre kvalitu v pôvodne rozdielnych prostrediach s rozdielnymi prístupmi k práci a riadeniu.
Pôvodné normy ISO 9000 a nasl. urobili prvý krok k „poriadku“ vo firmách. Skúsenosť však ukázala, že firmy si vybudovali dokumentáciu k svojej výrobe, a hoci audit na ISO 9000 bol vyhodnotený ako OK, ľudia vytvorené príručky len zriedka používali a len málokedy vyplňovali preddefinované formuláre. Preto sa prikročilo k ďalšiemu stupňu: k procesom. Normy ISO 9000:2000 a nasl. sú už procesne orientované, čo znamená, že pri audite sa kontroluje nielen to, či je polovýrobný alebo vývojový proces zadefinovaný, ale aj to, či sa dodržiava.
Normy z radu noriem ISO 9000.
EN ISO 9000.
Základný dokument definujúci pojmy, princíp a základné ciele manažérstva kvality. Norma ISO 9000:2000 (procesne orientovaná) bola v roku 2005 prepracovaná, čo viedlo k pozmeneniu a upresneniu štandardov ISO 9001:2000, ISO 19011:2002 a k zverejneniu ISO 9000:2005.
EN ISO 9001.
Definuje požiadavky na organizáciu s cieľom maximálne uspokojiť zákazníka na základe ôsmich základných pravidiel manažérstva kvality:
EN ISO 9004.
Obsahuje návody pre efektívne manažérstvo kvality.
EN ISO 19011.
Obsahuje návod na vykonávanie interných auditov.

</doc>
<doc id="39574" url="https://sk.wikipedia.org/wiki?curid=39574" title="Monogamia">
Monogamia

Monogamia je biologický pojem a označuje celoživotné a exkluzívne reprodukčné spoločenstvo dvoch indivíduí rovnakého druhu. Prírodovedci rozlišujú medzi sexuálnou a sociálnou monogamiou. Sociálna príslušnosť k stálemu partnerovi slúži v prvom rade na odchov potomstva, dovoľuje ale aj iné sexuálne kontakty. Jednoženstvo (nazývane tiež monogamia) je manželstvo medzi jedným mužom a jednou ženou. Opakom monogamie je polygamia alebo mnohoženstvo.
Monogamia v kresťanstve.
Biblia kladie manželstvo ako monogamiu už od stvorenia sveta a ľudí (Gn 2,24). V Starom zákone sa monogamia pokladá za normálnu manželskú inštitúciu. Aj keď sa v záujme rozmnoženia potomstva niekedy trpela polygamia. Proroci opisujú vzťah Jahveho k Izraelu metaforou manželstva ktoré je monogamiou. V Novom zákone Ježiš povýšil manželstvo na sviatosť muža a ženy, a zdôrazňuje jeho nerozlučnosť (Mt 19,3-9).

</doc>
<doc id="39576" url="https://sk.wikipedia.org/wiki?curid=39576" title="Polygamia">
Polygamia

Polygamia je stav, kedy má muž alebo žena uzavretých viacero manželských zväzkov súčasne. Medzi polygamické vzťahy patrí polygýnia (muž má viac ženských partneriek) a polyandria (vzťah 1 ženy s viacerými mužskými partnermi). Opakom polygamie je monogamia (muž/žena má len jedného partnera).
V období starších spoločností bola polygamia a hlavne jej podmnožina polygýnia pomerne častým javom. Príkladom môže byť staroveká civilizácia Inkov, kde sa takmer všetky plodné ženy sústredili v okolí panovníka a vysoko postavenej šľachty. Väčšina kresťanských spoločenstiev mnohoženstvo nepripúšťa. Výnimkou sú napríklad mormóni. Islam mnohoženstvo pripúšťa, muž však môže mať najviac štyri manželky. O všetky sa však má postarať rovnako. Kým žila prvá Mohamedova žena, žil monogamne, potom mal manželiek viac.
V mnohých krajinách je mnohoženstvo trestným činom.

</doc>
<doc id="39577" url="https://sk.wikipedia.org/wiki?curid=39577" title="Poe">
Poe



</doc>
<doc id="39578" url="https://sk.wikipedia.org/wiki?curid=39578" title="Norma manažérstva kvality">
Norma manažérstva kvality

Norma manažérstva kvality sú normy definujúce súbor pravidiel, postupov a požiadaviek na manažment podniku s cieľom zabezpečiť kvalitu výsledného produktu. 
Zmysel noriem pre kvalitu.
Normy pre kvalitu (napr. ISO 9000, SPICE, CMM, BOOTSTRAP...) sú odpoveďou na otázku zákazníka „ako môžem dôverovať podniku, že dodá kvalitný výrobok a ako vysoká je pravdepodobnosť, že ak stavím na daného kľúčového dodávateľa, tento si bude schopný udržať kvalitu výroby na dlhší čas.“ Zároveň normované hodnotenie dodávateľov poskytuje možnosť porovnávať dodávateľov a môže byť kľúčom k ich výberu.
Zavedenie manažérstva kvality v organizácii má kľúčový strategický význam. Väčšinou sa na zavedenie systému kvality v podniku angažuje externá firma a to z viacerých dôvodov: mala by byť objektívnejšia ako interní zamestnanci firmy, má typicky viac skúseností so zavádzaním systému kvality a tým určitý nadhľad, ktorý sa odrazí v detailoch a ak je to zmluvne dohodnuté, môže niesť časť zodpovednosti za zavedený systém kvality pri prípadnom audite. Kontrakty so špičkovými poradenskými firmami dokonca obsahujú formulu: odmena za zavedenie systému kvality sa odvíja od zisku firmy, ktorý sa merateľne vďaka tomuto systému zvýši.
Medzinárodné prostredie a normy ISO.
Za preklad noriem do regionálnych jazykov sú zodpovedné miestne normalizačné organizácie. Ako referenčný etalón pre Európu sú definované preklady v nemeckom, anglickom a francúzskom jazyku.

</doc>
<doc id="39582" url="https://sk.wikipedia.org/wiki?curid=39582" title="Bootstrap">
Bootstrap



</doc>
<doc id="39584" url="https://sk.wikipedia.org/wiki?curid=39584" title="Münchhausenova metóda">
Münchhausenova metóda

Münchhausenova metóda vo všeobecnosti označuje princíp, že nejaký systém sa sám naštartuje. Označenie sa vzťahuje na legendu o barónovi Münchhausenovi, ktorý sa z močiara dostal tak, že sa sám vytiahol za vlastné vlasy. V americkej verzii na to použil remene na čižmách, preto sa táto metóda nazýva i "bootstrapping".

</doc>
<doc id="39586" url="https://sk.wikipedia.org/wiki?curid=39586" title="BOOTSTRAP">
BOOTSTRAP



</doc>
<doc id="39590" url="https://sk.wikipedia.org/wiki?curid=39590" title="Triedenie zlučovaním">
Triedenie zlučovaním

Triedenie zlučovaním (merge sort) je triediaci algoritmus, netriedi na mieste.
Tento algoritmus triedenia mal veľký význam v minulosti pri triedení údajov na magnetických páskach (médium so sekvenčným prístupom), keďže vyžaduje len malé množstvo pamäte s priamym prístupom.
Asymptotická zložitosť pre priemerný aj najhorší prípad je formula_1.
Algoritmus.
Merge sort principiálne funguje v 3 krokoch:
Jeho jednoduchý zápis by vyzeral asi takto:
 function mergesort(m)
 var "list" left, right
 if length(m) ≤ 1
 return m
 else
 middle = length(m) / 2
 for each x in m up to middle
 add x to left
 for each x in m after middle
 add x to right
 left = mergesort(left)
 right = mergesort(right)
 result = merge(left, right)
 return result
 end if
Funkcionálny zápis tohto algoritmu vyzerá nasledovne:
 mergeSort :: Ord a ⇒ [a] → [a]
 mergeSort [] = []
 mergeSort [x] = [x]
 mergeSort s = merge (mergeSort u) (mergeSort v)
 where (u,v) = splitAt (n `div` 2) s
 n = length s
 merge :: Ord a ⇒ [a] → [a] → [a]
 merge s [] = s
 merge [] t = t
 merge (x:u) (y:v) = if x ≤ y then x : merge u (y:v)
 else y : merge (x:u) v

</doc>
<doc id="39591" url="https://sk.wikipedia.org/wiki?curid=39591" title="Žiarenie">
Žiarenie

Žiarenie alebo radiácia je prenos energie a hybnosti priestorom. Môže mať podobu časticového žiarenia (šírenie sa častíc priestorom) a/alebo vlnového žiarenia (šírenie sa vĺn priestorom). 
Žiarenie vždy prenáša energiu a hybnosť (čiže má určitý smer). Ak častice žiarenia majú hmotnosť, náboj alebo iné vlastnosti, prenášajú sa aj tieto.
Niektoré druhy žiarenia:

</doc>
<doc id="39592" url="https://sk.wikipedia.org/wiki?curid=39592" title="Alžbeta Barthová">
Alžbeta Barthová

Alžbeta Barthová, vyd. Pietorová (* 11. máj 1938, Tiszaderzs, Maďarsko – † 23. február 2004, Bratislava) bola slovenská herečka, manželka režiséra a herca Miloša Pietora. 
V rokoch 1955 - 1957 študovala herectvo na AMU v Prahe. V rokoch 1957 - 1959 bola členkou Maďarského oblastného divadla v Komárne, 1959 - 1960 činohry Jonáša Záborského v Prešove, 1960 - 1962 činohry Divadla Jozefa Gregora Tajovského vo Zvolene, 1962 - 1973 "Divadla SNP" v Martine a od r. 1973 členka činohry Novej scény v Bratislave. Hrala menšie úlohy vo filmoch a v televízii ("Smrť Pavla Duchaja" - 1969, "Stôl pre štrnástich" - 1978, "Bičianka z doliny" - 1981). 

</doc>
<doc id="39593" url="https://sk.wikipedia.org/wiki?curid=39593" title="Radiácia">
Radiácia

Radiácia môže byť:

</doc>
<doc id="39598" url="https://sk.wikipedia.org/wiki?curid=39598" title="Martin Hollý (1931)">
Martin Hollý (1931)

Martin Hollý ml. (* 11. august 1931, Košice – † 18. marec 2004, Bratislava) bol slovenský filmový a televízny režisér a scenárista. Syn herca a divadelného režiséra Martina Hollého st.
Začiatky a televízna tvorba.
Už ako dieťa sa Martin Hollý mladší vďaka otcovi dostal k filmovaniu a ako štvorročný hral Jánošíkovho malého syna v slovenskom filme "Jánošík" (1935). V rokoch 1951 - 1953 študoval réžiu na FAMU. Štúdium nedokončil a začal pracovať v Štúdiu krátkych filmov Bratislava (1953 - 1957). V rokoch 1958 - 1961 pôsobil ako asistent réžie na Barrandove. Od roku 1962 pracoval ako režisér Slovenského filmu v Bratislave. Debutoval filmom "Havrania cesta" (1962), ktorý vznikol podľa rozhlasovej hry Ľudovíta Filana "A bolo svetlo" z roku 1958. Film predstavil nóvum v zobrazení skutočných problémov živých ľudí, nie abstraktných budovateľov socializmu. Vniesol do kinematografie prvok kritickosti a autenticity. Hovorí tiež o tom, ako úspech v práci motivuje dobrá výplata a že dosadzovanie neodborných kádrov kriví ľudské charaktery. V televízii natočil filmy "Sudca a jeho kat" (1966), "Balada o siedmich obesených" (1968) - ocenený na MTTF v Monte Carlo a na festivale v Sorrente. Päť revolucionárov je zatknutých za pokus o atentát na vysokopostaveného predstaviteľa cárskej moci. Vo väzbe čakajú na popravu spolu s ďalšími dvoma odsúdenými. Snímka zobrazuje individuálne prežívanie posledných chvíľ. Zaujímavú scénografiu tu vytvoril Anton Krajčovič. Ďalej pre televíziu Hollý nakrútil filmy "Bašta" (1969), "A. C. Dupin zasahuje" (1970), "Stroskotanie Danubia" (1977), "Amok" (1977), "Zámek v Čechách" (1993). Celovečerné filmy pre kiná začal natáčať v roku 1962. V posledných rokoch svojho života sa venoval najmä dabingu a ako tvorca dokumentárnych profilov z cyklu Tucet. 
V roku 1982 dostal titul zaslúžilý umelec a v roku 2001 bol ocenený Zlatou kamerou na MFF Art Film Trenčianske Teplice.
Charakteristika tvorby.
Už v dokumentaristických začiatkoch sa prejavuje jeho výrazný rozprávačský talent. Okrem dotyku so sociálnou skutočnosťou hľadá vnútorný príbeh a vonkajšiu fakticitu zdôvodňuje psychickou situáciou. Diela sa často nachádzajú na hranici dokumentárneho a hraného filmu, inscenuje motivácie, vytvára vnútornú kauzalitu. Autentické postavy, nehercov režíruje po krajnú hranicu ich herectva. V dielach nekladie dôraz na filmové metafory, ale skôr na budovanie dramatických vzťahov a akcií. Zvýrazňovanej psychológii postáv podriaďuje aj formálne zobrazenie, napr. dĺžkou záberov, vnútorným rytmom. Rovnako, ako aj Luther považuje režisérsku úlohu za službu príbehu, než za osobnú výpoveď. Do jeho stabilnej časti tímu patrili najmä kameraman Václav Krška a hudbu vytváral Zdeněk Liška. Na začiatku sedemdesiatych rokov režíruje prvé dve časti Bukovčanovho tatranského triptychu - "Medená veža" a "Orlie pierko". Filmy mali za úlohu naplniť kiná a nie vytvárať intelektuálny diskurz. Vyhýbajú sa ideológii, vyzdvihujú fotogenickosť exteriérov a typológiu mužských hrdinov. 
Téma minulosti.
V roku 1973 nakrúca film "Hriech Kataríny Padychovej" podľa Jilemnického poviedky "Návrat" a scenára Moniky Gajdošovej. Hlavná postava je blízka ženskej hrdinke z filmu "Pole neorané" (Zuzana Cudráková), ktorý taktiež zobrazuje chudobu Kysúc, vysťahovalectvo, neveru, tehotenstvo a následné odvrhnutie spoločnosťou. V Hollého diele však do popredia vystupuje psychológia ženskej postavy, jej utrpenie. O rok neskôr prináša Hollý ďalšiu snímku s názvom "Kto odchádza v daždi...", podľa literárnej predlohy Jána Jonáša a scenára Tibora Vichtu. Film narúša schému typického zobrazenia kolektivizácie. Posledný z trojice filmov o minulosti je "Smrť šitá na mieru" z roku 1979. Príbeh je inšpirovaný skutočnou udalosťou. Zobrazuje obeť hospodárskej krízy, majiteľa krajčírskeho salónu tesne pred bankrotom. Na záchranu svojej rodiny chce obetovať svoj život a svoju životnú poistku. Konanie i rozmýšľanie i je v tomto prípade racionálne, prekombinované, alebo aj neľudské. Veľký úspech prinieslo režisérovi aj nasledujúce dielo "Signum Laudis" roku 1980. Film je prvou skutočnou koprodukciou českej a slovenskej kinematografie v právnom i ekonomickom zmysle. Názov filmu odkazuje k vyznamenaniu, k "znameniu chvály". Dostane ho fanatický nadšenec armády, ktorý svojou angažovanosťou a zaslepenosťou naháňa strach. Snímka je akousi meditáciou o militarizácii duše. 
Ocenenia.
V roku 2001 mu prezident Rudolf Schuster prepožičal štátne vyznamenanie Rad Ľudovíta Štúra I. triedy.

</doc>
<doc id="39599" url="https://sk.wikipedia.org/wiki?curid=39599" title="Anestéziológia">
Anestéziológia

Anestéziológia je medicínsky odbor, ktorý sa zaoberá anestéziou. Anestézia je reverzibilný útlm nervového systému. Prejavuje sa stratou vedomia, vyradením vnímania pri celkovej anestézii a vyradením reakcie na vonkajšie nociceptívne (bolestivé) podnety, čo sa veľmi často využíva pri chirurgických zákrokoch.

</doc>
<doc id="39601" url="https://sk.wikipedia.org/wiki?curid=39601" title="Jednoženstvo">
Jednoženstvo



</doc>
<doc id="39603" url="https://sk.wikipedia.org/wiki?curid=39603" title="Ján Melkovič">
Ján Melkovič

Ján Melkovič (* 24. apríl 1939, Stará Ľubovňa – † 21. marec 2004, Bratislava) bol slovenský hudobný skladateľ a herec.
V roku 1962 absolvoval štúdium kompozície a hry na flaute na Konzervatóriu v Bratislave. V rokoch 196369 bol dramaturgom Hlavnej redakcie zábavných programov ČST v Bratislave, 19691976 v slobodnom povolaní, 19761982 učiteľ ĽŠU v Holíči a na Myjave, od roku 1982 hudobník a herec Radošinského naivného divadla. Skladal hudbu ku kabaretným pásmam Milana Lasicu a Júliusa Satinského. Pre Radošinské naivné divadlo skomponoval hudbu a účinkoval v hrách: "Nevesta predaná Kubovi" (1984), "Pavilón B" (1984), "Ženské oddelenie" (1987) a i. Vo filme a v televízii hral vedľajšie postavy.

</doc>
<doc id="39604" url="https://sk.wikipedia.org/wiki?curid=39604" title="Karol L. Zachar">
Karol L. Zachar

Karol L. Zachar, vl. meno Karol Legény, meno Zachar si dal po matke až v dospelosti, (* 12. január 1918, Svätý Anton – † 17. december 2003, Bratislava) bol slovenský herec, divadelný režisér, scénický výtvarník a pedagóg. Otec herca Jána Zachara.
Životopis.
Pôvodne chcel byť výtvarníkom a preto študoval v Prahe na Českom vysokom učení technickom (1936 - 1938), potom na Filozofickej fakulte Univerzity Komenského v Bratislave (1938 - 1940) a herectvo na Štátnom konzervatóriu v Bratislave, kde v roku 1942 absolvoval. Od roku 1939 bol členom činohry SND (od roku 1965 aj režisér). V rokoch 1942 - 1956 pedagóg na Štátnom konzervatóriu a v rokoch 1951 - 1983 pedagóg na VŠMU (1959 docent, 1969 profesor).Vystupoval aj v rozhlase, televízii a vo filme. Stvárňoval postavy rôznych dedinských typov, figliarskych starcov, múdrych dedkov s neopakovateľným hlasovým zafarbením. Svoje výtvarné nadanie uplatnil ako výtvarný poradca a návrhár kostýmov nielen v divadle, ale aj vo filme (napr. Rodná zem, Zemianska česť, Rok na dedine). Umelecké maskérstvo prednášal na konzervatóriu a na VŠMU. Jadrom jeho pedagogickej práce však bola herecká tvorba. Ako pedagóg (od roku 1959 docent a 1969 vysokoškolský profesor) vychoval viacero hereckých generácií a formoval ich nielen umelecky, ale aj ľudsky. Jeho študentami, okrem iných, boli Michal Dočolomanský, Ivan Romančík, Karol Čálik, Ivan „Tuli“ Vojtek, Zuzana Tlučková.
Známy bol aj ako karikaturista (jeho karikatúry hercov vyšli i knižne v roku 1956 s názvom Slovenskí divadelníci v kresbách K. L. Zachara) a folklorista. Jeho najznámejším dielom je réžia muzikálu Na skle maľované, ktorý uvádzali na doskách SND takmer 30 rokov. Inscenácia s počtom repríz 648 sa stala najúspešnejším titulom Činohry SND a doteraz jej úspech nič neprekonalo.
V roku 1966 dostal titul zaslúžilý umelec a v roku 1978 titul národný umelec.
Zomrel 17. decembra 2003 vo veku 85 rokov. 
V roku 2018 sa pri príležitosti stého výročia Zacharovho narodenia konala spomienková slávnosť v obci Babiná, kde prežil roky detstva a počas života sa tam rád vracal. Odhalili mu pamätnú tabuľu na budove obecného úradu, kde malý Karol prežil rané detstvo.

</doc>
<doc id="39605" url="https://sk.wikipedia.org/wiki?curid=39605" title="Ján Lenčo">
Ján Lenčo

Ján Lenčo (* 23. október 1933, Žilina – † 1. november 2012, Žilina) bol slovenský spisovateľ, literárny kritik, recenzent, esejista a prekladateľ.
Životopis.
Ján Lenčo sa narodil 23. októbra 1933 v Žiline. Tu prežil svoje detstvo i mladosť, tu roku 1951 maturoval na gymnáziu. Vysokoškolské vzdelanie získal v Bratislave, kde v rokoch 1952 – 1957 študoval na Filozofickej fakulte Univerzity Komenského slovenský jazyk, literatúru a dejepis. Tu už počas štúdií pracoval najprv ako redaktor v Slovenskom nakladateľstve detskej knihy a potom ako redaktor vydavateľstva Slovenský spisovateľ. V roku 1956 uzavrel manželstvo s Boženou Slivkovou. V roku 1958 sa s manželkou presťahovali do rodnej Žiliny. Tu pôsobí ako redaktor denníka Pravda (1959 – 1967), a krátko i ako stredoškolský učiteľ či ako knižný úradník. Od roku 1976 do roku 1988, kedy odišiel do penzie, pracoval v kine Úsvit ako správca. V roku 1982 uzatvára po rozvode prvého manželstva, druhé manželstvo so Žofiou Vojtekovou. Od roku 1988 bol na dôchodku, literatúre sa však venoval naďalej a publikoval takmer až do svojej smrti v roku 2012. 
Tvorba.
Do literárneho diania vstúpil už v 50. rokoch ako vysokoškolák, kedy začal uverejňovať svoje recenzie a kritiky. V nich sa venoval najmä dielam začínajúcich autorov a problémom (vtedajšej) modernej slovenskej literatúry, ale v menšej miere i nemeckým a francúzskym originálnym a preloženým dielam. Recenzné príspevky publikoval v denníkoch a časopisoch Pravda, Smena, Mladá tvorba, Kultúrny život či Slovenské pohľady. Vo viacerých z týchto periodík i v humoristicko-satirickom časopise Roháč mu uverejnili i autorské krátke a kratučké prózy.
Knižne debutoval v roku 1966 zbierkou prozaických miniatúr "Cesta na morské dno". Podobné smerovanie má aj "Nepokoj v minútach" (1968) či z neskoršej tvorby "Pravidlá a výnimky" (1990), "Nebezpečná Šeherezáda" (1993) a aj jeho posledné napísané a predposledne publikované dielo "Posledný anjel" (2009). V týchto dielach často využíva štruktúru a postupy najstarších literárnych žánrov ako sú legendy, báje, podobenstvá a rozprávky. Lenčove miniatúry, mikropoviedky a krátke prózy majú moralizujúci charakter a výrazný etický rozmer. Je pre ne charakteristická intelektuálnosť, silná pointa a posolstvo. 
Ako nemilosrdný kritik politickej svojvôle a moci sa prejavil, okrem iných diel, najväčšmi v útlom, no významnom dielku "Didaktická kronika rodu Hohenzollerovcov" (1968). Sú to črty a pamflety vo forme fiktívnej historickej kroniky, kde autor prostredníctvom irónie, satiry a sarkazmu, predovšetkým však pravdy demaskuje negatívne praktiky zneužívania osobnej moci štátnych činiteľov i štátnej moci všeobecne. Publikovanie sprevádzali mnohé problémy, ktoré nemali dopad len na samotnú knihu, ale i na autora.
Dejinné a mytologické námety pre ich nadčasovosť a aktuálnosť používa ako pripodobnenie súčasnosti a nastavenie zrkadla modernému človeku. Takéto postupy sa nachádzajú v historických románoch "Egypťanka Nitokris" (1972), "Odyseus, bronz a krv (1982)", "Žena medzi kráľmi" (1985) alebo v zbierkach poviedok s historickými a historizujúcimi motívmi "Hviezdne okamihy" (1974) či "Kleopatrin milenec" (1980).
Pre mládež napísal román vystavaný na mýte o Daidalovi a Ikarovi "Čarodejník z Atén" (1978). 
Prvky fantastiky uplatnil v dielach "Pomsta zo záhrobia" (1971) a "Socha z Venuše" (1988).
Spoločenské romány "Rozpamätávanie" (1978) a jeho voľné pokračovanie - "Roky v kine Úsmev" (1987) sú príbehy zhŕňajúce autorove skúsenosti učiteľa a správcu kina. Tieto dve diela obsahujú viaceré autobiografické rysy.
Knihy "Zmluva s diablom" (2003) a "Vražda v márnici a iné poviedky" (2008) sú zbierkami jeho už skôr vydaných miniatúr a poviedok, pričom druhá z nich obsahuje navyše poviedku "Krvavá legenda o Origovi", ktorá predtým nemohla vyjsť knižne.
Mnohé autorove diela sa dočkali viacerých vydaní. 
Lenčo vo svojich dielach nastoľuje mnohé otázky ľudského bytia a existencie – otázky života, smrti, pravdy, spravodlivosti, moci, myslenia, ľudských túžob a citov, jednoducho všetkého, čo človeku pomáha, ale i bráni v sebarealizácii. Pri písaní využíva mnohé literárne formy, ako legendy, podobenstvá, bájky, grotesky až absurditu. Pre jeho tvorbu je tiež príznačná intelektuálska epika, zameraná proti neľudskosti, bezpráviu, diktátu, útlaku a neslobode.
Ján Lenčo a ŠtB.
Po Lenčovej smrti vyšla najavo informácia, že autorovo meno malo byť vedené v archívoch ŠtB. Osoba s menom Ján Lenčo a s dátumom narodenia 23.10.1933 má dvakrát záznam v Registračných protokoloch agentúrnych a operatívnych zväzkov Štátnej bezpečnosti ako agent a raz ako dôverník s krycím menom Prokop. Je to pravda, osoba v archívoch je zhodná s osobou Jána Lenča. Avšak ako potvrdil aj Július Vanovič, Lenčo nebol donášačom a nikdy nikoho neudal. Ján Lenčo so spoluprácou súhlasil v roku 1980 z rodinných dôvodov - (z Lenčovho článku Spomienka na Pezlára): "Mirko Válek mi o ňom mnoho povedal, keď moja staršia dcéra ušla do západného Nemecka v r. 1980 a chcel som ju navštíviť – čo mi vynieslo záznam môjho mena v registre spolupracovníkov ŠTB, takže som sa dostal do výbornej spoločnosti p. Sokola, Banáša, Šestáka (ktorý mi veľmi ublížil) a mnohých ďalších. Vidím pracovníkov Ústavu pamäti národa, ako pažravo hľadajú moje meno..."

</doc>
<doc id="39612" url="https://sk.wikipedia.org/wiki?curid=39612" title="Washington, D.C.">
Washington, D.C.



</doc>
<doc id="39613" url="https://sk.wikipedia.org/wiki?curid=39613" title="Ostrovy Turks a Caicos">
Ostrovy Turks a Caicos



</doc>
<doc id="39617" url="https://sk.wikipedia.org/wiki?curid=39617" title="Milan Ftáčnik">
Milan Ftáčnik

Doc. RNDr. Milan Ftáčnik, CSc. (* 30. október 1956, Bratislava – † 14. máj 2021) bol slovenský vysokoškolský pedagóg a politik. Bol ministrom školstva Slovenska v období 19982002 a v rokoch 2005 až 2009 poslancom zastupiteľstva Bratislavského samosprávneho kraja. V rámci komunálnej politiky bol okrem iného v rokoch 20062010 starostom bratislavskej mestskej časti Petržalka a v rokoch 20102014 primátorom Bratislavy. Bol predsedom Slovenskej informatickej spoločnosti, členom Rady vlády SR pre digitalizáciu verejnej správy a predsedom Správnej rady STU.
Bol jedným z najznámejších predstaviteľov slovenskej ľavicovej politiky, presadzoval myšlienky tolerancie a slušnosti, aktívne podporoval akýkoľvek návrh na posilnenie antifašistickej výchovy na školách a budovanie demokratického a antifašistického povedomia slovenskej verejnosti.
Milan Ftáčnik bol ženatý a mal tri deti, mal dvoch bratov (dvojičky Jána a Ľubomíra).

</doc>
<doc id="39618" url="https://sk.wikipedia.org/wiki?curid=39618" title="Ľudmila Farkašovská">
Ľudmila Farkašovská

PhDr. Ľudmila Farkašovská (* 22. november 1962) je poslankyňou zastupiteľstva Bratislavského samosprávneho kraja od roku 2005.
Ľudmila Farkašovská, povolaním moderátorka, bola zvolená za koalíciu HZD, SF, SMER za poslankyňu krajského zastupiteľstva vo voľbách v roku 2005 v okrese Bratislava V. 

</doc>
<doc id="39619" url="https://sk.wikipedia.org/wiki?curid=39619" title="Ján Kotuľa">
Ján Kotuľa

Ing. Ján Kotuľa (* 8. október 1950, Čierny Brod – † 25. júl 2021, Bratislava) bol slovenský politik a manažér, člen KDH. Bol predsedom predstavenstva Národnej diaľničnej spoločnosti, poslancom zastupiteľstva Bratislavského samosprávneho kraja, štátnym tajomníkom ministerstva dopravy, pôšt a telekomunikácií aj komunálnym politikom v Bratislave.
V roku 1975 absolvoval Stavebnú fakultu Slovenskej vysokej školy technickej v Bratislave (dnešná Slovenská technická univerzita), odbor „Inžinierske konštrukcie a dopravné stavby“. V rokoch 19761992 projektant dopravných stavieb v Dopravoprojekte, a.s. Bratislava, 19921994 projektant v ARCONe s. r. o. Bratislava, konateľ, 19941999 námestník primátora Bratislavy, 19992002 zástupca starostu Petržalky a od roku 2002 štátny tajomník ministerstva dopravy, pôšt a telekomunikácií. 
V rokoch 20022010 bol zároveň v mestskom zastupiteľstve Bratislavy za volebný obvod Petržalka. Pôsobil ako člen komisie dopravy a informačných systémov. V rokoch 20012009 bol tiež poslanca krajského zastupiteľstva za Kresťanskodemokratické hnutie v okrese Bratislava V.
23. júna 2011 bol vymenovaný do funkcie generálneho riaditeľa a predsedu predstavenstva Národnej diaľničnej spoločnosti, a. s. (NDS). Vo funkcii nahradil Alana Sitára, ktorý bol ministrom Jánom Figľom odvolaný pre sporné obstarávania. Kotulič bol ako podpredseda predstavenstva poverený riadením spoločnosti až do vyhratia konkurzu a svojho menovania.
Bol ženatý, mal jedného syna, speváka Petra Kotuľu.

</doc>
<doc id="39621" url="https://sk.wikipedia.org/wiki?curid=39621" title="Ladislav Snopko">
Ladislav Snopko

Mgr. Ladislav „Agnes“ Snopko (* 9. december 1949, Košice) je slovenský archeológ a politik, bývalý minister kultúry a poslanec zastupiteľstva Bratislavského samosprávneho kraja.

</doc>
<doc id="39622" url="https://sk.wikipedia.org/wiki?curid=39622" title="František Šebej">
František Šebej

PhDr. František Šebej, CSc. (* 11. máj 1947, Bratislava) je slovenský psychológ, novinár, bývalý politik a karatista.
Životopis.
František Šebej sa narodil 11. mája 1947 v Bratislave. V roku 1966 zmaturoval na elektrotechnickej priemyslovke v Bratislave. V rokoch 19661971 absolvoval Filozofickú fakultu Univerzity Komenského v Bratislave, odbor psychológia.
Profesionálna kariéra.
V rokoch 19711992 pracoval v psychologickom výskume na Neurochirurgickej klinike LF UK, neskôr na Ústave humánnej bioklimatológie LF UK, potom ako interný ašpirant a vedecký pracovník na Ústave experimentálnej psychológie SAV a v Kabinete výskumu sociálnej a biologickej komunikácie SAV, ktorého bol v roku 1990 spoluzakladateľom a prvým riaditeľom. V rokoch 19901992 bol členom Predsedníctva SAV.
V rokoch 19941998 pôsobil na Katedre politológie Filozofickej fakulty Trnavskej univerzity, kde prednášal sociálnu psychológiu.
V rokoch 20022004 pracoval ako novinár a publicista, neskôr aj ako šéfredaktor týždenníka "Domino". V rokoch 20042010 bol potom redaktorom týždenníka ".týždeň".
Okrem politiky je napojený aj na viaceré think-tanky ako Stála konferencia občianskeho inštitútu, Konzervatívny inštitút či MESA 10, Trust for Civil Society in Central and Eastern Europe atď. Podporuje stránku Prečo ľudom hrabe prostredníctvom o.z. SOD – Spoločnosť pre občiansku diskusiu.
Športová kariéra.
Je spoluzakladateľ karate na Slovensku, aktívny pretekár (držiteľ 8. Danu karate a 2. Danu kobudo), inštruktor okinawského karate a tréner Slovenskej federácie karate a bojových umení. Počas športovej kariéry bol majstrom Slovenska aj Česko-Slovenska a trénerom česko-slovenskej reprezentácie v karate. Je tiež autorom viacerých knižných publikácií o karate.

</doc>
<doc id="39625" url="https://sk.wikipedia.org/wiki?curid=39625" title="Kyselina hyalurónová">
Kyselina hyalurónová

Hyaluronan (vo forme soli hyaluronát alebo hyaluronan, v protonizovanej forme kyselina hyalurónová) je polysacharid, glykosaminoglykán, tvorený z opakujúcich sa jednotiek N-acetylglukozamínu a kyseliny glukurónovej (glukuronátu). Molekulová hmotnosť hyaluronátu je veľmi variabilná. V jednej molekule môže byť od 50 až 15 000 takýchto disacharidických podjednotiek a celková molekulová hmotnosť môže dosahovať až 6 MDa.
Výskyt.
Hyaluronan je dôležitým komponentom extracelulárneho matrixu. Nachádza sa v celom organizme, telo človeka obsahuje asi 15 g. Koža obsahuje asi polovicu celkového množstva, ale v značnom množstve ho možno nájsť aj vo vnútrokĺbovom priestore, v sklovci oka či v pupočnej šnúre. Zaujímavé je, že niektoré baktérie tiež dokážu tvoriť hyaluronan, ktorý má pre nich ochranný význam, pretože vytvára kapsulu okolo celej baktérie.
Stmeľuje vrstvy spojivového tkaniva a napríklad zabraňuje látkam a baktériám prenikať cez tkanivo.
Vlastnosti.
Fyzikálno chemické vlastnosti.
Hyaluronan má unikátne hygroskopické, reologické a viskoelastické vlastnosti. Vytvára veľmi viskózne gély, dokáže pohltiť až tisícnásobné množstvo kvapaliny.
Biologické vlastnosti.
Hyaluronan je dôležitý pri mnohých biologických a patobiologických procesoch, ako sú morfogenéza, oprava tkaniva a rast nádorov. Biologické vlastnosti hyaluronanu veľmi záležia od veľkosti polyméru. Vysokomolekulárny hyaluronan môže mať veľmi odlišné, dokonca opačné biologické vlastnosti ako nízkomolekulárny.
Syntéza hyaluronanu.
Hyaluronan je syntetizovaný na vnútornej strane plazmatickej membrány, rastúci reťazec je postupne pretláčaný cez bunkovú membránu. Enzýmy zodpovedné za syntézu hyaluronanu sa nazývajú hyaluronan syntázy. V ľudskom organizme existujú tri rôzne hyaluronan syntázy.
Hyaluronidáza.
Enzým hyaluronidáza štiepi hyaluronan na menšie fragmenty hyaluronanu t.z. nízkomolekulárne hyaluronany poprípade oligosacharidy hyaluronanu. Hrá úlohu pri šírení bakteriálnej infekcie, umožňuje rast nádorov a prestup spermie cez stenu vajíčka. Používa sa aj v medicíne na zvýšenie priestupnosti tkanív.
Receptory hyaluronanu.
Hyaluronan interaguje s receptormi na bunkách. Najznámejšie sú CD44 a RHAMM. Po naviazaní hyaluronanu tieto receptory prenášajú signál dovnútra bunky a tak bunka vie, že má v okolí hyaluronan a dokonca vie „zmerať“ aj jeho veľkosť.
Použitie.
V medicíne.
Hyaluronan si našiel mnoho aplikácií v medicíne, napríklad pri operáciach oka, liečení osteoartritídy a obsahujú ho prípravky na hojenie zložitých a chronických rán.
V kozmetike a výžive.
Injekovaním modifikovaného hyaluronanu do kože a podkožia sa dosahuje vyhladzovanie vrások.
Výroba.
V zásade existujú dva hlavné spôsoby výroby hyaluronanu. Prvý a starší spočíva v extrakcii z kohútích hrebienkov. Navrhol ho slovenský chemik akademik Anton Blažej. Novšia biotechnológia je založená na fermentačnom procese pomocou nepatogénneho kmeňa baktérie "Streptococcus" sp.

</doc>
<doc id="39633" url="https://sk.wikipedia.org/wiki?curid=39633" title="Sojuz 26">
Sojuz 26

Sojuz 26 () bol sovietsky pilotovaný kozmický let v rámci programu Sojuz. Sojuz 26 vyštartoval 10. decembra 1977 a ako prvý sa úspešne spojil s kozmickou stanicou Saľut 6. Išlo o začiatok viacmenej permanentného pobytu Sovietov vo vesmíre. Počas letu posádka utvorila niekoľko rekordov. Po prvýkrát boli vo vesmíre spojené tri vesmírne lode (Sojuz 26, Sojuz 27 a Saľut 6) a po prvýkrát Rusi oznámili, že Saľut 6 má dva spojovacie uzly.
Priebeh letu.
Už samotný čas štartu bol riskantný. Išlo o prvý štart po neúspechu Sojuzu 25 a posádka mala ostať vo vesmíre v zime, keď je najhoršie počasie na mieste štartu a pristátia. Prvý let k orbitálnej stanici Saľut 6 a nepripojil, takže jednou z prvých úloh posádky bolo počas výstupu do otvoreného vesmíru preskúmať spojovací uzol, či nie je nefunkčný alebo poškodený. Výstup mimo kozmickú loď sa uskutočil počas deviateho dňa na orbite. Bol to prvý výstup Sovietov od roku 1969 a prvé použitie skafandra Orlan, ktorý sa dodnes používa na ISS. Druhým cieľom výstupu bolo práve otestovať tento skafander.
Posádka najprv vstúpila do vzduchotesnej komory a obliekla si skafandre. Potom vypustili vzduch a Grečko sa do polovice tela vyklonil tak, že mohol manipulovať so spojovacím uzlom pomocou špeciálne navrhnutých nástrojov. Mal so sebou farebnú televíznu kameru, pomocou ktorej poslal na Zem obrázky svojej práce. Videl, že spojovací mechanizmus je v poriadku, čo znamenalo, že chybný bol spojovací uzol na Sojuze 25. Celý výstup trval 1 hodinu a 28 minút.
Čo však nebolo Sovietmi oznámené, že tento výstup skoro vyústil do prvého úmrtia na orbite Zeme. Počas pobytu v prechodovej komore Romanenko nebol bezpečne pripojený ku kozmickej lodi a začal plávať von do otvoreného priestoru. Keď to zbadal Grečko, tak ho okamžite schmatol za opasok. V interview povedal, že sa opýtal „Jurij, kam ideš?“. Grečko sa vyjadril, že tento incident bol opísaný v knihe Jamesa Oberga tak, že znel viac nebezpečne, ako v skutočnosti bol a že bezpečnostné lano síce nebolo zapnuté, ale ešte stále bol pripojený elektrickými a komunikačnými káblami, ktoré by ho zastavili.
Celý tento výstup pripravil cestu pre januárový štart lode Sojuz 27 s posádkou Vladimir Džanibekov a Oleg Makarov. Keď sa 11. januára 1978 spojili s orbitálnou stanicou, bolo to po prvýkrát, keď tri kozmické lode boli spolu spojené vo vesmíre. Bolo to aj prvé použitie obidvoch spojovacích uzlov Saľutu 6 (dovtedy sa ani oficiálne nevedelo, že Saľut 6 má dva spojovacie uzly). Posádka strávila na orbitálnej stanici nasledujúcich päť dní. Potom sa Sojuz 26 odpojil a úspešne pristál.

</doc>
<doc id="39634" url="https://sk.wikipedia.org/wiki?curid=39634" title="Ivan Binar">
Ivan Binar

Ivan Binar, (* 25. jún 1942 Boskovice), je český spisovateľ a prekladateľ.
Životopis.
Maturoval v roku 1959, potom študoval češtinu, dejepis a výtvarnú výchovu na Pedagogickom inštitúte v Ostrave. Po absolvovaní inštitútu (1963) vyučoval na základnej škole. Súbežne s tým pracoval v záujmovom centre mládeže, redigoval časopis "Tramp" a publikoval v ďalších časopisoch napríklad v "Mladém světě". Po roku 1965 sa významne podieľal na ostravskom študentskom divadle "Pod okapem" (neskôr Waterloo).
Vo februári 1971 bol zatknutý a odsúdený za poburovanie, ktorého sa mal dopustiť účinkovaním v satirickom muzikáli "Syn pluku", autorov P. Podhrázkého, J. Fraisa a E. Schiffauera, napísanom na motívy Valentína Katajeva, za uverejnenie poviedky "Můj bratr Kain" a takisto za napísanie divadelnej hry "O hostu a rybě", v ktorej vyjadril svoj odmietavý postoj k vstupu armád Varšavskej zmluvy v auguste 1968. Nasledoval súd, v ktorom bolo desať obžalovaných. Binar bol mestským súdom v Ostrave odsúdený na dvanásť mesiacov nepodmienečne a až do roku 1973 bol väznený. Po návrate z väzenia sa stal ineditným spisovateľom, pracoval v niekoľkých manuálnych profesiách ako závozník a strojník.
Začiatkom roku 1977 po podpísaní Charty 77 emigroval s rodinou do Rakúska (Viedeň), kde pôsobil ako reštaurátor keramiky a neskôr tlmočil v utečeneckom tábore Traiskirchen v Dolnom Rakúsku. Po presťahovaní do Mníchova, sa od 1. augusta 1983 stal redaktorom rádia Slobodná Európa. Roku 1994 sa vrátil do Prahy, ako spisovateľ na voľnej nohe.
V rokoch 2003-2004 bol predsedom Obce spisovateľov. 28. mája 2003 bol zvolený za člena Rady ČT.
Dielo.
Jeho dielo je ovplyvnené Beat generation, rozvádza ich myšlienku o potrebe chrániť si vnútornú slobodu, ibaže ju stavia do iného svetla. Tento iný pohľad mu umožňuje predovšetkým priama skúsenosť s komunistickou diktatúrou.

</doc>
<doc id="39637" url="https://sk.wikipedia.org/wiki?curid=39637" title="Auto">
Auto



</doc>
<doc id="39642" url="https://sk.wikipedia.org/wiki?curid=39642" title="Planetárna kozmogónia">
Planetárna kozmogónia

Planetárna kozmogónia je odvetvie astronómie zaoberajúce sa vznikom a vývojom planét, mesiacov, asteroidov, komét a meteoroidov. Objasňuje zákonitosti a sleduje vývoj týchto telies v čase, keď sa slnečná sústava ešte radikálne odlišovala od súčasného stavu a podmienok.
Jedným zo základných predpokladov postulovaných pri riešení tejto otázky je predpoklad o nemennosti fyzikálnych zákonov v čase.
Pri štúdiu histórie slnečnej sústavy vznikajú pracovné teórie, kozmogonické domnienky alebo hypotézy. Staršie kozmogonické hypotézy boli výlučne teoretické. Úlohou planetárnej kozmogónie je hľadať stopy, na základe ktorých možno rozpoznať dávnu minulosť. Také stopy (anomálne chemické a izotopové zloženie, mineralogické štruktúry, veľkosť a tvar menších telies v slnečnej sústave ap.) dávajú hraničné podmienky, ktoré musí každá kozmogonická hypotéza splniť.
Druhým dôležitým zdrojom informácií je porovnanie s inými objektmi toho istého druhu. Táto technika sa uplatňuje v stelárnej kozmogónii a galaktickej kozmogónii, ale súčasnou pozorovacou technikou nie je výskum iných planetárnych sústav možný.
Kozmogonické hypotézy možno rozdeliť na základe časovej postupnosti udalostí, ktoré vyvolali vznik slnečnej sústavy, na tri skupiny:

</doc>
<doc id="39643" url="https://sk.wikipedia.org/wiki?curid=39643" title="Kozmická loď">
Kozmická loď

Kozmická loď (iné názvy: vesmírna loď, kozmický koráb, vesmírny koráb) je dopravný prostriedok určený na cestovanie vo vesmíre, t.j. mimo zemskej atmosféry alebo v jej horných vrstvách. Kozmické lode zahŕňajú pilotované lode, ako aj automatické nepilotované zariadenia. Častejšie sa však o kozmickej lodi hovorí v súvislosti s telesami s ľudskou, respektíve (v žánri sci-fi) aj s inou inteligentnou posádkou. Termín kozmická loď sa niekedy používa aj na označenie umelej družice, ktorá spĺňa podobné kritériá.
Súčasné kozmické lode sú schopné štartovať na obežnú dráhu len prostredníctvom nosnej rakety. S výnimkou lunárneho modulu vesmírnej lode Apollo sú tieto lode schopné odštartovať na obežnú dráhu len z odpaľovacej rampy. Všetky minulé aj súčasné kozmické lode využívajú na pohon raketový pohon, čo niekedy vedie k ich nesprávnemu označeniu ako rakety. Pracuje sa na vývoji kozmických lodí na solárny alebo iónový pohon. Všetky kozmické lode sa pohybujú alebo pohybovali len vo sfére gravitačného vplyvu Zeme. 
Význam.
Kozmické lode slúžia na dopravu človeka a vecí nevyhnutných pre jeho prežitie do kozmického priestoru. V niektorých prípadoch kozmické lode zostávajú telesami, v ktorých sú posádky počas celej misie, v iných slúžia len ako dopravné prostriedky na zariadenia určené na dlhodobejší pobyt - kozmické stanice. Aj v druhom prípade sa však ale často niektoré ciele kozmického letu splnili na palube samotnej kozmickej lode. Okrem prepravy samotnej sú kozmické lode väčšinou vybavené na výskum beztiažového stavu a jeho pôsobenia na živé organizmy, kozmického priestoru, Zeme, Mesiaca, prípadne (na diaľku) aj ďalších kozmických telies. Jeden typ kozmickej lode - americké raketoplány - bol schopný vynášať okrem ľudí a zásob do kozmu aj iné kozmické telesá, ktoré boli vo vesmíre oddelené a, väčšinou po následnej úprave vlastnej dráhy, začali svoju dlhodobú činnosť v kozme.
Systémy kozmickej lode.
Kozmická loď musí byť schopná odolávať kozmickému prostrediu, čo zahŕňa odolnosť voči okolitému nulovému tlaku, extrémnym výkyvom teplôt, zrážkam s miniatúrnymi časticami medziplanetárnej hmoty a tiež musí odolávať škodlivému kozmickému žiareniu. Musí byť tiež schopná navigácie, udržiavania orientácie, stabilizácie, musí byť schopná komunikácie, musí byť sebestačná v dodávke elektrickej energie, a v prípade, že ide o pilotovanú kozmickú loď, nesmú na jej palube chýbať systémy podpory života. Kozmická loď dopravujúca posádku, alebo zásoby k inej kozmickej lodi, alebo kozmickej stanici, musí byť vybavená stykovacím uzlom.
Navigačné systémy.
Umožňujú stanovenie okamžitej polohy v priestore a rýchlosti kozmickej lode. Navigačnými systémami sú vybavené nielen kozmické lode, ale aj pozemské stanice. Poloha kozmického telesa sa určuje buď jeho zameraním (optickým či rádiovým) alebo môže byť stanovená zameriavaním rádiových alebo optických navigačných prístrojov na vhodne zvolené kozmické objekty (Zem, Slnko, planéty, hviezdy...). Medzi súčasné navigačné prostriedky patria:
Stabilizačné a orientačné systémy.
Udržiavajú, prípadne menia orientáciu kozmickej lode. Uskutočňuje sa to pomocou snímačov orientačných systémov, ktorými môžu byť infračervené detektory horizontu, magnetometre a iónové detektory. Najväčšiu presnosť dosahujú infračervené detektory horizontu. Riadiace systémy (v súčasnosti väčšinou počítače) vyhodnocujú údaje získané zo snímačov a porovnávajú ich s údajmi uloženými v pamäti. Pokiaľ je odchýlka väčšia ako povolený limit, aktivuje výkonné prvky a zároveň oznámi túto skutočnosť riadiacemu stredisku alebo posádke lode. Systémy stabilizácie sa rozdeľujú na:
Systémy dodávky elektrickej energie.
Každá kozmická loď potrebuje stálu dodávku elektrickej energie, ktorú si môže vyrábať sama, alebo ju získavať z batérií. Systém dodávky elektrického prúdu pozostáva z troch základných častí: zdroja, regulačného zariadenia a rozvodu. Zdroje elektrického prúdu delíme podľa spôsobu získavania energie na:
Napätie dodávané do elektrického rozvodu lode musí byť v predpísaných medziach. To majú zabezpečiť regulačné a riadiace obvody. Zabezpečenie proti preťaženiu (napríklad pri skrate) väčšinou zaobstarávajú automatické poistky.
Komunikačné systémy.
Zabezpečujú komunikáciu lode s riadiacimi centrami na Zemi a komunikáciu s ostatnými telesami. Najčastejšie ide o rádiové komunikačné zariadenia pracujúce v najrôznejších rádiových pásmach. Experimentálne sa využíva aj optický prenos.
Telemetrické systémy.
Namerané údaje z kozmických telies musia byť prenášané do pozemných staníc, či už okamžite po nameraní, alebo neskôr (z palubnej pamäte). Z každého snímača dostáva telemetrický systém informáciu vo forme elektrického signálu. Telemetrický systém musí mať viacero kanálov, ktoré je treba od seba oddeliť, aby sa informácie vzájomne nepremiešali. Delenie kanálov môže byť:
Systémy tepelnej regulácie.
Medziplanetárna hmota je taká riedka, že jej hustota sa približuje k vákuu. Vákuum je takmer dokonalý tepelný izolátor. Z tohto dôvodu dochádza na pevnom telese osvetlenom Slnkom k rýchlemu stúpaniu teploty, neosvetlené telesá sú zase silne podchladené. Taktiež prístroje samotnej kozmickej lode vydávajú teplo. Aby sa predišlo poškodeniu prístrojov a aby bolo možné prežitie ľudskej posádky na palube kozmickej lode, musí mať loď systémy, ktoré zabezpečujú reguláciu tepla. Systémy regulácie tepla môžu byť
Systémy zabezpečenia životných podmienok.
Životné podmienky na palube pilotovaných kozmických lodí zabezpečuje klimatizácia, systém regulácie tlaku a kontrola chemického zloženia atmosféry. Často sa medzi zabezpečenie životných podmienok počíta aj zásobovanie posádky pitnou vodou, potravinami a odstraňovanie exkrementov. Tieto systémy môžu byť navrhnuté ako otvorené, nerecyklujúce žiadnu zložku, ako polouzavreté, ktoré sú dnes najčastejšie používané a ktoré čiastočne zabezpečujú napríklad kolobeh vody v systéme, a celkom uzavreté systémy, ktoré budú celkom nezávislé od vonkajších dodávok surovín (v súčasnej dobe nerealizovateľné).
V súčasnosti si všetky kozmické lode vozia so sebou potrebné zásoby potravín zo Zeme a takisto aj vody (aj keď využívať sa môže aj voda vytvorená priamo v kozmickej lodi vodíkovo-kyslíkovými článkami). Moč je odsávaný do odpadových nádrží, odkiaľ sa vypúšťa do voľného priestoru. Pevné exkrementy sú zachytávané do plastových sáčkov v kozmických záchodoch a väčšinou uložené do odpadových priestorov. V starších kozmických lodiach, kde toalety neboli k dispozícii a astronauti boli celý čas oblečení v ľahkých skafandroch, sa exkrementy odsávali priamo zo skafandru.
Zariadenia na očistu tela boli a sú na kozmických lodiach veľmi obmedzené. V prvých kozmických lodiach prakticky chýbali pre ich náročnú realizáciu a tiež pre krátkosť misií. Používali sa len navlhčené obrúsky. V kozmických lodiach Apollo už bola k dispozícii teplá voda na umývanie. Skladacie sprchy však zostávali doménou kozmických staníc. 
Protimeteorická ochrana.
Na ochranu pred zrážkou s mikrometeoroidmi a kozmickým odpadom slúži protimeteorický štít. Vzhľadom na vysokú stretávaciu rýchlosť aj miligramové telieska môžu mať vysokú kinetickú energiu a spôsobiť poškodenie kozmickej lode. Najčastejšou ochranou je tenká prednastavená vrstva ochrany (plechu, alebo textilu), na ktorej dôjde k fragmentácii mikrometeoroidu, takže stenu lode zasiahne len spŕška zbrzdených fragmentov. Podľa požadovaného stupňa ochrany môže byť použitých viac vrstiev.
Systémy tepelnej ochrany.
Telesá vnikajúce do zemskej atmosféry veľkými rýchlosťami sa veľmi zahrievajú. Pilotované kozmické lode preto musia byť chránené pred účinkami aerodynamického odporu. Existujú tri možné druhy tepelnej ochrany:
Stykovací uzol a stretávacie systémy.
Pokiaľ má kozmická loď v kozme prísť do kontaktu s inými umelými kozmickými telesami, musí mať na to patričnú výbavu. V prípade, že je v pláne spojenie sa s umelou družicou, inou kozmickou loďou alebo kozmickou stanicou, musí byť kozmická loď vybavená spojovacím - stykovacím uzlom špecifickým pre typ cieľového telesa. V prípade raketoplánov nebol tento spojovací uzol trvalou časťou ich výbavy a umiestňoval sa na palubu v závislosti od potrieb konkrétnej misie. Raketoplán bol tiež schopný menšie telesá zachytávať svojím manipulačným ramenom a až potom ich pripájať k na to určenej plošine v nákladovom priestore. Stretávacie manévre - dokovanie a kotvenie kozmickej lode, zahŕňajú aj veľmi presné navigačné prostriedky.
Opačným prípadom je oddelenie kozmického telesa, s ktorým kozmická loď odštartovala zo Zeme. Týmto telesom mohla byť ďalej nepotrebná časť samotnej kozmickej lode, napr. časť lunárneho modulu lodí Apollo, prístrojový úsek lodí Vostok a pod., umelá družica alebo kozmická sonda.
Ruské a Sovietske kozmické lode.
Prvou kozmickou loďou bol sovietsky Vostok 1, ktorý v roku 1961 vyniesol na obežnú dráhu prvého kozmonauta, Jurija Gagarina. Potom nasledovali ďalšie lode typu Vostok a Voschod. Od roku 1967 začala lietať kozmická loď Sojuz, ktorá sa po obmenách používa dodnes. Sovieti pracovali aj na vývoji viacnásobne použiteľného raketoplánu, ktorého prvý exemplár, Buran, úspešne absolvoval let v bezpilotnom režime. Program však bol zrušený a k žiadnemu pilotovanému kozmickému letu v ňom nedošlo. Rovnako boli boli v bezpilotnom režime testované aj kozmické lode Zond a prvá znovupoužiteľná kozmická loď TKS.
Kozmické lode sa používajú aj na prepravu materiálu. Ruskou nákladnou kozmickou loďou používanou na dopravu materiálu na vesmírne stanice je kozmická loď Progress, čo je vlastne kozmická loď Sojuz bez návratovej kabíny. Konštrukcia kozmickej lode Vostok sa v bezpilotnej variante tiež používa dodnes a slúži ako základ pre niektoré sovietske a ruské družice, napríklad Bion a Foton.
Americké kozmické lode.
Prvou americkou kozmickou loďou bola loď Mercury, ktorá vyniesla na obežnú dráhu prvého Američana, Johna Glenna v roku 1962. Potom nasledovali kozmické lode Gemini a Apollo, ktoré v roku 1969 pristáli na Mesiaci s prvou ľudskou posádkou. Všetky tieto lode však mohli absolvovať len jediný let do vesmíru. V sedemdesiatych rokoch NASA vyvinula nový typ kozmickej lode, raketoplánu, ktorý mal byť schopný s nutnou údržbou absolvovať až 50 letov. V reáli bol najväčší počet letov - 39 - vykonaný raketoplánom menom Discovery, ktorý je kozmickou loďou s najväčším počtom absolvovaných misií vôbec. Prevádzka raketoplánov sa v roku 2011 ukončila. V súčasnosti NASA pracuje na vývoji nového typu raketoplánu.
Európske kozmické lode.
Európska kozmická agentúra (ESA) vyvinula loď ATV ("Automated Transfer Vehicle"), ktorej úlohou je tiež zásobovanie Medzinárodnej vesmírnej stanice. ESA plánovala postaviť svoj vlastný malý pilotovaný raketoplán zvaný "Hermes", v deväťdesiatych rokoch bol ale program zrušený. V roku 2015 bol vykonaný úspešný test demonštrátora znovupoužiteľnej kozmickej lode Intermediate eXperimental Vehicle (IXV).
Čínske kozmické lode.
Čínska kozmická loď Šen-čou vychádza konštrukčne z kozmickej lode Sojuz, ale nie je jej presnou kópiou. Čínski konštruktéri urobili vlastné úpravy, a použili riešenia vylepšujúce užitkové vlastnosti lode pre čínske potreby. Zaujímavosťou je, že miniatúrnu návratovú časť kozmickej lode Šen-čou / Sojuz použili aj pri oblete Mesiaca 23. - 31. októbra 2014.
Kozmické lode iných štátnych agentúr.
Kozmické lode úspešne vyvinuli Japonsko (nepilotovaná nákladná loď HTV) a na vlastnej pilotovanej kozmickej lodi pracuje aj India. Vo vývoji sú aj kozmické lode ďalších krajín.
Súkromné kozmické lode.
V súčasnosti viacero spoločností vyvíja svoje kozmické lode. Spoločnosti SpaceX sa ako prvej podarilo vyniesť na ISS dvoch astronautov. Stalo sa tak 31. mája 2020, pričom deň predtým vyštartovali z Kennedyho vesmírneho strediska na Floride v USA. Ďalšou významnou spoločnosťou v tejto oblasti je Boeing.
Virgin Galactic.
SpaceShipOne je kozmická loď, ktorú vyvinula spoločnosť Virgin Galactic. Je to prvá súkromná vesmírna loď, ktorá vyletela vyššie ako nad povrch Zeme a zároveň prvá súkromná pilotovaná kozmická loď. Prvý pilotovaný let sa uskutočnil 21. júna 2004. Vo vývoji je loď Spaceship Two, ktorá bude využívaná na turistické lety do vesmíru a SpaceShip Three, ktorá by mala byť schopná dosiahnuť orbitu Zeme.
SpaceX.
Firma vytvorila kozmickú loď Dragon, ktorá už absolvovala niekoľko bezpilotných zásobovacích letov k ISS a úspešných návratov na Zem. Kozmickú loď vynáša pomocou vlastnej rakety Falcon 9. Pilotovaná verzia kozmickej lode Dragon sa pripravuje.
Prehľad pilotovaných orbitálnych kozmických lodí.
Nezahŕňa jediný ruský raketoplán Buran, ktorý bol síce plánovaný ako pilotovaná kozmická loď, ale absolvoval len jediný let v bezpilotnom režime.

</doc>
<doc id="39644" url="https://sk.wikipedia.org/wiki?curid=39644" title="Prášková metalurgia">
Prášková metalurgia

Prášková metalurgia je metóda výroby obrobkov z práškov kovov, oxidov a karbidov kovov a nekovových práškov.
Výroba prášku.
Vyrába sa z taveniny roztrekom a následným ochladením.
Dýzovanie.
Najčastejšie sa vyrába dýzovaním - je to ako sprej, kde sa rozprašuje roztavený kov do nádoby s vodou. Na rozprašovanie sa používa vzduch alebo dusík alebo voda. Pri rozprašovaní vzduchom vznikajú veľmi jemné guľaté zrnká a pri rozprašovaní vodou sú zrnká kostrbatejšie ale zato sa dá vyrobiť poréznejší materiál.
Karbonyl.
Takto sa vyrába najčistejší prášok s veľmi jemnou frakciou. Karbonyly sú zlúčeniny kovov s CO (oxidom uhoľnatým) (napr. Fe(CO)5) viazané koordinačnými väzbami), ktoré sa pri velkej teplote rozpadnú na jemnulinký metalický prášok.
Výroba obrobkov.
Lisovanie.
Prášok sa natlačí do presne vyformovanej matrice, presnou protimatricou sa stlačí dokopy. Tu to veľmi závisí od frakcie prášku a od formy zrniek.
Spekanie (Sinter).
Prvotné obrobky bývajú dosť porézne a niekedy to nechceme. Vtedy sa obrobky ešte žíhajú. Nastane difúzia atómov zrniek do susedných zrniek. Pri malých teplotách nastane len povrchová difúzia (len povrchy susedných zrniek), pri väčších mriežková difúzia.
Obrobky sa po spekaní dosť zmraštia. S tým treba pri návrhu rátať. 
Niekedy sa vyžíva aj spekacia atmosféra, ako napr. dusík pre nitridáciu.
Spekaním sa výrobky stávajú tvrdé ale sú aj krehké napr. nože na sústruh (spekané karbidy).
Klasifikácia.
Klasifikujú sa podľa:

</doc>
<doc id="39648" url="https://sk.wikipedia.org/wiki?curid=39648" title="László Ásványi">
László Ásványi

Ing. László Ásványi (* 21. máj 1925 – † 16. septembra 2014) bol poslancom Národnej rady Slovenskej republiky za Maďarskú koalíciu (MKDH) vo volebnom období 1994-1998.

</doc>
<doc id="39649" url="https://sk.wikipedia.org/wiki?curid=39649" title="Zoltán Boros">
Zoltán Boros

Ing. Zoltán Boros (* 16. jún 1945) je slovenský politík maďarskej národnosti, po nežnej revolúcii československý poslanec Snemovne národov za hnutie Együttélés (Spolužitie), v 90. rokoch poslanec Národnej rady SR, potom regionálny a miestny politik za Stranu maďarskej koalície.
Biografia.
Vo voľbách roku 1990 kandidoval do slovenskej časti Snemovne národov (volebný obvod Stredoslovenský kraj) za Együttélés, respektíve za koalíciu Együttélés a Maďarského kresťanskodemokratického hnutia. Mandát nadobudol až dodatočne ako náhradník v máji 1991 po tom, čo rezignoval István Miklós. Poslanecký post obhájil vo voľbách roku 1992. Vo Federálnom zhromaždení zotrval do zániku Československa v decembri 1992.
V parlamentných voľbách na slovenskom roku 1994 bol zvolený za poslanca Národnej rady Slovenskej republiky za kandidátnu listinu Maďarskej koalície.
V roku 2012 mu mesto Rimavská Sobota rozhodlo udeliť Cenu mesta. Pôsobil tu predtým ako prednosta okresného a neskôr obvodného úradu a dlhodobo zasadal v mestskom zastupiteľstve i krajskom zastupiteľstve (uspel za SMK v krajských voľbách 2001 i krajských voľbách 2005 v Banskobystrickom kraji).

</doc>
<doc id="39651" url="https://sk.wikipedia.org/wiki?curid=39651" title="Karol Konárik">
Karol Konárik

Karol Konárik (* 19. máj 1949, Žilina) je slovenský spevák, podnikateľ a bol poslancom Národnej rady Slovenskej republiky za koalíciu HZDS a RSS (HZDS) vo volebnom období 1994 – 1998.
Zo života.
Hudobné vzdelanie získal absolvovaním Konzervatória v Žiline. Po prvýkrát začal spievať v Juhoslávii v meste Pula v roku 1969.
So skupinou "Scarabeus" päť rokov spieval v oblastiach Blízkeho a Ďalekého východu. Vystupoval napríklad v týchto krajinách: Francúzsko, Švédsko, Švajčiarsko, Nemecko, Kuvajt, Nórsko, Dánsko, Írsko, Sovietsky zväz. Svoje hudobné vystúpenia mali okrem iného napr. v hoteloch a na zámorských lodiach 
V skupine "Scarabeus" pôsobili: Karol Konárik (spev), Judita Ivaničová (spev), Dalimíra Peštová (spev), Milan Koreň (klávesy), František Kačáni (basgitara), Zoltan Koncz (bicie), Dušan Hájek (bicie), Milan Seidl a Ladislav Černák.
Profesionálnu spevácku kariéru skončil v roku 1989, keď začal podnikať. Neskôr už spieval len príležitostne. Okrem rôznych relácií vystupoval napr. v programe Slovenskej televízie s názvom Repete.
Podnikať začal pred rokom 1989. O niečo neskôr založil sieť minilabov na výrobu a spracovanie fotografií. Neskôr sa stal majiteľom pivovarov v privatizácii. Boli to pivovary:
"Martiner" v Martine v roku 1992, "Gemer" v Rimavskej Sobote, "Popper" v Bytči a pivovar v Ilave. V roku 1999 pivovary "Martiner" a "Gemer" predal firme Heineken.
Vlastní hotel Kaskády v Sielnici pri Banskej Bystrici. Svoje podnikateľské aktivity rozšíril aj o podnikanie v Chorvátsku. Vlastní aj lodenicu na výrobu lodí. Je ženatý, má štyri deti - Katarínu, Moniku, Karola ml. a Mariána. V roku 2006 naspieval duet „Život je boj“ s Robom Kazíkom na albume "To som ja".

</doc>
<doc id="39652" url="https://sk.wikipedia.org/wiki?curid=39652" title="Jozef Košnár">
Jozef Košnár

Prof. Ing. Jozef Košnár, DrSc. (* 27. máj 1933, Nové Mesto nad Váhom – † 27. september 2008, Bratislava) bol poslancom Národnej rady Slovenskej republiky za koalíciu Spoločná voľba (SDĽ) vo volebnom období 1994-1998.
Ocenenia.
V roku 2001 mu prezident Rudolf Schuster prepožičal štátne vyznamenanie Rad Ľudovíta Štúra II. triedy.

</doc>
<doc id="39658" url="https://sk.wikipedia.org/wiki?curid=39658" title="Sociálnodemokratická alternatíva (2002 – 2004)">
Sociálnodemokratická alternatíva (2002 – 2004)

Sociálnodemokratická alternatíva (SDA) bola ľavicová politická strana, ktorá na Slovensku pôsobila krátke obdobie v rokoch 2002 - 2004. Zanikla 31. decembra 2004 zlúčením so stranou SMER do strany s novým názvom SMER - sociálna demokracia.
Sociálnodemokratická alternatíva vznikla v roku 2002. Založili ju bývalí poprední členovia Strany demokratickej ľavice Peter Weiss, Milan Ftáčnik a Brigita Schmögnerová. Ustanovujúci snem strany sa konal 13. apríla 2002. Predsedom strany sa stal Milan Ftáčnik. V parlamentných voľbách v roku 2002 strana získala iba 1,79 % hlasov a nedostala sa do parlamentu. SDA zanikla 31. decembra 2004 zlúčením so stranou SMER spoločne s ďalšími ľavicovými stranami - Stranou demokratickej ľavice a Sociálnodemokratickou stranou Slovenska.
Volebné preferencie.
Volebné preferencie strany v percentách podľa Štatistického úradu SR .
Politici Sociálnodemokratickej alternatívy.
Články o politikoch Sociálnodemokratickej alternatívy sú uvedené v kategórii .

</doc>
<doc id="39660" url="https://sk.wikipedia.org/wiki?curid=39660" title="Zdenka Predná">
Zdenka Predná

Zdenka Predná, vydatá Zdenka Rózsa Predná (* 31. marec 1984, Banská Štiavnica) je slovenská speváčka. Hudobnú kariéru odštartovala v prvom ročníku speváckej súťaže Slovensko hľadá SuperStar, kde skončila na 4. mieste. Vydala 4 štúdiové albumy a niekoľko úspešných singlov, z ktorých sa stali hity.
Je absolventkou Technickej univerzity vo Zvolene (Fakulta ekológie a environmentalistiky) v odbore krajinné inžinierstvo.
Osobný život.
V októbri 2016 sa vydala za hudobníka Oskara Rózsu. Manželia žijú v Banskej Štiavnici. Majú spolu dvoch synov - Oskara (nar. 2015) a Eliáša (nar. 2017).
Životopis.
2004 – 2006: Kariérne začiatky a debutový album "Sunny Day".
Svoju hudobnú kariéru odštartovala v prvom ročníku speváckej súťaže Slovensko hľadá SuperStar v roku 2004, kde skončila na 4. mieste. 
V roku 2005 vydala debutový album "Sunny Day" s elektronickým nádychom, ktorý pozitívne prijali nielen fanúšikovia, ale aj hudobní kritici. Prvý singel „Len ty smieš“ sa dlho držal na najvyšších priečkach rádií a niekoľko týždňov patril medzi najhranejšie skladby v rozhlasovom éteri. Rovnaký úspech zopakovala Zdenka aj so svojím druhým singlom "Vietor", ktorý naspievala so speváčkou Tinou. K singlu bol natočený aj Zdenkin prvý hudobný videoklip. Album "Sunny Day" pokrstili členovia kapely Para a Tina.
V auguste 2005 sa Zdenka predstavila pred vyše 15 tisícovým publikom ako hosť skupiny Žena z lesoparku ako predskokan na bratislavskom koncerte Anastacie v rámci turné „The Encore Tour“. 
Na jar roku 2006 začala Zdenka v niekoľkých slovenských mestách svoje turné nazvané "Sunny Day Tour 2006", kde jej predskokana robila Tina so svojou kapelou. 
Medzitým získala cenu Aurel 2005 v kategórii Objav roka a Zlatú platňu za predaj albumu. Počas príprav druhého albumu hosťovala aj na druhom albume Tiny s názvom "Chillin". Tu si obidve opäť spolu zaspievali v duete „Zlaté pláže“.
2007– 2008: Druhý album "Zdenka Predná".
26. marca 2007 vyšiel Zdenke Prednej druhý album s názvom "Zdenka Predná". Prvým singlom sa stala pieseň „Keď to nejde“. Na albume sa tentoraz nenachádza žiadny duet a celý je oveľa akustickejší než "Sunny Day". Hudobne sa na albume podieľal ten istý tím ľudí ako na debute, ktorého jadro tvorí Slávo Solovič, Milan Adamec a Peter Graus. Texty si vo väčšej miere Zdenka napísala k obidvom albumom sama.
7. novembra 2007 vystúpila ako predskokan na bratislavskom koncerte v NTC speváčky Rihanny v rámci turné „Good Girl Gone Bad Tour“. 
2008 – 2012: Tretí album "Srdce z bubliny".
V októbri 2009 vydala tretí štúdiový album "Srdce z bubliny". Ide o pohodový pop miešaný s R'n'b a elektronikou.
2013 – 2014: Štvrtý album "Amulet".
V októbri 2013 vyšiel štyri roky od predchádzajúceho zatiaľ jej posledný štúdiový album "Amulet". Zdenka prizvala k spolupráci na albume okrem Vojtěcha Dyka aj Janu Kirschner, Lososa z NoiseCut, raperov Lyrika a Idea, či filharmonika Milana Adamca. 
Neskoršie projekty.
S manželom Oskarom Rózsom od začiatku svojho vzťahu spoločne spolupracovali na hudbe. Prvou „lastovičkou“ ich spolupráce bol viacčlenný koncertný projekt Dole dole, ktorý založili v roku 2013. V roku 2017 uverejnili prvú skladbu z pripravovaného albumu s názvom „Poletím” so snovou atmosférou a veľkolepou inštrumentáciou s prvkami jazzu aj art rocku. Hudbu zložili manželia spoločne, autorkou textu je Jana Kirschner. Manželia takisto oznámili, že majú rozpracovaných asi 15 skladieb v rôznych fázach produkcie a piesne predstavia postupne, skladbu po skladbe tak, ako im inšpirácia, čas a okolnosti dovolia. Takisto prisľúbili zverejnenie piesní virálnym spôsobom pre poslucháčov zadarmo.
V novembri 2020 vydali singel „Horí dom“ s rapermi Separom a Karlom. Prekvapením bola pieseň “Vianočná” zverejnená na Štedrý deň v roku 2021. S piesňou vystúpili v decembri 2022 na galavečeri 14. ročníka udeľovania cien Roma Spirit.
V apríli 2023 mal premiéru videoklip k titulnej piesni filmu "Smolu nosíš ty, láska" s názvom „La la la la“. 
Televízne vystúpenia.
Neúplný zoznam:
Nominácie a ocenenia.
Osobnosť televíznej obrazovky (OTO)

</doc>
<doc id="39684" url="https://sk.wikipedia.org/wiki?curid=39684" title="Robíme to pre deti – SF">
Robíme to pre deti – SF

Robíme to pre deti – SF (v rokoch 20042011 Slobodné fórum, skratka SF) bola politická strana pôsobiaca na Slovensku v rokoch 20042016. Jej predsedníčkou je Zuzana Martináková.
Volebné výsledky.
Volebné výsledky z volieb do Národnej rady SR a Európskeho parlamentu, v ktorých sa zúčastnila strana SF.
Volebné preferencie.
Volebné preferencie strany v percentách podľa Štatistického úradu SR do marca 2009. ("Pozn.: Od júla 2006 do apríla 2007 sa skúmali sympatie k politickej strane.") Od apríla 2009 preferencie podľa agentúry Focus. "(pozn. referencie podľa agentúry Median SK – júl 2009)."
Hrubo vyznačené preferencie znamenajú prekročenie hranice 5 % potrebnej na vstup do parlamentu.
Členská základňa.
Podľa oficiálnych údajov mala k 31. decembru 2011 strana 751 členov.

</doc>
<doc id="39695" url="https://sk.wikipedia.org/wiki?curid=39695" title="SF">
SF

SF môže byť:

</doc>
<doc id="39696" url="https://sk.wikipedia.org/wiki?curid=39696" title="Paprika">
Paprika

Paprika môže byť:

</doc>
<doc id="39697" url="https://sk.wikipedia.org/wiki?curid=39697" title="Gravitačný manéver">
Gravitačný manéver

Gravitačný manéver alebo gravitačný prak v kozmonautike a nebeskej mechanike znamená využitie preletu planetárnej sondy gravitačným poľom planéty na zmenu smeru a rýchlosti umelého kozmického telesa. 
Pri prelete za planétou ide o urýchlenie sondy - gravitačné zrýchlenie, pred planétu o brzdenie sondy - gravitačné brzdenie, pri prelete pod alebo nad ide o zmenu sklonu dráhy. Gravitačné zrýchlenie (prelet za planétou) sa používa väčšinou na let k vonkajším planétam, pričom klasický pohon by bol veľmi nákladný alebo nemožný. Používa sa aj na dosiahnutie iných telies Slnečnej sústavy za obežnou dráhou Zeme. Gravitačné brzdenie (prelet pred planétou) sa používa na let k vnútorným planétam. Preletom pred/za planétou je myslená poloha sondy oproti planéte pri krížení trajektórie planéty a sondy, nie radiálna vzdialenosť Slnko-planéta.
Gravitačný manéver okolo planéty mení rýchlosť sondy voči Slnku, ale zachováva jej rýchlosť voči planéte samotnej, v súlade so zákonom zachovania energie. Pri pohľade z veľkej vzdialenosti sa zdá, že sonda sa od planéty odrazila.
Vysvetlenie.
Uvažujme o planetárnej sonde na dráhe, ktorá ju zavedie tesne k planéte, povedzme k Jupiteru. Len čo sa sonda priblíži k planéte, Jupiterova gravitácia ju bude priťahovať a zrýchľovať. Po prelete pericentrom dráhy okolo planéty, keď sonda bude mať vzhľadom na planétu najväčšiu rýchlosť, bude gravitácia planéty pokračovať v priťahovaní sondy a spomalí ju. Celkový efekt na zmenu veľkosti rýchlosti je nulový, zmení sa iba smer letu.
V čom je teda užitočnosť manévru? Kľúčové je uvedomiť si, že planéty nikdy nezostávajú na mieste, ale pohybujú sa na svojich obežných dráhach okolo Slnka. Takže zatiaľ čo rýchlosť sondy zostáva rovnaká (merané vzhľadom na Jupiter), počiatočná a konečná rýchlosť sa môžu veľmi líšiť vo vztažnej sústave Slnka (heliocentrickej inerciálnej sústave). V závislosti na smere odletovej dráhy si môže sonda pripočítať k svojej rýchlosti významnú časť obežnej rýchlosti planéty. V prípade Jupitera je to viac ako /s. „Efekt praku“ možno dobre simulovať oceľovou guľou kotúľajúcou sa okolo ruky s magnetom, ktorým pohybujeme preč. Predmety na sebe nepôsobia priamo, zrýchľovanie je šikmé vzhľadom na smer pôsobenia poľa a prípad je teda podobný križovaniu plachetnice proti smeru vetra.
Podrobnejšie.
Exaktnejší výpočet gravitačného manévru je nasledujúci (pozri pripojené obrázky): Na hranici sféry gravitačného vplyvu planéty sa opis pohybu sondy prevedie z heliocentrického do planetocentrického systému súradníc. V praxi to znamená, že od heliocentrickej rýchlosti sondy sa vektorovo odpočíta heliocentrická rýchlosť planéty; tým získame planetocentrickú rýchlosť sondy. Pretože rýchlosť sondy vzhľadom na planétu v bode preletu hranicou sféry gravitačného vplyvu je vždy väčšia ako miestna úniková rýchlosť, sonda sa pohybuje v planetocentrickom súradnicovom systéme vzhľadom na planétu po hyperbolickej dráhe. Po prelete okolím planéty dosiahne sonda opäť hranicu sféry gravitačného vplyvu. Pretože táto sféra je v prvom priblížení guľová so stredom v ťažisku planéty, musí byť potenciálna energia sondy a vzhľadom na zákon zachovania aj kinetická energie rovnaká, ako v okamihu, keď na inom mieste do sféry gravitačného vplyvu vstúpila; z toho dôvodu bude rovnaká aj veľkosť jej planetocentrickej rýchlosti. Aby sme teraz transformovali dráhu sondy opäť do heliocentrického súradnicového systému, musíme k planetocentrickej rýchlosti sondy vektorovo pripočítať heliocentrickú rýchlosť planéty; tým dostaneme novú heliocentrickú rýchlosť sondy.
Jednoduchou úvahou zistíme, že gravitačným manévrom môžeme rýchlosť sondy zvyšovať aj znižovať. Ak sonda preletí „za“ planétou a čo najviac „priečne“ k dráhe planéty, výsledkom je nárast heliocentrickej rýchlosti sondy, ak preletí „pred“ planétou a opäť „priečne“, heliocentrická rýchlosť sondy klesne. Prelety „pod“ alebo „nad“ planétou sa využívajú na zmenu sklonu dráhy sondy.
Tu je dôležité pochopiť pohyb planetárnej sondy od jednej planéty k inej planéte. Najjednodušším spôsobom je riešiť problém použitím Hohmannovej prechodovej dráhy, eliptickej dráhy so Zemou v perihéliu a napr. s Marsom v aféliu. Pri presnom načasovaní priletí sonda na najvzdialenejší bod svojej eliptickej dráhy práve vo chvíli, keď sa v rovnakom bode nachádza Mars. Tento typ preletu sa zvyčajne používa na prechod z nízkej obežnej dráhy okolo Zeme na dráhu okolo Mesiaca alebo pri prelete od Zeme k Marsu.
Hohmannov prechod k vzdialenejším vonkajším planétam vyžaduje veľa času a veľké Δv (súčet zmien rýchlostí potrebných na každej strane preletovej dráhy). V tomto prípade nachádza efekt gravitačného manévru svoje najčastejšie uplatnenie. Miesto klasickej Hohmannovej prechodovej dráhy napríklad k Saturnu je kozmická loď vyslaná po Hohmannovej dráhe (alebo dráhe jej blízkej) iba k Jupiteru a gravitačný manéver v gravitačnom poli tejto planéty urýchli loď k Saturnu. Počas cesty k Jupiteru sa použije iba malé množstvo paliva na drobné korekcie dráhy pre odstránenie chýb v počiatočnom navádzaní pri štarte, čo je veľmi výhodné. Tieto misie vyžadujú veľmi presné načasovanie a predpokladajú aj určitú konšteláciu planét ležiacich na tejto ceste; preto štartovacie okná sú najmä pri letoch k vzdialeným planétam veľmi zriedkavé.
Príklady použitia.
Hohmannov prelet k Saturnu vyžaduje celkom /s Δv, čo nie je v možnostiach dnešných kozmických motorov. Cesta s využitím mnohých gravitačných manévrov trvá síce dlhšie, ale vyžaduje omnoho menšie Δv, čo dovoľuje vysielať oveľa väčšie kozmické lode. Táto stratégia bola použitá pre sondu Cassini, ktorá bola poslaná k Venuši, "znovu" k Venuši, Zemi a nakoniec k Jupiteru na ceste k Saturnu. Let trvajúci 6,7 roka je síce trochu dlhší ako 6 rokov trvajúci normálny Hohmannov prechod, ale celková veľkosť potrebného Δv bola znížená na približne /s, takže bolo možné poslať omnoho väčšiu a ťažšiu sondu Cassini až k Saturnu.
Ďalším príkladom je Ulysses, kozmická sonda ESA, ktorá študuje polárne oblasti Slnka. Všetky planéty obiehajú viac menej v rovine rovníka Slnka: pre nasmerovanie na orbitu vedúcu nad pólmi Slnka musí kozmická sonda zmeniť /s rýchlosť zemského obehu na inú trajektóriu pod pravým uhlom so zemskou orbitálnou dráhou, čo je pre súčasné pohonné systémy nemožná úloha. Namiesto toho bola sonda vyslaná smerom k Jupiteru, nasmerovaná na bod v priestore „vpredu“ a „pod“ planétou. Len čo dosiahne planétu, bude sonda "padať" Jupiterovým gravitačným poľom, požičiavajúc si nepatrnú časť hybnosti planéty; po prechode okolo Jupitera zmena rýchlosti ohne jej dráhu mimo rovinu obehu planét, nasmeruje ju nad slnečné póly, čo umožní sledovať naraz celú oblasť okolo pólov. Je potrebné iba palivo na vyslanie sondy do blízkosti Jupitera, čo je celkom v možnostiach súčasných technológií.
Prvou planetárnou sondou, ktorá využila gravitačný manéver, bol Mariner 10, ktorý tento manéver uskutočnil počas preletu okolo Venuše 5. februára 1974 počas letu k Merkúru. Ešte v tom istom roku 3. decembra uskutočnila pôvodne neplánovaný gravitačný manéver pri Jupiteri sonda Pioneer 11 pre dosiahnutie planéty Saturn.
Parker Solar Probe využije prelet popred Venušu až 7 krát na zníženie rýchlosti z 32,5 km/s na 12,5 km/s.

</doc>
<doc id="39698" url="https://sk.wikipedia.org/wiki?curid=39698" title="Árpád Duka-Zólyomi">
Árpád Duka-Zólyomi

Ing. Árpád Duka-Zólyomi (* 8. máj 1941, Bratislava – † 26. júl 2013) bol slovenský politik, poslanec Európskeho parlamentu. 
Po absolvovaní gymnázia v Galante vyštudoval Fakultu technickej a jadrovej fyziky ČVUT-FJFI v Prahe, odbor reaktorová fyzika. V rokoch 1958 – 1960 robotník závodu MDŽ a KSMB v Bratislave, 1968 – 1976 vysokoškolský učiteľ a vedecký výskumník UK Bratislava, katedra jadrovej fyziky, FMFI-KJF, 1976 – 1989 vedecký pracovník LNF – SÚJV Dubna (ZSSR), od 1989 vysokoškolský učiteľ a vedecký výskumník UK Bratislava, katedra jadrovej fyziky, FMFI-KJF. 
Vydal asi 80 publikácií v oblasti neutrónovej fyziky, nízkej rádioaktivity, štiepenia jadier, vysokoškolské učebnice. 
Externé odkazy.
Árpád Duka-Zólyomi na stránke EP 

</doc>
<doc id="39699" url="https://sk.wikipedia.org/wiki?curid=39699" title="Mars Climate Orbiter">
Mars Climate Orbiter

Mars Climate Orbiter (pôvodne Mars Surveyor '98 Orbiter) bola jedna z dvoch kozmických sond z programu Mars Surveyor '98, druhá bola Mars Polar Lander (pôvodne "Mars Surveyor '98 Lander"). Tieto dve misie mali študovať marťanské počasie, klímu a pátrať po vode a oxide uhličitom v atmosfére a na povrchu. Získané údaje mali slúžiť na stanovenie teplotných profilov atmosféry, určenie dlhodobých klimatických zmien a úlohu atmosféry v tomto procese.
Ciele misie.
Ciele misie by sa dali zhrnúť do týchto bodov:
Špecificky bola určená pre štúdium prachových búrok, počasia, mrakov, prachových hmiel, ozónu, distribúcie a presunov prachu a vody, vplyvu topografie na atmosférickú cirkuláciu, atmosférickej odpovede na slnečný ohrev, povrchových čŕt, vetra, erózie a zmeny farieb povrchu. Sonda niesla tieto dve zariadenia na splnenie cieľov: "Mars Climate Orbiter Color Imager" (MARCI), ktorý mal zhotovovať denné fotografie atmosféry a povrchu vo vysokom rozlíšení a "Pressure Modulated Infrared Radiometer" (PMIRR), ktorý dovoľoval meranie teploty atmosféry, výskyt vodnej pary a koncentráciu prachu. Sonda mala tiež slúžiť na zhromažďovanie a preposielanie údajov z povrchovej sondy Mars Polar Lander a iných budúcich amerických a medzinárodných misií.
Priebeh letu.
Sonda vzlietla 11. decembra 1998 z kozmodrómu Cape Canaveral pomocou nosnej rakety Delta 7425. Po štyroch korekčných manévroch dorazila 23. septembra 1999 k Marsu. Tam na 16 minút a 23 sekúnd zažihla svoj motor. Pri tomto manévri sa dostala do zákrytu za planétu Mars (z pohľadu zo Zeme). So sondou sa potom už nepodarilo nadviazať spojenie.
Príčina zlyhania.
Uskutočnené vyšetrovanie zistilo, že výrobca sondy, firma Lockheed Martin, vytvoril hlavný motor tak, že pracoval s anglickými mierami (jeho ťah sa udával v librách), kým NASA so sondou komunikovala v metrických mierach (ťah sa udával v Newtonoch). Vďaka tejto chybe sa sonda namiesto plánovaných 140 až dostala do vzdialenosti iba od povrchu planéty. Atmosféra ju ale spálila už niekde medzi 80 až od povrchu.

</doc>
<doc id="39700" url="https://sk.wikipedia.org/wiki?curid=39700" title="Gravitačné zrýchlenie">
Gravitačné zrýchlenie

Gravitačné zrýchlenie (ag) je zrýchlenie, ktoré hmotnému bodu udeľuje gravitačná sila. Jeho vzorec je ag = Fg/m, kde Fg je gravitačná sila a m je hmotnosť. Jeho jednotkou je m/s².
Gravitačné zrýchlenie je číselne zhodné s veličinou intenzita gravitačného poľa; je tomu tak preto, lebo zotrvačná hmotnosť je priamo úmerná gravitačnej hmotnosti.
Tiažové zrýchlenie je výslednica gravitačného zrýchlenia a odstredivého zrýchlenia, nie je teda zhodné s gravitačným zrýchlením.

</doc>
<doc id="39701" url="https://sk.wikipedia.org/wiki?curid=39701" title="Renáta Hiráková">
Renáta Hiráková

 
 
Renáta Hiráková (* 27. máj 1971, Košice) je bývalá basketbalistka, reprezentantka Česko-Slovenska a Slovenska, účastníčka Letných olympijských hier 1992 v Barcelone.
Je dvojnásobnou medailistkou z majstrovstiev Európy. V roku 1993 bola členkou bronzového tímu Slovenska, keď v stretnutí o 3. miesto v Perugii proti domácemu zaznamenala 20 sekúnd pred koncom víťazný kôš. V roku 1997 získala striebro po semifinálovom víťazstve nad domácim (81 : 55) a finálovej prehre s (62 : 72). Svoj posledný reprezentačný zápas odohrala proti v júni 2004.

</doc>
<doc id="39702" url="https://sk.wikipedia.org/wiki?curid=39702" title="Závesné lietanie">
Závesné lietanie

Závesné lietanie je letecký šport rekreačný alebo súťažný šport podobný plachteniu, ale využívajúci závesný klzák namiesto vetroňa. 
Závesný klzák.
Závesný klzák (hovorovo rogalo, často iba krídlo, kedysi deltaplán) je jednoduchá konštrukcia zložená najčastejšie z kovovej kostry (duralové rúrky), spojenej kovaniami a oceľovými lankami, na ktorú je navlečený poťah (plachta) z pevnej syntetickej tkaniny (Mylar, Dacron). Pilot je zavesený na túto konštrukciu prostredníctvom postroja, v ktorom sedí alebo leží. Závesný klzák sa ovláda len zmenou ťažiska, čo je vyvolané pohybmi tela pilota. Aby mohol ovládať smer pohybu klzáka, zmenu ťažiska vyvoláva rukami – odtláčaním sa od riadiacej hrazdy, ktorá je pevne spojená s konštrukciou. V prípade motorového závesného klzáku, pilot najčastejšie sedí na ľahkej trojkolke s motorom, ktorá je zavesená na konštrukcii krídla.
Lietanie s bezmotorovými závesnými klzákmi.
Najnáročnejšie je vedieť bezpečne odštartovať a pristáť, pričom začiatočník musí prekonať prirodzený strach. Samotné riadenie počas letu je jednoduché, lebo riadenie pomocou pohybov vlastného tela je intuitívne. Podstatou štartu je bezpečné rozbehnutie klzáku tak, aby jeho rýchlosť voči vzduchu bola dostatočná pre vytvorenie vztlaku, ktorý prekoná tiaž pilota.
Základy lietania.
Štart z kopca.
Štartuje sa rozbehom z nôh a zásadne proti smeru vetra, lebo dôležitá je rýchlosť voči vzduchu. Potrebná hodnota tejto rýchlosti je pomerne vysoká (22 – 32 km/h), takže je potrebný prudký beh. U začiatočníkov je normálny prirodzený strach, keď sa boja bežať na hranici svojich síl z prudkého kopca, pričom necítia istotu že krídlo odštartuje. Neskôr tento nepríjemný pocit úplne zmizne a začnú aktívne vnímať čo sa deje počas rozbehu. Najnáročnejšie na zručnosť sú štarty za bezvetria a štarty z prudkého svahu bez možnosti riadneho rozbehu.
Štart z roviny.
Štartuje z dostatočne dlhej rovnej plochy či dokonca z vodnej hladiny. Používajú sa štyri spôsoby:
Rozbeh odpadá pri odvíjanom lane, pretože klzák je pripútaný na korbe auta, kým nenaberie rýchlosť. Pri ostatných spôsoboch je možný rozbeh z nôh, alebo bezpečnejší štart z vozíka.
Aerovlek je najnáročnejší spôsob, pretože vyžaduje najväčšiu silu a postreh pri riadení, ale zároveň má najmenšie nároky na dĺžku plochy z ktorej sa štartuje. Základnou výhodou štartu z roviny pred štartom z kopca je to, že sa dá urobiť viac štartov za deň.
Iné štarty.
Sú možné aj exotickejšie štarty, napríklad štart spustením z balóna, mosta, alebo štart bez rozbehu zo skalnatého brala. Tieto štarty sú však rizikové, preto sa používajú len výnimočne, napríklad z balóna pre dosiahnutie rekordnej výšky, alebo dostatočnej výšky pre začatie akrobacie.
Pristátie.
Rovnako ako pri rozbehu z nôh je dôležité nasmerovať klzák proti prúdeniu vetra, aby sa čo najviac znížila rýchlosť voči zemi. Najvýkonnejšie krídla majú príliš veľkú rýchlosť pri pristávaní, preto vyžadujú cit pre odhadnutie správneho momentu podrovnania (zabrzdenia).
Udržanie sa vo vzduchu.
Let závesného klzáku je ako u každého lietadla je spojený s existenciou vztlakovej sily na krídlach a na tú je potrebné aby sa krídlo pohybovalo voči vzduchu. Jediná odlišnosť je v tom že chýba motor pre dosiahnutie tohoto pohybu. Princíp bezmotorového letu je podobný pohybu auta bez motora dolu kopcom. To znamená, že ak sa má závesný klzák hýbať (a nestratiť tak vztlakovú silu na krídlach), musí letieť po naklonenej rovine tak, aby ho gravitácia mohla ťahať. Aerodynamický odpor krídla a pilota pôsobí ako valivý odpor kolies na aute. Čím je menší, tým menší sklon dráhy letu stačí na udržanie rýchlosti, tým menej klzák klesá a tým ďalej zaletí. Ale v každom prípade zostáva iba niekoľko minút letu. 
Aby bolo možné letieť dlhšie a na väčšie vzdialenosti, musí sa využiť energia prírody. Nie vždy je to však možné – ak nie je dosť energie zo slnka, alebo z vetra, nedá sa udržať vo vzduchu a takým letom sa hovorí iba „zlet“. Prvým spôsobom (aj historicky najprv využívaným) ako sa udržať dlhšie je vznášanie sa v svahovom prúdení pred vhodne tvarovaným kopcom (hrebeňom), kedy výstupné prúdenie vetra pozdĺž svahu je väčšie alebo aspoň rovnaké ako klesanie klzáku oproti tomuto vzduchu. Druhým spôsobom je zdržovanie sa v stúpavých prúdoch (stupákoch, termáloch), ktoré vznikajú rozdielnym ohrevom vzduchu od zemského povrchu a samovoľným stúpaním teplejších častí. Rozdiel teplôt na zemskom povrchu je spôsobený buď zahrievaním suchšieho a tmavšieho povrchu od slnka, alebo akmulačnou schopnosťou lesov a iných vlhkejších oblastí pri prudkom ochladení (západ slnka). Tretím spôsobom je využívanie stúpavých oblastí pri vlnovom prúdení za horskými hrebeňmi pri silnom vetre. Prvý a druhý spôsob sa často kombinujú, ale pre lety na veľké vzdialenosti je nevyhnutná existencia stúpavých prúdov, tzn. dostatočné množstvo slnka. Pri vyhľadávaní stúpavých prúdov veľmi pomáha citlivý prístroj, ktorý ukazuje okamžité stúpanie/klesanie, tzv. variometer (alebo iba vário). 
"Iné" lietanie.
Okrem „normálneho“ lietania sú závesné klzáky schopné aj akrobacie, ale táto činnosť je veľmi nebezpečná. Pretože neexistujú špeciálne akrobatické klzáky (boli by veľmi ťažké a nepredajné), krídlo bežného klzáku sa môže pri lete na chrbte veľmi ľahko poškodiť a je potom nutné použiť záchranný padák. Takéto lietanie je však len na vlastnú bezpečnosť a vo väčšine krajín je oficiálne zakázané.
Bezpečnosť.
Samotný šport niektorí považujú za nebezpečný (hlavne vďaka reputácii, ktorú získal v 70-tych rokoch). Klzáky sú v skutočnosti rovnako bezpečné ako ostatné lietadlá, pretože musia byť kvôli predaju schválené uznávanými autoritami ako sú HGMA, BHPA alebo DHV.
Klzák, ktorého konštrukcia je schválená už uvedenými autoritami, musí byť v pokojných podmienkach schopný samostatného letu, čiže mať takú stabilitu, aby jeho riadenie nevyžadovalo mimoriadnu pozornosť. Pre prípady extrémnych situácií (let strmhlav, prevrátenie v turbulencii) sú v konštrukcii súčasných klzákov použité stabilizačné prvky, ktoré slúžia k bezpečnému návratu do normálnej letovej polohy. Sú to napríklad: vyviazanie odtokovej hrany krídla na stožiar a negatívne podpery koncov krídla. Niektorí skúsení piloti si tieto prvky ladia úmerne k svojim schopnostiam a vylepšujú tak výkon, čo sa však všeobecne neodporúča.
Povinnou výbavou pilota je malý záchranný padák. Padák máva plochu okolo 30 ㎡ tak, aby zabezpečil rýchlosť dopadu ekvivalentnú dopadu z 1,5 metrovej výšky. Padáky sú schopné sa otvoriť z 30 m výšky nad terénom.
Druhým povinným bezpečnostným doplnkom je prilba. Prilba musí byť ľahká (500 – 800 gramov), aby nespôsobovala únavu krku, ale zároveň musí byť schopná absorbovať dostatočnú energiu nárazu. 
Odporúčaným vybavením je ďalej: hákový nôž (na prerezanie padákových popruhov), ľahká a dlhá šnúra (20m) (pre prípad pristátia na stromoch, pre vyzdvihnutie lana zo zeme).
Fakt, ktorý najviac zlepšil bezpečnosť tohto športu je, že dnes sa výcvik robí iba pod vedením skúsených inštruktorov, takže dôležité skúsenosti sú odovzdávané priamo a nedochádza k zbytočným úrazom samoukov. Pod vedením skúseného inštruktora sa žiak rýchlo naučí vyhýbať nebezpečným situáciám, ako je prekročenie maximálneho uhla nábehu v zákrute alebo letu do turbulentnej oblasti za kopcom.
Výcvik.
Lietať môže prakticky každý, kto je schopný získať vodičský preukaz. Zdravotné požiadavky sú podobné. Nie je potrebné špeciálne nadanie pre túto činnosť. Dôležitá je hlavne fyzická výdrž, pretože obsahom výcviku je absolvovať dostatočný počet štartov (80-120) v rozumnom období (7 – 14 dní), čo znamená vyniesť krídlo na kopec aj 20-krát za jeden deň. Postupuje sa od jednoduchšieho k náročnejšiemu, od prvých pokusov s rozbehnutím, cez drilovanie štartov po jednoduché lety, až na konci sú štarty z veľkého kopca (výška 300 m a viac) s vykonaním vopred stanovených manévrov (zákruty) a dokonalým pristátím. Existujú dve úrovne pilotných skúšok – pilot stupňa A môže lietať samostatne iba na poslušnejších typoch klzákov alebo pod dozorom inštruktora aj na výkonnejších typoch, pilot stupňa B môže lietať už úplne samostatne na všetkých typoch klzákov. Výcvik až do skúšok B prebieha zvyčajne na lacnejšom, požičanom vybavení, a potom si pilot kupuje nejaké výkonnejšie krídlo. Pilotné preukazy a dozor nad technikou na Slovensku má na starosti Letecká amatérska asociácia.
História vo svete.
Prvé experimenty so závesnými klzákmi (vtedy sa im tak ešte nehovorilo) a s letom človeka vôbec prebiehali na konci 19. storočia. Najznámejší a najúspešnejší bol nemec Otto Lilienthal. Tento pionier síce zaplatil za svoje lietanie svojim životom, ale jeho objavy (aerodynamická polára, kĺzavosť) sa stali pevným základom letectva.
Závesné lietanie bolo znovu objavené s vynálezom amerického inžiniera poľského pôvodu Francisa Rogalla, ktorý v roku 1948 pracoval v NASA na jednoduchej skladacej konštrukcii použiteľnej pre návrat kozmických lodí na zem. Nakoniec síce nebola použitá na pôvodný účel, ale niektorí nadšenci ju začali používať ako atrakciu pre vznášanie sa pilota vo vleku za motorovým člnom. Najznámejší z nich bol austrálčan Bill Moyes, ktorý založil firmu Moyes, ktorá ako prvá začala tieto klzáky masovo vyrábať a dodnes patrí medzi svetovú špičku.
So závesnými klzákmi sa začalo lietať z kopcov a toto lietanie sa stalo veľmi populárne, pretože predstavovalo úžasne jednoduchý a rýchly spôsob ako zažiť pocit letu. Živelný rozmach a masové stavanie amatérskych konštrukcií, na ktorých sa učili lietať úplní samoukovia, priniesol aj množstvo smrteľných úrazov. Klzáky boli vďaka tomu postupne zdokonaľované, čo sa týka bezpečnosti, ale aj výkonov. Popularita závesného lietania rástla až do roku 1980, keď sa objavil paragliding, ktorý doviedol jednoduchosť lietania k absolútnemu maximu a odviedol k sebe aj značnú časť nadšencov. Odvtedy je pomer záujemcov o lietanie na závesných klzákoch a paragliding približne ustálený v prospech paraglidingu.

</doc>
<doc id="39706" url="https://sk.wikipedia.org/wiki?curid=39706" title="Moč">
Moč

Moč je kvapalný odpad vylučovaný obličkami a po nahromadení sa v močovom mechúre je odvedený z tela procesom zvaným močenie. Vylučovanie moču slúži najčastejšie na vyplavenie odpadných molekúl zobraných z krvi obličkami a pre homeostázu telesných kvapalín, ale mnoho druhov používa moč i pre čuchovú komunikáciu.
Zloženie.
Moč je priehľadný roztok s farbou od svetložltej po jantárovú. Je to vedľajší produkt alebo odpadná kvapalina vylučovaná obličkami, transportovaná močovodmi do močového mechúra, kde sa hromadí, až kým je odvedená močovou trubicou. Moč sa skladá z vodného roztoku metabolických odpadov (napr. močovina – urea CH4N2O), rozpustených solí a organických látok. Tekutiny a materiály filtrované obličkami a určené stať sa močom pochádzajú z krvi alebo intersticiálnej (vmedzerenej) tekutiny. Zloženie moču je upravené procesom reabsorpcie, keď esenciálne molekuly nutné pre telo, ako napr. glukóza, sú reabsorbované prenášajúcimi molekulami späť do krvného obehu. Ostávajúca tekutina obsahuje vysoké koncentrácie močoviny a iných nadbytočných alebo potenciálne toxických substancií, ktoré budú odvedené z tela močením. Moč prúdi nasledujúcimi štruktúrami: oblička, močovod, močový mechúr a nakoniec močová rúra. Moč je produkovaný procesom filtrácie, reabsorpcie a tubulárnej sekrécie (trubicovitého vylučovania).
Moč obsahuje veľké množstvo močoviny, výborného zdroja dusíka pre rastliny a je užitočný urýchľovač kompostu. Močovina je 10 000-krát menej toxická než amoniak (čpavok) a je vedľajším produktom deaminácie (2 molekuly NH3) a bunkových produktov respirácie – dýchania (1 molekula CO2) v spoločnej kombinácii. Ďalšie komponenty sú rôzne anorganické soli, napr. chlorid sodný.
Ph: 4,5 – 7,8
merná hmotnosť (hustota): 1 002 – /m3,
denná diuréza: 0,5 – 1,5 l,
oligúria: menej ako 500 ml/deň,
anúria: nulová diuréza,
polyúria viac ako 1 500 ml/deň,
fyziologická proteinúria: 0,2 – 0,3 g/l = 70 mg/ deň

</doc>
<doc id="39707" url="https://sk.wikipedia.org/wiki?curid=39707" title="Urinácia">
Urinácia



</doc>
<doc id="39711" url="https://sk.wikipedia.org/wiki?curid=39711" title="Hugo Schiff">
Hugo Schiff

Hugo Schiff (* 26. apríl 1834, Frankfurt nad Mohanom, Nemecko – † 8. september 1915, Florencia, Taliansko) bol nemecký chemik. Bol študentom Friedricha Wöhlera v Göttingene. V roku 1879 založil Chemický inštitút na Univerzite vo Florencii. Objavil Schiffovu zásadu a rôzne amíny. Bol zodpovedný za výskum aldehydov.
Schiffov test je pomenovaný po ňom. Skúmal amínové kyseliny a Biuretove činidlo.

</doc>
<doc id="39712" url="https://sk.wikipedia.org/wiki?curid=39712" title="Peter Waage">
Peter Waage

Peter Waage (* 29. jún 1833, Flekkefjord, Nórsko – † 13. január 1900, Oslo) bol nórsky chemik a profesor na Univerzite v Oslo. Spolu s Catom Guldbergom objavil zákon účinku hmotností (Guldbergov-Waageho zákon) medzi rokmi 1864 a 1879.

</doc>
<doc id="39714" url="https://sk.wikipedia.org/wiki?curid=39714" title="Ľubomír Roman">
Ľubomír Roman

Mgr. art. Ľubomír „Ľubo“ Roman (* 12. apríl 1944, Malacky† 13. marec 2022, Bratislava) bol slovenský herec a politik. Bol signatárom Anticharty, ministrom kultúry Slovenskej republiky (SR) vo vláde Jozefa Moravčíka (1994), poslancom Národnej rady SR (19941998; NR SR) a historickym prvým predsedom Bratislavského samosprávneho kraja (20012005).
Život.
Absolvoval štúdium na Divadelnej fakulte Vysokej školy múzických umení v Bratislave (VŠMU). V rokoch 19662001 pôsobil ako herec Divadla Nová scéna v Bratislave, pričom divadlo v období rokov 19911996 riadil. Od roku 1986 bol aj pedagógom Divadelnej fakulty VŠMU.
Bol ženatý a mal dve deti. Zomrel na infarkt 13. marca 2022.
Politická činnosť.
Štátna politika.
Od 15. marca do 13. december 1994 bol ministrom kultúry SR v dočasnej vláde vedenej Jozefom Moravčíkom. V predčasných voľbách do NR SR 30. septembra1. októbra 1994 bol zvolený za poslanca NR SR za Kresťanskodemokratické hnutie (KDH). V roku 1995 opustil poslanecký klub KDH a pôsobil ako nezaradený poslanec až do konca volebného obdobia v roku 1998.
Istý čas pôsobil ako podpredseda Aliancie nového občana (ANO), ale 11. septembra 2005 bol zo strany vylúčený ako dôsledok kauzy Zmenky.
V roku 2004 kandidoval v prezidentských voľbách, ale vzdal sa kandidatúry v prospech Eduarda Kukana. V prvom kole však aj tak získal 1 806 (0,09%) hlasov, čím sa umiestnil na poslednom mieste z dvanástich kandidátov.
Regionálna politika.
V historicky prvých voľbách do orgánov samosprávnych krajov 1. decembra 2001 bol ako kandidát koalície ANO, Demokratickej strany (DS), KDH, Slovenskej demokratickej a kresťanskej únie (SDKÚ) a Strany maďarskej komunity (SMK) zvolený za predsedu Bratislavského samosprávneho kraja.
Na funkciu opätovne kandidoval v župných voľbách 26. novembra a 10. decembra 2005 za koalíciu ANO, DS, SDKÚ, SMK a Strany zelených, no v druhom kole volieb ho porazil Vladimír Bajan.

</doc>
<doc id="39715" url="https://sk.wikipedia.org/wiki?curid=39715" title="Ministerstvo kultúry SR">
Ministerstvo kultúry SR



</doc>
<doc id="39716" url="https://sk.wikipedia.org/wiki?curid=39716" title="Ľubo Roman">
Ľubo Roman



</doc>
<doc id="39718" url="https://sk.wikipedia.org/wiki?curid=39718" title="Aharon Kacir">
Aharon Kacir

Aharon Kacir (* 15. september 1914, Lodž, Ruský štát – † 30. máj 1972, Lod, Izrael) bol izraelský chemik a priekopník v štúdiu elektrochémie biopolymérov.
Životopis.
Narodil sa v v poľskej Lodži, v roku 1925 odišiel do Palestíny, kde študoval na Hebrejskej univerzite v Jeruzaleme.
Zomrel v roku 1972 počas teroristického útoku Japonskej červenej armády na telavivské medzinárodné "Letisko Ben Guriona" (náležiace pod mesto Lod).
Izraelská pošta na jeho pamiatku vydala známku.
Jeho mladší brat Efrajim sa v roku 1973 stal izraelským prezidentom.

</doc>
<doc id="39721" url="https://sk.wikipedia.org/wiki?curid=39721" title="Hazel Gladys Bishopová">
Hazel Gladys Bishopová

Hazel Gladys Bishop (* 17. august 1906, Hoboken, New Jersey, USA – † 5. december 1998, Rye, New York) bola americká chemička a podnikateľka ktorá založila kozmetickú firmu Hazel Bishop, Inc.
Hazel Bishopová v roku 1929 vyštudovala Barnard Collage, neskôr začala navštevovať večernú školu na Columbia University. Od roku 1935 do 1942 bola asistentkou v dermatologickom laboratóriu. Neskôr sa zamestnala ako chemička v Standart Oil Development (19421945). Potom pracovala pre Socony Vacuum Oil Company (19451950).
V roku 1949 po dlhých a namáhavých experimentoch, Bishopová objavila rúž ktorý vydržal na perách dlhšie ako produkty ponúkane v obchode. Neskôr založila firmu Hazel Bishop, kde vyrábala svoj rúž. Tento rúž mal obrovský úspech na trhu.

</doc>
<doc id="39722" url="https://sk.wikipedia.org/wiki?curid=39722" title="Hazel Bishop">
Hazel Bishop



</doc>
<doc id="39723" url="https://sk.wikipedia.org/wiki?curid=39723" title="Hazel Gladys Bishop">
Hazel Gladys Bishop



</doc>
<doc id="39724" url="https://sk.wikipedia.org/wiki?curid=39724" title="Hazel Bishopová">
Hazel Bishopová



</doc>
<doc id="39725" url="https://sk.wikipedia.org/wiki?curid=39725" title="Albigénstvo">
Albigénstvo

Albigénstvo alebo katarstvo bolo prvé veľké stredoveké kacírske hnutie na Západe, ktoré malo nadnárodný charakter, nebolo viazané na meno určitého kazateľa a v rôznych krajinách malo rôzne mená. Prívrženci albigénstva sa volajú albigénci (alebo zastarano albigenskí) resp. katari.
Etymológia.
Názvy na albig- sú odvodené z mesta Albi v južnom Francúzsku, kde bolo jedno z ich najväčších centier, názov katari pochádza z gréckeho καθαρός – "katharos", čo znamená čistý, v tomto prípade dokonalý. Pôvodne tak boli označovaní iba albigénski učitelia a predáci, ale čoskoro sa rozšírilo ako označenie pre všetkých prívržencov hnutia. Z tohto slova je odvodený aj slovenský výraz kacír.
Začiatky.
K prvému zaznamenanému prepuknutiu herézy došlo v Porýní v rokoch 1143 – 1144. Ako informuje premonštrátsky prepošt Everwin zo Steinfeldu, prívrženci herézy sa delili na tri stupne: poslucháčov, veriacich a vyvolených. Prestup z najnižšieho stupňa k veriacim a od veriacich k vyvoleným zaisťovala ceremónia vkladania rúk a systém skúšok. Skupina odmietala piť mlieko, požívať čokoľvek, čo bolo následkom sexuálneho spojenia, a odmietali manželstvo. Pri každom dennom jedle svoje potraviny a nápoje „posväcovali“ Otčenášom. Súčasne tvrdili, že ich viera siaha až do doby mučeníkov a že stúpenci ich viery sú v Grécku (t. j. v Byzancii) a v niektorých ďalších krajinách. To nasvedčuje tomu, že albigénci boli inšpirovaní bogomilstvom, herézou z Balkánu a Byzancie.
Katarstvo vo Francúzsku.
Je pravdepodobné, že juhofrancúzske katarstvo vzniklo ako „evanjelická heréza“, teda ako jednostranné zdôraznenie niektorých životných stránok novozákonnej zvesti. Čoskoro do neho však boli prenesené mnohé prvky bogomilstva, zvlášť dualistický pohľad na svet a dôraz na prísnu askézu. Katarstvo tieto prvky prevzalo zrejme po polovici 12. storočia, kedy z Byzancie utekali na západ v niekoľkých vlnách bogomilovia, keď na nich tvrdo doľahlo prenasledovanie cisára Manuela Kommena (1143 – 1180). Rovnako tak bolo bogomilské ponímanie viery prenášané do Flámska a do Francúzska počas druhej križiackej výpravy. Katarské hnutie sa rozšírilo v grófstve Toulouse a v okolí mesta Albi a rýchlo zapúšťalo korene v hospodársky prosperujúcich krajoch Lombardska, Provensálska, Languedocu, Flámska a Porýnia. Jeho rozšírenie súviselo s odporom vidieckej šľachty voči hospodárskym nárokom cirkvi. Na treťom lateránskom koncile roku 1179 sa cirkev dovolávala proti albigénskym hrubého násilia:
„Aj keď sa cirkev na radu svätého Leva uspokojuje kňazským súdom a nesiaha ku krvavým popravám, musí sa predsa utiecť o pomoc k svetským zákonom a dožadovať sa zastania kniežat, aby strach pred časným trestom dohnal ľudí k užívaniu duchovných liekov. Pretože sa teda rýchlo rozmohli v Gaskónsku, v okolí Albi, Toulouse a inde kacíri, ktorých jedni nazývajú katarmi, druhí patarínmi a tretí paulikiánmi, a pretože tam všade verejne hlásajú bludy a snažia sa získať na svoju stranu prostých poslucháčov, prehlasujeme ich za vyobcovaných z cirkvi a aj s ich ochrancami a prechovávačmi. Všetkým nariaďujeme, aby sa s nimi prestali stýkať. Ak zomrú vo svojom hriechu, nech za nich nie je slúžená omša a kresťanský pohreb buď im odopretý.“
Katarská viera.
Katarstvo bolo prísne asketické. Pokiaľ sa veriaci chcel stať „dokonalým“, teda dosiahnuť najvyšší stupeň v albigénskej hierarchii, musel preukázať svoje schopnosti viesť život „dokonalého“ ročnou skúškou. Počas nej musel zachovávať každý pondelok, stredu a piatok pôst, vykonať vo všetkých troch obdobiach pokánie iba o chlebe a vode a po celý čas sa zdržať produktov pohlavného styku: mäsa, mlieka, vajec a syra. Jedinú výnimku z tohto prísneho pravidla predstavovala konzumácia rýb, o ktorých katari verili, že nie sú plodom pohlavného styku, ale vody samej. Všetok sexuálny kontakt bol samozrejme zakázaný, najmä v posledných obdobiach hnutia, kedy bol prísne zavrhovaný aj najnevinnejší fyzický kontakt medzi mužom a ženou. Ak bol kandidát na „dokonalého“ ženatý, musel svoju partnerku opustiť, ak nebol, bolo pravidlom dodržiavať celoživotný celibát. Potom ako kandidát dosiahol status „dokonalého“, viedol nový život, v ktorom prísne dodržiaval všetky predpísané pravidlá, a ktorý bol oveľa tvrdší ako obdobný život väčšiny katolíckych asketických rádov, lebo nekompromisná katarská teológia nepripúšťala nápravu chýb žiadnymi prostriedkami, akými boli katolícka spoveď, ľútosť a pokánie. Navyše všetky priestupky boli hodnotené rovnako, preto napr. požitie vajíčka bolo rovnako závažné ako dopustenie sa krádeže alebo spáchanie vraždy. Akékoľvek porušenie kódexu zbavovalo hriešnika postavenia „dokonalého“ a vydávalo ho znovu Satanovmu svetu.
Prenasledovanie.
S vyhlásením, že každý, kto sa pokúša vytvoriť osobný názor na Boha, musí byť bez zľutovania upálený, rozhodol pápež Inocent III. v roku 1208 o križiackej výprave proti albigéncom na juhu Francúzska. Pápež predtým poveril cisterciánskych mníchov, aby v tejto oblasti kázali pravú vieru. V roku 1206 sa k nim pripojil Dominik Guzmán, neskorší svätý Dominik, zakladateľ dominikánskeho rádu, ale presviedčanie očividne nepomohlo. Týmto činom sa však značne posunul pôvodný ideál výprav – krížová výprava bola vypravená proti kresťanom priamo v Európe, a oslobodenie Svätej zeme sa tak stalo druhoradou záležitosťou. Výprava začala pod vedením Arnolda, opáta kláštora Cîteaux. Križiaci pustošili celé mestá, vyhladzovali ich obyvateľov a ničili poklady provensálskej kultúry. Stovky zajatcov boli surovo upálených na hraniciach a tisícky ľudí zahynulo pri drancovaní. Napr. v meste Béziers bolo vybité všetko obyvateľstvo – dvadsať tisíc ľudí – bez ohľadu na vyznanie, pretože boli vybíjaní katolíci rovnako ako albigénci alebo príslušníci akejkoľvek inej viery. Ako oznamuje kronikár, pri dobytí mesta Béziersu počuli križiaci krik obyvateľov. „Keď podľa výkrikov poznali, že tam sú spolu s kacírmi aj pravoverní (katolíci), povedali opátovi (t. j. Arnoldovi zo Cîteaux): ‚Čo si máme počať, otče? Nedokážeme rozlišovať dobrých od zlých.‘ A opát (rovnako ako iní) v obave, aby sa kacíri zo strachu pred smrťou nevydávali za pravoverných, povedal, ako sa vraví: ‚Bite ich všetkých, pretože Pán pozná svojich!‘ A pobité bolo ohromné množstvo.“
Vojna prebiehala počas vlády troch francúzskych panovníkov Filipa II. Augusta (1180 – 1223), Ľudovíta VIII. (1223 – 1226) a Ľudovíta IX. (1226 – 1270). Dozvuky mala ešte v roku 1244, kedy padlo posledné útočisko albigéncov, pevnosť Montségur. Jej výsledkom bolo pripojenie veľkej časti juhu k francúzskej korune a úplné vyhubenie albigéncov na tomto území. Ešte celé storočie po skončení križiackej výpravy posielala katolícka inkvizícia bezpočet osôb na hranice, aby sa ubezpečila, že juhofrancúzske kacírstvo bolo úplne zlikvidované. Ale medzitým sa stihlo rozšíriť do krajín západnej a južnej Európy, kde katarský pesimistický životný pocit nadlho pretrvával.

</doc>
<doc id="39726" url="https://sk.wikipedia.org/wiki?curid=39726" title="Irène Joliotová-Curieová">
Irène Joliotová-Curieová

Irène Joliotová-Curieová (; * 12. september 1897, Paríž, Francúzsko – † 17. marec 1956, Paríž) bola francúzska chemička, dcéra Marie a Pierra Curie a manželka Frédérica Joliota-Curieho.
Študovala na Fakulte prírodných vied na Sorbonne, ale jej štúdium bolo prerušené prvou svetovou vojnou, počas ktorej pracovala ako sestrička pri röntgene. Po skončení vojny získala doktorát prírodných vied za dizertačnú prácu o alfa žiarení polónia.
V roku 1926 sa vydala za Frédérica Joliota, spolu mali dve deti – dcéru Hélène a syna Pierra. Na tú dobu zaujímavým faktom je, že jej manžel po svadbe prijal jej priezvisko Curie, a ona jeho priezvisko Joliot, teda obaja vystupovali pod rovnakým zloženým tvarom priezviska Joliot-Curie. Vo vedeckých prácach sa však naďalej podpisovali svojimi rodnými priezviskami. Irène so svojím manželom spolupracovala na výskume prírodnej a umelej rádioaktivity, transmutácie častíc a nukleárnej fyziky. V roku 1935 sa podelili o Nobelovu cenu za chémiu. V roku 1938 jej práca a výskum aktivity neutrónov ťažkých kovov sa stala dôležitým krokom k objaveniu jadrovej fúzie. Stala sa profesorkou Prírodovedeckej fakulty v Paríži (1937) a v roku 1946 riaditeľkou Rádiologického inštitútu.
Ako aktivistka za mier sa zaujímala o práva žien. Stala sa členkou "Comité National de l'Union des Femmes Françaises" (Národný výbor Zväzu francúzskych žien) a Svetovej rady mieru. Viedla katedru Nukleárnej fyziky na Sorbonne a v roku 1936 ju vtedajšia vláda Francúzska vymenovala za tajomníčku pre vedecký výskum a napokon bola vymenovaná za dôstojníčku čestnej légie.
Irène Joliotová-Curieová zomrela v Paríži na leukémiu spôsobenú ožiarením pri výskume rádioaktivity.

</doc>
<doc id="39728" url="https://sk.wikipedia.org/wiki?curid=39728" title="Tiažové zrýchlenie">
Tiažové zrýchlenie

Tiažové zrýchlenie alebo zrýchlenie voľného pádu je zrýchlenie telies na Zemi (resp. analogicky na inom vesmírnom telese), ktoré je výslednicou gravitačného zrýchlenia a odstredivého zrýchlenia (odstredivé zrýchlenie vzniká ako dôsledok otáčania Zeme/daného vesmírneho telesa). Jednotkou tiažového zrýchlenia je m/s2.
Tiažové zrýchlenie na Zemi.
Gravitačné aj odstredivé zrýchlenie závisí na vzdialenosti telesa od stredu Zeme. Odstredivé zrýchlenie je kolmé na os otáčania Zeme a gravitačné zrýchlenie smeruje do stredu Zeme. 
Miestne tiažové zrýchlenie závisí od geografickej šírky a nadmorskej výšky. Na rovníku na úrovni morskej hladiny má hodnotu asi 
g = /s2.
Na 45. stupni zemepisnej šírky:
g = 9,80665 m/s2
Na póloch:
g = 9,832 m/s2
Na jeden meter výšky sa tiažové zrýchlenie znižuje približne o 3x10−6 m/s2 za predpokladu, že výška je vzhľadom na zemský priemer zanedbateľná.
Beztiažový stav, ktorý je na satelitoch obiehajúcich okolo Zeme, je iba zdanlivý. V skutočnosti sa satelity pohybujú nad Zemou takou rýchlosťou, aby sa odstredivá sila vyrovnala s dostredivou.
Dnes sa uvažuje o tom, že orbitálne stanice v budúcnosti budú využívať „umelú gravitáciu“. Tá bude vytváraná odstredivým efektom za použitia rotujúcich konštrukcií.

</doc>
<doc id="39733" url="https://sk.wikipedia.org/wiki?curid=39733" title="Rajecká kotlina">
Rajecká kotlina

Rajecká kotlina (nesprávne hovorovo "Rajecká dolina") je podcelok Žilinskej kotliny. 
Poloha.
Kotlina sa nachádza na severozápadnom Slovensku a zaberá južnú časť žilinského okresu. V rámci Žilinskej kotliny na severe hraničí korytom Turianského potoka so Žilinskou pahorkatinou a na západe časťou koryta Čierňanky západne od Rajca s Domanižskou kotlinou. Na severozápade susedí s podcelkami Súľovských vrchov, Súľovskými skalami a Skalkami, na východe a juhu sa dvíha Lúčanská Fatra, podcelok Malej Fatry. Na juhozápade vytvára výraznú hranicu Zliechovská hornatina, tvoriaca súčasť Strážovských vrchov. 
Tvorí ju údolie riečky Rajčanky a jej prítokov. Má pretiahnutý tvar a je dlhá cca 15 km (Rajecká Lesná – Turie) a v strednej časti široká cca 7 km (Zbyňov – Kunerad).
Doprava.
Dopravnou tepnou územia je cesta I/64, vedúca zo Žiliny cez Rajecké Teplice, Rajec a Fačkov do Prievidze. Dôležitú spojnicu s Považím tvorí aj cesta II/517 z Rajca do Považskej Bystrice. Osobnú i nákladnú prepravu zo Žiliny po Rajec zabezpečuje aj železničná trať Žilina – Rajec.
Dejiny.
Podľa archeologických nálezov siahajú najstaršie stopy osídlenia Rajeckej kotliny do doby eneolitu. Slovania ju začali obývať asi v 6. storočí. V 9. storočí bolo jej územie už súčasťou Nitrianskeho kniežatstva a Veľkej Moravy. Do Uhorska bola pričlenená niekedy koncom 11. storočia a začali vznikať feudálne panstvá so strediskami v Rajci a Lietave, ktoré toto územie spravovali. Bola súčasťou Trenčianskej stolice. Počas 2. svetovej vojny tu prebiehali boje medzi partizánmi a Nemcami, čoho dôkazom sú dodnes existujúce pozostatky protitankových zábran pri turskom rázcestí.
Príroda.
Celá kotlina je bohatá na flóru a prírodné výtvory, okolie je popretkávané turistickými chodníkmi a cyklotrasami. Medzi turisticky obľúbené lokality patria (už mimo kotliny ležiace) rázovité Čičmany, Slovenský betlehem a Bazilika narodenia Panny Márie v Rajeckej Lesnej, Slnečné skaly a okolie vrchu Skalky so zaujímavými skalnými útvarmi. V dlhých dolinách Lúčanskej Fatry, no i v samotnej kotline je niekoľko menších chránených území (Kľak, Kozol, Šujské rašelinisko, Turská skala, Poluvsianska skalná ihla) a biocentier so vzácnym rastlinstvom.
Známe a navštevované sú kúpele v Rajeckých Tepliciach, kúpalisko v Rajci, menšie lyžiarske areály a množstvo iných zaujímavostí.

</doc>
<doc id="39734" url="https://sk.wikipedia.org/wiki?curid=39734" title="Žilinský">
Žilinský



</doc>
<doc id="39735" url="https://sk.wikipedia.org/wiki?curid=39735" title="Antioxidant">
Antioxidant

Antioxidant je látka, ktorej molekuly obmedzujú aktivitu kyslíkatých molekúl – znižujú pravdepodobnosť ich vzniku alebo ich odvádzajú do menej reaktívneho alebo neaktívneho stavu. Týmto obmedzujú proces oxidácie v organizme alebo v zmesiach, v ktorých sa vyskytujú.
Z tohto dôvodu sa pridávajú do potravín, ktoré by boli oxidáciou nadpriemerne poškodzované (napríklad: rastlinné oleje). Konzumácia pôsobí pozitívne na zdravie organizmu v ktorom taktiež zabraňuje oxidácii. Ďalšie antioxidanty sa vyskytujú (najčastejšie vo forme enzýmov) v organizme, kde pôsobia podobne, v potrave sú však bezvýznamné (buď rýchlo zanikajú, alebo neprežijú tráviaci proces).
Rozdelenie.
Antioxidanty sa dajú deliť na prirodzené (v prírode alebo v danej potravine sa prirodzene vyskytujú) a syntetické (vytvorené bez patričného relevantného výskytu v prírode). Obvykle panuje snaha uprednostňovať prvú skupinu, pretože výskumy ukazujú na absolútnu neškodnosť používaných prírodných antioxidantov.
Mnohé výrobky obsahujú prirodzené antioxidanty, ako sú napríklad flavonoidy, látky trieslovinovej povahy, najmä deriváty kyseliny kávovej ("3,4-dihydroxyškoricovej"), kyseliny askorbovej (vitamín C) a iné. Viaceré sú obsiahnuté v koreninách (majorán, šalvia), ale prirodzené antioxidanty väčšinou nemajú stále zloženie, izoláciou sa stávajú menej účinnými a sú drahé. Preto sa na stabilizáciu presne vymedzeného sortimentu potravinových produktov používajú povolené antioxidanty, ako sú tokoferoly (vitamín E), kyselina L-askorbová, estry kyseliny gallovej, BHT, BHA a iné.
Spôsob pôsobenia.
Antioxidanty bránia samovoľnej oxidácii potravín, polymérov (plastov, gumy), motorových olejov, pohonných látok, kozmetických výrobkov čím prispievajú k zachovaniu ich pôvodných fyzikálnych a chemických vlastností.
Antioxidanty zachytávajú voľné radikály alebo neradikálové kovové katalyzátory. Ako lapače peroxylových radikálov pôsobia deriváty fenolov ("2,6-diterc-butyl-4-metylfenol"), aromatické amíny ("N,N-difenyl-p-fenyléndiamín") a deriváty "2,2,6,6-tetrametylpiperidínu". Na eliminovanie iniciačného účinku hydroxiperoxidov sa používajú tioétery (estery "kyseliny 3,3-tiodipropiónovej") a alkyl, respektíve arylfosfity. Tretiu skupinu tvoria látky (hydrazidy kyselín, polyhydrazidy, melamín, benzotriazoly) ktoré s kovmi vytvárajú neaktívne komplexy. Vhodnou kombináciou antioxidantov často aj s fotostabilizátormi sa dosahuje energický efekt v predĺženosti životnosti výrobkov z organických látok.
Oxidácia.
Samovoľná oxidácia, reakcia so vzdušným kyslíkom, prebieha reťazovým radikálovým mechanizmom. Je značne urýchľovaná teplom, ultrafialovým žiarením, katalytickým pôsobením kovov a v oxidačnom procese vznikajúcimi hydroperoxidmi.
Oxidácia potravín sa dá spomaliť aj obmedzením prístupu kyslíka a rušením funkcie enzýmov v potravinách (balenie potravín, máčanie v roztoku soli, tepelná inaktivácia, blančírovanie ovocia a zeleniny). Do kozmetických výrobkov sa pridáva komplex účinných látok s antiooxidačnými vlastnosťami (vitamín WE, C, A, beta-karotén, selén, enzým, superixiddismutáza) ktoré odstraňuje voľné radikály na povrchu a vnútri kože vznikajúce ako produkty metabolizmu, vplyvom slnečného žiarenia, znečisteného životného prostredia atď.
Vplyv na zdravie.
Z hľadiska konzumenta sa dá hodnotiť prítomnosť prirodzených antioxidantov v potravinách kladne: predlžujú ich trvanlivosť, ich užívanie má priaznivé účinky na zdravie, znižuje pravdepodobnosť srdcovo-cievnych chorôb a niektorých typov rakoviny. Odborníci sa zhodujú na tom, že účinnosť prírodných antioxidantov prijímaných prirodzene (napríklad v čaji alebo v ovocí) je výrazne vyššie ako u rovnakej dávky podanej v čistej forme, ako potravinový doplnok (napríklad vitamínová tableta).
Posledné výskumy ukazujú, že u niektorých antioxidantov dochádza pri dlhodobom užívaní v čistom stave k tzv. zvratu antioxodantu, kedy sa jeho antioxidačný účinok zmení na prooxidačný (vysoko nežiaduci účinok). Táto vlastnosť, ktorej mechanizmus nie je ešte pochopený, bol pozorovaný pri ß-karoténoch (provitamín A), vitamíne E, vitamíne C a flavonoidoch. Pri antioxidantoch prijímaných prirodzenou cestou žiadny zvrat zaznamenaný nebol.
Prirodzené antioxidanty v potrave.
Vitamín A.
Vitamín A (retinol alebo beta-karotén) chráni tmavozelenú, žltú a oranžovú zeleninu pred poškodením zo slnečného žiarenia. V ľudskom tele vykonáva taktiež podobnú úlohu. Mrkva, brokolica, povojník batátový, paradajky, zimná kapusta, melón, broskyne a marhule sú hlavné a bohaté zdroje beta-karoténu.
Vitamín E.
Vitamín E, vrátane tokotrienolu a tokoferolu, je rozpustný v tukoch. Vitamín E obsahujú pšenica, orech, semená, zelené listnaté zeleniny, rastlinný olej, a rybací olej. Nedávne štúdie ukázali, že niektoré tokotrienolové izoméry majú zaujímavé antioxidačné vlastnosti.
Vitamín C.
Vitamín C (Kyselina L-askorbová) je vo vode rozpustná zlúčenina ktorá plní viacero úloh. Dôležité zdroje tohto antioxidantu je citrusové ovocie (napríklad pomaranč), zelená paprika, brokolica, zelené listnaté zeleniny, jahody, kel a paradajky. Linus Pauling bol hlavným zástancom využívania tohto vitamínu ako antioxidantu.
Selén.
Selén sa môže konzumovať iba v určitých dávkach, pretože väčšie dávky môžu spôsobiť otravu. Zdroje selénu sú ryby, mäkkýše, červené mäso, zrná, vajcia, slnečnicové semená, kurča, cesnak a oriešky. Zelenina môže byť takisto dobrým zdrojom, ak sa pestuje na pôde s bohatým obsahom selénu. Niektoré nutričné doplnky takisto obsahujú priaznivé účinky selénu, ale musí byť regulovaný aby nespôsoboval toxicitu.
Priemyselné využitie.
Veľké spoločnosti, ako napríklad Nutraceutical Corporation a Natrol majú produkty, ktoré sú zložené výlučne z derivátov obsahujúcich antioxidanty. Iné spoločnosti, ako napríklad Canprev, Vemma a Natural Health, produkujú výrobky, ktoré obsahujú viacero kombinácií antioxidantov.

</doc>
<doc id="39737" url="https://sk.wikipedia.org/wiki?curid=39737" title="Bostonské pitie čaju">
Bostonské pitie čaju

Bostonské pitie čaju alebo Bostonský čajový večierok () je udalosť zo 16. decembra 1773, kedy v bostonskom prístave obyvatelia prezlečení za Indiánov potopili 342 debien čaju, ktoré priviezla Východoindická spoločnosť (). Protestovali tým proti zvýšeniu dane za čaj, ktoré požadovalo Spojené kráľovstvo. 
Bostonské pitie čaju bola predohra boja amerických kolónií proti Británii, ktorý viedol k nezávislosti USA.
V roku 1773 Británia poskytla Samuelovi Adamsovi a jeho stúpencom potrebnú iskru. Mocná Východoindická spoločnosť, ktorá sa ocitla v ťažkej finančnej tiesni, sa obrátila na britskú vládu, ktorá jej udelila monopol na všetok čaj vyvážaný do kolónií. Vláda dovolila Východoindickej spoločnosti priamo zásobovať maloobchodníkov a obísť tak koloniálnych veľkoobchodníkov, ktorí predtým obchod sprostredkúvali. Po r. 1770 prekvital ilegálny obchod natoľko, že väčšina čaju konzumovaného v Amerike bola cudzieho pôvodu, dovážaná ilegálne bez cla. Predajom čaju prostredníctvom vlastných agentov za cenu oveľa nižšiu, ako bola cena zaťažená clom, Východoindická spoločnosť dosiahla, že pašovanie stratilo zmysel, a zároveň ohrozila existenciu nezávislých koloniálnych veľkoobchodníkov. Koloniálni obchodníci, pobúrení nielen stratou obchodu s čajom, ale aj monopolistickými praktikami, sa pridali k agitácii radikálov za nezávislosť.
V južných i severných prístavoch atlantického pobrežia boli agenti Východoindickej spoločnosti nútení ustúpiť a nové zásielky čaju sa buď vrátili do Anglicka, alebo uložili do skladov. V Bostone však agenti kolonistom vzdorovali a s podporou kráľovského guvernéra urobili prípravy na vylodenie prichádzajúcich zásielok bez ohľadu na odpor. 16. decembra 1773 skupina mužov preoblečených za Indiánov z kmeňa Mohawkov pod vedením Samuela Adamsa prenikla na paluby troch britských lodí kotviacich v prístave a vyhádzala debny s čajom do vody. K tomuto skutku ich viedla obava, že keby čaj vyložili na breh, kolonisti by zaplatili daň a čaj kúpili. Adams a jeho skupina radikálov pochybovali o tom, že by ich krajania zostali verní princípu. 
Británia musela čeliť kríze. Východoindická spoločnosť konala na príkaz parlamentu, a ak by zničenie čaju zostalo bez potrestania, parlament by pred svetom priznal, že nemá nad kolóniami kontrolu. Verejná mienka v Británii takmer jednomyseľne odsúdila bostonský čajový večierok ako prejav vandalizmu a dovolávala sa zákonných opatrení, ktoré by rebelantských kolonistov priviedli k poslušnosti.

</doc>
<doc id="39738" url="https://sk.wikipedia.org/wiki?curid=39738" title="Boston Tea party">
Boston Tea party



</doc>
<doc id="39739" url="https://sk.wikipedia.org/wiki?curid=39739" title="Kyselina deoxyribonukleová">
Kyselina deoxyribonukleová



</doc>
<doc id="39741" url="https://sk.wikipedia.org/wiki?curid=39741" title="Levie srdce">
Levie srdce

Levie srdce môže byť:

</doc>
<doc id="39747" url="https://sk.wikipedia.org/wiki?curid=39747" title="Oblasť HII">
Oblasť HII



</doc>
<doc id="39749" url="https://sk.wikipedia.org/wiki?curid=39749" title="Paraglajding">
Paraglajding

Paraglajding (po angl. "paragliding") je letecký šport, ktorý pre pohyb vo vzduchu využíva špeciálne skonštruované krídlo z tkaniny, ktorá neprepúšťa vzduch a pri svojom doprednom pohybe sa nafukuje do aerodynamického tvaru, pričom nesie na šnúrach upevnenú sedačku, v ktorej sedí, alebo leží pilot tohto zariadenia.
Dejiny paraglajdingu.
Túžba lietať je taká stará ako sama história človeka. V starogréckych bájach to bol Ikaros, ktorý letel na krídlach zhotovených z peria a vosku, až sa dostal do blízkosti slnka, kde sa mu vosk roztopil, perie vypadalo a on spadol dolu. V slovenských rozprávkach sú to lietajúce paripy, kone, ktoré nosili svojich rytierov a ktoré bojovali s nimi proti zlu. Taktiež trojhlavé šarkany mali možnosť lietať.
Azda najznámejšou osobnosťou v histórii, ktorá sa zaoberala lietaním, bol Leonardo da Vinci, ktorého nákres lietacieho zariadenia pripomína dnešné závesné krídla. Na Slovensku sa o prvom lietaní hovorí v povesti o lietajúcom mníchovi Cypriánovi, ktorý zletel z Troch korún, nachádzajúcich sa v Pieninskom národnom parku, do údolia Dunajca. 
Vývoj paraglajdingového krídla.
Za vynálezcu klzáka sa považuje inžinier NASA a vedec Francis Melvin Rogallo (narodený 27.januára 1912), ktorý pracoval ako mladší inžinier v NACA (predchodca NASA) na optimalizácii padákov, používaných v letectve. S myšlienkou úplne flexibilnej nosnej časti, ktorá - oproti dovtedy používaným padákom – by mohla aj plachtiť, pripravil cestu k vývoju dnešných závesných krídel (rogál) a paraglajdingových krídel.
Vo svojom patente z roku 1948 opisuje súčasnú techniku, ako je možné z tkaniny a šnúr zhotoviť padák, ktorý sa bude vo vzduchu pohybovať kĺzaním. Spolu so svojou manželkou Gertrudou vyvinul v päťdesiatých rokoch prvý padák - klzák s trojhrannou nosnou plochou, ktorý najskôr použil pre detské hračky - šarkany, neskôr ich vybavil nosnou konštrukciou. Patentový list opisuje už formu dnešných krídiel paraglajdingu ako
 "vpredu otvorené rúry, ktoré sú vedľa seba súbežne usporiadané a pomocou vetra, ktorý vzniká pri pohybe dopredu, sú nafukované a tvoria nosnú plochu"
Napriek tomu nie sú známe žiadné hotové krídla, ktoré by bol vyhotovil. Rogalove trojuholníkové plochy boli naproti tomu svetoznáme a tvorili základ nielen pre padákové krídla, ale predovšetkým pre závesné klzáky, ktoré spočiatku padákové krídla svojou popularitou značne predbehli.
Zo špeciálneho vodiaceho systému pre raketový stupeň pán Rogallo svojim deťom skonštruoval klzák. Podobné padáky boli vyskúšané tiež skupinou „Golden Knights“, - to bola americká skupina pre zoskoky padákom. Takéto padáky vyhotovil pre firmu Pioneer a Irvin aj Steve Snyder. 
Američana Davida Barisha a z Kanady do USA prisťahovaného Domina Jalberta je možné vlastne nazvať ako „otcov kĺzavého letu na padákoch“. Obaja poznali Rogallové nápady a patenty, pretože tieto klzáky a krídla boli už od päťdesiatých rokov v rozličných časopisoch a vedeckých publikáciach amerického úradu NASA publikované a zverejnené. Barish už v roku 1964 v rámci vývoja leteckých padákov pre vesmírne lety, ktoré by boli konkurenčné Rogallovým krídlam, skonštruoval trojuholníkové padáky - klzáky, a tým klzákové krídlo prispôsobil na štartovanie z kopca. 
Hoci základná forma bola veľmi podobná, vyvinuli Rogallo a Basish nezávile na sebe takmer rovnaké športové zariadenie a toto vyskúšali. Predovšetkých Barish svoje lietacie zariadenie nielen vyvinul, ale s ním aj sám lietal. Súčasne v roku 1966, jeden rok pred predvedením zariadenia vyhotoveného Jalbertsom, ktoré nazval „Parafoil“, propagoval David Barish so svojím synom prostredníctvom verejného predvádzania v lyžiarskom stredisku svahové lietanie („Slope Soaring“) ako nové športové odvetvie a turistickú atrakciu spojenú s lyžiarskými vlekmi ako pomocným zdrojom pre pohyb hore.
Ohlas bol dobrý. Čas ale nebol dobrý pre tento vynález alebo spôsob pohybu. Až v sedemdesiatých rokoch, po viacerých verejných predvedeniach pánom von Dan Poynterom, americkým pilotom a novinárom, vstúpilo svahové lietanie do vedomia verejnosti. Pre nás je David Barish teda prvým skutočným klzákovým pilotom v zmysle nášho športu - paraglajdingu. 
Asi prvá štúdia kĺzavého padáka využívajúca nosné plochy tvaru obdĺžnikového krídla sa objavila v laboratóriách NASA koncom šesťdesiatych rokov. Padák mal slúžiť na dopravu návratových kozmických modulov na zem. Nápad sa nakoniec neujal v kozmonautike, ale v parašutizme. Kĺzavý padák typu krídlo sa tak v 70. rokoch rýchlo rozšíril z Ameriky do celého sveta. Jeho vynikajúcu ovládateľnosť si parašutisti pochvaľovali hlavne v súťažiach na presnosť pristátia. Pravdepodobne táto súťažná disciplína podnietila vznik nového leteckého športu - paraglajdingu. Niekto totiž prišiel na to, že padák možno rozložiť na kopci a po jeho naplnení vzduchom a rozbehnutí odštartovať. Tak parašutisti šetrili peniaze za lietadlo, pri nácviku pristátia na presnosť. Táto činnosť sa zapáčila aj horolezcom, ktorí zistili, že je možné namiesto zlaňovania na zostup použiť padák.
Úspešnejšie ako Rogallove a Barishove padáky boli o niečo neskôr podobné, podľa patentu Rogalla zhotovené, „matracové padáky“ od Domina Jalberta. Pritom Jalbert spočiatku vôbec nemyslel na ich použitie ako kĺzavé padáky. Jeho záujmom boli veľké reklamné plochy na balónoch, vzducholodiach a pri silnejšom vetre aj na šnúrach upevnených na drakoch (šarkany). Ale ešte vždy nevzniklo športové odvetvie paraglajdingového lietania. Barish myšlienku realizoval - bez úspechu. Jalbertsov „parafoil“ vytvoril plochu, ktorá dávala výkon - niesla, ale parašutisti ho ešte nepoužili na lietanie z kopca. Načo vôbec. Závesné krídlo - rogallo malo už dlhšie svoj víťazný postup. A keď sa parašutista odvážil na kopec vyliezť, utŕžil posmešné úsmevy od rogalistov, pretože krídla mali v porovnaní s nimi mizerné letové výkony.
Ako najznámejšie z osôb, ktoré sa zaslúžili o to, že krídlo začalo lietať, možno uviesť Švajčiarov - bratov Strasilla - ktorí spolu s Andreom Kuhnom vyvinuli z padáka, používaného na zoskoky vlastné patentom chránené paraglajdingové krídlo. V Nemecku je to p. Dolezalek, ktorý vlastní najviac patentov na paraglajdingové krídlo a ktorý sa podieľal na vývoji a testovaní krídel.
Na základe Rogallovho patentu, ktorý v roku 1964 NASA uvoľnila, konštruoval Jalbert svoj „parafoil“. Tento „matracový padák“ ktorý bol Stevom Snyderom (parašutista z USA) prispôsobený na lietanie, zrušil okrúhly padák ako prevládajúci v parašutistickej elite.
Až v roku 1978 prišlo k zreteľnému pohybu v paraglajdingovom športe. Francúzsky parašutista Jean Claude Béttemps a Gérard Bosson chceli pre nácvik presnosti pristátia ušetriť vysoké výdavky na lietadlo, a preto začali skákať zo strmého kopca. Veľmi rýchlo našli nasledovníkov tejto zábavy vo svojom klube a prví žiaci lietania stáli predo dvermi.
Vznik paraglajdingu.
Prvé pokusy o let s padákom zo svahu sa v Európe datujú od roku 1978. Skutočným začiatkom paraglajdingu ako športu je až rok 1985. Našli sa už aj profesionálni výrobcovia, ktorí začali vyrábať padáky výhradne len pre paraglajding. Maximálna kĺzavosť vtedy dosahovala hodnoty asi 1:3,5. Ďalší pokrok sa zaznamenal až v roku 1988, keď sa objavili prvé klzáky s elipsovitým tvarom vrchlíka Tým sa zvýšili hodnoty kĺzavosti na 1:5. Paraglajding sa začína rozvíjať hlavne vo Francúzsku, Švajčiarsku, Rakúsku a Nemecku, kde majú v Alpách priam ideálne podmienky. Vznikajú ďalší špecializovaní výrobcovia na padáky, postroje, kombinézy a pod. Záujem o lietanie a zvyšujúci sa počet výrobcov vyvolal aj vyššiu úrazovosť, preto vznikli skúšobne, ktoré sú oprávnené vydávať príslušný atest. Vo Švajčiarsku je to SHV a v Nemecku DHV.
Rozvoj na Slovensku.
Tento šport sa začal rozvíjať na Slovensku po roku 1989, keď sa otvorili hranice a záujemcovia o tento šport začali mať prístup k materiálom a krídlam, ktoré boli testované a vyvinuté v zahraničí. Pritom sa našli odvážlivci, ktorí z rozličných materiálov - silon a pod - šili rôzne podobné krídla, ktoré videli v zahraničí. Z toho obdobia začiatkov a pokusov odvážlivcov pochádza aj najviac úrazov a úmrtí. Nepriaznivci nazvali tento šport nebezpečným a riskantným, čo aj v začiatkoch skutočne bol. Postupným vývojom nových, výkonnejších krídel, získavaním skúseností sa začal tento šport rozvíjať a získal si srdcia mladých nadšencov i starších letcov. V súčasnosti je evidovaných v Leteckej amatérskej asociácii SR cca 600 členov, niekoľkonásobne viac je takých, ktorí nie sú evidovaní. Podľa odhadu sa tomuto športu viac-menej pravidelne venuje na Slovensku okolo 2 500 - 3 000 ľudí.
Princíp lietania na padákovom klzáku.
Lietanie na padákovom klzáku využíva vztlak, ktorý vzniká prúdením vzduchu pri doprednom pohybe krídla. Na spodnej strane prúdi vzduch pomalšie, vrchná strana krídla, ktoré v priereze tvorí aerodynamický tvar, má zaoblenie a tu prúdi vzduch rýchlejšie, čím vytvára vztlak, ktorý krídlo nadnáša, a tým umožňuje jeho let. Aerodynamický tvar krídlo dostane tým, že do jeho komôr sa pri doprednom pohybe dostáva vzduch, ktorý toto špeciálne skonštruktované krídlo nafukuje, a tým vytvára jeho nosnú plochu. Padákové krídla (kĺzavé padáky) sa využivajú v parašutizme aj v paraglidingu. Na rozdiel od parašutistických krídel majú paraglidingové krídla okrem iného najmä väčšiu kĺzavosť a iný spôsob aktivácie k letu.
Štartovanie.
K tomu, aby sa pilot a jeho padákové krídlo mohlo pohybovať vo vzdušnej hmote - vzduchu, čiže letieť, musí sa do vzduchu dostať. Pilot musí pred samotným štartom vykonať 5-bodovú kontrolu, pričom kontroluje okolie, vrchlík, šnúry, karabíny, postroj a jeho upevnenie. Poznáme dva druhy štartu, ktoré sú nasledovné: dopredný štart a krížový štart. Dopredný štart je vhodný za bezvetria alebo za slabého protivetra. Pilot sa po príprave na štart rozbieha dopredu, pričom kontroluje celý priebeh štartu a má vždy možnosť prerušiť celý akt. Krížový štart je taký, pri ktorom sa využíva vietor a pilot sa ku krídlu, ktoré je rozprestreté na štartovej ploche, obráti tvárou. Priebeh štartu kontroluje tak, že má v zornom poli celé krídlo a keď je krídlo po zdvihnutí už v letovej polohe, otáča sa do smeru letu a rozbieha sa. Podmienkou pre dobrý štart sú vhodné klimatické podmienky, svahovitý terén a prevýšenie terénu. Na dlhých rovných úsekoch (väčšinou letiská) je možné štartovať ťahom lana pomocou navijaku, podobne ako u vetroňov. Pilot je vzdialený od navijaku viac ako kilometer. Lano sa navíja na navijak vybavený motorom alebo sa odvíja za autom alebo člnom. Takto môže pilot za dobrých podmienok dosiahnuť výšku vypnutia porovnateľnú so štartom z kopca.
Lietanie v termickom prúdení.
Pri lete pilot využíva termické stúpavé prúdy, ktoré vznikajú nerovnomerným ohrievaním zemského povrchu Slnkom, najčastejšie v letnom období. Niektoré miesta sú ohriate viac ako ostatné (skalné steny, veľké budovy, príp.tmavý les), a tak vzniká termika stúpajúca vzduchom až do výšky základne vznikajúcich oblakov. Niekedy je vo forme vzduchového stĺpu, častejšie sa však utrhne od svojho zdroja a takáto stúpajúca vzduchová bublina je ďalej unášaná vetrom a z daného miesta vzniká ďalší termický impulz. Ak pilot počas letu objaví termický prúd, začne v ňom krúžiť tak, aby bol stred krúženia v najsilnejšej časti, kde vzduch stúpa najrýchlejšie. Intenzitu stúpania pilot sleduje variometrom. V okolí silných stúpavých prúdov sa vyskutuje aj silná turbulencia vzduchu, ktorá môže spôsobovať symetrický alebo asymetrický kolaps vrchlíku padákového klzáka v momente vstupu do stúpavého prúdu alebo pri jeho opustení.
Lietanie vo svahovom prúdení.
Pilot využíva pri lete prírodný jav, a to že vzduch, ktorý je hnaný vetrom proti svahu, stúpa nahor a zvyšuje svoju rýchlosť, čo umožňuje lietanie popri takomto svahu. Preto sa aj tento spôsob nazýva svahovanie, svahové lietanie. Intenzita, akou vzduch prúdiaci okolo svahu "nosí" pilota padákového klzáka, záleží od rýchlosti vetra a od tvaru kopca, dôležitá je aj stabilita sily vetra. Pri veľmi slabom vetre je efekt len veľmi blízko pri kopci, čo nie je pre pilota veľmi bezpečné. Pri veľmi silnom vetre je pilot vynesený vysoko nad kopec, len pomaly sa pretláča proti vetru pred svah a hrozí zanesenie za kopec, do miest so silnými turbulenciami.
Let a riadenie krídla počas letu.
Počas letu pilot riadi krídlo dvoma spôsobmi - pomocou šnúr, ktoré nazývame riadičky a tiež nakláňaním sa v sedačke. Zatiahnutím jednej riadičky krídlo otáča, zatiahnutie oboch riadičiek krídlo spomaľuje svoju rýchlosť. Naklonením sa v sedačke a prenesením váhy na jednu stranu krídlo zatáča na túto stranu. Riadenie krídla si vyžaduje cvik a cit, pretože nesprávnym zásahom do riadenia môže dôjsť k prudkej reakcii krídla, ktoré nie je žiaduce.
Pristátie.
Pristátie je umožnené tým, že krídlo svojim opadavým letom znižuje letovú výšku a približuje sa k zemi. Pilot vo vhodnom okamihu zníži rýchlosť krídla zatiahnutím oboch riadičiek, vysunie sa zo sedačky a dopadne na nohy, pričom podľa potreby pobehne. Miesto pristátia je označené veterným rukávom alebo iným vhodným ukazovateľom smeru vetra. Pilot pristáva proti vetru, čím zníži pristávaciu rýchlosť.
Bezpečnosť paraglajdingu.
Vzhľadom na to, že pri rozširovaní sa tohto druhu športu v minulosti nebol dostatok znalostí, používali sa padákové krídla neoverených konštrukcií, neodskúšané, často sa vyskytovali úrazy a tiež úmrtia. Výsledkom je názor v spoločnosti, že tento šport je nebezpečný a rizikový. Rozvojom techniky, testovaním krídel a ich schvaľovaním skúšobňami sa podstatne znížilo riziko úrazov. Taktiež školenie začínajúcich pilotov v kurzoch, testy a učenie kvalitnými inštruktormi zvyšilo bezpečnosť tohto športu. Je dokázané, že závady na padákových krídlach a ich prislušenstve sa podieľajú na úrazoch 5 %, zvyšok tvoria chyby pilota, podcenenie reálnej situácie v ovzduší, nedostatočná prax, nevhodné oblečenie a obuv a pod. Pri porovnaní s inými športmi je lietanie na padákovom krídle relatívne bezpečný šport a úrazovosť nie je vyššia ako v iných bežných športoch.
Krízové situácie.
Za letu, po štarte, alebo pri pristátí môže vplyvom nesprávneho zásahu pilota do riadenia alebo počas letu vplyvom turbulentných závanov dôjsť k neštandardnej situácii správania sa krídla. Krídlo za takejto situácie stratí svoj aerodynamický tvar, začne sa prepadať a nie je schopné ďalšieho letu. K tomu, aby krídlo nadobudlo svoj pôvodný tvar je potrebný správny zásah pilota. Krídlo už vzhľadom na svoju konštrukciu má vlastnosť vrátiť sa do letového stavu, pričom pilot má svojim zásahom napomôcť tomuto procesu. Z hľadiska neštandardného sa správania krídla je potom niekoľko krízových stavov - prepadavý let, negatívna špirála, zaklapnutie jednej alebo obidvoch strán krídla a ďalšie. Pri celkovom zbortení sa krídla a nebezpečenstve pilot musí použiť záchranný padák, ktorý umožní jeho bezpečné pristátie.
Padákové krídlo a jeho príslušenstvo.
Padákové krídlo je tvorené nosnou plochou - vlastným krídlom, nazývaným aj vrchlík (1,2,3,4), šnúrami (5,6,7) a sedačkou, ktorá je spojená zo šnúrami pomocou karabín (8).
Krídlo a jeho konštrukcia.
Vrchlík sa vyrába zo špeciálnej tkaniny, ktorá neprepúšťa vzduch, jeho plocha sa pohybuje podľa váhy pilota od 28 do 32 m². Má spodnú časť a vrchnú časť, ktoré sú medzi sebou spojené prepážkami a ktoré tvoria po naplnení vzduchom komory. Tieto komory potom vytvárajú aerodynamický tvar vrchlíka. Vrchlík je spojený so sedačkou šnúrami, ktoré sú špeciálne konštruované a ich upevnenie na vrchlík je veľmi dôkladne skúšané a realizované. Podľa umiestnenia sú šnúry nazvané ako šnúry A, to sú predné, B, C a niekedy bývajú aj šnúry D, to sú šnúry zadné. Zvláštne šnúry sú tie, pomocou ktorých sa krídlo riadi a tie nazývame riadičky. Svoj aerodynamický tvar dostane krídlo tým, že komory sa pri štartovaní naplnia vzduchom a pri doprednom pohybe sa neustále týmto vzduchom plnia, čím si krídlo udržuje svoj tvar. Časť krídla, ktorá je vpredu, sa volá nábežná hrana, časť krídla, kde vzduch krídlo opúšťa, sa volá odtoková hrana. Dôležitým údajom kvality krídla je jeho vzduchonepriepustnosť, tzn. krídlo je tým kvalitnejšie, čím menej vzduchu prepúšťa. Prepúšťanie vzduchu tkaninou krídla sa skúša špeciálnymi prístrojmi u výrobcu krídla a dodržanie stanovenej hladiny prepúšťania vzduchu je podmienkou na vydanie technického preukazu krídla. Tkanina, z ktorej sa vyrába krídlo, je syntetická tkanina, vystužená hrubšími vláknami. Výroba krídla je vysoko špecializovaná práca a vykonávajú ju odborné firmy, pričom krídlo pred tým, ako sa dostane do sériovej výroby, podlieha veľmi prísnym skúškam a testovaniu.
Sedačka a jej konštrukcia.
Sedačka alebo postroj je v skutočnosti sedadlo, v ktorom pilot padákového krídla sedí alebo aj čiastočne leží, pričom táto sedačka je s krídlom spojená pomocou karabín; pilot potom počas letu visí pomocou šnúr na tomto krídle. Vzadu a pod sedačkou sa nachádza tzv. protektor (ochranný vankúš) vo forme penového vankúša, ktorý minimalizuje zranenie pri náhlom a prudkom pristátí na povrchu pôdy. K bezpečnostnému vybaveniu sedačky patrí aj záložný, záchranný padák (záložka, slang.), ktorý slúži v prípade núdze ako záložný padák pre záchranu pilota v krízových situáciach a aj vtedy, keď padákové krídlo nie je schopné ďalšieho letu. Tento záložný padák je umiestnený v zadnej alebo aj bočnej časti sedačky, môže však byť umiestnený aj vpredu, vtedy zároveň slúži ako pultík na pripevnenie prístrojov, pomocou ktorých sa pilot orientuje pri lete.
Prístroje potrebné na lietanie.
Pilot potrebuje na to, aby sa mohol orientovať počas letu, niektoré prístroje, ktoré mu uľahčia rozhodovanie. Veľmi dôležitý je prístroj nazvaný altovariometer, ktorý ukazuje a zvukom signalizuje, či pilot so svojím krídlom stúpa alebo klesá, zároveň prístroj zaznamenáva niektoré ďalšie údaje - nadmorskú výšku alebo výšku nad terénom, čas letu a iné, ktoré sú rozdielne podľa výrobcu a vyhotovenia. Ďalej pilot používa GPS prístroj, rýchlomer, kompas a iné. Na komunikáciu používa pilot vysielačku alebo mobilný telefón.
Oblečenie pilota pre paraglajding.
Pilot má pre pohyb vo vzduchu použiť vhodné oblečenie, najlepšie viacvrstevnú kombinézu, kuklu na tvár, prilbu na ochranu hlavy a vhodnú obuv. Obuv má byť vysoká, so spevnenými bočnými stenami, aby chránila členkovú časť. Používa sa obuv priamo určená na tento účel. Nie je vhodná obuv turistická a podobná, ktorá nechráni členkovú časť chodidla. Prilba a okuliare chránia tvár pred účinkami vetra, ultrafialového žiarenia a pred úrazom hlavy. Používa sa špeciálna prilba, určená na lietanie na padákovom krídle, motoristická alebo cyklistická prilba nie je vhodná. Okuliare sú vhodné také, ktoré majú oblé sklá. Pri voľbe obuvi a oblečenia je potrebné vychádzať z toho, že stúpaním vo vzdušnej vrstve o 100 metrov sa znižuje teplota vzduchu cca o 1 stupeň. Nemenej dôležité sú pevné rukavice (textilné, alebo kožené), ktoré chránia celý povrch ruky.
Letové miesta na Slovensku.
Plochy, z ktorých môžu paraglajdisti štartovať, by mali byť schválené Leteckou amatérskou asociáciou Slovenskej republiky. Takýchto terénov je na Slovensku 17, avšak okrem týchto terénov existuje ešte veľké množstvo neoficiálnych plôch.

</doc>
<doc id="39753" url="https://sk.wikipedia.org/wiki?curid=39753" title="Dušan Slobodník">
Dušan Slobodník

PhDr. Dušan Slobodník, CSc. (* 11. apríl 1927, Pezinok – † 13. december 2001) bol slovenský spisovateľ, literárny vedec, prekladateľ a politik.
Životopis.
V máji 1944 vstúpil do Hlinkovej mládeže (ako dôvod uvádza záujem zúčastniť sa stolnotenisového turnaja organizovaného HM). 
Od 28. februára do 10. marca 1945 sa na základe povolávacieho rozkazu zúčastnil kurzu pre diverzantov vedeného nemeckou tajnou službou (Geheime Staatspolizei) v Sekuliach. Tesne pred maturitou (22. apríla 1945) bol zatknutý sovietskou vojenskou kontrarozviedkou SMERŠ. 19. mája 1945 ho sovietsky vojenský súd v Novom Meste na Moravě odsúdil podľa §58-6 na 15 rokov nútených prác. Z nich takmer 9 rokov strávil v niekoľkých sovietskych pracovných a nemocničných táboroch Gulagu. Po Stalinovej smrti bol na základe amnestie prepustený a v decembri 1953 vrátený na Slovensko. Maturoval až v roku 1954, v štúdiu pokračoval na Filozofickej fakulte Univerzity Komenského v Bratislave (odbor slovenčina-ruština). V roku 1958 bol počas Bacílkovskej previerkovej kampane kvôli svojej minulosti vylúčený zo štúdia. Listom požiadal Najvyšší súd ZSSR o rehabilitáciu a 1. októbra 1960 ho Vojenské kolégium NS ZSSR plne rehabilitovalo. Štúdiá dokončil na Filozofickej fakulte Karlovej univerzity v Prahe. Svoje spomienky z väzenia uverejnil v knihe Paragraf: Polárny kruh.
Po roku 1989 sa výrazne politicky angažoval, najskôr ako literárny vedec a publicista, po rozdelení Literárnovedného ústavu Slovenskej akadémie vied (SAV) ako riaditeľ Ústavu svetovej literatúry SAV. Vo svojej publicistike podporoval politickú líniu Vladimíra Mečiara. Výraznou mierou sa zaslúžil o vznik samostatnej Slovenskej republiky. V júni 1992 sa Dušan Slobodník stal ministrom kultúry vo vláde Vladimíra Mečiara.
Spor s Feldekom.
V roku 1992 Dušan Slobodník žaloval spisovateľa Ľubomíra Feldeka za verš „esesák sa objal s eštebákom“ v básni "Dobrú noc, moja milá". Žiadal ospravedlnenie a úhradu nemajetkovej ujmy. Feldek bol najprv na Mestskom súde úspešný, ale v roku 1994 odvolací senát Najvyššieho súdu SR rozsudok prvostupňového súdu zrušil a zaviazal Ľ. Feldeka zaplatiť 250 tisíc Sk. Neskôr dovolací senát Najvyššieho súdu SR časť súdneho rozhodnutia týkajúcu sa básne a nemajetkovej ujmy zrušil, ale časť rozhodnutia o tom, že Ľ. Feldek sa má ospravedlniť, sa stala právoplatnou. Feldekov obhajca Ernest Valko podal sťažnosť na Európsky súd pre ľudské práva (ESĽP) do Štrasburgu a ten 12. júla 2001 uznal Feldekovu sťažnosť a v prípade Feldek proti Slovenskej republike (SR) mu prisúdil aj morálne odškodné 65 tisíc SKK. Dôvodom bolo, že nevyhnutnosť obmedzenia práv uvedených v článku 10 (sloboda Feldekovho prejavu v SR) nebola dostatočne preukázaná. 
Po vynesení rozsudku však Slobodník vydal vyhlásenie, že rozhodnutie ESĽP nijakým spôsobom neruší rozhodnutie dvoch senátov Najvyššieho súdu SR z roku 1994 a 1995, že tvrdenia pána Feldeka o mojej údajnej fašistickej minulosti, založené na mojom niekoľkomesačnom členstve v Hlinkovej mládeži a asi desaťdňovom nedobrovoľnom pobyte vo vojenskom kurze v Sekuliach v marci 1945 (keď som nemal ešte 18 rokov) sú podľa súdu "...hrubým osočovaním a znevažovaním občianskej cti osoby a života a neoprávneným zásahom do osobnosti... D. Slobodníka."

</doc>
<doc id="39755" url="https://sk.wikipedia.org/wiki?curid=39755" title="Lamanšský kanál">
Lamanšský kanál



</doc>
<doc id="39758" url="https://sk.wikipedia.org/wiki?curid=39758" title="Oxymoron">
Oxymoron

Oxymoron (z gréckeho "oxys" = ostrý, inteligentný + "moros" = tupý, pomalý, hlúpy) je spojenie slov protirečiaceho si významu, obyčajne podstatného mena a prídavného mena. Napr. "výrečné mlčanie", "zdravý nemocný", "chudobný boháč, totalitná demokracia."
Oxymoron sa niekedy chápe aj ako metaforický epiteton alebo ako adjektívna metafora.

</doc>
<doc id="39759" url="https://sk.wikipedia.org/wiki?curid=39759" title="Katar">
Katar

Katar môže byť:

</doc>
<doc id="39760" url="https://sk.wikipedia.org/wiki?curid=39760" title="Albigénci">
Albigénci



</doc>
<doc id="39761" url="https://sk.wikipedia.org/wiki?curid=39761" title="Katari">
Katari



</doc>
<doc id="39762" url="https://sk.wikipedia.org/wiki?curid=39762" title="Bogomilstvo">
Bogomilstvo

Bogomilstvo bolo kacírske hnutie v ortodoxnej cirkvi. Založil ho v 10. storočí kňaz Bogomil. Vyvinulo sa z manicheizmu 3. storočia. Bogomilstvo zakorenilo medzi Bulharmi a križiacke výpravy ho preniesli na Západ, kde sa udomácnilo ako katarstvo, resp. v južnom Francúzsku ako albigénstvo. 
Bogomil, zakladateľ tejto herézy, bol vidieckym kňazom v Bulharsku v 10. storočí. Jeho meno, ktoré znamená „milujúci Boha“, bolo pravdepodobne pseudonymom. Pôvodní bogomilovia odmietali Starý zákon a riadili sa iba Novým zákonom. Neskorší byzantskí bogomilovia urobili výnimku pri starozákonných Žalmoch a Knihách prorokov. Neprijímali však Písmo doslovne. Základom ich učenia bolo presvedčenie, že to, čo je viditeľné, je zlé. Samotné ľudské telo je výtvorom padlého anjela Satana, ktorý prepadol zlu. To, čo je neviditeľné, je spirituálne. Bogomilovia považovali Satana za prvorodeného syna Božieho a Ježiša Krista za jeho mladšieho brata. Satan bol síce božím protivníkom, ale bol od Boha závislý. Pýcha spôsobila Satanov pád, a keď bol spolu s buričskými anjelmi zvrhnutý z nebies, vytvoril nové nebo, zem a tiež telesnú schránku človeka. Život však do tela vdýchol Boh výmenou za sľub, že ľudské duše po smrti poputujú do skutočného neba. Satan súhlasil, ale bol žiarlivý na božský potenciál človeka, a tak zviedol Evu a dohnal Kaina k vražde svojho brata. Neskôr nahovoril židovskému národu, že on je tým najvyšším Bohom, a nazval sa Jahvem. Mojžiš sa stal nevedomky jeho nástrojom. Druhorodený Ježiš vstúpil do sveta, aby porazil bratove pozemské kráľovstvo. Satan síce spôsobil Ježišovu fyzickú smrť, ale po jeho zmŕtvychvstaní priznal porážku. Stratil svoju božskú silu a Ježiš potom prevzal jeho miesto na nebesiach.

</doc>
<doc id="39763" url="https://sk.wikipedia.org/wiki?curid=39763" title="Mravčia hmlovina">
Mravčia hmlovina

Mravčia hmlovina, označovaná aj ako Mz3 alebo Menzel 3, je planetárna hmlovina v súhvezdí Pravítko, ktorú študovali 20. júla 1997 astronómovia Bruce Balick a Vincent Icke pomocou Hubblovho vesmírneho ďalekohľadu.

</doc>
<doc id="39768" url="https://sk.wikipedia.org/wiki?curid=39768" title="Flámsko">
Flámsko

Flámsko (zriedkavo: "Flandersko, Flandry"; po holandsky/flámsky "Vlaanderen", po francúzsky "Flandre(s)", po česky "Flandry" (ale severné Belgicko je "Vlámsko")) môže byť:

</doc>
<doc id="39771" url="https://sk.wikipedia.org/wiki?curid=39771" title="Irène Joliot-Curie">
Irène Joliot-Curie



</doc>
<doc id="39777" url="https://sk.wikipedia.org/wiki?curid=39777" title="Vylučovanie">
Vylučovanie



</doc>
<doc id="39778" url="https://sk.wikipedia.org/wiki?curid=39778" title="Zmluva z Nice">
Zmluva z Nice

Zmluva z Nice je zmluva pozmeňujúca Maastrichtskú zmluvu o Európskej únii a Rímsku zmluvu. Bola podpísaná 26. februára 2001 v Nice členskými štátmi EÚ a vstúpila do platnosti 1. februára 2003. Agenda zaniknutého Európskeho spoločenstva uhlia a ocele bola touto zmluvou prevedená na Európske spoločenstvo.
Zmluva z Nice zmenila spôsob rozhodovania v EÚ: namiesto jednohlasného rozhodovania sa začalo hlasovať kvalifikovanou väčšinou. Ďalej zavádza tzv. princíp dvojitej väčšiny: za prijatie návrhu zákona musí hlasovať 55 percent členov Rady EÚ, reprezentujúcich 65 percent obyvateľstva. Zmluva z Nice zvýšila počet poslancov Európskeho parlamentu na 732 a prerozdelila hlasy medzi jednotlivými štátmi v Rade EÚ a v Európskom parlamente. 
Väčšina prijatých opatrení mala pripraviť Úniu na prijatie 10 ďalších krajín a zabezpečiť jej akcieschopnosť do budúcnosti.

</doc>
<doc id="39779" url="https://sk.wikipedia.org/wiki?curid=39779" title="Slovná hra (hra)">
Slovná hra (hra)

Slovná hra je hra, ktorá sa hrá prostredníctvom slov. Buď sa slová tvoria alebo hádajú.
Príklady slovných hier:

</doc>
<doc id="39780" url="https://sk.wikipedia.org/wiki?curid=39780" title="Močová inkontinencia">
Močová inkontinencia

Močová inkontinencia alebo pomočovanie je nedobrovoľná strata moču z tela. Často je dočasná a skoro vždy vyplýva z aktuálneho zdravotného stavu.
V tomto článku termín „inkontinencia“ je použitý pre spojenie „močová inkontinencia“. Existuje i fekálna inkontinencia.
Močová inkontinencia u žien.
Ženy trpia inkontinenciou 2-krát viac často ako muži. Tehotenstvo a pôrod, menopauza a štruktúra ženského močového traktu spôsobujú tento rozdiel. Ale ženy i muži sa môžu stať inkontinentnými pre neurologický úraz, vrodené defekty, mozgovú porážku, sklerózu multiplex a fyzické problémy spojené so starnutím.
Kým močová inkontinencia postihuje staršie ženy viac často než mladšie ženy, počiatok inkontinencie nie je nutne spojený s vekom. Inkontinencia je liečená a často liečiteľná v každom veku.
Ženy s inkontinenciou môžu mať rozpaky hovoriť o svojom probléme, čo je ale nesprávne.
Inkontinencia u žien sa obvykle vyskytuje pre problémy so svalmi, ktoré pomáhajú zadržovať alebo uvolňovať moč. Telo skladuje moč – vodu a odpady vylúčené obličkami – v močovom mechúri, čo je orgán podobný balónu. Mechúr je napojený na močovú trubicu, ktorou moč opúšťa telo.
Počas močenia sa svaly v stene mechúra kontrahujú (sťahujú), tlačiac moč von z mechúra do močovej trubice. Súčasne svaly zvierača okolo močovej trubice relaxujú (uvoľňujú sa), nechávajúc moč prechádzať von z tela. Inkontinencia sa objaví, keď svaly mechúra sa nečakane kontrahujú alebo svaly okolo močovej trubice sa nečakane uvoľnia (relaxujú).

</doc>
<doc id="39781" url="https://sk.wikipedia.org/wiki?curid=39781" title="Kráter">
Kráter

Kráter je priehlbina približne kruhového tvaru na povrchu alebo vnútri telies v planetárnej sústave (planét, mesiacov a planétok). Krátery majú priemer od niekoľkých mikrónov až do tisícok kilometrov. Najväčšie krátery sa nazývajú panvy alebo (hlavne na Mesiaci) moria (mare).
Krátery možno podľa vzniku rozdeliť na dve skupiny:

</doc>
<doc id="39782" url="https://sk.wikipedia.org/wiki?curid=39782" title="Slovná hra">
Slovná hra

Slovná hra môže byť:

</doc>
<doc id="39783" url="https://sk.wikipedia.org/wiki?curid=39783" title="Bitka pri Trebii">
Bitka pri Trebii

Bitka pri Trebii môže byť:

</doc>
<doc id="39784" url="https://sk.wikipedia.org/wiki?curid=39784" title="Pomočovanie">
Pomočovanie



</doc>
<doc id="39785" url="https://sk.wikipedia.org/wiki?curid=39785" title="Bitka pri Ticine">
Bitka pri Ticine

Bitka pri Ticine bola prvou bitkou, ktorú zviedli v roku 218 pred Kr. Hannibalovi vojaci a rímske vojsko na pôde Itálie počas druhej púnskej vojny.
Keď Hannibal prekročil rieku Rhônu (lat. "Rhodanus") a prekonal Alpy, jeho vojsko vstúpilo na pôdu Itálie. Rímsky konzul a vojvodca Publius Cornelius Scipio nestihol zabrániť Hannibalovmu postupu a až pri rieke Ticine, ktorá sa vlieva do rieky Pád, dostihol kartáginské vojsko. Aby sa Rimania dostali k nepriateľovi na dosah, museli vybudovať cez riečku Ticino drevený most, chránený obrannou vežou. 
Hannibal medzitým získaval do svojho vojska príslušníkov domorodých kmeňov, ktorým sľuboval udelenie občianskych práv v Kartágu, iným sľuboval peniaze, otrokom slobodu. 
K boju došlo viacmenej náhodou, keď Hannibal aj Scipio sprevádzaní jazdeckými oddielmi, narazili na seba pri prieskume okolitej krajiny. Scipio postavil do predu vrhačov kopijí a gallských jazdcov, Hannibal v strede umiestnil hispánsku jazdu a na krídlach rozmiestnil numidské oddiely. Bitku začali vrhači kopijí, ktorí znepokojovali jazdecké jednotky. Potom sa zapojili do boja jazdecké a pešie jednotky. Napokon Hannibal vrhol do útoku svoju zálohu numidských bojovníkov.
Rimania náhle začali ustupovať, pretože ich veliteľ, konzul P. Cornelius Scipio bol zranený a obávali sa o jeho osud. Zachránil ho jeho syn, budúci víťaz nad Hannibalom. Spolu s jazdcami, ktorí veliteľa chránili vlastnými telami, ustúpili z bojiska a stiahli sa do svojho tábora.

</doc>
<doc id="39786" url="https://sk.wikipedia.org/wiki?curid=39786" title="Bitka pri Trasimenskom jazere">
Bitka pri Trasimenskom jazere

Bitka pri Trasimenskom jazere bola jednou z významných bitiek medzi Hannibalom a Rímom počas druhej púnskej vojny (218-202 pred Kr.). 
Trasimenské jazero (tal. Lago di Trasimeno) leží v strednej Etrúrii asi 16 km západne od Perugie (antická Perusia). Na jar roku 217 pred Kr. Hannibal opustil svoj zimný tábor a podarilo sa mu prejsť močaristým údolím rieky Arno (lat. Arnus). V ťažkých podmienkach previedol Hannibal svoje vojsko na suchú zem, ale pritom oslepol na jedno oko. Stratil veľa vojakov, z bojových slonov mu zostal len jeden. 
Rímske vojsko, rozmiestnené v Ariminiu a v Arretiu mu nedokázalo v prechode zabrániť. Naopak, keď pod velením konzula Gaia Flaminia postupovalo pozdĺž severného brehu Trasimenského jazera, Hannibal obsadil okolité kopce Cortonského pohoria, ktoré sa takmer priblížilo k brehom jazera. Časť vojska umiestnil na brehu jazera, časť jazdy tajne ukryl, takže mohla zaútočiť od chrbta na Rimanov alebo zo svahov okolitých vŕškov. 
Rimania sa chystali rozvinúť svoje šíky, keď na nich Hannibalovi vojaci zaútočili. Rímske vojsko malo nevýhodu aj v tom, že ráno sa z Trasimenského jazera zdvihla hmla, takže Hannibalovým útokom bolo úplne prekvapené a dezorientované. 
Napriek tomu sa Rimania udatne bránili viac ako tri hodiny. Potom v boji zahynul konzul Gaius Flaminius a zvyšok rímskeho vojska sa dal na ústup, dokonca na útek. Niektorí vojaci sa snažili zachrániť vo vodách jazera, ale pod váhou ťažkej výzbroje sa utopili.
Asi 6 000 vojakov sa zachránilo, ale potom sa vzdalo púnskemu vodcovi Maharbalovi, ktorý ich uvrhol do pút. 
V boji padlo 15 000 Rimanov, 15 000 ich padlo do zajatia. Asi 10 000 ďalších vojakov sa jednotlivo alebo v malých skupinkách dostalo z obkľúčenia a postupne sa vrátili do Ríma. Kartáginci stratili asi 25 000 mužov, ďalší zahynuli v dôsledku ťažkých rán.
Po víťazstve pri Trasimenskom jazere zamieril Hannibal na juhovýchod Itálie do Umbrie, kde porazil asi 4000 jazdcov, ktorým velil proprétor Gaius Centenius. V Ríme prepukala panika, preto senát nariadil, aby bol menovaný diktátor Quintus Fabius Maximus a veliteľ jazdy (lat. magister equitum) Marcus Minucius Rufus.
Schyľovalo sa k najťažšej bitke v druhej púnskej vojne, k bitke pri Kannách.

</doc>
<doc id="39787" url="https://sk.wikipedia.org/wiki?curid=39787" title="Impaktný kráter">
Impaktný kráter

Impaktný kráter (iné názvy: dopadový kráter; veľký aj panva, veľký s dnom zaliatym žeravou magmou aj more; po dopade meteoritu aj meteoritový/meteoritický kráter) je priehlbina približne kruhového tvaru na povrchu telies v planetárnej sústave (planét, mesiacov a planétok), ktorá vznikla impaktom (dopadom).
Impaktné krátery majú priemer od niekoľkých mikrónov až do tisícok kilometrov. Najväčšie impaktné krátery sa nazývajú panvy alebo (hlavne na Mesiaci) moria (mare). Dno typického impaktného krátera leží nižšie ako jeho okolie. Jeho vyvýšený okraj sa prudko zvažuje do stredu kráteru a pozvoľna smerom von. Veľkosť kráteru záleží najmä na veľkosti dopadajúceho telesa (projektilu), na jeho rýchlosti pri dopade a jeho zložení. Veľkosť krátera je tiež významne ovplyvňovaná vlastnosťami cieľového telesa.
V slnečnej sústave vznikli impaktné krátery na všetkých telesách s pevným povrchom dopadmi menších astronomických telies. Na niektorých telesách však boli neskôr zahladené geologickou činnosťou. Napríklad na Zemi sa ich zachovalo iba približne 150. Povrch Merkúra a Mesiaca však zostal bez geologických zmien a je impaktnými krátermi husto pokrytý.
Vznik impaktného krátera.
Impaktné krátery vznikajú vo všeobecnosti pri zrážke dvoch telies v planetárnej sústave. Najviac impaktných kráterov na povrchu planét a mesiacov v slnečnej sústave pochádza z obdobia jej dotvárania v dobe asi pred 4,5–4 miliardami rokov. V tejto dobe prebiehalo intenzívne tzv. kozmické bombardovanie. 
Samotný impaktný proces, pri ktorom impaktný kráter vzniká, sa dá rozdeliť do troch fáz:
Dotyk a stlačenie.
Je najkratšia zo všetkých fáz a začína pri nej predávanie energie a hybnosti do podložia zasiahnutého telesa. Od miesta dotyku sa šíri nárazová vlna - dopadajúcim telesom aj podložím cieľa dopadu. Obidve telesá sú stláčané (až na tlak niekoľkých gigapascalov), prudko sa ohrievajú a dopadajúce teleso brzdí. Materiál cieľa aj dopadajúceho telesa sa vplyvom zahriatia roztaví a čiastočne vyparí a vo forme rýchlych výtryskov je vyvrhnutý po balistických dráhach do strán. 
Vyhĺbenie krátera.
Elastický rozžeravený materiál „odteká“ z miesta dopadu do strán. Podľa veľkosti dopadajúceho telesa môže táto fáza trvať iba niekoľko sekúnd až minút - čím väčšie je dopadajúce teleso, tým väčšie množstvo materiálu bolo roztavené a jeho „odtok“ tak trvá dlhšie.
Záverečné dotváranie vyhĺbeného priestoru.
Po dopade výtryskov materiálov z prvej fázy a po zastavení „odtoku“ taveniny sa materiál začne vlastnou tiažou vracať späť do vyhĺbeného priestoru. Stlačené podložie cieľa v mieste dopadu pod dnom krátera elasticky vypruží hore. Pri malých kráteroch dôjde iba k zosunutiu materiálov zo stien krátera. Pri veľkých kráteroch okrom toho stlačené podložie vypruží späť a dôjde k vytvoreniu stredového kopca. Usadením vyvrhnutého materiálu, vytvorením okraja a prípadne stredového kopca, je celý proces ukončený. V niektorých prípadoch môže pri najväčších kráteroch a panvách trhlinami v popraskanom podloží dochádzať k prenikaniu magmy zo žeravého vnútra cieľa do dna krátera a zaliať jeho dno. Pri najväčších impaktoch na Mesiaci tak došlo k vytvoreniu mesačných morí ("mare").

</doc>
<doc id="39789" url="https://sk.wikipedia.org/wiki?curid=39789" title="Scrabble">
Scrabble

Scrabble je licencovaná slovná dosková hra pre dvoch až štyroch hráčov. Hrá sa na hracom pláne rozmerov 15x15 políčok. Hráči zo svojich písmenok formulujú slová tak, aby získali čo najviac bodov. Každé písmeno má stanovenú bodovú hodnotu od 1 do 10. V jednotlivých jazykových mutáciách hry majú tie isté písmená rôznu bodovú hodnotu, závisí od frekvencie výskytu v príslušnom jazyku. Polia hracieho plánu sú farebne a slovne rozlíšené, 8 polí je červených - slová ktoré vzniknú pri ich obsadení majú trojnásobnú hodnotu, 17 polí je ružových - zdvojnásobujú hodnotu slov, 12 tmavomodrých - strojnásobujú hodnotu písmena, 24 svetlomodrých - zdvojnásobujú hodnotu písmena. Vynálezca Scrabble ja newyorský architekt Alfred Mosher Butts.
Varianty hry.
Variant 2 eliminuje znevýhodnenie hráčov, ktorí si vytiahli „zlé“ písmená.
Zloženie hracej súpravy.
Slovenská hracia súprava obsahuje 100 dlaždíc:
"Q" a "W" sa tu nenachádzajú, pretože sa používajú iba v prevzatých slovách.
Od roku 2013 sa predáva nové zloženie dlaždíc:

</doc>
<doc id="39790" url="https://sk.wikipedia.org/wiki?curid=39790" title="Scrable">
Scrable



</doc>
<doc id="39791" url="https://sk.wikipedia.org/wiki?curid=39791" title="Druhá púnska vojna">
Druhá púnska vojna

Druhá púnska vojna bol vojnový konflikt medzi Kartágom a Starovekým Rímom trvajúci od roku 218 pred Kr. do 201 pred Kr. Bola to druhá z troch vojen medzi dvoma mocnosťami o nadvládu nad Stredozemným morom. Vojna sa skončila víťazstvom Ríma.
Politická situácia.
Po strate Sicílie, Sardínie a Korziky sa Kartágo sústredilo na efektívnejšie ovládnutie Hispánie. Veliteľa Hamilkara Barkasa poslali roku 237 pred Kr., aby znovu ovládol územia na juhovýchode i vo vnútrozemí Iberského polostrova. Domáce kelto-iberské obyvateľstvo sa podarilo len ťažko ovládnuť, ale neskôr sa stalo dôležitou zásobárňou kartáginských vojenských síl. Hamilkarovi sa podarilo zmocniť sa bohatých nálezísk kovových rúd a striebra, čím Kartágo mohlo splácať vojenské reparácie voči Rímu. Hranica kartáginského vplyvu sa posunula až k rieke Ebro (podľa zmluvy z roku 226 pred Kr.). Na kontrolu novozískaných území založilo Kartágo nové centrá – Acra Leuce (Biely útes – dn. Alicante), a predovšetkým Nové Kartágo (dn. Cartagena).
Rimania pozorne sledovali vývoj v Hispánii a v roku 231 a 226 poslali posolstvá, ktoré rokovali o záujmových sférach medzi obomi štátmi. S mestom Saguntum, ktoré ležalo na juh od rieky Ebro (a teda v kartáginskej sfére vplyvu) uzavreli Rimania spojeneckú zmluvu.
Keď roku 229 Hamilkar Barkas zahynul, veliteľom kartáginských síl v Hispánii sa stal jeho zať Hasdrubal (v roku 221 ho zavraždili) a po ňom Hamilkarov syn Hannibal, ktorý svojho otca sprevádzal na vojenských výpravách od detstva. Bol to vynikajúci vojenský veliteľ, ktorého vojaci, i napriek dôslednému vyžadovaniu vojenského poriadku, obľubovali a poslúchali.
Príčina vojny.
Bezprostrednou a priamou príčinou prepuknutia nového ozbrojeného konfliktu sa stali udalosti v Sagunte. Vnútorné rozpory v rámci saguntskej spoločnosti viedli časť obyvateľov k úteku z mesta, pričom sa obrátili o pomoc na Hannibala. Ten i napriek spojeneckej zmluve Sagunta s Rímom obliehal osem mesiacov mesto a v roku 219 ho dobyl.
Rimania na dobytie Sagunta reagovali diplomaticky. Do Kartága poslali posolstvo, ktoré žiadalo, aby bol Hannibal za porušenie zmluvy vydaný Rimanom. Vojenskí velitelia sa postavili proti jeho vydaniu, čo znamenalo vyhlásenie vojny.
Priebeh bojov.
Rimania predpokladali, že vojenské akcie sa budú odohrávať v Hispánii, na Sicílii, príp. na území Afriky. Preto poslali menšie loďstvo do Massalie (dn. Marseille) v čele s konzulom P. Corneliom Scipionom. Druhý konzul Tiberius Sempronius Longus odišiel s väčšou časťou loďstva na Sicíliu.
Hannibal však prekvapil Rimanov neočakávanou taktikou. Zozbieral vojsko, asi 50 000 pešiakov, 9 000 jazdcov a skupinku bojových slonov, prekročil rieku Rhodanus (dn. Rhôna) a pozdĺž pobrežia sa dostal k úpätiu Álp. Namáhavým pochodom prekročil Alpy a zostúpil na územie Itálie. Zo svojho vojska stratil takmer polovicu pešiakov, ale na jeho stranu sa pridávalo keltské obyvateľstvo sídliace v severnej Itálii. Takisto počítal s tým, že keď vstúpi priamo na rímske územie, budú sa k nemu pridávať rímski spojenci nespokojní s nadvládou Ríma.
Prvé bitky.
Hannibalov postup vyvolal zmätky v rímskej stratégii. Rimania narýchlo postavili proti nemu vojsko, ktoré však Hannibal v bitke pri rieke Ticino porazil (roku 218 pred Kr.). Druhú porážku utrpeli Rimania na riečke Trebia. Zo 40 000 vojakov rímskej armády sa zachránila asi jedna štvrtina.
Na rok 217 pred Kr. bol za jedného z konzulov zvolený Gaius Flaminius. Postavil nové vojsko, s ktorým sa pokúšal zabrániť Hannibalovi postupovať v ceste na juh. Kartáginské vojsko však cez močiare obišlo rímske postavenie a v bitke pri Trasimenskom jazere Rimania utrpeli tretiu ťažkú porážku. Spolu s 15 000 vojakmi v boji zahynul aj veliteľ Flaminius.
Neúspechy rímskeho vojska vyvolali znepokojenie v Ríme, pretože Hannibalovi nebránilo žiadne vojsko v ceste na hlavné mesto. Nemal však obliehacie zariadenia, ani sa k nemu, podľa pôvodného očakávania, nepridávali rímski spojenci, preto zamieril na juh Apeninského polostrova, aby tam získal spojencov. V Ríme bol vymenovaný diktátor Quintus Fabius Maximus, ktorý však potreboval zvýšiť morálku rímskeho vojska. Nepodstupoval otvorenú zrážku s Hannibalovým vojskom, ale menšími oddielmi znepokojoval jeho zásobovacie jednotky a bránil mu v dostatočnom zásobovaní. Preto dostal aj prímeno Cunctator (Váhavý), ale zároveň si znepriatelil určité vrstvy v Ríme, takže nezískal ďalšiu podporu v boji.
Bitka pri Kannách.
Na rok 216 pred Kr. boli zvolení za konzulov Lucius Aemilius Paulus a Gaius Terentius Varro. Každý z nich velil jednej časti rímskeho vojska, pričom sa nedokázali dohodnúť na spoločnom postupe a taktike. Ich rozpory vyvrcholili v bitke pri Kannách (roku 216 pred Kr.) na juhu Itálie, kde Rimania utrpeli najťažšiu porážku v dejinách obdobia republiky. V bitke zahynulo asi 50 000 rímskych vojakov.
Hannibal rozmiestnil svoje vojsko v poloblúku. V strede sústredil oddiely svojich spojencov, svoje najkvalitnejšie oddiely rozmiestnil na krídlach. V úvode bitky kartáginské jazdecké oddiely rozohnali rímsku jazdu. Medzitým začala boj aj pechota. Spočiatku Hannibalove jednotky v strede ustupovali a Rimania sa nechtiac dostali do situácie, že ich začali ohrozovať bočné krídla Hannibalovho vojska. Keď sa vrátila Hannibalova jazda z prenasledovania, rímske vojsko sa dostalo do úplného obkľúčenia a bolo zničené. Len časti oddielov sa podarilo zachrániť, časť padla do zajatia, ale väčšina rímskych vojakov padla v boji. S nimi zahynul aj konzul L. Aemilius Paulus, druhý konzul z bojiska ušiel.
Diplomatické rokovania.
Hannibalovo víťazstvo pri Kannách spôsobilo, že od Ríma začali odpadávať niektoré spojenecké mestá v Kampánii. Najvýznamnejším z nich bolo mesto Capua, neskôr aj Tarent a sicílske Syrakúzy. Na stranu Kartága sa pridala aj Macedónia. Macedónsky kráľ Filip V. začal proti Rímu vojnu (prvá macedónska vojna, 215 – 205 pred Kr.). Rimanom sa však podarilo na svoju stranu získať Aitólsky spolok, ktorý viazal macedónske vojenské sily, takže Rimania mali voľné ruky proti Hannibalovi.
Boje v Itálii.
I napriek ťažkým porážkam v Itálii sa Rimania nevzdávali a pokračovali v opatrnom boji proti Hannibalovi. V roku 212 pred Kr. obliehali Capuu, aby ju potrestali za to, že sa pridala na kartáginskú stranu. Aby Hannibal pomohol svojmu spojencovi, podnikol na jar roku 211 manifestačný pochod k bránam Ríma. Obyvateľstvo bolo vystrašené, všade sa ozývali výkriky „Hannibal ante portas“ (Hannibal pred bránami). Priamo však na mesto nezaútočil, obmedzil sa na pustošenie vidieka. Rimania využili jeho nerozhodnosť a po dlhom obliehaní Capuu dobyli. Mnohých popredných občanov popravili, mnohých predali do otroctva, mesto stratilo výsadné postavenie, ktoré malo dovtedy.
Boje na Sicílii.
Sicílsky vládca Hieronymos (nástupca Hierona II.) sa roku 215 pred Kr. pridal na kartáginskú stranu a dúfal, že rozšíri svoje územia. Rimania poslali proti nemu vojsko, ktorému velil Marcus Claudius Marcellus (roku 213 pred Kr.). Rimania obliehali dobre opevnené Syrakúzy z pevniny i z mora a trvalo niekoľko mesiacov, kým mesto dobyli. Počas záverečných bojov zahynul aj syrakúzsky matematik a fyzik Archimedes zo Syrakúz, ktorý počas obliehania zostrojil viacero účinných obranných zariadení a pomáhal tak brániť rodné mesto.
Veliteľ rímskeho vojska síce vydal rozkaz, aby Archimeda ušetrili, ale fyzik sa náhodou v zamyslení dostal do konfliktu s rímskym vojakom. Archimedes totiž na brehu mora riešil nejaký matematický problém a keď mu vojak stúpil na výpočty, nakreslené v piesku pláže, Archimedes sa na neho oboril so slovami „Neruš moje kruhy!“ (Noli tangere circulos meos!), čo pobúrilo rímskeho vojaka a Archimeda prebodol.
Boje v Hispánii.
Od počiatku vojny prebiehali boje aj na území Hispánie. Hannibal zveril jej územie veleniu svojich bratov. Rimania sem poslali ako veliteľa Gnaea Cornelia Scipiona, ktorému v roku 217 prišiel s vojskom na pomoc jeho brat Publius Cornelius Scipio (konzul z roku 218). Spoločne sa im podarilo zmocniť sa Sagunta a časti územia Hispánie, ale v roku 211 boli obaja porazení v bitke a zahynuli. V nasledujúcom roku poslali Rimania do Hispánie Publia Cornelia Scipiona (bol to syn Publia Cornelia Scipiona, konzula z roku 218 a synovec Gnaea Cornelia Scipiona). V minulých rokoch sa vyznamenal v bojoch na rieke Ticine i v bitke pri Kannách. V Hispánii bol ako súkromná osoba, bez toho, aby zastával akýkoľvek úrad. I napriek tomu mu bolo udelené prokonzulské impérium a zverené velenie nad vojskom. V roku 209 pred Kr. dobyl Nové Kartágo a do roku 206 ovládol podstatnú časť Hispánie.
Záverečné boje.
Hannibal začal mať v Itálii problémy. Bol nedostatočne zásobovaný, z Kartága nedostával účinnú podporu, obyvatelia Itálie sa k nemu nepripájali tak, ako si predstavoval. V roku 209 Rimania dobyli Tarent (veliteľom tu bol 80-ročný Fabius Maximus). Z Hispánie prešiel do Itálie Hannibalov brat Hasdrubal, ktorý mu mal priviesť čerstvé vojenské posily, ale v bitke na rieke Metaurus bol porazený a v boji zahynul (roku 207). Jeho hlavu potom Rimania doručili do Hannibalovho tábora.
V roku 205 bol Scipio zvolený za konzula a v nasledujúcom roku sa vylodil s vojskom v Afrike. Kartáginci odvolali Hannibala z Itálie a v roku 202 v bitke pri Zame utrpel jedinú porážku vo svojom boji proti Rímu. Na strane Rimanov bojoval aj numídsky kráľ Masinissa, ktorý chcel posilniť svoje politické postavenie na úkor Kartága.
Uzavretie mieru.
Mierovú zmluvu medzi Kartágom a Rímom podpísali v roku 201 pred Kr. Podmienky boli pre Kartágo veľmi tvrdé. Stratilo všetko loďstvo, zostalo mu len desať strážnych lodí. Muselo zaplatiť Rímu vojenské náhrady škôd vo výške 10 000 talentov, pričom splácanie bolo rozdelené na dobu päťdesiat rokov. Rimania tak chceli systematicky oslabovať ekonomiku svojho politického súpera odčerpávaním jeho prebytočných finančných zdrojov. Kartágo muselo vydať do Ríma rukojemníkov z najvýznamnejších rodín. Stratilo aj rozsiahle územia v Afrike, z ktorých podstatnú časť Rimania pripojili k Masinissovmu numídskemu kráľovstvu. Napokon Kartágo nesmelo viesť žiadne vojny mimo územia Afriky, na území Afriky mohli viesť vojnu len so súhlasom Ríma.
Hannibalova smrť.
I napriek porážke pri Zame Hannibal nestratil popularitu medzi obyvateľstvom. V roku 196 pred Kr. zastával najvyšší úrad v Kartágu a prísnou kontrolou financií sa mu podarilo dosiahnuť, že Kartáginci ponúkli Rímu predčasné splatenie finančných povinností. To značne znepokojilo Rimanov i rímskych spojencov v Afrike. Tí poslali do Ríma posolstvo, ktoré Hannibala obvinilo z porušovania dohôd. Do Kartága prišla komisia, ktorá mala prešetrovať akési konflikty na hraniciach s Numídiou. Hannibal sa však obával zrady a preto ušiel na poslednú chvíľu z Afriky. Odišiel na Východ na dvor sýrskeho kráľa Antiocha, ktorému radil v jeho politike proti Rímu. Ale po Antiochovej porážke v roku 190 musel ujsť aj zo Sýrie, pretože Rimania aj tu žiadali jeho vydanie (v roku 188, keď sa podpisoval mier v Apamei). Jeho posledným útočiskom bol dvor bithýnskeho kráľa Prusia, ktorému pomáhal v boji proti pergamskému kráľovi Eumenovi. Aj tu ho však našli Rimania a keď im ho chcel kráľ Prusias pravdepodobne vydať, Hannibal ušiel a v bezvýchodiskovej situácii spáchal v roku 183 pred Kr. samovraždu – otrávil sa jedom.

</doc>
<doc id="39793" url="https://sk.wikipedia.org/wiki?curid=39793" title="Tretia púnska vojna">
Tretia púnska vojna

Tretia púnska vojna bol vojnový konflikt medzi Kartágom a Starovekým Rímom trvajúci od roku 149 pred Kr. do 146 pred Kr.. Bola to tretia z troch vojen medzi dvoma mocnosťami o nadvládu nad Stredozemným morom. Vojna skončila víťazstvom Ríma. Tretia púnska vojna bola likvidačná vojna. Rimania čakali len na vhodný okamih, aby definitívne zničili svojho najväčšieho súpera v západnom Stredomorí.
Situácia v Kartágu.
Napriek ťažkým likvidačným mierovým podmienkam sa Kartágo snažilo obnoviť svoje hospodárstvo. Na území, ktoré zostalo pod kontrolou Kartága, sa rozvíjala poľnohospodárska výroba. Pracovné postupy, používané na veľkostatkoch, sa stali neskôr inšpiráciou aj pre rímskych veľkostatkárov. Kartaginskí remeselníci vyrábali ešte stále dostatok výrobkov, ktoré ponúkali na trhoch v Afrike i mimo nej. Obchodníci naďalej zabezpečovali obchod s drahými kovmi (zlato, striebro), luxusnými surovinami (slonovina) a ďalšími výrobkami. Mnohí Rimania navštívili v prvej polovici 2. stor. pred Kr. Kartágo a boli prekvapení jeho ekonomickou prosperitou.
Popredný rímsky politik Marcus Porcius Cato tiež navštívil Kartágo a do Ríma priviezol košík čerstvých fíg na dôkaz toho, že Kartágo prosperuje a stále je nebezpečným súperom Ríma.
Kartágo treba zničiť.
Práve Marcus Porcius Cato bol jedným z najúhlavnejších nepriateľov Kartága a všade presadzoval myšlienku, že toto mesto treba zničiť. Na všetkých zasadnutiach senátu, na ktorých sa zúčastnil, vystúpil s vetou „Ceterum censeo, Cartaginem delendam esse!“ (A napokon, myslím si, že Kartágo treba zničiť!). Vyjadroval tak názor skupiny rímskych politikov, ktorí sa definitívne chceli zbaviť obchodného súpera v západnom Stredomorí.
Prepuknutie bojov.
Najväčší problém, ktorý muselo riešiť Kartágo, predstavoval numidský kráľ Masinissa. Bol si vedomý ochrany Ríma a skutočnosti, že Kartágo bez súhlasu Ríma nesmie viesť žiadnu vojnu, preto neustále útočil na kartaginské územie a postupne zaberal pohraničné oblasti pod svoju vládu. V roku 150 pred Kr. Kartaginci predsa len porušili mierové podmienky a zaútočili proti Masinissovi. To okamžite využili Rimania a vyhlásili Kartágu vojnu. Rímske vojsko sa vylodilo v Afrike a Kartágo bolo odrezané od okolitého sveta. Jediná spojnica mu zostávala po mori, ale jeho loďstvo nebolo schopné odolávať útoku rímskych lodí. Predstavitelia Kartága si uvedomili, že ich mesto sa nedokáže dlho brániť Rímu a preto veľmi rýchlo požiadali o mier. Na znak dobrej vôle boli ochotní odovzdať všetky zbrane.
Pád Kartága.
Rímsky veliteľ Scipio mladší (adoptívny vnuk P. Cornelia Scipiona Afrického Staršieho) však žiadal, aby jednou z podmienok prímeria bolo aj to, že všetko obyvateľstvo sa vysťahuje z Kartága niekoľko kilometrov do vnútrozemia. Obyvatelia Kartága túto požiadavku odmietli a pripravili sa na rozhodujúci boj. Rimania museli obliehať dobre chránené mesto s mohutnými hradbami. V záverečných mesiacoch vojny sa bojovalo o každú štvrť, o každú ulicu, o každý dom. Napokon bola dobytá aj kartaginská akropola a mesto bolo úplne zničené. Zo 700 000 obyvateľov údajne zostalo nažive len asi 50 000, ktorých predali do otroctva. Všetci ostatní obyvatelia zahynuli pri obrane rodného mesta. Katrágo bolo úplne zničené (hoci napr. veliteľ Scipio nesúhlasil s touto požiadavkou zo strany Ríma) a napokon ho Rimania rituálne prekliali, aby tam už nikdy nevzniklo žiadne osídlenie.
Rím definitívne zničil svojho súpera v západnom Stredomorí.

</doc>
<doc id="39795" url="https://sk.wikipedia.org/wiki?curid=39795" title="Bitka pri Cannách">
Bitka pri Cannách



</doc>
<doc id="39796" url="https://sk.wikipedia.org/wiki?curid=39796" title="Paragliding">
Paragliding



</doc>
<doc id="39800" url="https://sk.wikipedia.org/wiki?curid=39800" title="Hamilkar">
Hamilkar

Hamilkar (po fenicky asi "Melkartov dar") bolo meno viacerých vojenských veliteľov a politikov v Kartágu, najmä:

</doc>
<doc id="39801" url="https://sk.wikipedia.org/wiki?curid=39801" title="Hamilkar I. (Kartágo)">
Hamilkar I. (Kartágo)

Hamilkar bol kartáginský vojenský veliteľ a v rokoch 510-480 pred Kr. vládca Kartága.
Jeho otec bol Hanno alebo Mago. Počas tretej perzskej vojny ho v roku 480 pred Kr. poslali s 200 loďami a 300 000 bojovníkmi na Sicíliu, aby získal ostrov pre Kartágo. Svoje vojsko rozmiestnil v dvoch táboroch pri Himere. Syrakúzsky tyran Gelón ho napadol v tábore a zabil, jeho vojsko rozprášil, loďstvo spálil. Stalo sa to údajne v ten istý deň, ako Gréci porazili Peržanov pri Salamíne.

</doc>
<doc id="39802" url="https://sk.wikipedia.org/wiki?curid=39802" title="Hamilkar (bitka pri Eknome)">
Hamilkar (bitka pri Eknome)

Hamilkar bol kartáginský vojenský veliteľ z obdobia prvej púnskej vojny.
Na začiatku vojny ho poslali na Sicíliu, kde úspešne bojoval proti Rimanom. Roku 257 pred Kr. bojoval v námornej bitke pri Tyndarskom myse. Táto bitka skončila nerozhodne. Roku 256 pred Kr. však utrpel porážku v námornej bitke pri myse Eknom, neskôr aj pri Adyse v Afrike, kde padol do rímskeho zajatia. O jeho živote nie je známych veľa informácií.
Často je nesprávne zamienaný s Hamilkarom Barkasom otcom Hanibala Barkasa. 

</doc>
<doc id="39805" url="https://sk.wikipedia.org/wiki?curid=39805" title="Stupido">
Stupido

Stupido je slovná hra, ktorá trénuje pamäť. Je vhodná pri túre alebo cestovaní v dopravnom prostriedku. Nevyžaduje žiadne pomôcky.
Pravidlá.
Hráči sa môžu dohodnúť, či sa musí dodržiavať diakritika - dĺžne a mäkčene.

</doc>
<doc id="39807" url="https://sk.wikipedia.org/wiki?curid=39807" title="Slovný Mini Master Mind">
Slovný Mini Master Mind

Slovný Mini Master Mind je založený na podobnom princípe, ako klasický Mini Master Mind, ale namiesto kombinácie farieb hráč háda slovo, ktoré si druhý hráč myslí.
Pravidlá.
Hru možno hrať aj tak, že obaja hráči si myslia slovo a snažia sa uhádnuť súperove slovo skôr.
Príklad hry.
 Myslené slovo KRAVA
 MAČKA 1
 KOTVA 3
 BITVA 2
 KAČKA 2
 PRAHA 3
 KRAVA uhádol

</doc>
<doc id="39808" url="https://sk.wikipedia.org/wiki?curid=39808" title="Mesiace Saturna">
Mesiace Saturna

Saturnove mesiace sú prirodzené satelity planéty Saturn. Na základe charakteru obežných dráh sú Saturnove satelity rozdeľované do niekoľkých skupín, zvyčajne nazývaných "rodinami".
V máji 2025 bolo známych celkom 274 mesiacov Saturnu.
Pastierske mesiace.
Tieto mesiace obiehajú vo vnútri a pri okraji jednotlivých prstencov Saturnu v rovnakom zmysle, ako sa otáča planéta okolo svojej osi (tzv. "priame" alebo prográdne dráhy). Ich gravitačný vplyv je zodpovedný jednak za vytváranie ostrých okrajov prstencov (zaháňajú zblúdilé čiastočky prstencov naspäť ako pastieri ovce do stáda, odtiaľ ich názov), za vznik delenia prstencov (medzier v prstencoch) a vytváranie gravitačných vĺn v štruktúre prstencov. Ich rotácia okolo osi je viazaná. Do tejto rodiny patria mesiace "Pan, Atlas, Prometheus, Pandora, Epimetheus" a "Janus" a doteraz nepotvrdené a nepomenované mesiace "S/2004 S4, S/2004 S3" a "S/2005 S1".
Rodina vnútorných mesiacov.
Táto skupina mesiacov obieha v Saturnovom veľmi riedkom prstenci E. Pohybujú sa po stabilných prográdnych kruhových dráhach s malým sklonom k Saturnovmu rovníku. Jej členmi sú relatívne veľké mesiace "Mimas, Enceladus, Tethys" a "Dione" a veľmi malé objekty "Methone" a "Pallene".
Koorbitálne mesiace.
Pod týmto pojmom sa rozumejú skupiny mesiacov obiehajúcich po identických dráhach, ktoré sú tvorené jedným veľkým mesiacom a dvoma drobnými telesami, nachádzajúcimi sa v Lagrangeových bodoch L4 a L5. Pohybujú sa po stabilných prográdnych kruhových dráhach s malým sklonom k Saturnovmu rovníku. Ich rotácia okolo osi je viazaná rotácia. V Saturnovom systéme ide o dve rodiny:
Rodina Tethys.
Tvoria ju ako riadiace teleso mesiac "Tethys" a ako podriadené telesá "Telesto" a "Calypso".
Rodina Dione.
Tvoria ju ako riadiace teleso mesiac "Dione" a ako podriadené telesá "Polydeuces" a "Helene".
Rodina vonkajších veľkých mesiacov.
Všetky tieto objekty obiehajú mimo prstenca E. Skupinu tvoria mesiace "Rhea, Hyperion, Titan" a "Japetus". Titan je v dráhovej rezonancii 3:4 s Hyperionom. Titan, Rhea a Japetus sú (v tomto poradí), tri najväčšie mesiace Saturna a majú približne guľatý tvar. Hyperion je od nich oveľa menší s nepravidelným tvarom.
Titan.
Titan je najväčší a najhustejší z dosiaľ známych mesiacov Saturna. So svojim priemerom je väčší ako planéta Merkúr. Je jediným známym mesiacom s hustou a nepriehľadnou atmosférou, ktorá bráni priamemu pohľadu na jeho povrch. O povrchu vedci nemali presné predstavy až do pristátia kozmickej sondy (sonda Huygens) začiatkom roku 2005. Po jej pristátí sa Titan stal jediným mesiacom cudzej planéty, na ktorom pristála kozmická sonda. Atmosféra pozostáva najmä z dusíka, o ktorom sa predpokladá, že by mohol byť sopečného pôvodu. Okrem hustej atmosféry je unikátny tým, že v jeho atmosfére aj na jeho povrchu sa nachádza veľké množstvo rôznych organických molekúl.
Povrch Titanu je relatívne mladý, čo svedčí o komplexnej a neustále prebiehajúcej geologickej činnosti. Infračervený prieskum povrchu ukázal, že na povrchu mesiaca sú útvary, ktoré sa interpretujú ako oceány, ľadovce a pevniny. Vedci predpokladajú, že Titan je vybudovaný zrejme z rovnakých dielov kremičitanov a molekúl NH3.H2O a CH4.H2O. Povrchové teploty sa pohybujú okolo −179 °C (94 K). Už dávno sa predpokladala existencia jazier tekutých uhľovodíkov na povrchu Titanu, ale až v roku 2008 bola potvrdená na základe údajov zo sondy Cassini.
Rhea.
Rhea má guľový tvar s priemerom , čo z nej robí druhý najväčší mesiac Saturna. Po prelete sondy Voyager 1, ktorá urobila snímky tohto mesiaca s rozlíšením , astronómovia zistili, že povrch mesiaca pokrýva čistý biely ľad. Mesiac sa skladá zo zmesi vodného ľadu a kremičitých hornín s približne rovnakým zastúpením. Nedá sa vylúčiť, že Rhea má jadro z kameňa. Jej povrch je husto pokrytý impaktnými krátermi. Pretože Rhea nemá nijakú atmosféru, na kráteroch nie sú viditeľné žiadne stopy po erózii. Údaje zo sondy Cassini priniesli dôkazy o tom, že Rhea je ako jediný známy mesiac obklopená prstencom.
Japetus.
Stredným priemerom sa Japetus radí na tretie miesto medzi Saturnovými mesiacmi. Jeho hustota je veľmi nízka, iba 1,27 g/cm3, takže možno predpokladať, že sa skladá prevažne z vodného ľadu s prímesou silikátových hornín. Jeho pologule majú odlišnú odrazivosť. Jedna z nich, "Cassini Regio", je oveľa tmavšia ako druhá. Príčina tohto javu doteraz nie je uspokojivo vysvetlená. Na prelome rokov 2004 a 2005 zhotovila sonda Cassini veľa snímok Japeta, ktorých rozlíšenie je lepšie ako v prípade snímok sondy Voyager 2.
Kvôli svojej vzdialenej, sklonenej orbite je Japetus jediný veľký mesiac, z ktorého povrchu by boli prstence Saturna jasne viditeľné. Z ostatných veľkých mesiacov by z prstencov boli viditeľné iba ich okraje.
Rodina Inuitov.
Tieto veľmi malé mesiace obiehajú planétu vo vzdialenosti 11 až 18 mil. km po dráhach so sklonom 45° až 50° k Saturnovmu rovníku. Pravdepodobne ide o planétky zachytené gravitačným poľom Saturna, ktoré však môžu opäť opustiť. Sú pomenované po eskimáckych (inuitských) bohoch. Rodinu tvoria mesiace "Kiviuq, Ijiraq, Paaliaq" a "Siarnaq" a doteraz nepotvrdený a nepomenovaný objekt "S/2004 S11".
Rodina Nórov.
Tieto väčšinou veľmi malé mesiace obiehajú planétu vo vzdialenostiach 13 až 21 mil. km po retrográdnych dráhach (obiehajú proti zmyslu rotácie planéty) so sklonom 147° až 176° k Saturnovmu rovníku. Pravdepodobne ide o planétky zachytené gravitačným poľom Saturna, ktoré však môžu opäť opustiť. S výnimkou najväčšieho člena "Phoebe" sú pomenované po bohoch severskej (nórskej) mytológie: "Skathi, Mundilfari, Narvi, Suttungr, Thymr" a "Ymir". K skupine patrí tiež doteraz nepomenované objekty "S/2004 S13, S/2004 S17, S/2004 S15, S/2004 S10, S/2004 S12, S/2004 S18, S/2004 S9, S/2004 S7, S/2004 S14, S/2004 S8" a "S/2004 S16".
Skupina Galov.
Tieto veľmi malé mesiace obiehajú planétu vo vzdialenosti 16 až 18 mil. km po priamych (prográdnych) dráhach so sklonom 33 až 35 k Saturnovmu rovníku. Pravdepodobne ide o planétky zachytené gravitačným poľom Saturna, ktoré však môžu opäť opustiť. Sú pomenované po galských bohoch: "Albiorix, Erripao" a "Tarvos".
Zoznam mesiacov.
Poznámky: "Magnitúda" – je uvedená stredná hodnota magnitúdy (zdanlivej hviezdnej veľkosti) v opozícii Saturnu so Zemou. – "Rozmer" – je uvedený stredný priemer telesa (v prípade telies nepravidelného tvaru sú v zátvorke uvedené veľkosti hlavných osí trojosého elipsoidu aproximujúceho tvar mesiaca); pri malých telesách sú rozmery odhadnuté na základe pozorovanej magnitúdy a predpokladaného albeda týchto telies (0,04).

</doc>
<doc id="39809" url="https://sk.wikipedia.org/wiki?curid=39809" title="Mini Master Mind">
Mini Master Mind

Mini Master Mind logická hra v ktorej jeden z hráčov vytvorí farebnú kombináciu a druhý hráč sa snaží túto kombináciu farieb uhádnuť. Farebná kombinácia je buď bez opakovania farieb alebo s opakovaním farieb.
Odpovede sú: uhádnutie farby a miesta - čierna, uhádnutie farby a neuhádnutie miesta biela.
Príklad hry.
Prípustné farby: Zelená, Červená, Modrá, Žltá, Hnedá, Fialová, Oranžová, Biela
 Myslená kombinácia HŽFZ
 ZČMŽ odpoveď 2B
 ČZHF 3B
 HFČO 1Č1B, vieme, že O tam nepatrí a Z tam patrí
 ŽFZH 4B, vieme, že všetky tam patria a Z patrí na koniec
 HŽFZ 4Č, uhádli sme

</doc>
<doc id="39811" url="https://sk.wikipedia.org/wiki?curid=39811" title="Cenzúra (kontrola informácií)">
Cenzúra (kontrola informácií)

Cenzúra (z lat. "censura" = cenzorský úrad) je kontrola a obmedzovanie šírenia názorov a informácií šírených hovoreným slovom, médiami alebo inými formami vyjadrovania vonkajšou silou.
Historické súvislosti a meniace sa podmienky pôsobenia cenzúry.
Slovo cenzúra je latinského pôvodu a je spojené s funkciou "censora", úradníka, ktorého úlohou bolo sčítanie obyvateľstva a dozor nad morálkou, neskôr sa s ním stretáme v cirkevnom práve, kde pôvodne znamená "kontrolu písaných diel". 
S cenzúrou ako s bežne používaným prostriedkom sa stretávame až po vzniku kníhtlače, cca. po r. 1450, už Alexander VI. krátko po svojom nástupe v roku 1492 na pápežskú stolicu vydáva prvé cenzúrne pokyny, v r. 1521 boli zakázané Lutherove knihy, v r. 1564 vznikol pápežský index. Cenzúra sa však i v jej začiatkoch využívala formou štátnej cenzúry a vytvárali sa svetské zoznamy zakázaných kníh. Systémové používanie cenzúry vyplýva z predpokladu, že vplyv mediálnej informácie je významnejší, ako vplyv bezprostrednej komunikácie. 
V reakcii na rozvoj a prebudenie cenzúry sa formuje v 18. storočí boj o slobodu slova, ktorý až 19. storočí slávi prvé a často prechodné víťazstvá. 
Aj obdobie Habsburskej monarchie je späté s otvorenou cenzúrou. Nástrojom tejto cenzúry bolo napr. systémové sledovanie autorov, tlačiarov, vydavateľov a kníhkupcov, ich postih formou pokút či uväznenia v prípade neželanej činnosti. Obmedzovanie slobody slova sa uskutočňovalo aj metódami kontroly vydávania koncesií, povolení spojených s novinárskou a tlačiarenskou činnosťou, či núteným vynechávaním či preformulovávaním nevhodných pasáží z morálneho či politického hľadiska, alebo vynucovaním autocenzúry. Knihy a učebnice boli cenzurované v duchu morálky katolíckej cirkvi, či štátneho záujmu. 
Moderné technológie so sebou priniesli ďalšie rozšírenie metód cenzúry, umožnili zásahy nielen do tlačeného, ale aj obrazového spravodajstva, cenzúra umožnila účinne zasahovať i do rádiového a televízneho vysielania.
Internet a cenzúra.
Vývoj médií však pôsobí aj opačným smerom: zužuje možnosti pôsobenia cenzúry v niektorých novovzniknutých médiách. 
Internet je médium, ktoré možno len ťažko kontrolovať klasickými metódami cenzúry. Snaha filtrovať informácie i na tomto poli vedie k opäť nachádzaniu nových metód cenzúry. Príkladom je čínsky štátny projekt automatického digitálneho systému verejného dozorovania vo vlastníctve Ministerstva verejnej bezpečnosti Čínskej ľudovej republiky „Jin Dun“ („Zlatý štít“), ktorý je za hranicami známy aj ako „Veľký čínsky ohnivý múr (firewall)“. Za bezproblémový chod projektu (v cene 800 miliónov dolárov), ktorý bol spustený v apríli roku 2005 ako najvyspelejší a najdynamickejší systém cenzúry internetu na svete, zodpovedá viac ako 50 000 zamestnancov. 
Organizácia Reportéri bez hraníc (Reporters Without Borders) vytvára každoročne zoznam krajín, ktoré svojich obyvateľov obmedzujú v slobode na internete a ohrozujú ich v prípade slobodného vyjadrovania názorov. V roku 2007 vytypovala tento zoznam: Egypt, Severná Kórea, Saudská Arábia, Čína, Kuba, Sýria, Irán, Bielorusko, Mjanmarsko, Tunisko, Turkménsko, Uzbekistan a Vietnam.
Snahy o ovládnutie internetového prostredia formou cenzúry sa však prejavujú aj v krajinách, ktoré sú považované za demokratické (USA, Európa). Napr. americký úrad Department of Justice (DOJ) sa zasadzuje o vytvorenie systému "dvojstupňového internetu" s odôvodnením, že systém umožní poskytovateľom pripojenia možnosť účtovať viac za rýchlejšie alebo prioritné pripojenie do internetu a tým napomôže ďalšiemu rozvoju internetových služieb. Tento systém však umožňuje zamedziť prístup vybraným užívateľom k vybraným dátam, teda cenzurovanie internetu a preto návrh vyvoláva mnohé kritiky (vrátane sira Tima Berners-Leeho, zakladateľa World Wide Webu).
Znepokojenie v USA vyvolal tiež návrh zákona, ktorý rozširuje definíciu „politickej lobby“ aj na blogerov, píšucich na politické témy, ktorí majú viac ako 500 čitateľov denne. Členovia takejto "lobby" by mali pod hrozbou trestného stíhania povinnosť (rovnako ako v komunistickej Číne) zodpovedať sa Kongresu a podávať štvrťročné správy o svojej činnosti (ich spis by mal byť založený v archívoch Kongresu), čo by viedlo okrem iného v mnohých prípadoch k autocenzúre a obavám z vyjadrenia svojich názorov. 
V reakcii na návrh vznikla webová stránka http://www.grassrootsfreedom.com (grassroots = verejná politika). Upozorňuje, že podobné aktivity sú v rozpore s ústavným právom občanov bez obmedzení vyjadrovať svoj názor a že navrhovaný zákon by obmedzoval priamy vplyv občanov, ktorí sa v malom venujú politike a nepostihoval by veľké a už i tak mocné korporácie.
Štátna cenzúra.
Štátna cenzúra je štátne skúmanie a kontrola informácií, a to najmä uverejňovaných v masmédiách, ale aj napríklad štátna kontrola poštových zásielok napr. počas vojny, so zreteľom na štátne, menej často na spoločenské a mravné záujmy.
Rozlišuje sa cenzúra predbežná (pred zverejnením) a následná (po zverejnení).
V totalitných režimoch patrí cenzúra k základným mocenským nástrojom. Bolo tomu tak aj v socialistickom Česko-Slovensku, kde hoci oficiálne cenzúra zanikla v roku 1968, bola po pár mesiacoch fakticky obnovená a kontrola tlače pretrvala až do roku 1989. Existovali špecializované inštitúcie pre cenzúru: Hlavná správa tlačového dohľadu, Úrad pre tlač a informácie atď.
Cenzúra tu bola ale aj za prvej ČSR, keď boli zakazované napríklad komunistické spisy a piesne. Štát za prvej republiky cenzuroval obsah vydávaných denníkov a zakazoval publikáciu informácií, článkov podrobujúcich kritike niektoré policejné akcie (napríklad četnícke zásahy proti robotníkom) a záujmové oblasti politiky štátu.

</doc>
<doc id="39816" url="https://sk.wikipedia.org/wiki?curid=39816" title="Štefan Štefanec">
Štefan Štefanec

Ing. Štefan Štefanec (* 20. júl 1944) je slovenský komunálny a regionálny politik.
Štefan Štefanec je ženatý a má dve deti.

</doc>
<doc id="39819" url="https://sk.wikipedia.org/wiki?curid=39819" title="Henry Lee Giclas">
Henry Lee Giclas

Henry Lee Giclas (* 9. december 1910, Flagstaff, Arizona – † 2. apríl 2007, tamže) bol americký astronóm. Pracoval v Lowell Observatory a na zisťovanie planétok používal „blink comparator“. Pre prácu v observatóriu najal Roberta Burnhama. Objavil množstvo komét, vrátane periodickej kométy 84P/Giclas.
Medzi jeho objavy možno zarátať aj niekoľko planétok, vrátane 2201 Oljato zo skupiny Apollo a 2061 Anza zo skupiny Amor. Niektorí astronómovia považujú planétku Oljato za rodiča meteorického roja Orionidy. Planétka 1741 Giclas, objavená 26. januára 1960 v rámci Indiana Asteroid Program, nesie jeho meno. 

</doc>
<doc id="39829" url="https://sk.wikipedia.org/wiki?curid=39829" title="HRD">
HRD



</doc>
<doc id="39830" url="https://sk.wikipedia.org/wiki?curid=39830" title="Hviezdny vývoj">
Hviezdny vývoj



</doc>
<doc id="39831" url="https://sk.wikipedia.org/wiki?curid=39831" title="Gravitačná sila">
Gravitačná sila

Gravitačná sila (značka: Fg) je sila, ktorá je mierou gravitačnej interakcie. Inak povedané: Gravitačná sila je sila pôsobiaca v dôsledku gravitácie.
Gravitačný zákon.
Gravitačná sila je pojem zavedený I. Newtonom. Jej vzorec sa volá (Newtonov) gravitačný zákon. Slovne možno tento zákon interpretovať tak, že gravitačná sila medzi dvoma hmotnými bodmi je úmerná súčinu ich hmotností a nepriamo úmerná štvorcu ich vzdialenosti.
Gravitačné pole.
Oblasť priestoru okolo hmotného objektu, v ktorej pôsobí gravitačná sila (resp. gravitačné sily) daného hmotného objektu, sa volá gravitačné pole.
Tiaž.
Súčet gravitačnej sily a odstredivej sily (odstredivej v dôsledku rotácie planéty) sa nazýva tiaž.

</doc>
<doc id="39844" url="https://sk.wikipedia.org/wiki?curid=39844" title="Európsky súd pre ľudské práva">
Európsky súd pre ľudské práva

Európsky súd pre ľudské práva je medzinárodný súd so sídlom v Štrasburgu, ktorý prejednáva porušenia Európskeho dohovoru o ochrane ľudských práv a základných slobôd z roku 1950.
Bol zriadený v roku 1958 a od 1. novembra 1998 funguje ako stály súd zložený z rovnakého počtu sudcov, ako je zmluvných strán Dohovoru. Súd skúma prijateľnosť a podstatu sťažností, ktoré sú mu zaslané. Zasadá vo formácii samosudcu, v trojčlenných výboroch a sedemčlenných komorách a vo výnimočných prípadoch vo veľkej komore pozostávajúcej zo 17 sudcov. Výbor ministrov Rady Európy dohliada nad výkonom rozsudkov Súdu.
Predsedom Európskeho súdu pre ľudské práva je v súčasnosti Robert Spano (zvolený za Island). Jeho podpredsedami sú Jon Fridrik Kjølbro (zvolený za Dánsko) a Ksenija Turković (zvolená za Chorvátsko).
Sudcovia.
V počte sudcov ide o jeden z najväčších súdnych orgánov na svete, pretože každý zmluvný štát je zastúpený jedným sudcom (v súčasnosti 47 sudcov). Štát ale nemusí mať svojho sudcu, nie je ani obmedzený počet sudcov tej istej národnosti. Každá zmluvná strana môže navrhnúť troch kandidátov (aj cudzincov), z ktorých sú sudcovia volení Parlamentným zhromaždením Rady Európy na 9 rokov bez možnosti znovuzvolenia. Vekový limit sudcov je 70 rokov. 
Právomoc Súdu.
Individuálna sťažnosť je prijateľná za týchto podmienok:
Okrem prejednania sťažností podáva Súd na základe žiadostí Výboru ministrov posudky ("advisory opinions") týkajúce sa výkladu Dohovoru.
1. augusta 2018 nadobudol platnosť Protokol č. 16, na základe ktorého Súd vydáva nezáväzné poradné stanoviská k zásadným otázkam týkajúcim sa výkladu alebo uplatňovania práv a slobôd uvedených v Dohovore alebo jeho protokoloch. Žiadosť o poradné stanovisko môžu podať vrcholné súdy (určené príslušným zmluvným štátom) v súvislosti s prípadom, ktorým sa zaoberá. Slovenská republika tento protokol ratifikovala 28. novembra 2019 a protokol pre ňu nadobudol platnosť 1. apríla 2020. Určenými slovenskými vrcholnými súdmi, ktoré môžu požiadať o poradné stanovisko sú Ústavný súd a Najvyšší súd.
Prejednávanie prípadov.
Sťažnosti na porušenie Dohody môže podať buď niektorý zmluvný štát (medzištátna sťažnosť) alebo jednotlivci, skupiny jednotlivcov či nevládne organizácie (individuálna sťažnosť). Prejednávanie individuálnych sťažností predstavuje drvivú väčšinu činnosti Súdu. 
Sťažnosť predbežne skúma "samosudca", pričom platí, že to nesmie byť sudca zvolený na návrh tej vlády, proti ktorej predbežne skúmaná sťažnosť smeruje. O prijateľnosti individuálnych sťažností rozhoduje trojčlenný "výbor", ktorý ju môže jednomyseľne odmietnuť alebo o nej jednomyseľne rozhodnúť v merite; výbor sám rozhoduje vo veciach, v ktorých doterajšia judikatúra Súdu je stabilizovaná. Inak vec prejedná sedemčlenná "komora"*, ktorá rozhodne o merite zväčša definitívne. Komora rozhoduje tiež o prijateľnosti a merite medzištátnych sťažností. V prípade, že ide o veľmi závažnú vec, komora ju postupuje Veľkej komore**, zloženej zo 17 sudcov. Rozsudok Veľkej komory je konečný. Po vynesení rozsudku Komorou môžu vo výnimočných prípadoch sporné strany do 3 mesiacov požiadať o prejednanie pred Veľkou komorou. V komore alebo veľkej komore vždy zasadá sudca zvolený za štát, proti ktorému sťažnosť smeruje (tzv. v slovenských prípadoch bude vždy zasadať sudca zvolený za Slovenskú republiky).
Ak Súd dospeje k záveru, že došlo k porušeniu Dohovoru, toto konštatuje v rozsudku. Rozsudok má však len deklaratórny charakter, teda Súd nemôže priamo rušiť vnútroštátne súdne alebo iné rozhodnutia, či rozhodovať o súlade vnútroštátnej legislatívy s Dohovorom. Súd je oprávnený priznať na zmiernenie dopadov porušenia Dohovoru sťažovateľom primerané finančné zadosťučinenie. Členský štát je následne povinný vykonať rozsudok prijatím vhodných vnútroštátnych opatrení (napr. zabezpečiť obnovu vnútroštátneho konania, na čo dnes pamätá napr. čl. 133 Ústavy, ale niekedy i prijať zmeny legislatívy). Výbor ministrov Rady Európy potom dohliada nad výkonom rozsudkov Súdu.
Slovensko a Európsky súd pre ľudské práva.
Slovenská republika podlieha právomoci Súdu od svojho vzniku, t. j. od 1. januára 1993. Československo uznalo právomoc Súdu od 18. marca 1992, súčasne s ratifikáciou Európskeho dohovoru o ochrane ľudských práv a základných slobôd.
Najdôležitejší prípady rozhodnuté proti Slovenskej republike sa týkali (uvedené sú odkazy na oficiálne znenie rozsudku):
Zástupcovia Slovenska pri ESĽP.
Súčasnou slovenskou sudkyňou je Alena Poláčková (29. december 2015 – 28. december 2024).
Slovenskú republiku ako sudcovia zastupovali:
Československým sudcom (prvým a posledným) bol Bohumil Repík (máj 1992 – 31. december 1992).
V konaní pred Európskym súdom pre ľudské práva Slovenskú republiku zastupuje agent vlády, v súčasnosti je ňou Marica Pirošíková (od roku 2007). V minulosti týmito agentmi boli Robert Fico, Peter Vršanský, Peter Kresák a Alena Poláčková.
Európska komisia pre ľudské práva.
V Štrasburgu od roku 1955 do roku 1999 pôsobila aj Európska komisia pre ľudské práva. Sťažnosti sa vtedy nepodávali priamo Súd, ale Komisii, ktorá ich najprv posudzovala. Ak ich neodmietla, tak vypracovala správu, v ktorom sa vyjadrila k tomu, či došlo alebo nedošlo k porušeniu Dohovoru. Vec sa následne predkladala na záväzné rozhodnutie Európskemu súdu pre ľudské práva. Tento dvojstupňový mechanizmus bol s účinnosťou k 1. novembru 1998 opustený (účinnosť nadobudol Protokol č. 11 k Dohovoru). Komisie bola činná ešte rok po tomto dátume.
Slovenským členom Európskej komisie pre ľudské práva bol Daniel Šváby (od roku 1993 do roku 1999).

</doc>
<doc id="39847" url="https://sk.wikipedia.org/wiki?curid=39847" title="Stuart Allen Roosa">
Stuart Allen Roosa

Stuart Allen „Stu“ Roosa (* 16. august 1933, Durango, Colorado, USA – † 12. december 1994, Falls Church, Virgínia) bol americký astronaut. Bol pilotom veliteľského modulu kozmickej lode Apollo 14. Misia trvala od 31. januára do 9. februára 1971 a bola treťou, ktorej posádka pristála na Mesiaci. Kým Shepard a Mitchell strávili dva dni na povrchu, Roosa riadil experimenty z obežnej dráhy vo veliteľskom module „Kitty Hawk“.
Životopis.
Mladosť a výcvik.
Po základnej a strednej škole študoval na ohlahomskej univerzite, titul leteckého inžiniera získal až na univerzite v Colorade v roku 1960. To už mal za sebou službu v americkom letectve od roku 1953 a prax testovacieho pilota na leteckej základni v Olmstrade v Pensylvánii. Neskôr slúžil na leteckých základniach Tachikawa a Edwards. Nalietal 4600 letových hodín. V roku 1966 sa dostal do piatej skupiny kozmonautov. Bol členom podporne posádky pre Apollo 9. Bol ženatý, s manželkou Joan mal štyri deti: Christophera, Jacka, Allen a Rosemary.
Lety do vesmíru.
Štart kozmickej lode sa uskutočnil z mysu Canaveral. Na palube s ním boli Alan Shepard a Edgar Mitchell. Deväťdenná misia bola treťou, ktorej sa podarilo na Mesiaci pristáť. Roosa nebol na mesačnom povrchu, ale riadil experimenty z obežnej dráhy vo veliteľskom module „Kitty Hawk“. Potom sa všetci traja vrátili na Zem a pristáli na hladine Tichého oceánu.
Po lete.
Bol ešte zaradený do záložných posádok Apollo 16 a Apollo 17. V roku 1976 z NASA odišiel a stal sa viceprezidentom medzinárodného oddelenia U.S. Industries Middle East Development Company so sídlom v gréckych Aténach. O rok neskôr sa vrátil do USA, kde sa stal prezidentom Jet Industries v Austine v Texase. V rokoch 1993-1994 bol prezidentom Gulf Coast Coors Inc., Gulfport. Zomrel po chorobe vo veku 61 rokov.

</doc>
<doc id="39848" url="https://sk.wikipedia.org/wiki?curid=39848" title="Ústavný súd Slovenskej republiky">
Ústavný súd Slovenskej republiky

Ústavný súd Slovenskej republiky je nezávislý súdny orgán ochrany ústavnosti Slovenskej republiky. Sídli v Košiciach.
Ústavný súd sa skladá z trinástich sudcov. Vymenúva ich prezident Slovenskej republiky na funkčné obdobie 12 rokov zo zoznamu kandidátov navrhnutých Národnou radou Slovenskej republiky. Národná rada Slovenskej republiky navrhuje vždy dvojnásobný počet kandidátov na sudcov, z ktorých prezident vyberie a vymenuje polovicu.
Základné postavenie Ústavného súdu a jeho sudcov upravuje Ústava Slovenskej republiky v čl. 124 až 140. Okrem toho, že rozhoduje o súlade právnych predpisov nižšej právnej sily (spravidla zákonov) s právnymi predpismi vyššej právnej sily (spravidla Ústava), Ústavný súd rozhoduje i o individuálnych ústavných sťažnostiach podaných fyzickými a právnickými osobami proti rozhodnutiam orgánov verejnej moci (v drvivej väčšine súdov), ak nimi boli porušené ich práva. 
Ústavný súd rozhoduje ďalej kompetenčné konflikty medzi ústrednými orgánmi štátnej správy, ak zákon neustanovuje, že tieto spory rozhoduje iný štátny orgán. Ústavný súd podáva výklad ústavy alebo ústavných zákonov, ak je vec sporná. Iba Ústavný súd je kompetentný súdiť úradujúceho prezidenta Slovenskej republiky za vlastizradu alebo úmyselné porušenie Ústavy, a to len na základe obžaloby Národnej rady Slovenskej republiky schválenej trojpätinovou väčšinou hlasov všetkých poslancov.
Podrobnosti o organizácii Ústavného súdu Slovenskej republiky špecifikuje osobitný právny predpis (zákon č. 314/2018 Z. z. o Ústavnom súde Slovenskej republiky).
Dejiny.
Ústavný súd existoval už v prvej česko-slovenskej republike. "De iure" bol inštitút Ústavného súdu znova zavedený roku 1968 ústavným zákonom o česko-slovenskej federácii, "de facto" ale nebol zriadený. Až po Nežnej revolúcii bol v roku 1991 zriadený Ústavný súd Českej a Slovenskej Federatívnej Republiky pozostávajúci zo 6 sudcov z Česka a 6 sudcov zo Slovenska. Od roku 1993 existuje Ústavný súd Slovenskej republiky. Pôvodne sa skladal z 10 sudcov vymenúvaných na obdobie 7 rokov. Na základe novely Ústavy (ústavný zákon č. 90/2001 Z. z.) sa od roku 2002 Ústavný súd Slovenskej republiky skladá z 13 sudcov vymenúvaných na obdobie 12 rokov.
2007.
Od 22. januára 2007 bolo plénum ústavného súdu nefunkčné, ústavný súd mal len 4 sudcov, lebo Národná rada nenavrhla plný počet kandidátov do uplynutia funkčného obdobia odchádzajúcich sudcov (k 22. januáru 2007 bolo prezidentovi navrhnutých len 17 kandidátov namiesto 18). Tento stav bol odstránený 16. februára 2007 vymenovaním deviatich sudcov Ústavného súdu. 
2014.
Koncom volebného obdobia Ivana Gašparoviča mali byť vymenovaní traja sudcovia Ústavného súdu aj predseda Najvyššieho súdu. Prezidentovo volebné obdobie sa skončilo 15. júna, pričom noví ústavní sudcovia mali svoje funkcie vykonávať od 4. júla. Podľa názoru Daniela Lipšica by prezident nemal menovať do funkcie ľudí, ktorí nastúpia po konci jeho funkčného obdobia. Kritizoval aj kandidátov na ústavných sudcov. Ján Bernát z Krajského súdu v Nitre (navrhnutý generálnym prokurátorom Jaromírom Čižnárom) má byť podľa neho „nomenklatúrny komunistický káder“. Kandidáta Petra Filipa (navrhnutého predsedníctvom Slovenskej advokátskej komory) spája s obhajobou zločineckých skupín a pripomína, že počas Mečiarovej vlády bol riaditeľom trestného odboru Generálnej prokuratúry v čase únosu Michala Kováča ml. či zmareného referenda.
V apríli 2014 novozvolený prezident Andrej Kiska povedal, že Gašparovičovi vo veci napísal a požiadal ho o stretnutie. Myslí si však, že by ich mal menovať ten prezident, ktorý s nimi bude spolupracovať.
Na schôdzi NR SR konanej 3. apríla 2014 poslanci v tajnej voľbe zvolili piatich kandidátov na ústavných sudcov: Imrich Volkai získal 84 hlasov, Jana Baricová 78, Ján Bernát 78, Miroslav Duriš 77 a Eva Fulcová 79 hlasov. Šiesty kandidát nebol spomedzi ostatných účastníkov voľby (Rudolf Čirč, Ján Drgonec, Peter Filip, Vladimír Horváth, Peter Kresák, Ján Mazák, Robert Schronk a Ján Šikuta) zvolený ani po opakovanej voľbe konanej v ten istý deň.
Na schôdzi NR SR 15. mája 2014 sa uskutočnila nová voľba na zvolenie šiesteho kandidáta. V tejto voľbe kandidovali len traja kandidáti: Ján Drgonec (získal 14 hlasov), Pavol Malich (získal 12 hlasov) a Juraj Sopoliga (získal 79 hlasov). Za šiesteho kandidáta tak bol zvolený Juraj Sopoliga.
Prezident Andrej Kiska vymenoval 10. júla 2014 za sudkyňu Ústavného súdu Janu Baricovú na obdobie dvanástich rokov. Ostatných kandidátov odmietol vymenovať a dve sudcovské miesta z trinástich tak zostali neobsadené.
2017.
Po troch rokoch, počas ktorých boli neobsadené dve miesta sudcov, vydal 6. decembra 2017 prvý senát Ústavného súdu (v zložení Peter Brňák, Milan Ľalik, Marianna Mochnáčová) nález sp. zn. I. ÚS 575/2016, ktorým rozhodol o ústavných sťažnostiach nevymenovaných kandidátov na ústavných sudcov. V náleze konštatuje porušenie základného ústavného práva na prístup k voleným a iným verejným funkciám za rovnakých podmienok. Zároveň zrušil rozhodnutia prezidenta o nevymenovaní a vrátil prezidentovi vec na ďalšie konanie. Prikázal prezidentovi, aby vo veci znova konal a zo zvolených kandidátov vymenoval troch nových sudcov ústavného súdu. 
Prezident následne vymenoval 14. decembra 2017 troch nových ústavných sudcov, ktorými sa stali Jana Laššáková, Mojmír Mamojka a Miroslav Duriš.
2019.
16. februára 2019 sa skončilo funkčné obdobie deviatim sudcom a na súde zostali pôsobiť len štyria sudcovia: Jana Baricová, Miroslav Duriš, Jana Laššáková a Mojmír Mamojka. Od 17. februára bol vytvorený jediný senát z týchto sudcov a jeho predsedníčkou sa stala Jana Baricová. Súd tak počas obdobia, kým budú vymenovaní noví sudcovia, bude môcť rozhodovať aspoň v senátnych veciach. Rozhodovanie v pléne nebude možné, lebo Ústavný súd je spôsobilý v pléne konať a uznášať sa, ak je na rokovaní a rozhodovaní prítomných aspoň sedem sudcov.
3. apríla 2019 Národná rada zvolila nasledovných kandidátov: Ivan Fiačan, Peter Molnár, Rastislav Kaššák, Ľuboš Szigeti, Daniela Švecová, Michal Truban.
4. apríla Národná rada zvolila nasledovných kandidátov: Pavol Malich, Miloš Maďar. 
17. apríla 2019 prezident Andrej Kiska vymenoval sudcov Ivana Fiačana, Ľuboša Szigetiho a Petra Molnára. Prezident zároveň vymenoval Ivana Fiačana za predsedu Ústavného súdu a Ľuboša Szigetiho za podpredsedu.
2020.
13. mája 2020 sudca Mojmír Mamojka oznámil, že sa vzdáva funkcie sudcu Ústavného súdu. Zo súdu sa rozhodol odísť po tom ako jeho predseda Ivan Fiačan získal odpovede od bezpečnostných zložiek o Mamojkových kontaktoch s Marianom Kočnerom. Podľa Denníka N zavážila správa od SIS vedenej novým riaditeľom Vladimírom Pčolinským. Komunikáciu s Kočnerom Mamojka popieral. Fiačan rozhodoval o podaní návrhu na Mamojkovo disciplinárne stíhanie.
17. septembra 2020 zvolila Národná rada kandidátov Miroslava Babjáka a Roberta Šorla. 30. septembra 2020 vymenovala prezidentka Zuzana Čaputová za nového ústavného sudcu Roberta Šorla.

</doc>
<doc id="39849" url="https://sk.wikipedia.org/wiki?curid=39849" title="Stuart Roosa">
Stuart Roosa



</doc>
<doc id="39861" url="https://sk.wikipedia.org/wiki?curid=39861" title="Oxidácia tukov">
Oxidácia tukov

Oxidácia alebo žltnutie tukov je proces oxidácie dvojitých väzieb nenasýtených mastných kyselín vzdušným kyslíkom, obsiahnutým predovšetkým v tukoch a iných lipidoch. Výsledkom tohto procesu sú nežiaduce produkty, hlavne aldehydy a ketóny, ktoré negatívne vplývajú na organizmus a výrazne menia chuťový prejav a vôňu potravín obsahujúcich nenasýtené mastné kyseliny. Následkom je čiastočne alebo úplne znehodnotenie potraviny.
Chemická podstata žltnutia je adícia molekuly O2 vzdušného kyslíka na dvojitú väzbu mastnej kyseliny za vzniku peroxidu, s následkom štiepenia uhlíkového reťazca:
 ... -CH=CH- ... + O2 → ... ... → ... - CHO + OHC- ...
za vzniku dvoch koncových aldehydových skupín.
Tekuté oleje s vysokým podielom nenasýtených mastných kyselín sú k oxidácii náchylnejšie než tuhé tuky. Oxidáciu podporuje pôsobenie ultrafialového žiarenia a môže byť tiež urýchlená vhodnými enzýmami.
Oxidáciu tukov potlačujú antioxidanty. Dá sa spomaliť (nie úplne zastaviť) aj uložením potravín v chlade, na suchých miestach alebo mimo slnečných priestorov.

</doc>
<doc id="39862" url="https://sk.wikipedia.org/wiki?curid=39862" title="Abell 1835 IR1916">
Abell 1835 IR1916

Abell 1835 IR1916 je galaxia v súhvezdí Panna, je to kandidát na najvzdialenejšiu pozorovanú galaxiu.

</doc>
<doc id="39863" url="https://sk.wikipedia.org/wiki?curid=39863" title="AM 0644-741">
AM 0644-741

AM 0644-741 je šošovková galaxia bez priečky a prstencová galaxia, čo znamená, že ju obklopuje prstenec tvorený hmlovinou. Jej prstenec sa vytvoril kolíziou s inou galaxiou.

</doc>
<doc id="39864" url="https://sk.wikipedia.org/wiki?curid=39864" title="Žltnutie">
Žltnutie



</doc>
<doc id="39865" url="https://sk.wikipedia.org/wiki?curid=39865" title="NGC 7742">
NGC 7742

NGC 7742 je Seyfertova galaxia a špirálová galaxia v súhvezdí Pegas vzdialená asi 22 Mpc.

</doc>
<doc id="39867" url="https://sk.wikipedia.org/wiki?curid=39867" title="Addisonova choroba">
Addisonova choroba

Addisonova choroba (iné názvy: Addisonov syndróm, primárna nedostatočnosť nadobličiek, chronická nedostatočnosť nadobličiek, hypokorticizmus) je vzácne endokrinné ochorenie, ktoré bolo prvýkrát popísané britským lekárom Thomasom Addisonom. Odhaduje sa, že postihuje zhruba 4 ľudí zo 100 000. Choroba prepukne, ak nadobličky nedokážu produkovať dostatočné množstvo hormónu kortizolu a aldosterónu.
Addisonovou chorobou označujeme primárnu adrenálnu insuficienciu (nedostatočnosť nadobličiek), pri ktorej zlyháva samotná nadoblička. Sekundárna adrenálna insuficiencia vzniká, ak hypofýza neprodukuje dostatočné množstvo adrenokortikotropného hormónu (ACTH), ktorý stimuluje kôru nadobličiek.
Príčiny.
Najčastejšou príčinou je deštrukcia tkaniva nadobličiek spôsobená autoimunitným procesom (až 80% prípadov) a zápalom (najmä TBC, 20%); vzácne metastázami, AIDS a krvácaním do nadobličiek. Genetická predispozícia HLA DR3.
Laboratórne nálezy.
Pri vyšetrení krvi sa zistí zvýšená hladina ACTH (adrenokortikotropný hormón), ktorého produkciu stimuluje znížená hladina kortizolu, aldosterónu aj katecholamínov. Ďalej je znížená hladina glukózy a sodíka a zvýšená hladina draslíka.
Liečba.
Náhrada hormónov nadobličky - podáva sa hydrokortizón, prípadne aj mineralokortikoidy. Niekedy treba liečbu doplniť zvýšeným prívodom NaCl a tekutín.

</doc>
<doc id="39868" url="https://sk.wikipedia.org/wiki?curid=39868" title="Seyfertova galaxia">
Seyfertova galaxia

Seyfertova galaxia je súhrnné označenie špirálovej alebo nepravidelnej galaxie obsahujúcej extrémne jasné jadro, pravdepodobne kvôli prítomnosti supermasívnej čiernej diery. Svetlo z centrálnej oblasti sa mení v intervaloch kratších ako rok, čo znamená, že oblasť emisie musí byť v priemere menšia ako jeden svetelný rok. Sú pomenované po astronómovi menom Carl Seyfert, ktorý ich intenzívne študoval v 40-tych rokoch 20. storočia. Sú podtriedou aktívnych galaxií.
Seyfertove galaxie majú všetky veľmi jasné jadro žiariace prevažne v infračervenom spektre a nie príliš výrazné ramená. Dnes ich poznáme asi 200 a prvú z nich (NGC 1068) objavil ešte v roku 1908 E. Fatt, dôkladne sa však nimi začal zaoberať až Carl Seyfert. Seyfertove galaxie tvoria asi 1 až 2 % zo špirálových galaxií rovnakej svietivosti. Zdrojom ich energie je gravitačná sila obrej čiernej diery v ich jadrách. Predpokladá sa, že veľké špirálové galaxie (vrátane Galaxie) strávia približne desatinu svojho života v aktívnom, „seyfertovskom“ období. Sayfertove galaxie sa delia na dve skupiny: Seyfertove galaxie 1 a 2.

</doc>
<doc id="39869" url="https://sk.wikipedia.org/wiki?curid=39869" title="Cirkumpolárna hviezda">
Cirkumpolárna hviezda

Cirkumpolárna hviezda je hviezda, ktorá sa nachádza v blízkosti nebeského pólu na nebeskej sfére a nikdy nezapadá za obzor, čiže je pozorovateľná v každom ročnom období a v každej nočnej hodine. Ak sú cirkumpolárne všetky hviezdy na ploche nejakého súhvezdia, resp. sú cirkumpolárne všetky hviezdy jeho základného obrazca, hovoríme, že celé súhvezdie je cirkumpolárne. V Európe sú cirkumpolárne súhvezdia napríklad Veľká medvedica, Malá medvedica alebo Kasiopeja.
Deklinácia cirkumpolárnych hviezd je väčšia ako výška svetového rovníka nad horizontom. V našich zemepisných šírkach sú cirkumpolárne hviezdy s deklináciou vyššou ako približne 40° (na severe Slovenska) až 42° (na juhu Slovenska). Príklady jasných cirkumpolárnych hviezd na našom území sú Polárka, Mizar, Capella či Deneb.
Pre pozorovateľa na severnom póle je cirkumpolárna celá severná obloha. Pre pozorovateľa na južnom póle je cirkumpolárna celá južná obloha. Na rovníku nie je cirkumpolárna žiadna hviezda.
Ak sa cirkumpolárnym na určitom mieste Zeme stane hviezda Slnko, hovoríme o polárnom dni.

</doc>
<doc id="39870" url="https://sk.wikipedia.org/wiki?curid=39870" title="Manažérstvo kvality">
Manažérstvo kvality

Manažérstvo kvality (nenormované tvary: "manažment kvality", staršie "riadenie kvality" či "riadenie akosti") je súčasť riadenia podniku; cieľom je optimalizácia pracovných postupov alebo výrobných procesov so zohľadnením materiálových a časových zdrojov, očakávanej konečnej kvality produktu (definovanej pokiaľ možno číselnými parametrami) a predpokladaného ďalšieho rastu a vývoja firmy. Medzi základné nástroje manažérstva kvality patria napríklad zber dát o spokojnosti zákazníka, vyhodnocovanie výkonnosti a spoľahlivosti procesov, počtu reklamácií od zákazníkov, štatistika a iné, vedúce k zlepšovaniu podnikových komunikačných štruktúr, odborných firemných stratégií, zvýšeniu spokojnosti zákazníka, úspore zdrojov vďaka zavedeniu vhodne zvolených štandardov, atď. 
Úvod.
Manažérstvo kvality má zabezpečiť, aby sa v podniku dostali požiadavky na kvalitu produktu a výrobných, či vývojových procesov medzi hlavné priority. Tieto požiadavky môžu byť formálne zadefinované (napríklad internými smernicami, príručkou kvality alebo vo firmách s manažérstvom kvality v nižšom stupni vývoja i interným e-mailom z vedenia podniku), alebo neformálne (nepísané očakávania primeranej kvality). Vývoj manažérstva kvality dospel v súčasnosti k niekoľkým viac či menej štandardizovaným postupom, z ktorých niekoľko je prijatých vo forme noriem (napr. ISO 9001, ISO 14001...) alebo odporúčaní (napr. CMM). Manažérstvo kvality sa zaoberá nielen procesmi výroby či vývoja a produktom samotným, ale siaha i do riadenia podniku a snaží sa o vyhodnocovanie vedenia podniku a projektov, úspešnosti strategických rozhodnutí...
Kvalita nestojí nič.
Tento výrok je niekedy možné počuť najmä na poradách o rozpočte pre oddelenie kvality. Je pravdivý, avšak treba ho chápať v istých súvislostiach: manažérstvo kvality na začiatku (pri zavádzaní systému) stojí isté množstvo zdrojov. Toto množstvo závisí od vhodnosti zvoleného systému, od nasadenia personálu, od podpory vedenia, a od skúsenosti zodpovedného kvalitára, ktorý systém zavádza. Od systému kvality sa očakáva prínos v podobe získania nových zákazníkov, udržania firmy na trhu, udržania existujúcich zákazníkov, ušetrenia zdrojov vďaka efektívnejšiemu riadeniu a komunikácii vo firme, a podobne. Tieto prínosy v ideálnom prípade vyrovnávajú cenu, ktorú firma platí za chod systému kvality a prinášajú zisk. V tomto zmysle treba chápať výrok "Kvalita nestojí nič".
Prístupy k manažérstvu kvality.
Asi najznámejším pojmom v súčasnosti v oblasti kvality je ISO 9000. Nejde o jednu normu, ale o súbor noriem a odporúčaní spolu s návodom na auditovanie zavedeného systému. Na základe ISO 9000 sa ďalej rozvinuli (dnes najmä procesne orientované) systémy manažérstva kvality v najrôznejších oblastiach výroby a výskumu. Príklady systémov manažérstva a kontroly kvality:
Vzdelavanie v problematike manažerskej kvality v súčasnosti pratrí medzi aktiviy mimoriadneho významu či, už v hos. praxi alebo rôznych formách vzdelavacej sústavy.
Podúlohy manažérstva kvality.
Manažérstvo kvality pozostáva z niekoľkých hlavných podúloh:
V posledné desaťročie sa v manažerstve kvality veľa zmenilo a tieto zmeny prebiehajú stale rýchlejšie. Dôvodom su zmeny celkovej hospodarskej a politickej situacie vo vyspelých krajinach, ktoré sa odrzkadluju najmä:
- v zmene trhu výrobcu na trh kupujúceho
-v rozloženi zabezpečovania kvality na celý životný cyklus produktu

</doc>
<doc id="39871" url="https://sk.wikipedia.org/wiki?curid=39871" title="Management kvality">
Management kvality



</doc>
<doc id="39872" url="https://sk.wikipedia.org/wiki?curid=39872" title="QM">
QM

QM môže byť:

</doc>
<doc id="39873" url="https://sk.wikipedia.org/wiki?curid=39873" title="Quality management">
Quality management



</doc>
<doc id="39876" url="https://sk.wikipedia.org/wiki?curid=39876" title="T-34">
T-34

T-34 je sovietsky stredný tank vyvinutý na prelome 30. a 40. rokov 20. storočia. V dobe svojho vzniku patril k najlepším stredným tankom, ktorý skĺbil dobrú mobilitu, pancierovanie aj palebnú silu. Inovatívne bolo použitie ukloneného panciera, ktorý spolu s odlievanými súčiastkami poskytoval pomerne dobrú balistickú ochranu, pričom výrobné postupy boli jednoduché a lacné. Použitý bol počas druhej svetovej vojny a bol stále rozšírenou zbraňou mnohých krajín v priebehu úvodu studenej vojny. V priebehu vojny si konštrukcia získala veľké uznanie aj u Nemcov a na základe skúseností s týmto typom sa inšpirovali pri tvorbe podobnej konštrukcie svojho stredného tanku Panther.
Vývoj.
Po prvých skúsenostiach z bojov v španielskej občianskej vojne, kde sa sovietske tanky BT a T-26 ukázali ako nedostatočne pancierované pred súčasnými protitankovými zbraňami, požiadalo velenie tankových vojsk Červenej armády o prípravu nových tankov so zvýšenou pancierovou ochranou.
V októbri 1937 bol ChTZ (Charkovskij tankovyj zavod) poverený vývojom nového tanku, ktorý by mal nahradiť tanky radu BT. Šéfkonštruktér A. Firstov bol v tomto období (Stalinov vrcholiaci veľký teror) zatknutý a popravený. Vedením konštrukčnej kancelárie bol poverený mladý konštruktér Michail Koškin, autor úspešného prototypu T-111. Koškin bol svojimi nadriadenými podrobne inštruovaný, že sa hľadá nový kolopásový tank. Ten si bol vedomý konštrukčných obmedzení kolopásových tankov. Tak popri kolopásovej konštrukcii odvodenej od tankov BT na podvozku upraveného amerického patentu J. W. Christieho, ktorej prototyp niesol označenie A-20, vypracoval aj variant s čisto pásovým podvozkom, ktorý nazval A-32. Výhodou masívnejšej konštrukcie tanku A-32 bolo hlavne to, že mohol byť v budúcnosti opatrený silnejším pancierom a ťažším vybavením (vrátane lepšej výzbroje). V roku 1938 demonštroval obe konštrukcie pred výborom Rady obrany ZSSR. Typ A-32 bol okamžite kritizovaný hlavne maršalmi Vorošilovom a Kulikom. Najmä Kulik zúril, že si konštruktér vôbec dovolil nejaký nekolopásový variant ponúknuť a nekompetentne dopredu odsudzoval novú konštrukciu. Stalin však pri konečnom rozhodovaní navrhol, aby boli pripustené ku skúškam oba prototypy. Tank A-32, premenovaný na T-32 teda mohol pokračovať. Čakala ho ťažká cesta, pretože predsedom komisie pre posúdenie spôsobilosti oboch typov bol neskôr menovaný práve Kulik.
V roku 1939 bolo dokončené vyhodnotenie oboch strojov. V januári a februári 1940 boli dodané prvé dva prototypy. Kulik urobil všetko možné, aby nafúkol závady pri prototype T-32 a súčasne banalizoval podobné závady pri stroji A-20. Pod jeho tlakom sa komisia klonila k odmietnutiu stroja, nakoniec však pod vplyvom balistických skúšok, z ktorých T-32 vyšiel lepšie, nerozhodla v prospech A-20. Postaviť proti maršalovi sa však komisia neodvážila a rozhodnutie, ktorý typ dostane prednosť, odložila. Ministerstvo obrany tiež požadovalo, aby prototypy najprv najazdili . Vrchné velenie nejakú dobu váhalo, nakoniec však pri zvážení omnoho väčšieho potenciálu ďalšieho vývoja typu T-32, sa 30. marca 1940 rozhodlo odporučiť ho do sériovej výroby v trochu upravenom variante, ktorý bol potom pomenovaný T-34. Rozsiahlejšie testy s novým vozidlom nikdy neprebehli, pretože sovietske velenie pod tlakom nemeckých úspechov v Západnej Európe požadovalo okamžité zavedenie do výroby. Fabrika v Charkove mala do konca roka dodať 600 tankov, Stalingradský traktorový závod ďalších 100.
Prvé verzie tanku boli vyzbrojené kanónmi kalibru , označujú sa teda ako T-34/76 (1940). Je nutné spomenúť, že ide o pomerne rôznorodú skupinu s mnohými rozličnými úpravami a odlišnosťami, pokiaľ išlo o výrobnú technológiu, pretože každá továreň, ktorá stroje vyrábala, ich do určitej miery modifikovala. Tak sa napríklad medzi tankistami povrávalo, že tanky T-34 vyrobené v Tomsku sú najlepšie. V roku 1943 bola začatá produkcia tankov vyzbrojených kanónom, ktoré mali predstavovať reakciu na nové nemecké tanky typov Tiger a Panther, ktoré starý T-34/76 vysoko prekonávali. T-34/85, s vežou z tanku KV-85, ktorá bola vybavená kanónom, predstavoval adekvátnu reakciu, aj keď otázka pomeru síl medzi ním a jeho vyššie zmienenými protivníkmi je dodnes zdrojom vášnivých polemík odborníkov aj obdivovateľov oboch typov. T-34/85 mal totiž kvalitný kanón, ale oproti svojim protivníkom mierne poddimenzovaný pancier.
Výroba.
Prvé dva tanky typu T-34/76 boli vyrobené v januári roku 1940. Ich prvé skúšky boli veľmi úspešné, hoci časom sa začali prejavovať určité nedostatky v nadpriemerne rýchlom opotrebovaní niektorých dielov, čo viedlo k ďalšiemu zastaveniu produkcie v marci 1940, kedy Kulik prikázal zrušenie výroby a vyvinutie iného, nového tanku. Jeho rozhodnutie bolo nakoniec zvrátené, ale aj tak došlo k ďalšej strate času. Napriek tomu dostala Červená armáda do začatia operácie Barbarossa asi 1 225 tankov T-34, čo bola impozantná sila. Drvivá väčšina z nich bola prednostne pridelená západným vojenským okruhom, kde potom čelili vpádu vojsk Osi. Ich nasadenie nebolo príliš úspešné, je však nutné podotknúť, že to nebolo práve vinou ich konštrukcie. Je fakt, že počas prvých 2 – 3 týždňov operácie Barbarossa boli sovietske tankové formácie zo západných okruhov prakticky celkom vyhladené spolu s modernými strojmi typu KV a T-34, a to i napriek ich obrovskej technickej prevahe nad strojmi nepriateľa.
Tank bolo možné skompletizovať za 40 hodín. Avšak výroba viacerých komponentov nebola vždy dostatočne rýchla, jednalo sa predovšetkým o vznetové motory V-12 a prevodovky. Súčasne však nabiehala výroba v továrňach a krajina prechádzala na vojnové hospodárenie. Výroba sa čoskoro rozbehla v Charkove, Kirove, Stalingrade, Maruipoli,Vorošilovgrade, Čite, Novosibirsku, Čeľabinsku, Nižnom Tagile a neskôr aj v mestách Gorkij a Saratov.
Do konca roku 1941 bolo vyrobených viac než 1 500 tankov T-34 a produkcia stále stúpala napriek územným a hospodárskym stratám. Čiastočne to bolo aj tým, že sa velenie Červenej armády rozhodlo pre unifikáciu výzbroje. V roku 1942 bolo vyrobených asi 12 520 strojov, v roku 1943 asi 15 700 T-34/76 a takmer 300 strojov typu T-34/85, v roku 1944 asi 3 000 T-34/76 a 11 800 strojov T-34/85 a v roku 1945 12 500 strojov T-34/85 (z toho asi 7 330 do konca vojny). Celkom ZSSR vyrobil v rokoch 1940 – 1945 viac než 50 000 týchto tankov, celková produkcia všetkých typov T-34 vrátane povojnovej dosahuje viac než 60 000 kusov. Výroba v ZSSR bola zastavená v roku 1946. V 50. rokoch však boli ďalšie stroje vyrobené v zbrojovkách sovietskych satelitov, konkrétne Poľska a Česko-Slovenska. Išlo asi o 4 500 strojov.
Nasadenie.
Druhá svetová vojna.
Prototypy tanku T-34 postavené v januári 1940 mali byť podľa predstáv inžinierov vyskúšané podobne ako prototypy tankov KV-1 v priebehu Zimnej vojny, ale tá nakoniec skončila príliš skoro, než sa mohli zapojiť do akcií.
Prvé bojové nasadenie teda čakalo tanky T-34 až po začiatku operácie Barbarossa. Prvou zdokumentovanou akciou tankov T-34 je úspešný protiúder jedného práporu 34. tankovej divízie pri rieke San 22. júna 1941. Úspešnosť tejto akcie bola ale (v tejto dobe) skôr ojedinelá. Napriek tomu, že tanky T-34 mali zdrvujúcu prevahu nad ktorýmkoľvek vtedajším nemeckým tankom, boli ich formácie v prvých 2 – 3 týždňoch vojny prakticky celkom vyhladené, čo malo hneď niekoľko dôvodov.
Prvým bola nevycvičenosť posádok tankov – jednak absolútna (úroveň výcviku bola v Červenej armáde celkovo veľmi nízka), jednak spôsobená tým, že sa posádky nestihli so strojmi zžiť. Prvé várky týchto tankov navyše trpeli značnou poruchovosťou (čo možno ale povedať o všetkých nových typoch tankov všeobecne), poruchové boli v prvom rade prevodovky.
Veľký problém predstavovala logistika. V tomto ohľade išlo najmä o dôsledok nekompetencie a diletantizmu „architektov“ Červenej armády, najmä maršalov Kulika a Vorošilova, ktorí systematicky zanedbávali celý logistický úsek. Najhoršie sa tento fakt prejavil pri tankových vojskách, pre ktoré neboli vystavané zodpovedajúce kapacity skladov, cisterien a zásobovacích vozidiel, odťahová služba potom prakticky neexistovala. Celá vec bola ešte zhoršená faktom, že tank T-34 bol na začiatku vojny jedným z mála sovietskych strojov, ktorý používal ako palivo naftu. Táto výnimočnosť, ktorá inak bola veľmi výhodná, pretože tank nemal také tendencie po zásahu vzplanúť, bola strojom spočiatku mnohokrát osudná, pretože zatiaľ čo distribúcia benzínu a streliva bola síce úbohá, ale občas fungovala, distribúcia nafty krátko po začatí bojov prakticky prestala existovať. Tých niekoľko cisterien a skladov, ktoré existovali a v žiadnom prípade nemohli pokryť spotrebu, veľmi rýchlo vyradila Luftwaffe, pokiaľ ich na svojom rýchlom postupe nezabral Wehrmacht. Dôsledkom bolo, že najlepšie tanky, akými Červená armáda disponovala, museli byť na ústupe ničené či opustené, pretože ich nebolo možné vziať so sebou.
V dobe svojho prvého nasadenia predstavovali tanky T-34 celkom novú kvalitatívnu triedu v rámci tankových konštrukcií. Nemecké tanky typov PzKpfw I, PzKpfw II, PzKpfw 35(t), PzKpfw 38(t) a PzKpfw III s kanónom ho vôbec nemohli ohroziť, pretože nedokázali prestreliť jeho pancier ani z tesnej blízkosti. O niečo lepšie si počínali nové tanky typu PzKpfw III s kanónom a stíhač tankov Panzerjäger I, ktoré mohli prestreliť niektoré slabšie časti jeho zadného panciera. Najlepšie na tom boli tanky typu PzKpfw IV, vyzbrojené krátkym kanónom a útočné delá StuG III A-D, ktoré dokázali z malej vzdialenosti prestreliť zadný aj bočný pancier a pri veľkom šťastí údajne aj čelný. Problém však bol v tom, že sa najskôr museli takto blízko dostať, čo nebolo až tak jednoduché, pretože kanón T-34 bez problémov prebíjal čelný pancier všetkých týchto strojov aj na veľkú vzdialenosť. Nemecké tanky viedli vo vedľajších parametroch, technike a jej kvalite (všetky mali vysielačky, ich vnútorný bojový priestor nebol tak stiesnený, mali kvalitnejšiu zameriavaciu techniku a lepšie riešený výhľad von. Takisto boli trochu spoľahlivejšie). Na druhej strane, spočiatku tieto rozdiely v sekundárnom vybavení nehrali v prípade stretnutia až tak veľkú úlohu. V roku 1941 tank T-34 nemal teoreticky medzi nepriateľskou technikou súpera rovnakých kvalít. Tanky sa v bojoch osvedčili. Nadporučík Dmitrij Lavrinenko, ktorý zničil s T-34 za 2,5 mesiaca bojov od októbra do decembra 1941 52 nemeckých tankov.
Situácia sa začala meniť v roku 1942, kedy sa na fronte začali objavovať improvizované stíhače tankov typu Marder I (kuna) a prvé tanky typu PzKpfw IV s dlhým kanónom KwK40 L/43, čím získal T-34 súpera, ktorý ho už dokázal zničiť aj z väčšej vzdialenosti. Ďalším nebezpečným súperom sa stali útočné delá StuG III, ktoré od série F dostali dlhý 75 milimetrový kanón. Tanky PzKpfw III dostali dlhý kanón, takže získali aspoň nejakú, aj keď nie príliš veľkú šancu. Tanky T-34 stále predstavovali určitú vyššiu kvalitu, najmä preto, že sa postupne darilo zvyšovať počet strojov s vysielačkou a vylepšovať ich sekundárne štruktúry. Sovietska armáda však naďalej nebola schopná aj napriek kvalitatívnej a v určitých obdobiach aj kvantitatívnej prevahe svojej obrnenej techniky úspešne porážať nemecké tankové armády.
V roku 1943 sa na fronte objavil už celý rad strojov s ktorými sa T-34/76 mohol merať len ťažko. V prvom rade išlo o ťažký tank Tiger a stredný tank Panther. Takisto sa objavil už celý rad nemeckých stíhačov tankov druhej generácie, ktoré už boli schopné viesť priamy boj s tankmi T-34. Odpoveďou sovietskej vojnovej výroby bol tank T-34/85, ktorý predstavoval zodpovedajúcu reakciu. Tank Panther bol vyvinutý na základe skúmania konštrukcie tanku T-34 a bol prvý nemecký tank, ktorý mal sklonený pancier. Ten už predtým použili na viacerých konštrukciách (vrátane T-34) úspešne Sovieti. Obidva tanky boli približne rovnako pancierované aj ťažké. Tank T-34 vynikal jednoduchosťou výroby, ktorá umožnila prečísliť nemecké stroje.
Zvyšok vojny.
V priebehu vojny došlo k podstatnej zmene situácie. Mohutné výrobné kapacity idúce na plný plyn a značné ľudské rezervy viedli k tomu, že ZSSR chrlil nové tanky aj s posádkami v obrovskom množstve, takže ani výrazný nepomer strát tankov v boji, ktorý podľa niektorých zdrojov činil až 1:10 v neprospech sovietskej strany, nedokázal Červenú armádu zlomiť. Postupne dochádzalo k vyrovnávaniu kvality oboch armád, ako pri posádkach tankov, tak veleniu jednotiek.
V rámci kvality posádok išlo o dôsledok ohromných strát v nemeckých radoch, kedy na miesto veteránov prišli neskúsení jedinci. Tento trend bol zrejmý aj v tankových silách, napriek tomu že tie si vďaka svojej elitnosti udržiavali istú úroveň a skôr vysávali kvalitných bojovníkov ostatných druhov zbraní, najmä potom pokiaľ išlo o posádky útočných diel a stíhačov tankov. Na sovietskej strane potom dochádzalo ku zlepšeniu výcviku a postupnému získavaniu skúseností.
V rámci kvality veliteľov dochádzalo na oboch stranách na nižších postoch k podobnému javu ako pri posádkach, na vyšších potom išlo na nemeckej strane o odstraňovanie schopných veliteľov, ktorí mali dosť odvahy vzoprieť sa nezmyselným rozkazom z Hitlerovho štábu či ich ignorovať. Takto boli odvolaní napr. Heinz Guderian i Erich von Manstein. Na sovietskej strane potom došlo k obmedzeniu vplyvu politických komisárov na riadenie bojových operácií a k tvrdej selekcii v rámci dôstojníckeho zboru.
Vyrovnávaniu kvality ľudí samozrejme neprinieslo tak evidentný efekt, ako by malo mať, pretože bol potlačovaný tým, že nemecké tanky a stíhači tankov rýchlo kvalitatívne predstihli svojich protivníkov. Sekundárne zlepšenie ruských tankov T-34 (zlepšenie zameriavacej a pozorovacej optiky, dovybavenie vysielačkami a zníženie poruchovosti) nebolo adekvátne voči faktu, že nemecké tanky dostali nové zbrane s ešte kvalitnejšou optikou a že sa objavili nové tanky a stíhače tankov, ktoré stroje T-34 prekonávali. Sovietska strana reagovala novou generáciou tankov T-34/85, ktorá prekonávala zodpovedajúce stroje radu PzKpfw IV, hoci už nikdy nezískali tak výrazný náskok, ako na začiatku vojny.
V dôsledku určitého vyrovnania kvality sa naplno prejavila hospodárska prevaha Spojencov. Tank T-34 bol na front vrhaný v značných množstvách, takže svetlo sveta mohli zazrieť napr. taktika pre boj s tankmi Tiger, ktorá spočívala v tom, že sa minimálne 4 tanky T-34 vrhali na osamoteného protivníka s predbežnou kalkuláciou, že 2 – 3 z nich budú odpísané, aby sa zvyšok dostal do pozície, odkiaľ bol úspech temer zaručený – pomer strát 3:1 bol v tomto prípade totiž považovaný za veľmi výhodný pre sovietsku stranu. Sovietska strana všeobecne nijako neľutovala obetovať vlastné sily, pokiaľ to považovala za vhodné k urýchleniu operácií a dosiahnutí dobrého výsledku, nech už bol definovaný akokoľvek. V mnohých prípadoch sa preto stávalo, že po väčšej ofenzíve musel byť vozový park tankových jednotiek vybudovaný prakticky znovu. Tieto vysoké straty však neboli zapríčinené nízkou kvalitou tanku, ale štýlom boja sovietskej armády a najmä spôsobom nasadzovania tankov T-34 v bojoch v mestách a neprehľadnom teréne. Pre porovnanie, podobný štýl boja tankových jednotiek aplikovali i jednotky západných Spojencov, ktoré boli vyzbrojené tankmi M4 Sherman.
T-34 v iných armádach.
Stroje T-34 boli v priebehu vojny dodané niekoľkým spojencom ZSSR, najmä v ZSSR zostaveným poľským a československým jednotkám, Bulharskej armáde po jej prechode na stranu ZSSR a Titovým partizánom. V priebehu vojny sa dostalo množstvo nepoškodených T-34 aj do rúk nepriateľa. Používali ich Nemci a Fíni. 1. januára 1945 sa v radoch fínskych tankových vojsk nachádzalo 14 strojov T-34, z toho 7 T-34/76 a 7 T-34/85. Počet tankov T-34 používaných nemeckou armádou je ťažké odhadnúť, ale išlo rádovo minimálne o stovky strojov, z ktorých mnohé boli v nemeckých poľných dielňach rôzne upravené.
Bojové nasadenie po druhej svetovej vojne.
Kórejská vojna.
Tanky T-34/85 prežili druhú svetovú vojnu nielen ako vďačné a lacné exponáty tankových múzeí, ale ako stále použiteľný a vysoko účinný bojový prostriedok. Najväčším konfliktom, ktorého sa zúčastnili, bola bez pochyby Kórejská vojna. Keď vojská severnej Kórey prekročili 25. júna 1950 hranice, disponovali 85 tankmi typu T-34/85, ktoré mali veľký podiel na jej úspechu, pretože juhokórejská strana ani americké jednotky nedisponovali adekvátnou protizbraňou. Ani v prvej vlne urýchlene dodané tanky M24 Chaffee neboli zodpovedajúcim protivníkom. Až keď USA neskôr začali masívny prísun zodpovedajúcej techniky (M4 Sherman, M26 Pershing, pancierovky ), bola prevaha obrátená v prospech vojsk OSN a nič na tom nezmenili ďalšie dodávky zo ZSSR (odhadované na 200 – 400 ďalších strojov).
Ďalšie nasadenie.
Napriek tomu, že tank T-34 pomaly zastarával (posledná modernizácia v rámci sovietskych ozbrojených síl prebehla v roku 1969, ďalšie už boli zamietnuté ako neperspektívne), dlho sa udržal vo výzbroji ozbrojených síl z vojenského hľadiska druhoradých mocností či štátov. Bojoval v Maďarsku v roku 1956, v Suezskej vojne, odrážal inváziu v Zátoke svíň, účinkoval v občianskej vojne v Jemene (1961 – 1967) aj v Šesťdennej vojne na strane Arabov či vo Vietnamskej vojne. Od Jomkipurskej vojny bol v rozsiahlejších konfliktoch používaný ako druhosledový, hoci v konfliktoch chudobných afrických krajinách alebo pri bojoch v Juhoslávií v 90. rokoch sa ešte stále uplatňoval, najmä vďaka svojej finančnej dostupnosti. Niektoré chudobné štáty ho mali vo výzbroji ešte na začiatku 21. storočia.
T-34 ako múzejný exponát.
Niet divu, že vzhľadom na obrovské množstvo strojov, ktoré boli vyrobené a prežili do ukončenia bojov, sa tank T-34 stal najčastejšie uchovávaným múzejným exponátom v oblasti obrnenej techniky druhej svetovej vojny. Ďalšie T-34 skončili ako pomníky pripomínajúce významné bitky. Na Slovensku možno vidieť niekoľko tankov T-34/85 v oblasti Duklianskeho priesmyku. Zaujímavé je najmä rozmiestnenie asi 8 ks tankov T-34/85 medzi obcami Nižná Pisaná a Kapišová - v tzv. Údolí smrti.
Tanky sú rozmiestnené tak, ako boli zničené počas bojov Karpatsko-duklianskej operácii, nejde však o originálne kusy, ktoré bojovali počas vojny, ale o tanky inštalované po vojne.

</doc>
<doc id="39877" url="https://sk.wikipedia.org/wiki?curid=39877" title="Hyaluronát">
Hyaluronát



</doc>
<doc id="39878" url="https://sk.wikipedia.org/wiki?curid=39878" title="Kyselina hyaluronová">
Kyselina hyaluronová



</doc>
<doc id="39881" url="https://sk.wikipedia.org/wiki?curid=39881" title="Hyaluronan">
Hyaluronan



</doc>
<doc id="39882" url="https://sk.wikipedia.org/wiki?curid=39882" title="Steven Alan Hawley">
Steven Alan Hawley

Steven Alan Hawley (* 12. december 1951, Ottawa, Kansas, USA) je americký astronaut - špecialista misie, ktorý má doteraz na konte päť vesmírnych letov. 
Život.
Mladosť a výcvik.
Narodil sa v kansaskom meste Ottawa, ale za svoje rodné mesto uvádza Salinu. Vysokoškolské vzdelanie inžiniera astronomickej fyziky získal na univerzite v Kansase roku 1973. Na kalifornskej univerzite v Santa Cruz roku 1971 obhájil doktorát astronómie. Do strediska výcviku kozmonautov v NASA bol vybraný v roku 1978 ešte slobodný ako astronaut, špecialista na astronómiu. Oženil sa Eileen M. Keeganovou z Redondo Beach.
Lety do vesmíru.
Po prvýkrát vzlietol na obežnú dráhu Zeme koncom leta roku 1984 v raketopláne Discovery. Štart prebehol zo zvyčajného kozmodrómu na myse Canaveral. Posádku Discovery tvorili Henry Hartsfield (veliteľ), Michael Coats (druhý pilot), letoví špecialisti dr. Judith Resniková, dr. Steven Hawley a Richard Mullane a nakoniec „prvý cestujúci“ v raketopláne, Charles Walker, inžinier z firmy McDonnell Douglas. Vypustili družice SBS 4, Leasat 2 a Telstar 3. Návrat bol na základňu Edwards Air Force Base. Steven Hawley sa týmto letom stal 145 kozmonaut Zeme.
Po dvoch rokoch druhý let na palube Columbie, kde bola sedemčlenná posádka, ktorej velil Robert Gibson. Sprevádzali ho pilot Charles Bolden, trojica letových špecialistov Franklin Chang-Diaz, Steven Hawley a George Nelson, špecialista inžinier Robert Cenker z firmy RCA a zástupca republikánskej strany za štát Florida v Snemovni reprezentantov Bill Nelson. Štart bol na myse Canaveral, kozmodróm v Kennedyho vesmírnom stredisku. Počas letu vypustili družicu Satcom. Pristáli na základni Edwards v Kalifornii.
Na tretí let čakal ďalších 7 rokov. Letel v raketopláne Discovery na jar 1990, počas päťdenného letu vypustili Hubblov vesmírny ďalekohľad (HST). Posádka: Loren Shriver, Charles Bolden, McCandless, Steven Hawley a Kathryn Sullivanová. Štartovali na Floride, pristáli na základni Edwards v Kalifornii.
Štvrtá misia STS-82 na rovnakom raketopláne mala za cieľ opravu HST, ktorého vypustenia sa Hawley dva roky predtým zúčastnil. Tentokrát boli v posádke Kenneth Bowersox, Scott Horowitz , Lee Mark, Harbaugh Gregory, Smith Stewen, Joseph Tanner a Hawley. Štart aj pristátie boli na Floride na myse Canaveral.
Piatym, posledným letom bola účasť v lete 1999 na expedícii STS-93 s raketoplánom Columbia. Hlavným (a splneným) cieľom letu bolo vypustenie veľkého astronomického observatória Chandra. Veliteľkou bola žena - Eileen Collinsová, v posádke boli: Ashby Jeffrey, Catherine Colemanová, Steven Hawley a Francúz Michel Tognini. Aj tentokrát štart a pristátie boli na Floride.
Steven Hawley strávil celkovo 35 dní na obežnej dráhe Zeme.
Po rokoch.
V NASA zostal v Johnsonovom vesmírnom stredisku v Houstone, v roku 1993 tam pracoval ako člen vedenia.

</doc>
<doc id="39883" url="https://sk.wikipedia.org/wiki?curid=39883" title="Steven Hawley">
Steven Hawley



</doc>
<doc id="39895" url="https://sk.wikipedia.org/wiki?curid=39895" title="Ministerstvo práce, sociálnych vecí a rodiny SR">
Ministerstvo práce, sociálnych vecí a rodiny SR



</doc>
<doc id="39897" url="https://sk.wikipedia.org/wiki?curid=39897" title="Ján Mazák">
Ján Mazák

Prof. JUDr. Ján Mazák, PhD. (* 12. jún 1954, Košice) je slovenský právnik a vysokoškolský pedagóg. Bývalý predseda Súdnej rady Slovenskej republiky. Bývalý predseda Ústavného súdu SR v období 2000 až 2006.
Pôsobil ako profesor občianskeho a európskeho práva. Bol členom Ústavu medzinárodného práva a európskeho práva na Právnickej fakulte Univerzity Pavla Jozefa Šafárika v Košiciach.
Životopis.
Vzdelanie získal v období 19691973 na Gymnáziu Poštová 9 v Košiciach, v rokoch 19731978 na Právnickej fakulte Univerzity Pavla Jozefa Šafárika v Košiciach.
Po ukončení štúdií práva nastúpil v období 19781980 ako právny čakateľ Krajského súdu v Košiciach. V roku 1980 bol zvolený za sudcu z povolania, od roku 1983 pôsobil ako námestník predsedu súdu pre trestný úsek a od roku 1987 ako námestník predsedu súdu pre občianskoprávny úsek.
V roku 1989 vzdal sa členstva v Komunistickej strane. V roku 1990 sa stal predsedom Mestského súdu v Košiciach. Zároveň pôsobil ako vysokoškolský pedagóg na Právnickej fakulte Univerzity Pavla Jozefa Šafárika v Košiciach, kde bol v roku 1998 habilitovaný za docenta, v roku 2005 vymenovaný za mimoriadneho profesora európskeho a v roku 2007 za profesora občianskeho práva. Súčasne v období 19901998 pôsobil aj ako advokát.
Od roku 1993 poradca Ústavného súdu SR, v novembri 1998 menovaný za štátneho tajomníka Ministerstva spravodlivosti SR (SOP) a podpredsedu Legislatívnej rady Vlády SR.
Od roku 1994 odborný asistent na fakulte, neskôr docent (1999) a mimoriadny profesor. Od roku 2004 menovaný profesorom občianskeho práva.
Ústavný súd.
V období od 2. januára 2000 do 30. septembra 2006 pôsobil vo funkcii predsedu Ústavného súdu SR.
Od decembra 2004 bol členom Európskej komisie pre demokraciu prostredníctvom práva (Benátska komisia). 
Súdny dvor Európskej únie.
Od 7. októbra 2006 do 6. októbra 2012 bol jendým z generálnych advokátov na Súdnom dvore Európskej únie v Luxemburgu. 
Člen Európskej spoločnosti verejného práva.
Koncom mája 2014 ho novozvolený prezident Andrej Kiska predstavil ako jedného zo svojich šiestich poradcov.
Kandidatúra do Európskeho súdu pre ľudské práva.
V januári 2015 bol zvolený Súdnou radou SR za jedného z kandidátov na sudcu Európskeho súdu pre ľudské práva.
Už v marci 2015 však vláda zoznam kandidátov odmietla, proti čomu Mazák podal sťažnosť. Sudkyňou sa neskôr v štvrtom kole kandidatúry stala Alena Poláčková.
Súdna rada Slovenskej republiky.
Dňa 23. apríla 2020 bol zvolený za člena Súdnej rady Slovenskej republiky ako vládny nominant.
Dňa 29. júna 2020 sa stal jej predsedom. Do súdnej rady ho zvolil parlament na základe nominácie poslanca Alojza Baránika (SaS). Vo voľbách získal 13 zo 16 hlasov pričom nehlasoval sám za seba. Mazák sa stal prvým predsedom Súdnej rady, ktorý bol do nej zvolený parlamentom. Mazák povedal, že bude robiť všetko inak ako jeho predchodkyňa Lenka Praženková. 16. apríla 2024 bol 10 hlasmi zo 16 prítomných členov súdnej rady odvolaný z postu predsedu. Odvolávatelia argumentovali, že Mazák zneužil svoju funkciu na neoprávnené zbieranie informácií voči sudcom. Podľa Mazáka je to nepravdivé obvinenie zo zneužívania právomoci, pre ktoré podá ústavnú sťažnosť.
Publikačná činnosť.
Ako autor a spoluautor napísal 12 monografií. Je autorom prvej slovenskej učebnice občianskeho procesného práva. Publikoval doma i v zahraničí viac ako 100 štúdií a odborných článkov. Prednáša na zahraničných sympóziách a konferenciách. Medzi jeho najvýznamnejšie diela patria:

</doc>
<doc id="39901" url="https://sk.wikipedia.org/wiki?curid=39901" title="CMM">
CMM



</doc>
<doc id="39902" url="https://sk.wikipedia.org/wiki?curid=39902" title="Voľby do Európskeho parlamentu na Slovensku v roku 2004">
Voľby do Európskeho parlamentu na Slovensku v roku 2004

Voľby do Európskeho parlamentu v roku 2004 sa na Slovensku uskutočnili 13. júna 2004. Boli to historicky prvé voľby po vstupe Slovenska do Európskej únie. Občania Slovenska si volili 14 svojich zástupcov.
Výsledky.
Volieb sa zúčastnilo 17 politických strán, alebo volebných koalícií. Účasť voličov dosiahla 16,96%, čo bola najnižšia účasť v Európskej únii. Úplné výsledky sú v nasledovnej tabuľke:
Poslanecké mandáty.
Za poslancov Európskeho parlamentu boli zvolení: 

</doc>
<doc id="39903" url="https://sk.wikipedia.org/wiki?curid=39903" title="Oko">
Oko

Oko () je svetlocitlivý orgán reagujúci na svetlo a na nervové signály. Pomocou neho človek vníma predmety,farby,tvary a vzdialenosť vo svojom okolí. V priebehu vývoja živočíchov došlo k výraznému rozvoju od svetlocitlivých orgánov reagujúcich iba na to, či svetlo je alebo nie je, až po „jednoduché“ oko u stavovcov (vrátane človeka) a hlavonožcov a zložené oko u článkonožcov.
Veľa živočíchov (vrátane cicavcov, vtákov, plazov a niektorých rýb) má oči umiestnené, každé na inej strane hlavy, čo im umožňuje trojrozmerné binokulárne videnie - jednotlivé obrázky z oboch očí sa skladajú do jedného, ktorý vnímame. Oproti tomu existuje monookulárne videnie, kedy živočích vníma súčasne dva rozdielne obrazy, ako napríklad zajac alebo chameleón. Optické chyby, spôsobené ohybom svetla na zrenici príliš malých očí jednoduchého typu, prakticky znemožňujú ich používanie, preto by pre drobné druhy hmyzu boli také oči bezcenné.
Stavba oka cicavcov.
Oko je guľovitý orgán uložený v očnici lebky tam je chránený tukovým tkanivom.Štruktúra ľudského oka sa úplne prispôsobuje potrebe zaostriť lúč svetla na sietnicu (lat. "retina"). Sietnica obsahuje svetlocitlivé bunky- tyčinky a čapíky. V žltej škvrne (lat. macula lutea) sa nachádza najväčšia hustota čapíkov a je to miesto najostrejšieho videnia.Vonkajšiu vrstvu oka tvorí bielkovitá blana- bielko(lat. sclera),ktorá prechádza dopredu do rohovky(lat. cornea)Všetky časti oka, cez ktoré lúč svetla prechádza sú priehľadné, aby čo najviac zabraňovali rozptylu dopadajúceho svetla. Rohovka láme svetlo,ktoré vstupuje do oka a je priehľadná.
Svetlo vstupuje cez rohovku do oblasti vyplnenej komorovou vodou (lat. "aquaeus humour") a dopadá na šošovku cez zrenicu (lat. "pupil"). Tá sa pomocou svalov (dúhovky, lat. "iris") rozťahuje a zužuje, čím reguluje množstvo prechádzajúceho svetla. Priestor medzi rohovkou a dúhovkou je vyplnený komorovou vodou. Za dúhovku je umiestnená šošovka(lat. lens),ktorá pomocou ciliárneho svalu mení svoj tvar a umožňuje zaostrenie obrazu na vzdialenosti. Taký proces sa nazýva akomadácia. Pomocou svalov je regulovaná šošovka, ktorá zaostruje lúče svetla, aby sa zbiehali presne na sietnici, kde vytvárajú prevrátený obraz. Pod bielkom sa nachádza cievnatka (lat. choroidea) je bohatá na krvné cievy, ktoré vyživujú vnútorné časti oka. Na prednej časti cievnatky je dúhovka(lat. iris), ktorá určuje farbu oči. V strede dúhovky sa je otvor- zrenička, ktorá reguluje množstvo svetla vstupujúceho do oka. Zostávajúca oblasť oka je vyplnená sklovcom, ktorý udržuje v oku stály tlak a tým aj tvar. Sklovec vypĺňa sklovec- číra gélovitá hmota,ktorá udržuje tvar oka a zabezpečuje prechod svetla na zadnú stranu oka. V mieste, kde vystupuje zrakový nerv, nie sú žiadné svetlocitlivé bunky, vzniká tak slepá škvrna.
Časti oka:
Pohlcovanie žiarenia.
V rôznych častiach oka dochádza k pohlcovaniu rôznych vlnových dĺžok žiarenia. To sa dá využiť pri operáciách oka, ale predovšetkým to chráni oko pred poškodením. Žiarenie je pohlcované pomocou rozkladu proteínov a iných látok, čím sa spotrebúva energia. Vyššie dávky nevhodného žiarenia spôsobujú slzenie, zvýšenie teploty a tlaku v oku, zápaly a podobne.

</doc>
<doc id="39904" url="https://sk.wikipedia.org/wiki?curid=39904" title="René Roubíček">
René Roubíček

René Roubíček (* 23. január 1922 - † 29. apríl 2018, Praha) bol český sklársky výtvarník a dizajnér. V roku 1982 sa zúčastnil XV. Bienále v Benátkach.
Na výstave Expo 1958 získal za svoju abstraktnú priestorovú kompozíciu cenu Grand prix.

</doc>
<doc id="39910" url="https://sk.wikipedia.org/wiki?curid=39910" title="Giovanni Domenico Cassini">
Giovanni Domenico Cassini

Giovanni Domenico Cassini alebo Jean-Dominique Cassini (* 8. jún 1625, Perinaldo, Janovská republika – † 14. september 1712, Paríž, Francúzsko) bol taliansko-francúzsky astronóm a inžinier. Jeho synom bol francúzsky astronóm Jacques Cassini.
Astronómia.
V roku 1644 Cassini začal pôsobiť ako asistent na observatóriu v Panzane, kde od roku 1648 až do 1669 pracoval ako astronóm. V roku 1650 sa stal profesorom na Univerzite v Bologni a v roku 1671 bol vymenovaný za riaditeľa Parížskeho observatória. So svojou novou vlasťou sa úplne stotožnil a vo Francúzsku a okolitých krajinách je známy ako Jean-Dominique Cassini.
Spoločne s Hookom je Cassinimu pripisovaný objav Veľkej červenej škvrny na Jupiteri (okolo roku 1665). Cassini ako prvý uvidel štyri Saturnove mesiace a klasifikoval prstence (Cassiniho delenie - 1675). Okolo roku 1690 Cassini ako prvý pozoroval diferenciálnu rotáciu Jupiterovej atmosféry. Svoje tri zákony o pohybe mesiaca formuloval v roku 1693.
V roku 1672 poslal svojho kolegu Jeana Richera do Cayenne vo Francúzskej Guyane, zatiaľ čo sám zostal v Paríži. Obidvaja robili súčasné pozorovania Marsu, našli jeho paralaxu a odvodili jeho vzdialenosť. Toto meranie po prvýkrát ukázalo skutočné vzdialenosti v slnečnej sústave.
Cassini tiež ako prvý uskutočnil meranie zemepisnej dĺžky metódou navrhnutou Galileom, použitím zatmenia Jupiterových mesiacov ako hodín.
Astrológia.
Keď sa vo svojej mladosti nadchol pre nebesá, skôr ho zaujímala astrológia ako astronómia. Neskôr sa vo svojom živote zameral takmer výhradne na astronómiu a ako sa stále viac zapájal do vedeckej revolúcie a pestoval racionálne myslenie, začal astrológiu kritizovať. V mladosti študoval astrológiu veľmi intenzívne a načerpal v tomto obore rozsiahle znalosti; je kuriózne, že práve tie ho viedli k rozhodnutiu stať sa skôr astronómom.
V roku 1644 senátor Bologne Marquis Cornelio Malvasia, ktorý sa veľmi zaujímal o astrológiu, pozval do Bologne Cassiniho a ponúkol mu miesto v observatóriu v Panzane, ktoré sa práve stavalo. Spolu s ostatnými trávil väčšinu času počítaním nových, lepších a presnejších efemerid pre "astrologické účely" za použitia rýchlo sa rozvíjajúcich "astronomických metód" a nástrojov tej doby. 
Roku 1669 sa presťahoval do Francúzska a vďaka grantu Ľudovíta XIV. mohol založiť Parížske observatórium, ktoré bolo otvorené v roku 1671. Cassini zostal jeho riaditeľom až do konca svojej kariéry, do svojej smrti v roku 1712. Napriek tomu, že vo Francúzsku Cassini slúžil 41 rokov ako kráľovský astronóm/astrológ Ľudovíta XIV. („Kráľa Slnko“), vo svojej dvojitej úlohe väčšinu času venoval astronómii; astrológiu, ktorú tak intenzívne študoval v mladosti, zanedbával.
Inžinierstvo.
Pápež Klement IX. najal Cassiniho na stavbu opevnenia a reguláciu koryta rieky Pád na ochranu pred záplavami.

</doc>
<doc id="39911" url="https://sk.wikipedia.org/wiki?curid=39911" title="Jean-Dominique Cassini">
Jean-Dominique Cassini



</doc>
<doc id="39917" url="https://sk.wikipedia.org/wiki?curid=39917" title="Štefan Marko Daxner">
Štefan Marko Daxner

Štefan Marko Daxner de Tótzabar (* 26. december 1822, Tisovec – † 11. apríl 1892, Tisovec) bol slovenský šľachtic, politik, právnik, ekonóm, publicista, národný buditeľ a spisovateľ. Patril k štúrovskej generácii. Pochovaný je na Národnom cintoríne v Martine.
Bol iniciátorom celonárodného zhromaždenia v Liptovskom Svätom Mikuláši v roku 1848, spolutvorcom Žiadostí slovenského národa, iniciátorom Slovenského národného zhromaždenia v Martine v roku 1861, hlavným osnovateľom Memoranda národa slovenského a členom prvej slovenskej celonárodnej ustanovizne Tatrína. Zakladal spolky miernosti, nedeľné školy a taktiež sa zaslúžil o hospodársky rozvoj regiónov.
Životopis.
Bol veľkým zjavom slovenského národného, politického a kultúrneho života 19. storočia. Pochádzal z Tisovca, v Malohonte. 
Študoval na latinskej škole v Ožďanoch, v Spišskej Novej Vsi, na gymnáziu v Rožňave a v rokoch 184042 na Evanjelickom lýceu v Bratislave. 
Právnické lýceum absolvoval v rokoch 184243 v Prešove, kde v spoločenstve s Jánom Čipkom prednášal históriu Slovanstva na základe Šafárikových "Starožitností."
V Pešti pracuje po boku Alexandra Vrchovského ako námestný notár cirkvi evanjelickej slovenskej a v roku 1846 zloží advokátsku skúšku."" 
27. marca 1848 sa v Liptovskom Sv. Mikuláši sa zišiel Daxner spolu s Hodžom, Štefanovičom, Franciscim a Hroboňom, aby pripravili tzv. Liptovské žiadosti. Súčasťou dokumentu je žiadosť o výučbu v slovenčine, ale aj jej používanie na úradoch a súdoch či účasť ľudu v zastupiteľských orgánoch a uhorskom sneme. Liptovské žiadosti sa spolu s Nitrianskymi žiadosťami stali východiskom pre Žiadosti slovenského národa, na ktorých koncipovaní mal veľký podiel Štefan Marko Daxner. Lukáš Perný pripomína, že tento dokument obsahuje významné národné, demokratické a pokrokovo-liberálne, ako aj národno-hospodárske a sociálne motívy. Žiadosti boli odmietnuté podobne ako požiadavky Srbov a Rusínov.
V „meruôsmych“ rokoch bol odsúdený na smrť, no poprave unikol. Rozsudok bol nakoniec zmenený na trojročné väzenie, ale v r. 1849 ho vyslobodili Francisci a cisárske vojská. Krátko po návrate na slobodu vstúpil do slovenského dobrovoľníckeho oddielu. 
Následne sa venoval povolaniu advokáta, právnika a úradníka vo viacerých mestách. 
Od roku 1872 hospodáril na rodinnom majetku v Tisovci.
Daxner ako advokát a úradník.
Pôsobil ako advokát, právnik a úradník vo viacerých župách: 
Memorandum národa slovenského.
Z jeho popudu zvolali v júni 1861 národné zhromaždenie do Turčianskeho Svätého Martina. Predložil tam memorandový národný program, ktorého bol autorom. Ako pripomína Marián Gešper: „"Autorom memoranda bol ideológ národného hnutia Štefan Marko Daxner, spoluzakladateľ Matice slovenskej, ale aj Slovenskej národnej strany. Memorandum žiadalo predovšetkým uznanie Slovákov za svojbytný politický národ, vytvorenie Hornouhorského slovenského okolia, ktoré by spravovali Slováci, slovenské jazykové požiadavky a založenie Matice slovenskej. Onedlho po Memorande nasledovalo ešte konkrétnejšie Viedenské memorandum predložené 12. decembra 1861 slovenskou politickou reprezentáciou priamo cisárovi Franzovi Josefovi I.""
Tvorba.
Daxner založil už na bratislavskom lýceu humoristický časopis Buben a písal tiež balady a drobné prózy. Na námety ľudového slovenského folklóru písal básne i prózu, zbieral ľudové povesti. V Tisovci spolupracoval v Hospodárskom spolku s A. H. Škultétym a J. Čipkom; založili verejnú čitáreň; a na poli literárnom zbierajú prostonárodné povesti a tvoria zábavník pre deti – "Zornička". 
So Škultétym a Čipkom zbieral ľudové rozprávky, ktoré sú zdokumentované v Codexe tisovskom. Dominantne sa však venoval textom filozoficko-právneho charakteru. Úvahy o slovenskom národe a jeho postavení zhrnul v diele „Hlas zo Slovenska“. Daxnerovo dielo – ktoré vydalo v roku 1958 Slovenské vydavatel’stvo krásnej literatúry pod názvom "V službe národa" – je zdigitalizované v "Zlatom fonde Denníka SME".
Sociálno-filozofické postoje.
Dalimír Hajko uvádza že "„všetky Daxnerove politické úvahy publikované v tlači boli bezprostredne spojené predovšetkým s otázkami praktickej etiky a filozofickými otázkami práva, pretože práve tieto problémové oblasti sa najaktuálnejšie spájali s národným emancipačným procesom…“" 
Rudolf Dupkala pripomína, že Daxner nadväzoval – v dielach ako "Štátoprávne otázky, Slovenský demokratizmus, Strany politické, O rovnoprávnosti národnej, O národnosti" – na štúrovské chápanie národa, koncepciu spoločenskej zmluvy podľa J. J. Rousseaua (spoločenský kontrakt) a Veľkú francúzsku revolúciu. Lukáš Perný zdôrazňuje, že Daxner transformoval Rousseauovu myšlienku rovnosti medzi ľuďmi na myšlienku rovnosti medzi národmi.
Pamiatky.
Rodný dom s pamätnou tabuľou (1922) v Tisovci, pamätná tabuľa Traja sokoli v Plešivci (1946), pomník v Bratislave (od L. Lacka a Virgila Droppu, 1972), po ňom pomenované sedlo v juhozápadnom hrebeni Kriváňa, náhrobník na Národnom cintoríne v Martine. Je po ňom pomenovaná ulica na ktorej sa nachádza jeho dom. Momentálne v ňom nacvičuje Mužský spevácky zbor Sama Daxnera.
Rok odkazu Štúrovcov.
V roku 2022 mu Matica slovenská pri príležitosti Roku odkazu štúrovcov odhalila bustu v Aleji národných dejateľov pre budovou Matice slovenskej v Martine za prítomnosti predsedu NRSR Borisa Kollára, predsedu Matice slovenskej Mariána Gešpera, poslancov NRSR, regionálnych politikov a zástupcov mesta Tisovec.

</doc>
<doc id="39918" url="https://sk.wikipedia.org/wiki?curid=39918" title="Atlas (pohorie)">
Atlas (pohorie)

Atlas (po arabsky "Al-Atlas") je pohorie v severozápadnej Afrike v Maroku, Alžírsku a Tunisku. Najvyšší vrch je Džabal Tubkal (známy aj ako Toubkal) s výškou .
Ide o vrásovú vysočinu patriacu k európskej alpínskej štruktúre, dlhú vyše 2400 km. Pozostáva z kryštalického základu obaleného horninami z prvohôr a druhohôr a s treťohornými flyšovými vrstvami.
Členenie.
Pôvodní obyvatelia boli Berberi, ale vládli im Arabi. Rastlinstvo je stredomorské. Na severe pohoria rastú vždyzelené kroviny, korkové duby, zmiešané a ihličnaté lesy, vnútorné hrebene a plošiny sú polopúšťami.

</doc>
<doc id="39920" url="https://sk.wikipedia.org/wiki?curid=39920" title="Výchova">
Výchova

Výchova alebo edukácia je súčasť výchovnej skutočnosti, činnosť smerujúca k získaniu a zdokonaleniu schopností a vlastností človeka. Výchova je pôsobenie na procesy ľudského učenia a socializácie s cieľom premeny človeka po všetkých stránkach - telesnej, duševnej aj duchovnej; s cieľom pretvoriť človeka z bytosti spoločenskej na bytosť kultúrnu.
Výchova je sprostredkovanie schopností, zručností a postojov, ktoré jestvujú v danej spoločnosti a ktoré sa pre jej trvanie a ďalší rozvoj pokladajú za dôležité odovzdať ďalším generáciám.
Rôzne koncepcie výchovy boli ovplyvnené sociokultúrnymi podmienkami, odlišnými koncepciami chápania človeka, akcentáciou jednotlivých stránok výchovného procesu.
Typy výchovy.
Demokratická, harmonická výchova: vyznačuje sa prvkami demokracie, pochopenia. Existujú isté pravidlá hry a deti primerane kontrolujú. Od detí sa vyžaduje správanie na intelektuálnej a sociálnej úrovni, zodpovedajúcej ich veku a schopnostiam. Žiada sa od detí vyjadrenie názoru na prijatie určitého rodinného rozhodnutia. 
Autoritárska výchova: vyznačuje sa pevnosťou rozhodnutí rodičov, príkazmi. Rodičia sú nároční, kontrolujú a presadzujú svoju moc bez ohľadu na zrelosť dieťaťa, bez starostlivosti o obojstrannú komunikáciu. 
Zhovievavá /liberálna/ výchova: vyznačuje sa benevolenciou rodičov, ktorí kladú málo požiadaviek, deti majú bezstarostný život, chýba im kontrola a sociálna zodpovednosť. 
Zanedbávajúca výchova: nedbalosť rodičov o deti. Rodičia sa zaoberajú vlastnými aktivitami a nie tým, s kým sa ich deti stretávajú a ako trávia voľný čas a pod.
Nadmerne ochranná výchova: “opičia láska”. Predstavuje nadmernú starostlivosť rodiča o dieťa – robí všetko “len pre jeho dobro”. Prianie dieťaťa mu je často rozkazom. 
Disharmonická výchova: vyznačuje sa rozporuplnosťou. Rodičovské reakcie sú riadené momentálnymi popudmi a náladami. Neexistujú jednotné kritériá výchovy. Niekedy tolerované správanie je inokedy trestané. 
Merkantilná výchova: neodôvodnené odmeňovanie dieťaťa
Iné definície.
Výchova - paideia – podľa Aristotela je rozumové vzdelávanie a mravná výchova.
Podľa Platóna sa už deti rodia s určitými poznatkami, ktoré získali vo svete ideí.Tieto poznatky sú zapísané v duši a človek sa na tento svet celý život rozpamatáva. Výchova príslušníkov elity je bližšie popísaná v Ústave.
V novoveku sa výchova všeobecne chápala ako sprostredkovanie vedomostí (prípadne zručností).
Podľa Johna Locka je výchova pestovanie charakteru a mravnej ušľachtilosti opierajúce sa o rozvíjanie poznania a rozumu.
Výchova podľa H. E. Reada je napomáhanie vývoja všetkého individuálneho v každej ľudskej bytosti a súčasne uvádzanie takto rozvinutej individuality do súladu s organickou jednotou spoločenskej skupiny, ku ktorej indivíduum prináleží. V tomto procese má základnú dôležitosť estetická výchova. Základom výchovy má byť umenie.
Výchova podľa Wolfganga Brezinku je súbor aktivít, ktorými sa ľudia pomocou psychických a/alebo sociálno-kultúrnych prostriedkov v istom smere snažia natrvalo zlepšiť psychické dispozície druhých ľudí alebo zachovať tie ich komponenty alebo stránky, ktoré považujú za hodnotné
Podľa antipedagogiky je výchova vonkajšie pretváranie dieťaťa dospelými, jeho účinné ovplyvňovanie, tvarovanie s cieľom ovládnuť ho; výchova nesie manipulativne črty a stopy narábacieho, manipulativneho teroru, pričom dieťa zbavuje jeho Ja, deegoizuje ho.
Podľa Ernő Finánczy je výchova „vedomé, celostné a plánovité pôsobenie dospelého človeka na mladého, ktorá smeruje k tomu, aby mladá generácia mohla slobodne zodpovedať osobným, národným a mravným úlohám spoločnosti.“
Podľa pedagogického slovníka (1999) je výchova „cielené a plánovité formulovanie človeka a zaobstaranie spoločensko-pedagogických podmienok…,ktorá umožňuje všestranný rozvoj osobnosti a rozvíjanie svojich schopností v plnej miere.“
Dá sa charakterizovať ešte nasledovne: Zámerná cieľavedomá sústava činností, proces, zameraný kreativne k trvalému utváraniu osobnosti človeka /formovanie jeho základných osobnostných znakov/. Utváranie podmienok, umožňujúcich jeho rozvoj a stimulujúcich jeho snahu stať sa autonómnou, integrovanou ale socializovanou osobnosťou. Utváranie charakteru osobnosti pôsobením na city a vôľu. Proces cieľavedomého utvárania vzťahu človeka ku svetu. Ideálom výchovy je utváranie osobnosti, keď sa zlučuje sloboda jedinca s mravnými normami spoločnosti.
Externé odkazy.
FILIT Zdroj, z ktorého (pôvodne) čerpal tento článok

</doc>
<doc id="39921" url="https://sk.wikipedia.org/wiki?curid=39921" title="Wolfgang Brezinka">
Wolfgang Brezinka

Wolfgang Brezinka (* 9. jún 1928, Berlín, Nemecko - † 3. január 2020, Telfes im Stubai, Rakúsko) bol nemecký pedagóg, predstaviteľ smeru analytickej vedy o výchove v nemeckej pedagogike.
Implementoval do nemeckej pedagogiky teóriu vedy vypracovanú kritickým racionalizmom.

</doc>
<doc id="39922" url="https://sk.wikipedia.org/wiki?curid=39922" title="Herbert Edward Read">
Herbert Edward Read

Sir Herbert Edward Read (* 4. decembra 1893 – † 12. júna 1968) bol anglický historik a teoretik výtvarného umenia.

</doc>
<doc id="39923" url="https://sk.wikipedia.org/wiki?curid=39923" title="Umelecká výchova">
Umelecká výchova

Umelecká výchova je estetická výchova ako rozvíjanie umeleckého pohľadu na svet a rozvíjanie umeleckej tvorivosti výrazovými činnosťami. 
Pojem môže byť aj alternatívnym označením pre výtvarnú výchovu.
Externé odkazy.
FILIT Zdroj, z ktorého (pôvodne) čerpal tento článok

</doc>
<doc id="39924" url="https://sk.wikipedia.org/wiki?curid=39924" title="Výchovná skutočnosť">
Výchovná skutočnosť

Výchovná skutočnosť alebo výchovná realita je prirodzený svet s výchovou ako centrom záujmu pedagogickej reflexie. Súčasť celku predkriticky daného pedagogickej reflexie.

</doc>
<doc id="39925" url="https://sk.wikipedia.org/wiki?curid=39925" title="Pedagogická reflexia">
Pedagogická reflexia

Pedagogická reflexia je uvažovanie o výchovnej skutočnosti s pedagogickým cieľom.

</doc>
<doc id="39926" url="https://sk.wikipedia.org/wiki?curid=39926" title="Celok predkriticky daného">
Celok predkriticky daného

Celok predkriticky daného je súbor daností, ako ich človek nachádza, keď začína kriticky pristupovať k svetu. 
Celok predkriticky daného je realita, v ktorej sa človek ocitá, keď začína reflektovať, vrátane všetkého, čo si o nej už myslí, čo k nej cíti, čo od nej požaduje.
Celok predkriticky daného je prvopočiatočná manifestácia sveta, človeka a miesta, ktoré človek vo svete zaujíma, vo vedomí človeka, ktorý pristupuje k reflexii.
Externé odkazy.
FILIT Zdroj, z ktorého (pôvodne) čerpal tento článok

</doc>
<doc id="39927" url="https://sk.wikipedia.org/wiki?curid=39927" title="Citová výchova">
Citová výchova

Citová výchová je pôsobenie na diferenciáciu, prehlbovanie a obohacovanie citového života, na kontrolu a adaptovanosť jeho vonkajších prejavov. Realizuje sa prostredníctvom vzťahu s ľuďmi, vzťahom k sebe samému i k okolitej realite. Vzorce emočných reakcií, ktoré sa človek v priebehu života naučí, závisia od jeho kultúrneho prostredia, sociálnej príslušnosti a osobnej skúsenosti.
Externé odkazy.
FILIT Zdroj, z ktorého (pôvodne) čerpal tento článok

</doc>
<doc id="39928" url="https://sk.wikipedia.org/wiki?curid=39928" title="Estetická výchova">
Estetická výchova

Estetická výchova je umelecká výchova a pestovanie citovych vzťahov k prírode, ľuďom a veciam, k prežívaniu krásy; chápanie a prežívanie umeleckého stvárnenia skutočnosti a vlastná umelecká tvorba žiakov; jeden z vyučovacích predmetov.
Estetická výchova ako školský vyučovací predmet zahŕňa výchovu dramatickú, hudobnú, literárnu, pohybovú/tanečnú a výtvarnú.
Úlohy a ciele estetickej výchovy.
Medzi hlavné úlohy estetickej výchovy patrí rozvíjať, prehlbovať a kultivovať schopnosť estetického zážitku. To zahŕňa:
Prístupy k otázkam estetickej výchovy.
Existuje šesť prístupov k otázkam estetickej výchovy:
Expresia.
Pojem expresia navrhol na prelome 19. a 20. storočia taliansky estetik a teoretik umenia Benedetto Croce ako súhrnné pomenovanie tvorivých činností estetického typu. Je to jeden zo spôsobov obsahovej reprezentácie založenej na referencii, t. j. na prisudzovaní významu určitému výrazu.

</doc>
<doc id="39929" url="https://sk.wikipedia.org/wiki?curid=39929" title="Komunistická výchova">
Komunistická výchova

Komunistická výchova je v marxizme výchova ľudí v zmysle potrieb socialistickej a komunistickej (vo význame: očakávanej beztriednej) spoločnosti, a to v širšom zmysle vo všetkých sférach, v užšom zmysle len v politickej oblasti. Podrobnosti definície sa rôznia (pozri nižšie).
Definícia.
Existuje viacero podobných definícií (pričom prvý tu uvedený zdroj ako jediný uvádza aj komunistickú výchovu v užšom zmysle). Komunistická výchova podľa marxistických a marxisticko-leninistických teoretikov je:
Charakteristika.
Pred rokom 1989.
Podľa V. Jůvu (1987) má komunistická výchova tieto typické znaky:
Podľa L. Macháčka (1976) je výchova ľudí, akých v ideálnom prípade vytvára komunistická výchova, jednak cieľom vtedajšej socialistickej spoločnosti a jednak nevyhnutnou podmienkou úspešnosti budovania materiálovo-technickej základne socializmu (t.j. zoštátnenej plánovitej modernej strojovej veľkovýroby) a materiálovo-technickej základne komunizmu (t.j. všeľudovej plánovitej komplexne mechanizovanej a automatizovanej veľkovýroby), rozvoja socializmu a prechodu od socializmu ku komunizmu.
Po roku 1989.
Podľa Drdu a Mlejneka (2010) sa komunistická výchova vyznačuje monopolným postavením marxizmu-leninizmu vo všetkých sférach výchovno-vzdelávacieho procesu v celom vzdelávacom systéme. Táto charakteristika sa najviac prejavuje v humanitných a spoločenských vedách, tzn. konkrétne v školstve napr. v dejepise, občianskej náuke, literatúre a pod. Vzdelávací proces kladie dôraz na znalosť technických predmetov.

</doc>
<doc id="39930" url="https://sk.wikipedia.org/wiki?curid=39930" title="Náboženská výchova">
Náboženská výchova

Náboženská výchova je výchova smerujúca k získaniu znalostí v oblasti náboženstva. Je to tiež školský predmet vyučovaný predovšetkým na základných školách. 
Náboženská výchova na školách.
V modernej dobe, od dôb osvietenstva, prebehla v niektorých štátoch, spravidla vo vyvinutejších demokratických, odluka cirkvi od štátu – dôsledné oddelenie politiky a viery, podobne ako i iných oblastí verejného života. Jej dôsledkom je okrem iného aj to, že náboženská výchova na školách nie je povinná.
V 18. storočí vznikli vo Veľkej Británii nedeľné školy, v ktorých sa vykonávalo náboženské vyučovanie rôznymi kresťanskými cirkvami. Vyučovanie sa konalo v nedeľu. Jedným z hlavných dôvodov vzniku nedeľných škôl bolo zamedzenie kriminality detí z chudobných štvrtí. Nedeľné školy získali vo Veľkej Británii vysokú popularitu predovšetkým v prvej polovici 19. storočia. 
Náboženská výchova na Slovensku.
Náboženská výchova bola na Slovensku zavedená ako povinne voliteľný predmet v alternatíve s etickou výchovou od 1. septembra 2004 začínajúc 1. ročníkom základnej školy. Stalo sa tak na základe pokynu Ministerstva školstva Slovenskej republiky č. 2004-8005/15678-E z 20. mája 2004. 
Toto rozhodnutie sa čiastočne stretlo s odporom, pretože jediné subjekty, ktoré by mali mať právo rozhodnúť, či by sa dieťa malo vzdelávať v smere náboženstvo by mali byť rodičia a nie štát. Konferencia biskupov Slovenska tento zákon ohodnotila kladne.

</doc>
<doc id="39931" url="https://sk.wikipedia.org/wiki?curid=39931" title="Občianska výchova">
Občianska výchova

Občianska výchova (aj Výchova k občianstvu) je výchova, ktorej cieľom je utvárať hodnoty a postoje, ktoré zaujíma demokratická spoločnosť, rozvíjať schopnosť žiť v spoločnosti a plniť roly občana a vybaviť ho príslušnými znalosťami. Občianska výchova sa môže uskutočňovať v rôznych prostrediach. Napríklad aj televízie vysvetľovali, čo znamená politická a občianska výchova. RTVS pripravila seriál "Fetiše republiky" a TV Markíza reportáž k 30. narodeninám 142 detí, ktoré sa narodili 1. januára 1993, ktoré sa stali „deťmi republiky“ a zároveň „krstňatami“ vtedajšieho premiéra Vladimíra Mečiara. Výchove k (aktívnemu) občianstvu sa venujú aj rôzne organizácie napr. "Inštitút pre aktívne občianstvo, o.z."
Občianska náuka je učebný predmet (v škole), zameraný na občiansku výchovu žiakov a mladých ľudí, ktorý však začína už v materských školách úlohou detí nadobudnúť základy občianskych kompetencií. 

</doc>
<doc id="39932" url="https://sk.wikipedia.org/wiki?curid=39932" title="Rozumová výchova">
Rozumová výchova

Rozumová výchova je vzdelávanie, základná zložka všestrannej a harmonickej výchovy človeka; výchovná činnosť zameraná na rozvíjanie intelektu, poznávacích procesov (hlavne myslenia), reči a schopnosti racionálne a produktívne sa učiť, na osvojovanie základov vied a spoločenských skúseností v sústave vedomostí, zručností a návykov.
Externé odkazy.
 Zdroj, z ktorého (pôvodne) čerpal tento článok

</doc>
<doc id="39933" url="https://sk.wikipedia.org/wiki?curid=39933" title="Sexuálna výchova">
Sexuálna výchova

Sexuálna výchova je výchova o témach ľudskej sexuality, vrátane citových vzťahov a zodpovednosti, rozmnožovacej sústavy človeka, sexuálneho styku, rozmnožovania, veku pohlavnej dospelosti, reprodukčného zdravia, reprodukčných práv, bezpečného sexu, antikoncepcie a sexuálnej abstinencie.
Úloha a dôležitosť sexuálnej výchovy.
Problémy sexuálnej výchovy sa často opakujú a bývajú námetom diskusií odborníkov i laikov. Na rozdiel od mnohých iných výchovných disciplín býva táto výchova často posudzovaná z hľadiska politického, náboženského alebo všeobecne etického. Väčšina odborníkov sa zhoduje v tom, že táto výchova by mala byť vykonávaná v súčinnosti rodiny a školy.
Sexuálna výchova sa však zo všeobecného vzdelávacieho procesu stále akosi vymyká. Stáročia trvajúca tabuizácia vedie k tomu, že i mnohí renomovaní pedagógovia zastávajú názor, že prílišná otvorenosť môže byť škodlivá. Domnievajú sa, že dokonalá informovanosť môže viesť k predčasnému prebudeniu sexuality.
Definícia sexuálnej výchovy.
Podľa jednej z definícií sa sexuálnou výchovou rozumie (v užšom slova zmysle) poskytovanie informácií o sexuálnom správaní a ľudskej reprodukcii. Tieto informácie majú potom pomôcť k ovládaniu vlastnej sexuality. Cieľom sexuálnej výchovy je chrániť zdravie mladých ľudí, pretože hlavnou príčinou nežiaducich tehotenstiev a z nich plynúcich potratov, pôrodov mladých slobodných matiek, alebo nútených predčasných sobášov, býva neznalosť vo veciach sexuálneho styku. Výuka poskytujúca mládeži vhodné sexuálne informácie je teda úsekom verejnej zdravotnej starostlivosti.
Hlavný význam sexuálnej výchovy spočíva v prospechu pre mladú generáciu, v prevencii nežiaducich otehotnení, v znížení nebezpečia sexuálne prenosných chorôb vrátane AIDS, v boji proti zneužívaniu detí a sexuálnej kriminalite, v kultivácii medziľudských a partnerských vzťahov a v neposlednom rade tolerancii k sexuálnym menšinám.
Početné výskumy v oblasti sexuálnej výchovy potvrdili, že poučená mládež začína s pohlavnými stykmi neskôr ako nepoučená. Sexuálna výchova má taktiež blahodarný vplyv na zníženie výskytu sexuálne prenosných chorôb a nechcených tehotenstiev. Je však potrebné, aby táto výchova v sebe obsahovala nielen informácie, ale aby tiež u mladých ľudí dokázala vybudovať cieľavedomé postoje.
Právo a sexuálna výchova.
Každý človek má právo na poučenie o základných veciach ako sú plánovanie rodiny, vrátane výhodnej a dostupnej antikoncepcie, sexuálne poruchy a problémy, prípadne sexuálne deviácie a sexuálne delikvencie.
Nezastupiteľnú rolu v sexuálnej výchove má škola, ktorá predovšetkým v predmete rodinná výchova, ale i biológia, poprípade občianska náuka prináša mladej generácii potrebné a odborné poučenie o otázkach, ktoré majú veľký význam nie len sociálny, ale i zdravotný a právny.
I keď neexistuje v žiadnom slovenskom právnom dokumente právo na sexuálnu výchovu, existuje však právo na vzdelanie a toto ústavné právo pokrýva i sexuálnu výchovu. Odporcovia sexuálnej výchovy operujú najčastejšie tvrdením, že sexuálna výchova náleží rodičom a nie škole.
Sexuálna výchova a zdravý sexuálny život.
Medzinárodné dokumenty dnes chápu zdravie ako celistvý jav v širokom rozpätí nielen ako nedostatok choroby, ale ako dobrý stav. Sexuálne zdravie tvorí neoddeliteľnú súčasť dobrého duševného, telesného a spoločenského stavu človeka a neznamená iba neprítomnosť chorôb alebo neschopnosti v oblasti pohlavného života a plodnosti. Do takto chápaného zdravia sa zmestí tak právo na poradenstvo a pomoc pri uskutočňovaní úspešného vzťahu a rodičovstva, ako aj právo na ochranu pred nežiaducim tehotenstvom a nákazami prenosnými pohlavnou cestou, čiže zdravotná a antikoncepčná výchova.
Výchova k budúcemu rodičovstvu.
Život dieťaťa v rodine kladie veľmi prirodzeným spôsobom základy k jeho vlastnému budúcemu rodičovstvu. Ide o výchovný proces, ktorý je potrebné pozorne sledovať a ktorého pozitívnemu výsledku je potrebné napomáhať.
V sexuálnej výchove a príprave na rodičovstvo môžeme rozlíšiť tri podstatné zložky, ktoré na seba vo vývoji dieťaťa nadväzujú, ale ktoré sa takisto prelínajú a rôzne doplňujú (prof. PhDr. Zdeněk Matějček): 
1. Rovina vzťahu – znamená základné citové naladenie dieťaťa. Na vrodených základoch dieťaťa sa rozvíja a kultivuje schopnosť dieťaťa prijímať druhých, mať k nim dôveru, primeraným spôsobom reagovať na ich citové priblíženie. Znamená to súčasne potrebu sexuálne dieťa vychovávať v tejto rovine. 
2. Rovina vzorov – dieťa už od druhého roku života celkom prirodzene prijíma ľudí vo svojom domove ako modely dospelosti. Pritom však už v tomto veku dieťa vníma, že títo ľudia nie sú rovnakí a že i jeho sociálny svet je v podstate “ženský” a “mužský”. Rozlíšenie mužského a ženského sveta nie je však dané len správaním matky a otca k dieťaťu, ale takisto ich konaním k sebe navzájom. Od predškolského veku vyššie pristupuje k tomuto i všetko to, čo dospelí v rodine hovoria o sexuálnom chovaní druhých ľudí mimo rodinu. Je takisto viac ako samozrejmé, že deti postrehnú, ako je dávaná najavo sexuálna identita matky a otca a ostatných členov rodiny. Je možné pokladať za preukázateľné, že deti v rodine preberajú modely ich správania bez uváženia, a teda iracionálne. Netreba však zabúdať na to, že v strednom školskom veku (8 – 9 rokov a viac) k rodinným vzorom sexuálneho správania pristupujú i vzory mimo rodiny, najmä z televíznej obrazovky, časopisov alebo školy. 
3. Rovina poučenia – v tejto rovine sa naskytá otázka, čo, kedy a ako sa má dieťa dozvedieť. Ak sú dve predchádzajúce roviny predovšetkým záležitosťou rodiny, je táto tretia rovina skôr doménou celospoločenských vzdelávacích inštitúcií, teda predovšetkým školy.
Sexuálne prenášané choroby.
Mimo tohto najnovšieho označenia sa používajú ešte aj iné výrazy, ako venerické infekcie, čiže choroby bohyne lásky Venuše, a v anglosaskom prostredí „Sexually Transmissible Diseases“ (STD). Medzičasom je skratka STD pre tieto choroby stále viac používaná aj v nemeckom jazyku. Pri STD ide o ochorenia, ktoré sú vyvolávané baktériami, parazitmi, plesňami, protozoami alebo vírusmi. Prenos nastáva prevažne alebo výlučne pohlavným stykom alebo úzkym telesným kontaktom. Príležitostne je možný aj dodatočný nepohlavný prenos, napr. transfúziou krvi.
Pohlavne prenášané choroby sa síce v biologickom zmysle neodlišujú od iných infekčných chorôb, predsa sú však ešte i dnes poznačené pocitmi odporu, trápnosti, hanby či nepríjemnosti. Hoci sa filozofi a teológovia zaoberali otázkami ľudskej sexuality už v minulosti, boli tieto vedomosti stáročia buď zabúdané, alebo boli veľmi malé, či potláčané štátom a cirkvou.
Vysvetlenie príčin a existencie sexuálne prenášaných chorôb je preto ešte stále dôležité. Najlepšiu možnú ochranu pred infekciou predstavuje síce zdržanlivosť, tá však nezodpovedá dnešnej životnej skutočnosti väčšiny krajín na svete. Používanie kondómov je preto najdôležitejším prostriedkom na zabránenie infekcií. Ak existuje podozrenie nákazy pohlavne prenášanou chorobou, nevyhnutné sú bezodkladné konzultácie s lekárom. Včasná návšteva lekára totiž neuľahčí len diagnózu a rýchly začiatok liečby, ale pomôže zabrániť aj eventuálnym neskorším poškodeniam. Aby sa prerušila reťaz infekcií, musí byť liečený aj príslušný partner.
Predsudky v oblasti sexuálnej výchovy a sexuality.
V rokoch 1728 až 1797 žijúci August André David Tissot propagoval škodlivosť sebaukájania, masturbácie. V 18. storočí začalo svoje výchovné pôsobenie hnutie pre reguláciu počatia. Plánované rodičovstvo sa začalo propagovať koncom 19. a začiatkom 20. storočia v Európe aj v USA. V roku 1928 vznikla Svetová liga pre sexuálnu reformu, ktorá si okrem iného stanovila za cieľ plánovanú a cieľavedomú výchovu a osvetu.
V slovenskej kultúre má tradíciu výchova k manželstvu a rodičovstvu, v čom sa skrýva aj sexuálna výchova. Na Slovensku pôsobí Slovenská spoločnosť pre plánované rodičovstvo. Celkovo je však zatiaľ sexuálna výchova na Slovensku na úrovni osvety bez jasnej koncepcie.
Sexuológovia zastávajú názor, že je jednoznačne správne o sexe hovoriť v rámci výchovy a vzdelávania. Týka sa to rodiny i školy. V rodine by mala začať prirodzenou, nenútenou formou. “Prirodzené správanie rodičov – správanie sa bez zbytočnej prudérie – využívanie prirodzených každodenných situácií na vysvetľovanie rozdielov medzi pohlaviami – brať nahotu ako prirodzenú záležitosť – jasne a zrozumiteľne odpovedať na otázky detí, nezavádzať ich nepravdivými informáciami... A priebežne môže potom nastúpiť aj literatúra, prednášky a podobne... Keď sa o sexe otvorene hovorí, prestáva byť „zakázaným ovocím“, či tabu a nevzbudzuje preexponovanú zvedavosť.“ hovorí PhDr. Robert Máthé, psychológ a sexuológ, člen výboru Slovenskej sexuologickej spoločnosti.
Napriek relatívnej sexuálnej slobode pretrváva u mnohých ľudí potreba tabuizovania sexuality. Podľa psychológov a sexuológov však tabuizovanie pôsobí v konečnom dôsledku negatívne a odráža sa aj na problémoch v sexuálnom živote.
Spôsobov, ako začať systematickú a efektívnu osvetu v oblasti sexuálnej výchovy, je podľa sexuológov viac. Šírením kvalitnej osvety, poskytovaním informácií rodičom, školením pedagógov na zvládanie sexuálnych problémov, poskytovaním poradenských služieb prostredníctvom médií ale aj prostredníctvom telefonických liniek a internetu je možné postupne dosiahnuť potrebnú vzdelanostnú úroveň a odtabuizovanie intímnych tém a zakorenených mýtov. Jeden z mýtov a prežitkov, ktorý sexuológovia výrazne spochybňujú, je oddelená sexuálna výchova chlapcov a dievčat. 

</doc>
<doc id="39934" url="https://sk.wikipedia.org/wiki?curid=39934" title="Pohlavná výchova">
Pohlavná výchova



</doc>
<doc id="39935" url="https://sk.wikipedia.org/wiki?curid=39935" title="Telesná výchova">
Telesná výchova

Telesná výchova je zložka telesnej kultúry, ktorej úlohou je všestranne rozvíjať a upevňovať zdravie, naučiť a zdokonaľovať pohybové schopnosti a zvyšovať telesnú zdatnosť.
Externé odkazy.
P. Rázusová

</doc>
<doc id="39936" url="https://sk.wikipedia.org/wiki?curid=39936" title="Antipedagogika">
Antipedagogika

Antipedagogika je označenie pre výchovné smery a hnutia od 70. rokov 20. stor., ktoré odmietajú pedagogický totalitarizmus a radikálne kritizujú necitlivé zásahy do vývoja dieťaťa, drezúrovanie, nútenie, preťažovanie dieťaťa, ohrozovanie rozvoja jeho prirodzených potencií, vyvolávanie úzkosti, traumatizovanie nadmernou starostlivosťou alebo nezáujmom a pod.
Pojem antipedagogiky zaviedol v polovici 70. rokov 20. stor. Ekkehard von Braunmühl ako alternatívu k tradičnej pedagogike a ako výzvu prestať s vychovávaním.
Základ pedagogického konania vidí antipedagogika v nenávisti k detstvu.
Dieťa sa podľa antipedagogiky nemá vychovávať ale podporovať, rozvíjať. Výchovu - ak už sa vôbec pužije tento termín - chápe antipedagogika ako slobodný styk medzi subjektami (freiheitlicher Umgang zwischen Subjekten); treba opustiť manipuláciu a začať reflektovať vlastné a nové možnosti dieťaťa. Antipedagogika obhajuje možnosti spontánneho sebaurčovania bez predbežného cudzieho zásahu: organizované sebaurčovanie je iba subtílna forma cudzieho určovania. Ja (das Selbst) chápe antipedagogika ako počiatočnú danosť, ktorá sa sma od seba oslobodzuje od zásahov pedagogických expertov. Nátlak a ľahostajnosť voči deťom treba prekonať podľa antipedagogiky priatelstvom s nimi a vytváranim spoločnosti priatelskej voči deťom.

</doc>
<doc id="39937" url="https://sk.wikipedia.org/wiki?curid=39937" title="Výtvarná výchova">
Výtvarná výchova

Výtvarná výchova sú vizuálne zážitky a skúsenosti, rozvíjanie výtvarných schopností. Je súcasťou obsahu všeobecného vzdelávania spravidla ako jeden z estetickovýchovných predmetov. Učí žiakov hodnotiť ľudské artefakty vizuálne média a riešenie priestoru, rozvíja produktivne výtvarné činnosti v rôznych témach a technikách.

</doc>
<doc id="39938" url="https://sk.wikipedia.org/wiki?curid=39938" title="Vychovávanie">
Vychovávanie

Vychovávanie je jedna z dvoch hlavných stránok pedagogického procesu; je to vytváranie hodnotovej orientácie, rozvíjanie pozitívneho vzťahu človeka k prírode a spoločnosti.

</doc>
<doc id="39939" url="https://sk.wikipedia.org/wiki?curid=39939" title="Vychovávateľ">
Vychovávateľ

Vychovávateľ môže byť:

</doc>
<doc id="39941" url="https://sk.wikipedia.org/wiki?curid=39941" title="SDA">
SDA

SDA môže byť:

</doc>
<doc id="39952" url="https://sk.wikipedia.org/wiki?curid=39952" title="Patristika">
Patristika

Patristika je spoločný názov pre pôsobenie tzv. cirkevných otcov v rámci stredovekej kresťanskej filozofie, chronologicky spadajúcom do obdobia medzi 2. až 8. storočím. Vyznačuje sa apológiami (obranou) kresťanstva pred pohanskými a heretickými prúdmi, ako i dôležitou konfrontáciou kresťanského evanjelia s antickou filozofiou. Úzko súvisí s postupným náboženským i intelektuálnym presadzovaním sa kresťanstva v európskej civilizácii.
Pojem.
Pojem patristika pochádza zo slov "patres ecclesiastici" (cirkevní otcovia). Toto slovné spojenie je umelé, vytvorené v rámci katolíckej dogmatiky, no využíva sa už od štvrtého storočia. Patristika je tak obdobím prvých cirkevných otcov, ktorí sa snažili o filozofickú a prvotnú teologickú konfrontáciu a reflexiu raného kresťanstva s antickou filozofiou. Skúmanie tohto učenia otcov z patristiky sa nazýva patrológia.
1. raná patristika (2. storočie – 325);
2. vrcholná patristika, jej rozkvet (325 – 451)
3. neskorá patristika, jej doznievanie (451 – 636 / 750)
Chronologické rozlíšenie.
Obdobie patristiky začína smrťou posledného apoštola (pravdepodobne apoštol Ján) na prelome 1. a 2. storočia. Vrcholná patristika sa vyníma v chronologickom rozlíšení spomedzi rokov 325 a 451. Je teda ohraničená medziobdobím dvoch veľkých ekumenických kresťanských koncilov – Nicejský koncil v roku 325 a Chalcedónsky koncil v roku 451. Po Chalcedónskom koncile možno hovoriť o doznievaní patristiky, pričom koniec patristiky na latinskom Západe datujeme do roku 636 smrťou Izidora Sevilského a na gréckom Východe pôvodnej Rímskej ríše do roku 750 smrťou Jána Damascénskeho.
Historický rámec obdobia patristiky a situácia kresťanstva.
Situácia kresťanstva.
V prvom storočí vzniká vo východných provinciách Rímskej ríše nové náboženstvo – kresťanstvo. Prvotné kresťanstvo však tak, ako ho ohlasovali Kristovi učeníci a apoštoli, nebolo filozofickým systémom. Napriek tomu apoštoli, zvlášť Pavol, sa pokúsili o pôvodnú teologickú interpretáciu evanjeliového posolstva Ježiša Krista. Niektoré ich spisy neskôr kresťanská cirkev na konciloch kanonizovala resp. označila za inšpirované Duchom Svätým. Tak sa sformuloval biblický Nový zákon alebo Nová zmluva. V tejto časti kresťanskej biblie sa pozornosť sústreďovala na ohlasovanie evanjeliových zásad, ktoré sa realizovalo prostredníctvom správneho poznávania Boha, poznávania morálneho zákona a prijatím pravdy o posmrtnom, večnom živote.
Bezprostredne po generácii apoštolov pristupuje k literárnej činnosti generácia tzv. apoštolských otcov, ktorí boli priamymi žiakmi pôvodných apoštolov. Spomedzi nich sa vynímajú rímsky biskup Klement, Ignác Antiochijský a Polykarp.
Vývin kresťanstva v Rímskej ríši prešiel niekoľkými fázami – od prenasledovania sekty cez trpené náboženstvo až k vládnucemu náboženstvu ríše. Kresťanstvo sa Milánskym ediktom z roku 313 oslobodzuje od ťažkého prenasledovania a za cisára Theodósia I. (379 – 395) sa stáva v roku 382 všeobecným náboženstvom pre všetkých obyvateľov. V roku 392 tento istý cisár tiež zakázal uctievanie všetkých pohanských kultov.
Legalizáciou kresťanstva sa otvorila éra veľkých kresťanských ekumenických koncilov, ktoré sa usilovali definovať Kristovu prirodzenosť v snahe ubrániť tzv. čistotu viery pred cudzorodými vplyvmi antickej filozofie a pohanských kultov. Takže nás neprekvapí, že pri zrode patristiky stojí úsilie reflexívne podchytiť konfrontáciu prvotného kresťanstva s antickým gréckym myslením.
Kresťanstvo a antická filozofia.
Kresťanstvo sa pri svojom ohlasovaní a šírení stretlo s antickým myslením, ktoré vnášalo do kresťanskej náuky cudzie prvky. Hoci niektorí kritici pripomínajú, že sa tým kresťanstvo začalo helenizovať, zástancovia cirkevných otcov potvrdzujú, že základné kresťanské pojmy (napríklad Boh, svet, človek, duša) bolo potrebné významovo ustáliť, a to nebolo možné bez filozofických termínov gréckeho antického myslenia. Stretnutia kresťanskej viery a gréckeho myslenia mali za úlohu pomôcť pochopiť význam Kristovho posolstva. Preto ranú patristiku voláme aj obdobím najstaršej „kresťanskej filozofie“. Pojem „kresťanská filozofia“ prvýkrát použil Ján Zlatoústy.
Zdrojmi rodiacej sa kresťanskej filozofie boli neskorý stoicizmus, teozofické učenie Filóna Alexandrijského, gnosticizmus a novoplatonizmus. Istým spôsobom prispel i aristotelizmus. V ranej patristike sa kresťanské myslenie k antickej filozofii stavalo viac-menej negatívne. Prevládal odmietavý postoj ku všetkému pohanskému. Vo vrcholnej patristike však, počnúc Augustínom, sa presadila v postulátoch kresťanskej dogmatiky grécka filozofická tradícia a jej terminológia. Otvára sa tak cesta novej filozofickej témy – vzťahu rozumu a viery, vzťahu filozofického myslenia a kresťanskej náuky, plynúcej z tzv. zjavenia.
Postavenie patristiky v stredovekej filozofii.
Zvláštnosťou obdobia patristiky je to, že jej pravý počiatok datujeme už do skorého poapoštol-ského obdobia a jej koniec do siedmeho resp. ôsmeho storočia. Historický stredovek je však epochou ohraničenou úpadkom antiky a jej znovuobjavením v renesancii. Mnohí historici tak datujú začiatok stredoveku až k pádu západnej Rímskej ríše v roku 476, alebo dokonca v rovine dejín filozofie až do roku 529, keď cisár Justinián I. dal zatvoriť Platónovu Akadémiu. Patristika sa tak náhle ocitla v dvoch historických epochách a zdá sa, že i jej rozkvet a vrchol sa odohral ešte v staroveku.
Ako riešenie tejto situácie niektorí historici ponúkajú stanovisko, že skutočná stredoveká filozofia začína až počiatkom scholastického obdobia. Iní túto situáciu akceptujú a vravia, že patristika sa skutočne prelína so starovekom, ale keďže ju kategorizujeme ako obdobie vývinu kresťanskej filozofie, ktorá je ústredným motívom práve stredovekého Západu, tak ju zaraďujeme pod stredovekú filozofiu.
Zakladanie filozofických škôl.
Už v prvých storočiach zakladali vzdelaní kresťania filozofické školy. Najvýznamnejšími sa stali:
Rozdelenie filozofickej patristiky.
Filozofickú patristiku možno rozdeliť podľa troch kritérií.
Vzhľadom na svoju úlohu patristiku rozdeľujeme:
1. apologetická (bránila kresťanskú vieru pred vonkajšími vplyvmi a oponentmi);
2. systematická (upevňovala vieru zvnútra budovaním racionálnej výstavby).
Vzhľadom na svoje miesto ju delíme na (v zmysle rozdelenia Rímskej ríše):
1. gréckych východných otcov, 
2. latinských západných otcov.
Vzhľadom na čas:
1. cirkevní otcovia resp. patristika do Nicejského koncilu (325); 
2. cirkevní otcovia po Nicejskom koncile.
Etapa do roku 325 je charakteristická stretávaním sa pôvodných teologicko-náboženských prvkov kresťanského učenia s gréckym, rímskym a helenistickým svetom. Etapa patristiky po roku 325 sa vyznačuje už skôr vytváraním pevných základov pre kresťanské náboženské dogmy.
Cudzorodé vplyvy v kresťanstve v období patristiky.
So vstupom gréckych a rímskych pohanov do kresťanskej cirkvi si noví členovia prinášali svoje pohanské zvyklosti, sviatky, kulty a povery. Rovnakým spôsobom sa primiešavala ku kresťanstvu filozofická tradícia starovekého Grécka a Ríma, ale i filozofické a náboženské predstavy starej Perzie, Egypta a iných helenizovaných kultúr vo východných provinciách Rímskej ríše. Tým sa pripravila pôda pre ostrú konfrontáciu predstaviteľov patristiky (cirkevných otcov) s týmito cudzorodými vplyvmi, až situácia vyústila v zápas o čistotu viery. Cirkevní otcovia si v tomto zápase vytvorili povesť znalcov, pričom ich autoritu začali potvrdzovať aj prvé kresťanské koncily.
Najvážnejšími hrozbami, na ktoré museli v rámci apologetickej úlohy patristiky cirkevní otcovia reagovať, boli filozofické a náboženské systémy gnosticizmu, manicheizmu a arianizmu. Prvým známym apologétom bol Justín Mučeník (cca 100 – 165).
Gnosticizmus.
Gnosticizmus (od gr. "gnósis" – poznanie) je filozoficko-náboženský synkretizmus, prejavujúci sa v prelínaní vplyvov rôznych náboženstiev, a to najmä babylonského, egyptského, židovského a ranokresťanského. Tieto vplyvy sa netradične spájali s filozofickými koncepciami novopytagoreizmu, stoicizmu a novoplatonizmu. Tento synkretizmus bol ideologicky veľmi silný a kresťanstvo vnútorne oslaboval. Ba stal sa najrozšírenejšou alternatívou kresťanstva.
Gnosticizmus (2. až 5. storočie) sa metamorfoval do viacerých podôb. Poznáme monistický a dualistický gnosticizmus, taktiež sa vedeli presadiť aj judaistické, pohanské a kresťanské gnózy.
Monistický gnosticizmus odmietal starozákonné učenie o Bohu ako Stvoriteľovi a predstavilo nový pohľad na stvorenie sveta. Svet bol stvorený istým duchom – eónom, ktorý sa vyronil spolu s ostatnými eónmi od večnosti z boha, ktorého vyznávači stotožnili s prázdnotou. Matéria sa tu predstavuje ako výtvor spomínaného padlého eóna. Kristus a Duch Svätý sú v monistickom gnosticizme považovaní za eónov, ktorých stvoril Rozum ("Nús"), aby napravil neporiadok. Výsledkom bolo, že materiálny svet je zlom a Kristovo evanjelium nevykupuje človeka prostredníctvom obety, ale skrze poznanie. Hmota je väzením, ktoré väzní božské svetlo. A práve Kristus ako emanovaný eón ponúka vyslobodenie zo zlej matérie cez poznanie ("gnósis"). Keďže je hmota zlá, Ježiš nemal hmotné telo, ale iba zdanlivé. Takáto podoba monistického gnosticizmu je len jednou z podôb, aké v priebehu dejín tento filozoficko-náboženský synkretizmus nadobudol.
Dualistický systém gnosticizmu je oveľa známejší a až ten sa stal skutočnou hrozbou pre kresťanstvo, čo vyústilo v apologetické snahy cirkevných otcov. Dualizmus spočíval v takom videní sveta, v ktorom zápasia večné a rovnocenné sily boha a satana, svetla a tmy, dobra a zla.
Vyostrený spor medzi kresťanstvom a gnosticizmom v období patristiky vzhľadom na veľké rozdiely v učení je celkom pochopiteľný. Proti nemu vystupoval z cirkevných otcov najmä sv. Irenej. Napokon v 3. storočí začína gnosticizmus upadať, apologéti patristiky viac-menej zvíťazili a presadil sa hlavný prúd kresťanstva, pričom zanikajú aj gnostické kresťanské sekty.
Manicheizmus.
Manicheizmus sa ukázal ako ďalšia veľká hrozba pre kresťanstvo, a tým teda aj ako veľká téma pre prvých cirkevných otcov. Je to zmiešanina perzských i indických náboženských prvkov a gnostických úvah s kresťanským učením. Svojím dualizmom vo viere vo večné princípy dobra a zla sa stáva podobným gnosticizmu. Keďže je zlo večné, a teda nezničiteľné, človek môže bojovať proti zlu (hmote, telu) len vtedy, ak sa podrobí najprísnejšej askéze. Manichejská etika sa tak nápadne podobá etike budhistickej.
Zaujímavým pojatím je pochopenie židovského Jahveho, ktorý je podľa manichejcov Otcom temna, Ježiš Kristus naopak prichádza od Otca svetla.
Obce manichejcov sa v niektorých častiach známeho sveta udržali až do stredoveku.
Arianizmus.
Medzi početnými spormi o vieru, ktoré udržovali v napätí kresťanský svet prvých storočí, a teda zasiahli aj obdobie patristiky, sa vyskytol boj o otázku Kristovej prirodzenosti a jeho vzťahu k Bohu Otcovi. V tejto súvislosti vznikol nový smer, ktorý voláme arianizmus a ktorý presadzoval mienku, že Ježiš nemá rovnakú podstatu ako Otec, ale je jemu podriadený. Arianizmus bol odsúdený na Nicejskom koncile v roku 325. Na koncile v Carihrade v roku 381 bola následne sformulovaná dogma o trojjedinosti Boha, kde sa uznala rovnaká podstata Otca, Syna i Ducha Svätého. Germánske kmene spočiatku zostali však ariánske, ku katolicizmu prestúpili až v 6. storočí.
Cirkevní otcovia v období patristiky.
Východná a západná raná patristika.
Apologéti.
Stykom kresťanstva s pohanskými kultúrami, antickými filozofickými systémami a helenizovaným svetom vznikla potreba brániť kresťanskú vieru. Túto úlohu plnili práve v období ranej patristiky prví apologéti (gr. "apologia" – obrana, vyhováranie). Apologéti i cirkevní otcovia sú v rímskokatolíckej cirkvi svätorečení.
Najznámejšími apologétmi sa stali:
Cirkevní otcovia – apologéti.
Spomedzi apologétov sa vynímajú osobnosti ranokresťanskej cirkvi, ktorých dejiny prezývajú cirkevnými otcami. Títo cirkevní otcovia sa však odlišujú od cirkevných otcov východnej a západnej patristiky, a síce tým, že plnili predovšetkým apologetickú funkciu. Preto ich možno zaradiť ako otcov medzi najvýznamnejších apologétov ranej patristiky.
Najznámejšími západnými (latinskými) cirkevnými otcami – apologétmi sú:
Najznámejším východným (gréckym) cirkevným otcom – apologétom je Klement Alexandrijský (150 – 220). Zvláštne miesto v ranej patristike zaujíma žiak Klementa Alexandrijského Origenes (185 – 254).
Systém kappadóckych otcov.
Systém kappadóckych otcov sa rozvinul v čase vrcholnej patristiky, kedy sa zásadným obratom zmenila politická a náboženská situácia v Rímskej ríši. Milánsky edikt z roku 313, ktorý vydal cisár Konštantín Veľký, legalizoval kresťanstvo a umožnil kresťanom verejné prejavy. Tým sa transformoval objekt apológie cirkevných otcov. Nebezpečenstvo už neprichádzalo zvonka, ale prichádzalo zvnútra tým, že hromadný vstup pohanov do kresťanskej cirkvi ohrozoval jednotu a vieroučnú stabilitu kresťanstva. Na dejinnú úlohu zvládnuť ohrozenie sa podujali práve títo cirkevní otcovia z Kapadócie:
Vrcholná patristika.
Systém kappadóckych cirkevných otcov sa chronologicky aj filozoficky prekrýva s vrcholnou patristikou. Najznámejšími predstaviteľmi vrcholnej patristiky však sú:
Najväčšie vyvrcholenie patristiky však dejiny kresťanskej filozofie spoznávajú v osobe Augustína z Hippa (354 – 430).
Cirkevní otcovia už nie sú v tomto období generáciou, ktorá by bezprostredne nastúpila po apoštoloch. Sú to neskorší predstavitelia patristiky, ktorí sa usilujú prevziať nielen apologetickú úlohu, ale sa snažia aj systematicky podporiť racionálnymi a filozofickými argumentmi kresťanskú vieru, a tým prispieť k postaveniu základov kresťanskej dogmatiky. Pomáhala im k tomu znalosť antickej filozofie, pričom kresťanské evanjelium chceli šíriť aj medzi vzdelancami, a to nešlo bez gréckej terminológie.
Neskorá patristika.
Obdobie po smrti Augustína a po ukončení Chalcedónskeho koncilu (451) až takmer do čias Karola Veľkého je obdobím systematizácie a doznievania patristiky. Neobjavuje sa tu žiadne nové učenie, iba sa zbierajú, systematizujú a utrieďujú poznatky predošlých cirkevných otcov. Možno povedať, že po zániku Západorímskej ríše v roku 476 nastal úpadok nielen kultúrny, ale zastavil sa vývoj intelektuálneho a kresťanského myslenia. Medzi najznámejších predstaviteľov neskorej patristiky zaraďujeme:
Obdobie patristiky a nasledujúcej scholastiky v stredovekej filozofii premostil posledný predstaviteľ patristiky a prvý scholastik – Boethius.

</doc>
<doc id="39956" url="https://sk.wikipedia.org/wiki?curid=39956" title="Ľubomír Ftáčnik">
Ľubomír Ftáčnik

Ľubomír Ftáčnik (* 30. október 1957, Bratislava) je slovenský šachový veľmajster. Najvyššie ELO dosiahol v roku 2001, bolo to 2618. V súčasnosti (júl 2022) má ELO 2483.
Ftáčnik sa naučil hrať šach, keď mal 13 rokov. Napriek tomu mal už ako junior úspechy: v roku 1977 vyhral juniorské majstrovstvá Európy v Groningene. V tom istom roku bol druhý na juniorských majstrovstvách sveta a dostal titul medzinárodného majstra, v roku 1980 sa stal veľmajstrom, druhým slovenským - po Plachetkovi. Trénoval ho majster Ján Šefc. V osemdesiatych rokoch vyhral rad turnajov: Cienfuegos 1980, Dortmund 1981, Esbjerg 1982, Trnava 1983, Altensteig 1987 a open v Baden-Badene v roku 1987. Potom vyhral turnaje v Sydney 1991, Neuchâtel 1996, Išia 1996, Hamburg 1998, Los Angeles 1999 , Gold Coast 2000, Deizisau 2001. Štyrikrát bol majstrom Česko-Slovenska (1981, 1982, 1983 a 1985). Ftáčnik hral za ČSSR sedemkrát na šachovej olympiáde a rovnako zodpovedne a úspešne pristupuje aj k reprezentácii SR. V roku 2002 bol majstrom Slovenska. Do r. 2003 sa pravidelne nachádzal vo svetovej stovke. Už dlhé roky pracuje pre firmu ChessBase. Jeho starším bratom bol politik Milan Ftáčnik, dvojčaťom je fyzik Ján.

</doc>
<doc id="39965" url="https://sk.wikipedia.org/wiki?curid=39965" title="Anthony de Mello">
Anthony de Mello

Anthony de Mello (* 4. september 1931, Goa, India – † 2. jún 1987, New York, New York, USA) bol indický kňaz, jezuita, psychoterapeut a spisovateľ. Bol známy tým, že písal knihy formou krátkych príbehov. Mnohé z nich boli humorne ladené, mali meditačný charakter, ktorý smeroval stále k zmyslu ľudského života. Za kňaza bol vysvätený 24. marca 1961.
Veľa cestoval, navštívil Španielsko, USA, kde študoval a neskôr aj učil. Vo svojich knihách veľmi obratne spájal myšlienky kresťanstva s východnou spiritualitou a s poznatkami z psychológie. Zomrel náhle na infarkt.
V roku 1998 boli niektoré jeho názory odsúdené Kongregáciou pre náuku viery. Kardinál Joseph Ratzinger, ktorý sa neskôr stal pápežom Benediktom XVI.,v stanovisku z 24. júna 1998 napísal: 
"„Už v niektorých pasážach jeho raných diel a ešte výraznejšie v jeho neskorších publikáciách možno pozorovať postupné vzďaľovanie sa od esenciálnych obsahov kresťanskej viery. Zjavenie, ktoré prichádza v osobe Ježiša Krista, nahrádza intuíciou Boha bez tvaru a obrazu, a to tej miery, že hovorí o Bohu ako o čistej prázdnote… Tento radikálny apofatizmus vedie dokonca k odmietnutiu skutočnosti, že Biblia obsahuje pravdivé tvrdenia o Bohu… Náboženstvá, vrátane kresťanstva, sú [podľa autora] jednou z najväčších prekážok na ceste k pravde. Túto pravdu však autor nikdy presnejšie nedefinuje… Už uvedené stanoviská sú nezlučiteľné s katolíckou vierou a môžu spôsobiť ťažkú ujmu.""

</doc>
<doc id="39966" url="https://sk.wikipedia.org/wiki?curid=39966" title="August Strindberg">
August Strindberg

Johan August Strindberg (* 22. január 1849, Štokholm, Švédsko – † 14. máj 1912, tamže) bol švédsky dramatik, spisovateľ a maliar. Vo všeobecnosti je považovaný za jedného z najvýznamnejších švédskych autorov vôbec a za otca moderného divadla.
Život a dielo.
Narodil sa v Štokholme do rodiny kupca a bývalej slúžky. Jeho detstvo poznačila rivalita medzi súrodencami a smrť matky, keď mal trinásť rokov. Otec sa hneď na to druhýkrát oženil a mladý Strindberg bol nútený prežiť určitú dobu v neradostnom spoločenstve s macochou, s ktorou sa neznášal. Neskôr rozpory v manželskom spolužití jeho otca a matky Strindberg pripisoval rozdielnemu spoločenskému postaveniu jeho rodičov. 
Po skončení gymnázia sa rozhodol pre štúdium medicíny na univerzite vo švédskom meste Uppsala. Jeho pôvodný zámer sa však neuskutočnil a zo školy odišiel. Počas jeho rokov v Uppsale vznikli divadelné hry "Voľnomyšlienkár", "Herminona", "V Ríme" a "Človek bez pokoja". 
Z Uppsaly sa vrátil do Štokholmu. Prešiel rôznymi zamestnaniami – pracoval ako herec, novinár a knihovník a popri tomu sa venoval písaniu. Hneď po návrate vznikla v roku 1872 jeho prvá významná divadelná hra – "Majster Olaf". Touto hrou sa Strindberg zaradil medzi veľkých švédskych spisovateľov. V historickej postave Olafa vytvoril typ idealistu, ktorý má veľké ciele i odvahu. Má snahu a schopnosť stať sa vodcom más, ale sám sa nechá ovládať silnejšími individualitami a tak sa stáva ich nástrojom. Jeho smelosť nie je založená na sile a veľkosti a preto svojou odvahou preráža cestu len iným, sám však hynie. Hra bola inscenovaná až v roku 1881.
V roku 1877 sa prvýkrát oženil – vzal si rozvedenú herečku Siri Wragelovú. O dva roky neskôr mu vyšiel román "Červená izba" v ktorom vykreslil život štokholmskej bohémy ku ktorej sám patril. Román je uštipačnou satirou na vtedajší život umelcov, novinárov a hercov. Dielo odráža jeho pesimizmus a znechutenie z takéhoto spôsobu života. 
Po "Červenej izbe" nasledovali historické hry "Tajomstvo cechu" (1880) a "Manželstvo pána Bengta" a rozprávková hra "Púť Petra Šťastlivca". Strindberg vyslal svojho hrdinu na púť na ktorej poznáva nový svet, nových ľudí i sám seba. V hre sú citeľné dozvuky Ibsenovho "Peera Gynta" a taktiež si vypožičal rozprávkovú techniku od Hansa Christiana Andersena. 
Súčasne s "Púťou Petra Šťastlivca" vznikajú jeho ďalšie prozaické diela: "Nová ríša", ktorá je satirou na zvrátenosť spoločenského života. Strindberg v ňom odhaľuje ľudskú bezohľadnosť a túžbu vlastniť. Aj štyri zväzky historických rozprávok, vydaných pod názvom "Švédske osudy a príbehy" sú pod svojím historickým povrchom značne polemické a kritické voči švédskej spoločnosti. 
V septembri 1883 odišiel zo Švédska do Paríža, a odtiaľ začiatkom roka 1884 do Švajčiarska. Neskôr žil v Bavorsku, v Paríži a v Dánsku, odkiaľ sa vrátil domov až v roku 1889. Počas svojich ciest po Európe napísal množstvo diel. Predovšetkým to boli dva zväzky noviel, pod súborným názvom "Manželstvo". Pôvodne zamýšľal napísať román, ale látka sa mu nakoniec rozpadla na dve desiatky samostatných noviel v ktorých sa prvýkrát predstavil ako programový antifeminista a mizogýn. Spoločnou témou diel je autorov pohľad na ženu, ako na prapríčinu všetkých diabolských ľstí, podvodov, ako na dravca, ktorý sa v manželstve všemožne usiluje o zničenie druhého partnera. 
Strindberg považoval manželstvo len za "„formálnu ochranu prostitúcie“" alebo za "„klietku, do ktorej sa obaja partneri dobrovoľne zatvoria“". Za nositeľku všetkého zla v tomto – podľa neho nesprávnom – spolužití je práve žena. Tento svoj náhľad na spolužitie a vzťah muža a ženy ďalej rozviedol v hrách "Otec", "Kamaráti" a v naturalistickej trúchlohre "Slečna Júlia". 
Hra "Otec" je považovaná za vrcholné Strindbergovo dramatické dielo. Autor v ňom robí hlbokú analýzu manželského zväzku a ukazuje ako manželstvo uvoľňuje všetky spodné inštinkty, ako roznecuje nenávisť pohlaví a napomáha duševnému rozkladu slabšieho partnera. Inšpiráciou hry bola aj jeho utkvelá predstava, že jedna z jeho vlastných dcér je plodom nevery jeho prvej manželky. 
Ďalším významným dramatickým dielom je román "Ľudia na Hemsö", v ktorom Strindberg opisuje drsný život severských sedliakov, ich každodenné starosti, boj s prírodou a zriedkavé radosti. Ďalší román "Bláznova obhajoba" napísal po francúzsky. Ide opäť o autobiografické dielo, v ktorom Strindberg naturalisticky a verne rozobral moderné (i svoje vlastné) manželstvo, a poukázal na to, že pre ženu je manželstvo iba prostriedkom na dosiahnutie vlastných cieľov bez ohľadu na city, vášne a záujmy muža. 
V roku 1891 sa rozviedol, aby sa o rok na to mohol znova oženiť s rakúskou herečkou Frídou Uhlovou. Manželstvo s Uhlovou nevydržalo dlhšie ako rok a v roku 1901 sa oženil tretíkrát s Harriot Bossovou, ktorá hrala v inscenácii jeho hry "Do Damašku". Ešte pred svadbou vyšiel jeho román "Na šírom poli", komédia "Hra s ohňom" a autobiografické dielo písané formou denníkov pod názvom "Inferno".&lt;br&gt;
Počas svojho "inferného obdobia" trpel rôznymi psychózami a utkvelými predstavami. Uchýlil k okultizmu a monizmu a okrem maľby a fotografie sa aktívne venoval aj alchýmii. V tomto období začína písať aj svoj "Okultný denník" pokrývajúci roky 1896 – 1908. Strindberg však zakázal denník publikovať a prvé fragmenty z tohto diela sa objavili až v roku 1977. 
Počas jeho posledného pobytu v Paríži vznikla dvojdielna hra "Do Damašku", ďalej mystérium "Advent", dráma "Opojenie" a hra "Veľká noc". K svojej kľúčovej téme manželstva a vzťahov muža a ženy sa vrátil v naturalistickej, dvojdielnej dráme "Tanec smrti". Hra rozpráva o dvojici ľudí, ktorí čakajú, ktorý z nich umrie skôr a všemožne si k tomu dopomáhajú. Počas manželstva s Bossovou napísal hry "Nevesta s korunkou", "Hra snov" a historickú tragédiu "Kristína", pôvodne venovanú svojej žene. 
V roku 1907 bolo v Štokholme založené "Intímne divadlo" a Strinberg sa stal nielen jeho duchovným otcom, ale aj režisérom a dramaturgom. Pre toto divadlo napísal v rokoch 1907 – 1910 komorné hry "Nečas", "Spálenisko", "Sonáta príšer" a "Pelikán". Jeho tvorba sa začala prikláňať od naturalizmu a symbolizmu k expresionizmu. Napísal ešte do 50 ďalších hier, ktoré sa uvádzali so striedavými úspechmi a neúspechmi a to s námetmi zo švédskych dejín, s biblickými motívmi, o filozofoch alebo o súčasnej spoločnosti. Písal svoju ďalšiu autobiografickú spoveď "Osamelý" a proti súdobej spoločnosti ostro vystúpil v románoch "Čierne zástavy" a "Gotické izby". 
Posledným veľkým Strindbergovým dielom boli tri zväzky "Modrej knihy", ktoré dokončil v rok svojich šesťdesiatych narodenín v roku 1909. V Modrej knihe zhrnul svoju doterajšiu prácu a filozoficky a aforisticky ju glosoval. Mnohé zo svojich myšlienok potvrdil, iné skorigoval. Pred svojou smrťou sa so svojim dielom ešte raz vyrovnal, ale v dramatickej forme, v hre "Veľká cesta". 
Zomrel 12. mája 1912, vo veku 63 rokov na rakovinu. Pochovaný je na Severnom cintoríne v Štokholme.
Odkaz Strindbergovho diela.
Strindbergovo nešťastné detstvo a komplikovaná povaha viedli k zlému vzťahu k ženám. Napriek tomu, že je jeho dielo interpretované ako jednoznačne mizogýnne, väčšina jeho súčasníkov i dnešných literárnych kritikov oceňujú jeho netradičný pohľad na pokrytectvo, spoločenskú morálku, sexuálne správanie, prostitúciu, a rodové stereotypy. Počas Strindbergovho života, tradičný rodinný život a manželstvo vo Švédsku boli vystavované negatívnym vplyvom urbanizácie a industrializácie. Venoval sa tradičným úlohám pohlaví, ktoré podľa neho určuje nespravodlivá spoločnosť. Strindberg presadzoval socialistické názory, čím si získal veľkú obľubu v krajinách, ako boli Sovietsky zväz, Kuba a v krajinách Východnej Európy.

</doc>
<doc id="39969" url="https://sk.wikipedia.org/wiki?curid=39969" title="Stav">
Stav

Stav môže byť:

</doc>
<doc id="39971" url="https://sk.wikipedia.org/wiki?curid=39971" title="Jozef Kundlák">
Jozef Kundlák

Jozef Kundlák (* 12. október 1956, Bratislava) je slovenský operný spevák.
Vyrastal v Bratislave a jej okolí. Študoval na Konzervatóriu v Bratislave u profesorky Idy Černeckej. Po skončení štúdií sa v roku 1984 zúčastnil na Letnom opernom kurze Európskeho operného centra v Belgicku.
Od roku 1983 bol Jozef Kundlák sólistom opery Slovenského národného divadla v Bratislave. S touto divadelnou scénou hosťoval na mnohých miestach sveta, medzi iným v Anglicku, Španielsku, Holandsku, Švajčiarsku, Rakúsku, NSR, Estónsku, v Boľšom Teatri v Moskve a v Japonsku. Pravidelne hosťuje v Česku.
Počas svojej speváckej kariéry sa zúčastnil viacerých speváckych súťaží, ako napríklad súťaže Antonína Dvořáka (v roku 1978) a súťaže Mikuláša Schneidera Trnavského (v roku 1981). Z týchto súťaží si odniesol i ocenenia. V roku 1985 bol účastníkom speváckej súťaže Luciana Pavarottiho vo Philadelphii a stal sa jej víťazom.
Doteraz spieval na pódiách väčšiny významných európskych a svetových operných scén, napríklad v Milánskej La Scale, Teatro San Carlo v Neapoli, Teatro Communale v Bologni, v Ríme, Florencii, v Mníchove, v Opere vo Frankfurte, v Deutsche oper v Berlíne, v Opere vo Philadelphii, v Číne, v Japonsku (2005) a iných. Taktiež spolupracoval s mnohými svetoznámymi dirigentami, ako napríklad Brunom Bartolettim, F. Luisim, Riccardom Mutim, V. Neumannom, Wolfgangom Sawallischom, Petrom Schreierom, Ch. Thielemannom a inými.
Účinkuje v mnohých populárnych operných a koncertných dielach od svetoznámych autorov minulosti i súčasnosti.

</doc>
<doc id="39972" url="https://sk.wikipedia.org/wiki?curid=39972" title="Penis">
Penis



</doc>
<doc id="39974" url="https://sk.wikipedia.org/wiki?curid=39974" title="Hantec">
Hantec

Hantec je hantírka používaná v Brne.

</doc>
<doc id="39975" url="https://sk.wikipedia.org/wiki?curid=39975" title="Juraj Tranovský">
Juraj Tranovský

Juraj Tranovský (alebo Tranoscius, Třanowský, Třánowsky, Trzanowski, Trzanovský; Georgius Tranoscius/Tranoscyus/Tranosci; * 27. marec 1592, Tešín – † 29. máj 1637, Liptovský Mikuláš) bol slovenský evanjelický farár a tvorca českých a latinských duchovných piesní a modlitieb; významný predstaviteľ slovenskej barokovej literatúry.
Životopis.
Pochádzal z česko-poľskej evanjelickej remeselníckej rodiny. Vzdelanie získaval v sliezskom Tešíne, nemeckom Gubene, Kolbergu a Wittenbergu a v Prahe. Pôsobil ako učiteľ v Prahe na gymnáziu pri chráme sv. Mikuláša na Malej Strane a od roku 1613 v Holešove. V roku 1615 odišiel do Valašského Meziříčí, kde sa stal o rok neskôr evanjelickým farárom. Po bitke na Bielej hore (1620) ho vyhnali z Moravy a odišiel do mesta Bielsko. Odtiaľ v roku 1629 odišiel na Slovensko, kde pôsobil v Oravskom Podzámku a neskôr v Liptovskom Mikuláši.
O jeho živote a diele hovoria aj dokumentárne filmy Rieky tečú na mieste /Slovenská televízia Bratislava, 2002, scenár Karel Iľja Dvořák, réžia Fedor Bartko/ a dokumentárny film Juraj Tranovský /RTVS 2016, scenár Miloš Kovačka, réžia Fedor Bartko/. 
Tvorba.
Písal latinskú a českú svetskú a náboženskú literatúru (latinské príležitostné piesne, prozaické modlitby, odbornú prózu). Jeho najvýznamnejším dielom je kancionál "Cithara sanctorum… ", ktorý sa stal prvým tlačeným evanjelickým spevníkom na Slovensku. Vo svojich piesňach sa zaoberá myšlienkami o svetskej márnosti, pominuteľnosti, o utrpení a nebeskej večnosti a radosti, ale tiež majú sociálny podtón, keďže v nich často vyjadruje sympatiu s chudobou. Tranovský sa zvykne označovať aj ako "slovanský Luther ".

</doc>
<doc id="39977" url="https://sk.wikipedia.org/wiki?curid=39977" title="Kundlak">
Kundlak



</doc>
<doc id="39978" url="https://sk.wikipedia.org/wiki?curid=39978" title="Jozef kundlak">
Jozef kundlak



</doc>
<doc id="39979" url="https://sk.wikipedia.org/wiki?curid=39979" title="Kundlák">
Kundlák



</doc>
<doc id="39980" url="https://sk.wikipedia.org/wiki?curid=39980" title="Sabelianizmus">
Sabelianizmus

Sabelianizmus predstavuje jednu z podôb modalizmu, teologický názor, ktorý na začiatku 3. storočia šíril najmä Sabellius v Ríme.
Predmet sabelianizmu.
Sabellius učil, že existujú božské monády, ktoré sa zjavujú ako Otec, Syn a Duch Svätý. Boh sa ako Otec zjavuje, keď je stvoriteľ a zákonodárca, ako Syn, keď je vykupiteľ a ako Duch, keď daruje milosť. To sú tri "modi", ktoré zjavujú jednu a tú istú božskú osobu. Logos predstavoval pre Sabellia a pre Pavla zo Samostaty manifestáciu Božieho rozumu. Trojica sa teda v Bohu týka iba vzťahov v sebe jediného Boha voči sebe a voči svetu. Vtelením Boh prestáva byť Otcom, nanebovstúpením prestáva byť Synom. Sabelianizmus odsúdila synoda v Ríme roku 262. Modalistickú a sabeliánsku náuku vyznávajú dnes niektoré skupiny svätodušného hnutia. 

</doc>
<doc id="39981" url="https://sk.wikipedia.org/wiki?curid=39981" title="Sabellianizmus">
Sabellianizmus



</doc>
<doc id="39982" url="https://sk.wikipedia.org/wiki?curid=39982" title="Pavol zo Samosaty">
Pavol zo Samosaty

Pavol zo Samosaty bol v rokoch 260 až 268 biskupom v Antiochii, teológom, ktorého učenie bolo cirkvou odsúdené. 
Pavol zastával dynamický monarchianizmus, ktorý popiera, že v Bohu existujú tri osoby. Učil, že Ježiš Kristus bol prijatý (adoptovaný) za Božieho syna pri svojom krste v Jordáne, ale že inak zostal obyčajným človekom. 
Pavlovo učenie bolo sústavne napádané a on sám bol nakoniec v roku 268 odsúdený. No i tak zostal vzdorobiskupom v Antiochii až do roku 272, lebo bol chránený svojim priateľom Zenóbiom z Palmyry. Medzi Pavlových žiakov mohol patriť aj Areios (Arius) a je často zmieňovaný jeho vplyv na Nestoria.

</doc>
<doc id="39986" url="https://sk.wikipedia.org/wiki?curid=39986" title="Zoznam ekumenických patriarchov Konštantínopolu">
Zoznam ekumenických patriarchov Konštantínopolu

Zoznam konštatinopolských patriarchov (alebo carihradských patriarchov) obsahuje zoznam ranokresťanských biskupov na biskupskom stolci v starovekom gréckom meste Byzantion a zoznam biskupov, arcibiskupov a patriarchov na biskupskom/patriarchálnom stolci v hlavnom meste Byzantskej (a neskôr Osmanskej) ríše, Konštantínopole (dnešný Istanbul).
Titul ekumenický patriarcha použil oficiálne prvýkrát Ján IV. Neustét. Minimálne od roku 1054 (Veľká východná schizma) má zmysel o týchto osobách hovoriť aj ako o pravoslávnych (ortodoxných) ekumenických patriarchoch. Údaje a existencia najstarších predstaviteľov tohoto zoznamu býva spochybňovaná.
Obdobie biskupstva a arcibiskupstva (do roku 451).
Biskupstvo v Byzantione vzniklo najneskôr v 2. storočí. Hierarchicky spadalo pod metropolu v tráckej Heraklii. Po vzniku Konštantínopola sa biskupstvo vďaka rastúcemu vplyvu mesta osamostatnilo a stalo metropolitným biskupstvom (arcibiskupstvom). Už na prvom konštatinopolskom koncile sa zvýraznilo výnimočné postavenie konštatinopolského stolca, a od 4. ekumenického koncilu v Chalcedóne definitívne konštatinopolskému arcibiskupstvu náležal titul patriarchát a druhé miesto v čestnej cirkevnej hierarchii za rímskym biskupstvom.
Konštatinopolskí patriarchovia v období Byzantskej ríše (4511453).
Do zániku Byzantskej ríše v roku 1453 (dobytie Konštantínopola Turkami) boli konštantínopolskí patriarchovia v mocenskej sfére byzantských (východorímskych) panovníkov. V priebehu rokov 1204 – 1261 sídlili ortodoxní ekumenickí patriarchovia v Nicejskom exile, pretože hlavné mesto Konštantínopol a európske územia Byzantskej ríše boli po 4. križiackej výprave okupované katolíckymi dobyvateľmi. V Konštantínopole bolo ustanovené Latinské cisárstvo a vytvorený latinský (katolícky) konštatinopolský patriarchát. V roku 1261 dobyli získali Gréci (tzv. Nicejské cisárstvo) späť Konštantínopol a bolo obnovené Byzantské cisárstvo. Do mesta sa vrátili aj konštatinopolskí patriarchovia.
Patriarchovia v područí Osmanskej ríše (14531922).
Po dobytí Konštantínopola a zániku Byzantskej ríše (1453) sa ortodoxní konštatinopolskí patriarchovia stali subjektom Osmanskej ríše až do jej zániku v roku 1922. 
"Od roku 1453 je prepis do slovenčiny robený podľa novogréčtiny"
Patriarchovia po zániku Osmanskej ríše (1922súčasnosť).
Po zániku Osmanskej ríše sa Turecko stalo sekulárnym štátom a upustilo od svojich náboženských a imperialistických dobyvateľských cieľov. Konštatinopolský ekumenický patriarchát dodnes sídli v tureckom meste Istanbul (kedysi Konštantínopol) a je od štátu samostatnou právnickou osobou.

</doc>
<doc id="39987" url="https://sk.wikipedia.org/wiki?curid=39987" title="Halleyho kométa">
Halleyho kométa

Halleyho kométa (iné názvy: kométa Halley, 1P/Halley, [a po česky]: "Halleyova kométa") je periodická kométa s periódou približne 75,3 rokov. Je to najznámejšia periodická kométa. Pomenovaná je po astronómovi menom Edmund Halley. Naposledy bola v perihéliu v roku 1986, kedy ju navštívili kozmické sondy Vega 1, Vega 2 a Giotto. Jej najbližší návrat k Slnku sa očakáva 28. júla 2061.
Pôvod.
V súčasnosti sa astronómovia domnievajú, že kométy pochádzajú z dvoch rozličných oblastí Slnečnej sústavy. Prvou je Kuiperov pás, disk úlomkov ľadu rozprestierajúci sa vo vzdialenosti 38 AU až 50 AU od Slnka. Druhou je Oortov oblak (alebo mračno), ktorého vnútorný okraj leží vo vzdialenosti 50 000 AU od Slnka. Krátkoperiodické kométy (s obežnou dobou kratšou ako 200 rokov) pochádzajú najmä z Kuiperovho pásu, naopak, dlhoperiodické kométy (s obežnou dobou nad 200 rokov) pochádzajú z Oortovho oblaku. Halleyho kométa je nezvyčajná v tom, že napriek svojej obežnej dobe, ktorá nepresahuje 200 rokov, pochádza z Oortovho oblaku. Predpokladá sa, že pôvodne bola dlhoperiodickou kométou, avšak gravitácia plynových obrov zmenila jej dráhu a kométa sa stala krátkoperiodickou. Halleyho kométa spolu s niekoľkými ostatnými kométami s podobnými dráhami tvoria tzv. Halleyho rodinu komét.
Dráha.
Dráha Halleyho kométy je veľmi eliptická a jej ohnisko leží v Slnku. Jej perihélium, najmenšia vzdialenosť od Slnka, je len 0,6 AU (nachádza sa medzi dráhami Merkúra a Venuše). Afélium dráhy kométy, najväčšia vzdialenosť od Slnka, je 35 AU, čiže zhruba vo vzdialenosti Pluta. Halleyho kométa sa po svojej dráhe pohybuje retrográdne, čiže v opačnom smere ako planéty. Ak by sme sa dostatočne vzdialili od severného pólu Slnka, kométa by sa pohybovala v smere pohybu hodinových ručičiek. Inklinácia dráhy je približne 162°, pričom väčšina z nej sa nachádza na juh od dráh planét našej Slnečnej sústavy.
Rýchlosť kométy vzhľadom k Zemi je jedna z najvyšších, pretože jej dráha je značne excentrická. Pri svojom prechode v roku 1910 sa kométa pohybovala rýchlosťou 70,56 km/s vzhľadom k Zemi.
Zloženie.
O povrchu a zložení jadra kométy sme sa prvýkrát dozvedeli zo snímok sondy Giotto. Napriek tomu, že jej koma môže dosahovať dĺžku 100 miliónov kilometrov, jadro kométy je relatívne malé (sotva 15 km × 8 km × 8 km), tvarom pripomínajúce arašid. Jeho hmotnosť je relatívne malá, zhruba 2.2×1014 kg.
Priemerná hustota je asi 0.6 g/cm3, z čoho vyplýva, že je značne pórovité. Albedo celej kométy dosahuje hodnotu 0,04, čo znamená, že len 4 percentá slnečného svetla sa odrazia späť do kozmického priestoru. Napriek tomu, že pri svojom priblížení k Slnku sa nám javí biela, v skutočnosti je čierna ako uhoľ. Jej jadro má albedo 0,03, čiže je ešte tmavšie. Postupne ako sa kométa približuje k Slnku, jej povrch sa vplyvom slnečného žiarenia otepľuje a materiál na jej povrchu sublimuje (prechádza z tuhého stavu hneď do plynného) a vytvára prúdy drobných čiastočiek unikajúcich preč z povrchu jadra. Perióda rotácie jadra je 52 hodín, pričom denná, Slnkom osvetlená strana je omnoho aktívnejšia, než nočná. Plyny, ktoré vyrážajú z povrchu, tvorí z 80-tich percent vodná para, 17-percentné zastúpenie má oxid uhoľnatý a asi 3 až 4 percentá tvorí oxid uhličitý so stopami uhľovodíkov.
Jadro je pokryté vrstvičkou prachu, ktorý zachytáva teplo. Každá väčšia častica prachu sa skladá z mnohých drobnejších, medzi ktorými sú buď prázdne alebo ľadom vyplnené medzery. Keď sa Halleyho kométa priblíži na svojej dráhe najbližšie k Slnku, teplota na jej povrchu môže dosiahnuť približne 77 °C. V tejto fáze obehu sa z jadra kométy uvoľňuje niekoľko ton plynu a prachu za sekundu. Zábery jadra ukazujú, že na povrchu sa nachádza aj niekoľko plytkých kráterov s priemerom približne 1 km.
Meteorické roje.
Zem sa počas svojho obehu okolo Slnka dostáva dvakrát do blízkosti obežnej dráhy kométy. Z toho dôvodu sa na oblohe v tom čase objavujú meteory, ktorých materským telesom je práve Halleyho kométa. Na začiatku mája môžeme počas noci pozorovať zvyšky kométy v podobe roja Éta Akvaridy a ku koncu októbra sa na oblohe zjavuje roj Orioníd. Obežná dráha kométy križuje v období, keď sa na pozemskej oblohe zjavujú zmienené Éta akvaridy taktiež dráhu Marsu a tak sa v tomto období dá predpokladať meteorický roj aj na tejto planéte, hoci v tom čase by sme na Marse videli meteory vyletovať z okolia hviezdy Lambda Gemini.
Označenie minulých návratov do perihélia.
Táto tabuľka obsahuje označenie rôznych návratov Halleyho kométy do perihélia. Napríklad, názov „1P/1982 U1, 1986 III, 1982i“ znamená:
Tabuľka uvádza aj ďalšie, staršie návraty k Slnku.
Dátumy starších návratov sú približné, kvôli neistote v modelovaní negravitačných efektov.
"Dátumy do roku 1531 sú podľa juliánskeho kalendára a od roku 1607 podľa gregoriánskeho kalendára."

</doc>
<doc id="39988" url="https://sk.wikipedia.org/wiki?curid=39988" title="Ekvinokcium">
Ekvinokcium

Ekvinokcium môže byť:

</doc>
<doc id="39990" url="https://sk.wikipedia.org/wiki?curid=39990" title="Juliánsky dátum">
Juliánsky dátum

Juliánsky dátum vyjadruje počet dní, ktoré uplynuli od začiatku juliánskej periódy, t. j. poludnie Greenwichského času v pondelok, 1. januára 4713 pred Kr.
Juliánsky dátum má význam v astronómii, pretože je založený iba na nepretržitom počítaní dní a dátum sa mení na poludnie, nie o polnoci, teda v noci pozorovania nedochádza k zmene dátumu.
Nemal by sa zamieňať s Juliánskym kalendárom.

</doc>
<doc id="39991" url="https://sk.wikipedia.org/wiki?curid=39991" title="Jozef Božik">
Jozef Božik

Doc. PaedDr. Jozef Božik, PhD. (* 30. máj 1976, Partizánske) je slovenský politik a pedagóg, bývalý dlhoročný člen ĽS-HZDS. Od roku 2010 je primátorom mesta Partizánske, zároveň je od roku 2001 nepretržite poslancom zastupiteľstva Trenčianskeho samosprávneho kraja, od roku 2006 je tiež podpredsedom kraja. Bol tiež predsedom Demokratického fóra mladých. V máji 2023 bol zvolený za predsedu Združenia miest a obcí Slovenska.
Zamestnania a vzdelanie.
Jozef Božik je rodák z Partizánskeho. Tu v rokoch 19901994 vyštudoval na Gymnáziu Partizánske. Následne v rokoch 19952000 absolvoval bakalárske a magisterské štúdium na Pedagogickej fakulte Univerzita Konštantína Filozofa v Nitre. Na Pedagogickej fakulte UKF pokračoval v rigoróznom konaní (2001) a v doktorandskom štúdiu (20032009). V roku 2011 získal titul docenta na Vysokej škole zdravotníctva a sociálnej práce Svätej Alžbety v Bratislave.
Už od mladosti sa Božik angažoval v politike, konkrétne v strane ĽS-HZDS a v jej spriaznených mládežníckych organizáciách. V rokoch 19942000 pracoval ako manažér strany HZDS. V rokoch 20032005 pôsobil ako radca Zastupiteľstva TSK. Zároveň sa ako externe vyučujúci venoval pedagogickej praxi na viacerých slovenských vysokých školách. V rokoch 20052007 pôsobil na UKF v Nitre na Ústave technológie vzdelávania PF, v rokoch 20062008 na Fakulte sociálno-ekonomických vzťahov Trenčianskej Univerzita Alexandra Dubčeka v Trenčíne, od roku 2008 na Vysokej škole zdravotníctva a sociálnej práce Svätej Alžbety v Bratislave.
Od roku 2006 zastáva tiež pozíciu podpredsedu Trenčianskeho samosprávneho kraja, pre ktorú bol uvoľnený pre výkon verejnej funkcie. Od roku 2010 je primátor mesta Partizánske po tom, ako v komunálnych voľbách v roku 2010 ako kandidát strán ĽS-HZDS, S.O.S. a SDĽ porazil vtedajšieho primátora Jána Podmanického. Bol znovuzvolený v rokoch 2014, 2018 a 2022. V roku 2022 kandidoval ako nezávislý ako jediný kandidát, získal 4 940 hlasov. Predtým bol tiež poslancom Partizánskeho v rokoch 1994 až 2010.
Politická kariéra.
Stranícka kariéra.
Božik bol členom HZDS od augusta 1994 do 31. augusta 2012, od 1. septembra 2012 je nestraník.
Osobný život.
Jozef Božik je ženatý.

</doc>
<doc id="39993" url="https://sk.wikipedia.org/wiki?curid=39993" title="Matematická indukcia">
Matematická indukcia

Matematická indukcia je metóda dokazovania matematických viet a tvrdení, ktorá sa používa, ak chceme ukázať, že dané tvrdenie platí pre všetky prirodzené čísla, prípadne inú, dopredu danú nekonečnú postupnosť.
Typický dôkaz indukciou sa skladá z dvoch krokov:
Tento postup sa niekedy prirovnáva k dominu. Obidve tieto časti sú totiž podobné dominovému efektu:
Výsledkom potom je, že spadnú všetky kocky.
Príklad.
Majme nasledujúce tvrdenie:
formula_1
pre všetky prirodzené čísla "n". Dôkaz pravdivosti tohto tvrdenia je uvedený v nasledujúcej podkapitole.
Dôkaz.
Báza: 
Najskôr skontrolujeme, či toto tvrdenie platí pre "n" = 0. Zrejme áno, pretože súčet prvých 0 prirodzených čísel je 0 a 0(0 + 1)/2=0.
Indukčný krok:
Teraz chceme ukázať, že pokiaľ toto tvrdenie platí pre "n" = "m", platí aj pre "n" = "m" + 1.
Predpokladajme teda, že pre "n" = "m" tvrdenie platí, čiže
formula_2
Pridaním "m" + 1 k obidvom stranám rovnice dostaneme
formula_3
čo sa rovná
formula_4
a máme teda
formula_5
Toto je tvrdenie pre "n" = "m" + 1. Dokázali sme, že je pravdivé, pokiaľ je pravdivé tvrdenie pre "n" = "m".
Tvrdenie teda platí pre všetky prirodzené čísla, pretože
Všetky kone majú rovnakú farbu.
Všetky kone majú rovnakú farbu je paradox, ktorý vznikne z nesprávneho použitia matematickej indukcie. Bol predstavený maďarským matematikom George Pólya. Ukazuje na chyby, čo môžu nastať pri dôkazoch matematickou indukciou.
Argument.
Chceme dokázať, že všetky kone majú rovnakú farbu.
Báza: 
Pre formula_6 to zjavne platí. Ak máme v skupine jedného koňa, tak má celá skupina rovnakú farbu a to farbu toho jedného koňa.
Indukčný krok:
Predpokladáme, že výrok platí pre formula_7 koní a chceme ho dokázať pre formula_8 koní. Kone si očíslujeme formula_9, kde farba i-teho koňa je formula_10. Pozrieme sa na farbu prvých formula_7 koní formula_12. Podľa indukčného predpokladu môžeme usúdiť, že sú všetky rovnakej farby. Teraz sa pozrieme na farbu koní formula_13. Tých koní je formula_7, takže znova použijeme indukčný predpoklad a môžeme povedať, že aj tie sú všetky rovnakej farby. Keďže vieme, že formula_15 a zároveň aj formula_16, môžeme povedať, že formula_17. 
Teraz sme dokázali, že ak výrok platí pre formula_7 tak platí pre formula_8.
Výrok platí pre formula_20.
Výrok platí pre všetky kladné celé čísla.
Každá podmnožina koní má navzájom rovnakú farbu.
Koní je konečný počet.
Všetky kone majú rovnakú farbu.
Vysvetlenie.
V indukčnom kroku (od formula_7 do formula_8) sa predpokladá, že formula_23. Indukcia by platila iba keby bola báza dokázaná pre formula_23.

</doc>
<doc id="39994" url="https://sk.wikipedia.org/wiki?curid=39994" title="Zoznam neperiodických komét">
Zoznam neperiodických komét



</doc>
<doc id="39995" url="https://sk.wikipedia.org/wiki?curid=39995" title="Kométa Halley">
Kométa Halley



</doc>
<doc id="39998" url="https://sk.wikipedia.org/wiki?curid=39998" title="Stanné právo">
Stanné právo

Stanné právo (kalk z ) alebo štatárium (z  &lt; "iudicium"súd, rozsudok, súdne vyšetrovanie + "stare"stáť) (zastarano: "náhle právo") je mimoriadny právny režim v celom štáte alebo v jeho časti počas výnimočného stavu, s cieľom potlačenia trestnej činnosti, keď sa fungovanie civilnej moci považuje za nedostatočné. Charakterizuje sa prísnejšími trestmi za trestné činy (spravidla trestmi smrti), zrýchleným trestným konaním a pozastavením niektorých občianskych práv a slobôd.
Vyhlasuje sa v prípade bezprostredného ohrozenia štátu alebo bezpečnosti občanov, čiže pri občianskej vojne (prípadne veľkých občianskych nepokojoch) alebo pri napadnutí štátu. 
Súdy zriaďované v prípade vyhlásenia stanného práva sa označujú ako stanné súdy. Na území Slovenska mali charakter takýchto súdov mimoriadne ľudové súdy, zriadené podľa nariadenia Slovenskej národnej rady č. 33/1945 Zb. n. SNR z 15. mája 1945 o potrestaní fašistických zločincov, okupantov, zradcov a kolaborantov a o zriadení ľudového súdnictva, v ktorých po maximálne trojdňovom súdnom konaní vynášali rozsudky senáty, ktoré sa skladali z neprávnikov.
V Česko-Slovensku sa inštitút stanného práva definitívne zrušil zákonom č. 178/1990 Zb., ktorým sa vypustila patričná časť Trestného poriadku (§ 307314 zákona č. 141/1961 Zb).

</doc>
<doc id="40000" url="https://sk.wikipedia.org/wiki?curid=40000" title="Výnimočný stav">
Výnimočný stav

Výnimočný stav je stav ohrozenia štátu vyhlásený štátnymi orgánmi pre celý štát alebo jeho časť vzhľadom na výnimočné udalosti, ktoré tam nastali. Často sa pri ňom vyhlasuje stanné právo.
Podľa slovenského práva môže byť výnimočný stav vyhlásený „len za podmienky, že došlo alebo bezprostredne hrozí, že dôjde k teroristickému útoku, k rozsiahlym pouličným nepokojom spojeným s útokmi na orgány verejnej moci, drancovaním obchodov a skladov alebo s inými hromadnými útokmi na majetok alebo dôjde k inému hromadnému násilnému protiprávnemu konaniu, ktoré svojím rozsahom alebo následkami podstatne ohrozuje alebo narušuje verejný poriadok a bezpečnosť štátu, ak ho nemožno odvrátiť činnosťou orgánov verejnej moci a ak je znemožnené účinné použitie zákonných prostriedkov.“

</doc>
<doc id="40001" url="https://sk.wikipedia.org/wiki?curid=40001" title="Kométa Hale-Bopp">
Kométa Hale-Bopp

Kométa Hale-Bopp alebo Halova-Boppova kométa, nesúca označenie C/1995 O1, bola pravdepodobne najpozorovanejšia kométa 20. storočia a jedna z najjasnejších komét za posledné desaťročia. Bola viditeľná voľným okom rekordných 19 mesiacov, dvakrát dlhšie ako predchádzajúci držiteľ rekordu, Veľká kométa roku 1811.
Kométa Hale-Bopp patrí medzi dlhoperiodické kométy.
Bola objavená 23. júla 1995 vo veľmi veľkej vzdialenosti od Slnka, pričom sa očakávalo, že keď sa dostane do blízkosti Slnka, bude veľmi jasná. Objavili ju nezávisle od seba Alan Hale (Nové Mexico) a Thomas Bopp (Arizona). Hoci je veľmi ťažké odhadnúť jasnosť kométy, kométa Hale-Bopp prekonala všetky očakávania, keď sa dostala do perihélia 1. apríla 1997. Získala prívlastok "Veľká kométa roku 1997".
Prechod kométy Hale-Bopp inicioval aj zvýšený stupeň paniky, za posledné desaťročia nevídaný. Chýry, že spolu s kométou prilieta mimozemská kozmická loď sa veľmi rozšírili a vyvolali masovú samovraždu nasledovníkov kultu Heaven's Gate.

</doc>
<doc id="40003" url="https://sk.wikipedia.org/wiki?curid=40003" title="C/1995 O1">
C/1995 O1



</doc>
<doc id="40004" url="https://sk.wikipedia.org/wiki?curid=40004" title="Hale-Bopp">
Hale-Bopp



</doc>
<doc id="40005" url="https://sk.wikipedia.org/wiki?curid=40005" title="1P/Halley">
1P/Halley



</doc>
<doc id="40006" url="https://sk.wikipedia.org/wiki?curid=40006" title="Menštruačná vložka">
Menštruačná vložka

Menštruačná vložka je absorbujúci materiál nosený ženou počas menštruácie, na zachytenie výtoku krvi z vagíny. Nosia sa externe, nalepené v nohavičkách pod vchodom do vagíny. Jedna vložka vydrží žene priemerne 6 hodín (3 až 8 hodín). Záleží od absorpčných schopností vložky (dokáže absorbovať približne 5 až 8 ml) a množstva výtoku ženy. Jedna z alternatív je menštruačný tampón, ktorý sa zavádza dovnútra vagíny. Najnovší trend je používanie menštruačného pohárika a absorpčných menštruačných nohavičiek. Posledné dve alternatívy sú veľmi priaznivé z ekologického hľadiska a nachádzajú si čoraz väčšiu obľubu.
Menštruačné vložky sa líšia od vložiek pre močovú inkontinenciu, ktoré nosia ľudia majúci problémy so zadržiavaním moču.
Ekologické aspekty.
Počas 40 rokov menštruácie jedna žena spotrebuje približne 5 až 15 tisíc jednorazových hygienických pomôcok. V roku 2018 sa len v USA predalo 5,8 miliárd tampónov a vložiek. Bežné vložky sa môžu na skládke odpadu rozkladať až 100 rokov. Ich zloženie a technologická úprava sú často sprevádzané chemickým bielením, pridávaním biocídov, parfumovaním či plnením absorpčným gélom, čo zaťažuje životné prostredie. Odhaduje sa, že slovenské ženy vyprodukujú ročne jeden milión kilogramov odpadu z tohto problémového materiálu.

</doc>
<doc id="40009" url="https://sk.wikipedia.org/wiki?curid=40009" title="Milan Marčok">
Milan Marčok

prof. RNDr. Milan Marčok, DrSc. (* 5. marec 1939, Zámostie – † 9. apríl 2025) bol slovenský vysokoškolský pedagóg a regionálny politik.
Profesionálna kariéra.
V roku 1960 absolvoval Fakultu prírodných vied Vysokej školy pedagogickej v Bratislave a začal pracovať na stredná všeobecnovzdelávacej škole vo Zvolene ako stredoškolský profesor. V roku 1967 sa stal odborným asistentom na Katedre matematiky a fyziky Drevárskej fakulty VŠLD vo Zvolene. V roku 1978 ukončil vedeckú ašpirantúru na Fyzikálnom ústave SAV Bratislava a získal vedeckú hodnosť kandidáta vied na Prírodovedeckej fakulte UK v Bratislave. V roku 1980 pôsobil ako docent na Katedre matematiky a fyziky Drevárskej fakulty VŠLD vo Zvolene, v roku1989 obhájil doktorskú dizertačnú prácu a získal vedeckú hodnosť doktora vied na Elektrotechnickej fakulte SVŠT v Bratislave. V tom istom roku bol menovaný profesorom aplikovanej fyziky, vykonával funkcie vedúceho katedry, prodekana fakulty a prorektora univerzity. V období 19952001 pôsobil ako rektor Technickej univerzity vo Zvolene.
Bol ženatý a mal dve deti.
Regionálna politika.
V rokoch 20012005 bol predsedom Banskobystrického samosprávneho kraja zvolený za koalíciu HZDS, SMER. V nasledujúcich voľbách nekandidoval.

</doc>
<doc id="40012" url="https://sk.wikipedia.org/wiki?curid=40012" title="VŠLD vo Zvolene">
VŠLD vo Zvolene



</doc>
<doc id="40020" url="https://sk.wikipedia.org/wiki?curid=40020" title="Svätá trojica">
Svätá trojica



</doc>
<doc id="40021" url="https://sk.wikipedia.org/wiki?curid=40021" title="Vannius">
Vannius

Vannius bol germánsky náčelník z kmeňa Kvádov (aj "Kuvadu, Kuvadui, Quadi, Kovádoi, Kovádois, Kovadi, Kovali") a v 1. storočí po Kr. kráľ "regnum Vannianum" (Vanniovho kráľovstva) na území dnešného západného Slovenska. Toto kráľovstvo môžeme považovať za prvý štátny útvar na Slovensku.
Životopis.
Vannius pochádzal z kmeňa Kvádov. Tento kmeň s príbuzným kmeňom Markomanov patril do skupiny Svébov. Markomanský náčelník Marobud () vytvoril na prelome letopočtov silný štátny útvar v stredných Čechách. Stal sa však nebezpečným súperom Rimanov, ktorí využili rozbroje medzi Marobudom a náčelníkom Cheruskov Arminiom, ktorý Marobuda vyhnal a zaujal jeho miesto. 
Marobudovu vojenskú družinu Rimania zverili pod vládu kvádskeho náčelníka Vannia, ktorý pochádzal z dynastie, založenej náčelníkom Tudrom. S rímskou podporou sa Vannius usadil na území dnešného západného Slovenska medzi riekami Morava a Váh ("Marus et Cusus") a v roku 21 po Kr. vytvoril štátny útvar, ktorý Rimania nazvali Vanniovo kráľovstvo (regnum Vannianum) a Vanniovi udelili titul kráľ (lat. rex). Kráľovstvo sa rozprestieralo pravdepodobne na juhozápadnom Slovensku, „za Dunajom medzi riekami Morava a Váh“ (Rímsky historik Tacitus doslovne uvádza: "Danuvium ultra inter flumina Marum et Cusum"').
Vannius využíval skutočnosť, že cez územie západného Slovenska viedla prastará obchodná Jantárová cesta, po ktorej sa z juhu na sever vyvážali vyspelé remeselné výrobky na územie barbarov, zo severu na juh sa zase od Baltského mora dovážal do oblasti Stredozemného mora jantár, ktorý sa využíval na výrobu šperkov, ale najmä pri náboženských úkonoch. Vannius ochraňoval obchodníkov, putujúcich po tejto ceste a za to vyberal primerané poplatky. Na hraniciach svojho kráľovstva budoval na vyvýšených miestach pevnosti a opevnené body. 
V priebehu tridsiatich rokov Vannius nahromadil obrovský majetok, ktorý mu závideli susedné kmene, súkmeňovci i jeho vlastní príbuzní. Synovia jeho sestry Vangio a Sido sa proti nemu v roku 50 po Kr. vzbúrili a zaútočili proti nemu. Hoci mal Vannius vycvičené vojsko, jeho spojenci sarmatskí Jazygovia nedokázali bojovať v uzavretých šíkoch a Vannius bol porazený. Statočne bojoval, utŕžil aj mnohé rany, ale napokon sa musel uchýliť pod ochranu veliteľov rímskeho loďstva na Dunaji. Rimania mu neposkytli vojenskú pomoc, ale po porážke ho usadili na svojom území v Panónii niekde v oblasti Neziderského jazera a tam Vannius aj zomrel.

</doc>
<doc id="40022" url="https://sk.wikipedia.org/wiki?curid=40022" title="Fabius Maximus">
Fabius Maximus

Fabius Maximus (* 275 pred Kr. – † 203 pred Kr.), plným menom Quintus Fabius Maximus Verucosus (lat. Bradavicový – mal bradavicu na hornej pere), s neskorším prímením Cunctator („Váhavý“) bol významný rímsky politik a vojvodca v čase druhej púnskej vojny
Pôvod a úradná kariéra.
Pochádzal z jedného z najvýznamnejších a najstarobylejších rímskych patricijských rodov Fabiovcov (lat. Fabii). Narodil sa na začiatku 3. stor. pred Kr., zomrel r. 203 pred Kr. Počas svojho života zastával najvyššie úrady rímskej republiky. Jeho úradná kariéra (lat. "cursus honorum") začala už pred r. 237 pred Kr., kedy zastával úrad kvestora, roku 235 pred Kr. bol edilom, päťkrát zastával úrad konzula (233 pred Kr.). Vrcholom jeho civilnej kariéry bol úrad censora v roku 230 pred Kr. Dlhé roky stál v čele rímskeho senátu ako "princeps senatus". Po bitke pri Trasimenskom jazere senát nariadil, aby bol menovaný za diktátora. Pretože vtedy neboli v Ríme konzuli, ktorí by to mohli vykonať, Fabia Maxima mimoriadne zvolilo do funkcie prodiktátora ľudové zhromaždenie. Ako konzul v roku 233 pred Kr. slávil triumf za svoje víťazstvo nad Ligúrmi. Druhý triumf slávil v roku 204, keď dobyl mesto Tarent, ktoré nakrátko ovládol Hannibal. 
Keď Hannibal dobyl Saguntum, spojenecké mesto Rimanov v Hispánii, Fabius Maximus bol v čele posolstva, ktoré Rimania poslali do Kartága. Kartágincom oznámil, že vo svojej tóge má pre nich tak mierovú zmluvu ako aj vyhlásenie vojny. Záleží vraj len na nich, čo si vyberú.
Taktika.
Fabius Maximus bol konzervatívny politik a v čase svojej diktatúry viedol proti Hannibalovi opatrnú politiku. Rimania utrpeli v roku 217 pred Kr. tri ťažké porážky (bitka pri Trebii, bitka pri Ticine, bitka pri Trasimenskom jazere) a stratili veľké množstvo vojakov. Noví vojaci nemali skúsenosti v boji, preto sa Fabius Maximus vyhýbal priamej zrážke s kartáginským vojskom. Neustále však sledoval Hannibalov pohyb, znemožňoval mu zásobovanie potravinami a vodou, vytlačil ho čo najďalej od Ríma. V zrážkach s menšími oddielmi jeho vojaci získavali potrebné skúsenosti. Pre svoju opatrnícku a vyhýbanie sa priameho boja s Hannibalom dostal Fabius Maximus prezývku "Cunctator" (Váhavec).
Jeho veliteľ jazdy (lat. magister equitum) Marcus Minucius Rufus bol proti takémuto vedeniu vojny a presadzoval aktívnejšie boje s Hannibalom. Keď musel Fabius Maximus odísť do Ríma, aby vykonal určité náboženské úkony, Minucius Rufus podnecoval vojsko k boju. Po Fabiovom návrate si vymohol, že ho postavili na roveň diktátorovi a preto Fabius Maximus rozdelil rímske vojsko na dve časti. Minucius Rufus so svojimi dvomi légiami napadol Hannibala, ale dostal sa do pasce a až zákrok Fabia Maxima zachránil rímskych vojakov. Potom sa M. Minucius Rufus opäť podriadil Fabiovmu veleniu.
Politik.
Keď Fabiovi Maximovi skončilo šesťmesačné obdobie vo funkcii diktátora, vrátil sa do Ríma a venoval sa politike v senáte. Po porážke pri Kannách zabránil panike v Ríme a presvedčil Rimanov, aby neopúšťali svoje mesto. Potom stál opäť v čele vojska spolu s konzulom Claudiom Marcellom. Fabius Maximus sa naďalej pridŕžal svojej opatrníckej taktiky, čo značne vyčerpávalo Hannibalovo vojsko, zatiaľ čo Marcellus neustále dorážal na Hannibalove oddiely. V nasledujúcich rokoch po bitke pri Kannách oboch mužov neustále volili do najvyšších štátnych funkcií – boli prétormi, prokonzulmi a konzulmi (obaja tento úrad zastávali päťkrát).
Keď sa stal konzulom Publius Cornelius Scipio a chcel preniesť boje na územie Hispánie, Fabius Maximus sa postavil proti tomu. Po Scipionových veľkých úspechoch žiadal a navrhoval, aby ho vymenili, pretože jeden človek nemôže mať dlho šťastie.
Fabia Maxima ešte raz poverili velením nad vojskom v roku 204 pred Kr. Hannibal totiž ovládol významné grécke mesto na juhu Itálie Tarent a Rimania potrebovali opäť získať toto mesto. Fabius Maximus mesto dobyl a za víťazstvo slávil v Ríme ďalší triumf.
Fabius Maximus zomrel v roku 203 pred Kr., takže sa nedožil konca druhej púnskej vojny. Hoci nebol príliš populárny medzi ľudovými vrstvami v Ríme, vystrojili mu štátny pohreb, na ktorý prispeli všetci Rimania aspoň drobnými mincami.
Referencie.
Plutarchos: Fabius Maximus

</doc>
<doc id="40031" url="https://sk.wikipedia.org/wiki?curid=40031" title="Kométa Hyakutake">
Kométa Hyakutake

Kométa Hyakutake, formálne označená ako C/1996 B2, bola neperiodická kométa objavená v januári 1996, ktorá preletela veľmi blízko Zeme v marci toho roku a bola označená ako "Veľká kométa roku 1996". Bol to jeden z najbližších preletov kométy okolo Zeme za posledných 200 rokov, čo malo za následok, že bola veľmi jasná a bola viditeľná veľkým počtom ľudí na Zemi. Pomenovaná bola podľa svojho objaviteľa, japonského amatérskeho astronóma Yujiho Hyakutakeho.
Jej obeh trvá 30 000 rokov.

</doc>
<doc id="40032" url="https://sk.wikipedia.org/wiki?curid=40032" title="C/1996 B2">
C/1996 B2



</doc>
<doc id="40038" url="https://sk.wikipedia.org/wiki?curid=40038" title="Modulácia (elektronika)">
Modulácia (elektronika)

Modulácia je proces ovplyvňovania nosného signálu, typicky sínusového, s cieľom prenesenia informácie. Nosný signál je ovplyvňovaný modulačným signálom. Modulačný signál je signál v základnom pásme, napr. analógový signál z mikrofónu, televíznej kamery, alebo číslicový (digitálny) signál. Opačný proces sa nazýva demodulácia.
Obyčajne modulujeme jeden z trojice charakteristických parametrov elektrického signálu: fázy, frekvencie alebo amplitúdy. Zariadeniu, ktoré vykonáva moduláciu hovoríme modulátor, zariadenie, ktoré vykonáva demoduláciu je demodulátor. Zariadenie vykonávajúce obe operácie je modem (spojenie oboch pojmov – modulácia, demodulácia).
U číslicovej modulácie sú zmeny signálu volené z pevného zoznamu (modulačná abeceda) každého vstupu z ktorého je privádzaná rôzna časť informácie (symbol). Abeceda je obyčajne reprezentovaná konštelačným diagramom.
U analógovej modulácie sú zmeny aplikované spojito v odozve na modulačný (dátový) signál. Modulácia môže byť aplikovaná na rôzne aspekty signálu ako je uvedené nižšie v zozname.
Modulácia sa obyčajne robí preto, aby sme vyriešili otázky súvisiace s prenosom signálu:
Nosným signálom sú obyčajne vysokofrekvenčné elektromagnetické vlny.
Typy číslicovej modulácie.
Každá forma číslicovej modulácie nevyhnutne používa konečný počet rôznych signálov na reprezentáciu číslicových údajov. V prípade:
Každej z týchto fáz, amplitúd alebo frekvencií sú priradené unikátne vzorky binárnych bitov. Obyčajne každá fáza, amplitúda alebo frekvencia kóduje rovnaký počet bitov. Počet bitov obsahuje symbol, ktorý je reprezentovaný jednotlivou fázou.

</doc>
<doc id="40043" url="https://sk.wikipedia.org/wiki?curid=40043" title="Edward Tatum">
Edward Tatum



</doc>
<doc id="40044" url="https://sk.wikipedia.org/wiki?curid=40044" title="GIOVE">
GIOVE

GIOVE je spoločný názov štyroch umelých družíc Zeme pre Galileo positioning system. Je to skratka pre "Galileo In-Orbit Validation Element" a takisto talianske slovo pre „Jupiter“. Názov bol vybratý aj ako pocta Galileimu, ktorý objavil prvé štyri prirodzené satelity Jupitera a neskôr ich použil ako univerzálne hodiny pre určenie zemepisnej dĺžky na zemskom povrchu. 

</doc>
<doc id="40045" url="https://sk.wikipedia.org/wiki?curid=40045" title="Edward Lawrie Tatum">
Edward Lawrie Tatum

Edward Lawrie Tatum (* 14. december 1909, Boulder, Colorado, USA – † 5. november 1975, New York, New York) bol americký genetik. Spolu s Georgeom Wellsom Beadleom obdržal polovicu Nobelovej ceny za fyziológiu alebo medicínu v roku 1958. Cena bola udelená za dôkaz toho, že gény kontrolujú jednotlivé kroky metabolizmu. Druhú polovicu ceny v ten rok obdržal Joshua Lederberg.
Životopis.
Tatum navštevoval fakultu na univerzite v Chicagu a získal doktorát v biochémii na univerzite vo Wisconsine v roku 1934. Od roku 1937 pracoval na Stanfordovej univerzite, kde začala je spolupráca s Beadleom. V roku 1945 prešiel na Yalskú univerzitu, kde učil Lederberga. V roku 1948 sa vrátil na Stanford a od roku 1957 pracoval na fakulte Rockefellerovej univerzity.
Dielo.
Beadleho a Tatumove experimenty zahrňovali vystavenie chlebovej kvasinky "Neurospora crassa" lúčom röntgenového žiarenia, čo spôsobilo mutácie. V sérii pokusov dokázali, že tieto mutácie spôsobili zmeny v špecifických enzýmoch. To malo za následok zmeny v metabolických cestách. Tieto experimenty, zverejnené v roku 1941, ich viedli k myšlienke priameho spojenia medzi génmi a reakciami enzýmov, známej ako hypotéza „jeden gén, jeden enzým“.
Tatum pokračoval v štúdiu genetiky na baktériách. Spolu so svojim študentom Joshuom Lederbergom dokázali, že baktéria "Escherichia coli" môže šíriť genetickú informáciu uloženú v rekombinantnej DNA.

</doc>
<doc id="40047" url="https://sk.wikipedia.org/wiki?curid=40047" title="Vzduch">
Vzduch

Vzduch je názov zmesi plynov v atmosfére Zeme. Stlačený vzduch v tlakových nádobách sa používa ako dýchací plyn. Čistý vzduch je rovnorodá zmes. Zem obklopuje asi 100 kilometrov vysoká vrstva vzduchu. Prírodný vzduch (z atmosféry) obsahuje takmer vždy aj vodné pary. Nazýva sa preto aj vlhký vzduch. Množstvo vodnej pary vo vzduchu určuje vlhkosť vzduchu. Vzduch ktorý neobsahuje žiadnu vodnú paru sa nazýva suchý vzduch, toto môže byť napríklad technicky pripravený vzduch.
Zloženie.
Obsahuje stopové množstvá nasledovných látok:
Vlastnosti suchého vzduchu.
Fyzikálne vlastnosti vzduchu pri 0 °C a 101 325 Pa
Vzduch a filozofia.
Anaximandros tvrdil, že sa látka plodiaca od večnosti teplo a chlad pri vzniku tohto sveta oddelila a že z nej okolo vzduchu, ktorý obklopuje zem, vyrástla akási ohnivá guľa ako kôra okolo stromu. Keď sa potom táto guľa roztrhla a rozdelila do rozličných kruhovitých pásov, vznikli slnko, mesiac a hviezdy. 

</doc>
<doc id="40049" url="https://sk.wikipedia.org/wiki?curid=40049" title="Plyn">
Plyn

Plyn alebo plynné skupenstvo alebo plynná látka je jedno zo základných skupenstiev, pri ktorom sú jednotlivé častice látky relatívne ďaleko od seba, voľne sa pohybujú v priestore a pôsobia na ne zanedbateľne malé príťažlivé sily. V užšom zmysle sa ako plyn označuje látka v plynnom stave (vzdušnina) iná než para.
V porovnaní s kvapalinami a tuhými látkami majú plyny o mnoho menšiu hustotu a viskozitu a sú stlačiteľné. Plyn patrí s kvapalinou do skupiny "„tekutín“". Na zjednodušené skúmanie vlastností plynov sa používa ideálny plyn. "Skutočný plyn" alebo "reálny plyn" má na rozdiel od plynu ideálneho aj viskozitu, teda vnútorný mechanický odpor a nedá sa úplne stlačiť.
Fyzika plynu.
Častice plynu nedržia pohromade žiadne sily (resp. ich pôsobenie je zanedbateľné), pohybujú sa chaoticky (neusporiadane) rozličnou rýchlosťou a ovplyvňujú sa len pri vzájomných, náhodných zrážkach. Rýchlosť častíc je rôznorodá, rozdelenie rýchlostí častíc popisuje Maxwellova-Boltzmannova štatistika.
Nárazy častíc na steny nádoby, v ktorej je plyn uzavretý, pôsobia na ne silou, ktorá sa prejavuje ako tlak plynu v uzavretej nádobe. V prípade, že sa plyn nachádza v uzavretej nádobe, po jej otvorení difunduje do okolia a po určitom čase rovnomerne zaplní celý priestor. Tento jav je praktickým dôsledkom druhej termodynamickej vety.
Okamžitý stav určitého množstva plynu je určený troma stavovými veličinami - tlakom, teplotou a objemom. Tieto tri veličiny sú navzájom závislé a ich vzťah (zmeny) popisuje stavová rovnica ideálneho plynu:
 formula_1
kde:

</doc>
<doc id="40050" url="https://sk.wikipedia.org/wiki?curid=40050" title="Hale-Boppova kométa">
Hale-Boppova kométa



</doc>
<doc id="40053" url="https://sk.wikipedia.org/wiki?curid=40053" title="Prach (častice v atmosfére)">
Prach (častice v atmosfére)

Prach je všeobecné označenie pevných častíc s priemerom menším, ako 500 mikrometrov a vo všeobecnosti aj na označenie dobre rozdelenej hmoty. Prach na Zemi, ktorý sa nachádza v atmosfére, pochádza z rozličných zdrojov. Pod prachom rozumieme aj malé čiastočky pevného materiálu rozptýlené v ovzduší alebo usadené na predmetoch a stenách. Tieto čiastočky vznikajú aj pri ťažbe, vŕtaní, mletí a obrábaní rozličných pevných materiálov. V prachom zamorenom ovzduší sa najdlhšie udržiavajú čiastočky prevažne priemeru do dvoch mikrometrov (0,002 mm). Tieto čiastočky sú z hygienického hľadiska najnebezpečnejšie, lebo prenikajú hlboko do dýchacích ciest a spôsobujú tak vážne ochorenia (azbestóza, silikóza a iné). 
Prach sa nachádza aj vo vesmíre, napríklad v medzihviezdnych mračnách. Prach vytvára aj chvost niektorých komét.

</doc>
<doc id="40054" url="https://sk.wikipedia.org/wiki?curid=40054" title="Súhvezdie Orion">
Súhvezdie Orion



</doc>
<doc id="40055" url="https://sk.wikipedia.org/wiki?curid=40055" title="Emisná čiara">
Emisná čiara



</doc>
<doc id="40056" url="https://sk.wikipedia.org/wiki?curid=40056" title="Optické spektrum">
Optické spektrum

Optické spektrum alebo svetelné spektrum môže byť:

</doc>
<doc id="40057" url="https://sk.wikipedia.org/wiki?curid=40057" title="Spektrum">
Spektrum

Spektrum môže znamenať:

</doc>
<doc id="40058" url="https://sk.wikipedia.org/wiki?curid=40058" title="Mira Ceti">
Mira Ceti



</doc>
<doc id="40061" url="https://sk.wikipedia.org/wiki?curid=40061" title="Jaskyne">
Jaskyne



</doc>
<doc id="40062" url="https://sk.wikipedia.org/wiki?curid=40062" title="DVB">
DVB



</doc>
<doc id="40065" url="https://sk.wikipedia.org/wiki?curid=40065" title="Speleológia">
Speleológia

Speleológia alebo jaskyniarstvo je náuka o vzniku a výskyte jaskýň. Je to odvetvie geomorfológie. Príslušný vedec sa volá speleológ alebo jaskyniar.
Počiatky speleológie.
Človek a jaskyňa.
Jaskyne sa spočiatku stali predmetom záujmu pravekého človeka, pretože v nich nachádzal refúgium, teda útočisko pred chladom, nepriazňou počasia, nepriateľmi i divými zvieratami. Postupom vývoja sa z nich síce presídlil, nevzdal sa ich však navždy. Mnohokrát v histórií sa človek k jaskyniam vracal, či musel vracať. Človek najskôr považoval temné a studené jaskynné priestory za sídlo nadprirodzených bytostí, napr. drakov, trpaslíkov, rôznych príšer a démonov, ktorých sa bál. Muselo uplynúť mnoho storočí, kým sa ľudia odvážili organizovane prenikať do jaskýň a cieľavedome ich skúmať. Prví bádatelia tu nachádzali kosti rozličných živočíchov uhynuvších v jaskyniach, ktoré považovali za zvyšky drakov. Aj to je jeden z dôvodov, prečo je na Slovensku také veľké množstvo krasových útvarov pomenovaných práve po drakovi (napríklad Dračia jaskyňa, Dračia priepasť, Dračia diera a iné). Pred tisícročiami sa jaskyne stali útulkom lovcov, neskôr aj pytliakov a zbojníkov. Nie jedna povesť o nich hovorí, a nie každá je vymyslená. 
Hľadači pokladov.
Roky, ktoré pamätajú už naše staršie generácie, najmä roky hospodárskej krízy, zapísali sa do dejín jaskýň hľadačmi pokladov. Hľadači vynaložili mnoho energie a veľa dní strávili odkrývaním ich pokladov. Napríklad len istá rodina Bošeľova v jaskyni Machnatá na Muránskej planine, hľadajúc podľa povesti ukryté Jánošíkove poklady, vybudovala v spomínanej jaskyni obrovské, dodnes viditeľné banské dielo. Presunuli desiatky kubických metrov sedimentov a skál, ukladali ich za drevené bariéry, do komínov stavali celé drevené veže. Výsledok bol však nulový. To, že tým silne jaskyňu poškodili, zanechali v nej množstvo stavebného materiálu a padol na to celý ich rodinný majetok, je už iný problém. Podobná činnosť zanechala výrazné stopy aj v krase Slovenského krasu, kde sa pri niektorých jaskyniach dodnes zachovali obrovské haldy vyťažených jaskynných sedimentov, ktorého objem možno počítať na desiatky kubických metrov. Na Silickej planine išlo predovšetkým o Priepasť pri troch hroboch a Peňažnica.
Prví bádatelia.
Neskôr sa človek začal zaujímať o jaskyne vedecky. Chcel poznať ich vznik, vývoj, geologické pomery, klimatologické pomery, biospeleologické pomery, chcel poznať ich možné pokračovanie. Chcel jaskyne graficky znázorniť, zobraziť. Tak sa zrodila moderná veda - speleológia. Jej zrod však u nás možno datovať už od poznatkov nášho najznámejšieho znalca prírody, slovenského polyhistora Mateja Bela, ale i jeho súputníkov, s ktorými si o jaskyniach živo vymieňal poznatky (napr. Juraj Buchholtz ml.). On prvý ich začal poznávať vedecky a mnohé z nich aj popísal a zobrazil. O Silickej ľadnici mu v roku 1744 dokonca vyšiel článok v londýnskom časopise Philosophical transactions.
Prví pionieri - objavitelia.
Výrazný prelom v dejinách ranej speleológie na Slovensku bol objav Demänovských jaskýň Aloisom Králom v roku 1921, a objav Domice Ján Majkom v roku 1926. V týchto rokoch sa na Slovensku zrodilo jaskyniarstvo - praktická aplikácia speleológie. 
Súčasná speleológia.
Jaskyniari sa snažia vyťažiť z každej jaskyne maximum poznatkov. 
Činnosť jaskyniarov.
Jaskyniari vykonávajú základný povrchový i podzemný prieskum (rekognoskáciu), robia sprievodnú i umeleckú fotodokumentáciu, realizujú meranie a mapovanie, vyhotovujú presnú lokalizáciu speleologicky dôležitých povrchových i podzemných krasových útvarov na speleologických, topografických, geologických či geomorfologických mapách. 
Archivovanie dokumentácie.
Správy, technické denníky, plány jaskýň, náčrty či meračské zápisníky mnohých speleológov, jaskyniarov i jaskyniarskych skupín sú okrem viacerých vlastných archívov natrvalo zdokumentované a deponované v špecializovanom archíve Slovenského múzea ochrany prírody a jaskyniarstva v Liptovskom Mikuláši. 
Moderná speleológia.
V súčasnosti si prieskum jaskýň vyžaduje okrem klasických aj nové postupy a novú techniku (napr. 3-D skener, georadar, digitálne zameriavače, meračské softvéry). No na to, aby človek objavil novú jaskyňu a dôkladne zdokumentoval situáciu na povrchu i v podzemí, stále úplne postačujú obligátne nástroje: lano, štangľa, vedro, karabíny, kladky, popruhy, sieť, poľná lopatka, rýľ, čakan či geologické kladivo, resp. prístroje: banícka meračská súprava, meračský zápisník, ceruza, pauzovací papier, kalkulačka a technické perá. Moderná technika síce urýchľuje napr. meranie, ale núti jaskyniara investovať do mimoriadne nákladného vybavenia (počítač do terénu, digitálny zameriavač, smartfón) a riskovať ich poškodenie v náročných, nehostinných podmienkach jaskyne. Kvôli náročnosti objavovania nových priestorov boli v jaskyniarstve zavedené metódy speleoalpinizmu pochádzajúce predovšetkým z Francúzska, a takisto speleopotápačstva. Slovo speleoalpinizmus sa v našom jaskyniarstve objavuje približne od začiatku 70. rokov. Na Slovensku ho začala využívať druhá generácia jaskyniarov, teda po obnovení Slovenskej speleologickej spoločnosti (1970) v súvislosti so zostupmi do hlbokých priepastí a do najhlbších jaskynných sústav s pomocou ľahkej, sprvu dvojlanovej, neskôr jednolanovej techniky (SRT - single rope technique). Postupne sa tento postup lezenia do strmých a hlbokých častí jaskýň začal presadzovať aj u nás. Speleopotápačstvo vznikalo postupne so zdokonaľovaním potápačskeho výstroja. Priekopníkom na Slovensku bol Viliam Rozložník, baník a jaskyniar z Dobšinej, ktorý prvý prototyp speleopotápačského výstroja testoval na Úhornianskom jazere vo Volovských vrchoch už začiatkom päťdesiatych rokov min. st. V prvom rade to museli byť zmenšené a vedľa tela uložené nádoby so vzduchom, ale aj ostatné súčasti výstroja prispôsobené na preliezanie úzkymi štrbinami sifónov v jaskyniach. Bez pomoci potápačov nemožno prekonať zatopené priestory, sifóny a podzemné jazerá. Práve potápači zohrali rozhodujúcu úlohu pri objavovaní prirodzeného spojenia Demänovskej jaskyne Slobody a jaskyne Mieru. Speleopotápači svojou dlhodobou činnosťou vydobyli prím aj pre najhlbšiu a zároveň druhú najdlhšiu jaskyňu Slovenského krasu - Skalistý potok. 
Dnes sa už bežne používajú pri výskume v jaskyniach geofyzikálne metódy na zisťovanie podzemných dutín, meria sa výron rádioaktívneho radónu. Hodnoty zistené za pomoci presných banských meraní sa ukladajú do počítača. Ten automaticky vyhotoví axonometrický - priestorový pohľad v najpriaznivejšom položení dutiny jaskyne. Takýto plán jaskyne je skutočne veľmi názorný. Ešte exaktnejšie je použitie georadaru s rôznym dosahom antén, a v podzemí použitie 3-D skeneru, ktorý detailne zobrazí morfológiu jaskynných priestorov, výplň, štruktúrne pomery v jaskyni atď. 
Podľa zamerania a možností jaskyniarskej skupiny venujú jaskyniari-biospeleológovia pozornosť aj výskumu jaskynnej flóry, ale najmä fauny. Veď život prechodných obyvateľov jaskýň - netopierov dodnes nie je celkom objasnený. 
Organizovaná speleológia na Slovensku.
Všetky tieto práce vykonáva okolo 800 členov Slovenskej speleologickej spoločnosti v 49 oblastných skupinách/speleokluboch/jaskyniarskych kluboch (stav k 1. októbru 2015). Ich členovia venujú jaskyniarstvu svoj voľný čas bez nároku na odmenu, často na úkor vlastných rodín. Jedinou odmenou pre nich je často len niekoľko metrov novej zablatenej chodby. No správny jaskyniar je nadšený každým svojim novým objavom. Stále sa prediera za slabým prievanom aj cez tie najkrkolomnejšie chodbičky s vierou, že ďalej sa určite dostane aspoň do krásneho dómu plného farebných kvapľov, v lepšom prípade do nádherne modelovaných fluviokrasových chodieb s dokonalými evorznými útvarmi, laterálnymi i stropnými korytami, nekonečnými komínmi, vodopádemi, jazerami, či do rozsiahlych koróznych vertikálnych jaskynných sústav, kde možno pomocou jednolanovej techniky celé hodiny skúmať šachty, studne, úžiny, dómy, komíny, skalné okná i skalné galérie. A práve preto môžeme v súčasnosti obdivovať aj krásy našich sprístupnených jaskýň. Vďaka stotisíckam odpracovaných hodín našich jaskyniarov poznáme na Slovensku k 1. októbru 2015 7014 slovenských jaskýň s rôznymi morfologickými parametrami, s rôznou speleogenézou, s rôznou históriou, s rôznou zraniteľnosťou a s rôznym využitím.

</doc>
<doc id="40067" url="https://sk.wikipedia.org/wiki?curid=40067" title="(612911) 2004 XR190">
(612911) 2004 XR190

2004 XR190 je novoobjavený transneptúnsky objekt v rozptýlenom disku Slnečnej sústavy. Objavili ho astronómovia pod vedením Lynne Allena z Univerzity v Britskej Kolumbii s použitím kanadsko-francúzskeho havajského ďalekohľadu. Objekt dostal prezývku Buffy.
Tento objekt je zaujímavý z dvoch dôvodov. S inklináciou dráhy 47 stupňov, je to objekt s najviac sklonenou dráhou. Okrem toho, jeho dráha je nezvyčajne kruhová na objekt svojho typu. Predpokladalo sa, že objekty rozptýleného disku boli vymrštené na svoje súčasné dráhy gravitáciou Neptúna, zatiaľ čo sa zdá, že pretrvávajúca kruhovosť jeho dráhy nie je zlučiteľná s nebeskou mechanikou. Toto viedlo k istým nejasnostiam v teotetickom chápaní vonkajšej Slnečnej sústavy.
Odhadovaný priemer objektu je od 500 do 1000 kilometrov a obieha vo vzdialenosti medzi 52 a 62 AU od Slnka.

</doc>
<doc id="40069" url="https://sk.wikipedia.org/wiki?curid=40069" title="Electronic program guide">
Electronic program guide

Electronic program guide (alebo Electronic programme guide, skr. EPG) je na obrazovke zobrazený sprievodca k vysielaným televíznym programom. EPG dovoľuje divákovi hľadať a vyberať poskytovaný obsah podľa času, stanice, žánru, atď. pomocou diaľkového ovládača.

</doc>
<doc id="40070" url="https://sk.wikipedia.org/wiki?curid=40070" title="Electronic programme guide">
Electronic programme guide



</doc>
<doc id="40071" url="https://sk.wikipedia.org/wiki?curid=40071" title="Geodézia">
Geodézia

Geodézia (z gr. γη = Zem, δαιζω = delím) alebo zememeračstvo je vedný odbor, ktorý sa zaoberá zisťovaním polohy objektov na Zemi, ich tvarov a tvaru samotnej Zeme.
Delenie geodézie.
Vyššia geodézia.
Zaoberá sa zisťovaním tvaru Zeme, jej rozmerov a vytváraním modelov pre potreby geodézie
Nižšia geodézia.
Meria a zobrazuje časti povrchu Zeme a určuje polohu objektov na nej. Tiež vytyčuje polohu budúcich objektov pre potreby výstavby.

</doc>
<doc id="40072" url="https://sk.wikipedia.org/wiki?curid=40072" title="Vanniovo kráľovstvo">
Vanniovo kráľovstvo



</doc>
<doc id="40074" url="https://sk.wikipedia.org/wiki?curid=40074" title="Zememeračstvo">
Zememeračstvo



</doc>
<doc id="40077" url="https://sk.wikipedia.org/wiki?curid=40077" title="Modalizmus">
Modalizmus

Modalizmus alebo modalistický monarchianizmus označuje teologický názor, považovaný za jeden z variantov monarchianizmu, ktorý označuje slovom „Boh“ (grécky θεός "theos") iba osobu Otca. V protiklade k dynamickému monarchianizmu sa pokúša modalizmus hovoriť tiež o plnom božstve Syna. 
Medzi najstarších modalistov 2. a 3. storočia patria Noetus a Praxeas, ktorí stotožňujú Otca a Syna. Tento názor viedol k označeniu modalizmu ako patripassianizmu (odkaz na utrpenie Otca). Modalisti sa domnievali, že Otec sa stal človekom, narodil sa z Panny, trpel na kríži a zomrel. Praxeas potom rozlišuje medzi Otcom a Synom v tom zmysle, že Otec vyjadruje Ježišovo božstvo a Syn jeho človečenstvo. V tomto zmysle Otec trpel s Ježišom človekom.

</doc>
<doc id="40078" url="https://sk.wikipedia.org/wiki?curid=40078" title="Modalistický monarchianizmus">
Modalistický monarchianizmus



</doc>
<doc id="40083" url="https://sk.wikipedia.org/wiki?curid=40083" title="Patripassianizmus">
Patripassianizmus



</doc>
<doc id="40084" url="https://sk.wikipedia.org/wiki?curid=40084" title="Sabellius">
Sabellius

Sabellius bol kresťanský kňaz a teológ pôvodom zrejme z Líbye alebo Egypta. Prišiel do Ríma a stal sa vodcom zástancov modalizmu, za čo ho pápež Kalixt I. roku 220 exkomunikoval. 
Proti všeobecne prijímanej kresťanskej náuke o troch osobách v Bohu (Trojica) Sabellius učil, že Boh je nedeliteľný, ale možno mu priznať tri základné spôsoby alebo "modi" (stvoriteľ, vykupiteľ, darca milosti). Toto učenie býva označované ako sabelianizmus, ktoré bolo rímskou synodou roku 262 odsúdené ako heréza.

</doc>
<doc id="40085" url="https://sk.wikipedia.org/wiki?curid=40085" title="Temná hmota">
Temná hmota

Temná hmota (iné názvy nežiarivá hmota, tmavá hmota, skrytá hmota; technicky najsprávnejší, ale nezaužívaný názov je skrytá látka resp. temná/nežiarivá/tmavá látka) je hypotetická hmota (presnejšie: látka), ktorú možno vo vesmíre pozorovať len vďaka jej gravitačnému pôsobeniu na okolité objekty tvorené bežnou svietiacou hmotou. Temná „hmota“ nevyžaruje nijaké elektromagnetické žiarenie a preto nemôže byť pozorovaná. O jej existencii vedci vedia len z gravitačných prejavov na žiarivú hmotu: gravitačné šošovky, rotácia galaxií, pohyb oblastí H II a guľových hviedzokôp. 
Temná hmota nie je opticky temná/tmavá, ale priehľadná.
O existencii temnej „hmoty“ prvýkrát referoval už v roku 1933 švajčiarsko-americký astronóm Fritz Zwicky, ktorý zistil nezrovnalosti pri štúdiu rotácie galaxií. Ak by neexistovala v galaxiách žiadna iná hmota okrem pozorovanej, mala by rýchlosť, ktorou obiehajú hviezdy okolo jadra galaxie zodpovedať Keplerovým zákonom. Z jeho pozorovaní však vyplynulo, že hviezdy od určitej vzdialenosti od stredu galaxie obiehajú omnoho rýchlejšie, než by mali podľa výpočtov. Tento pohyb bol vysvetlený práve temnou hmotou.
Podľa posledných meraní je vo vesmíre 23 % temnej „hmoty“, zatiaľ čo známa hmota, ktorá tvorí všetky priamo alebo nepriamo pozorované objekty, tvorí len 4 %. Zvyšok vesmíru, teda 73 %, je tvorený temnou energiou. Podstata temnej „hmoty“ ani temnej energie nie je doteraz vysvetlená. Jedna z teórií hovorí, že môže ísť o málo žiarivé objekty tvorené baryónovou (t. j. obyčajnou) látkou – hnedí trpaslíci, vychladnutí bieli a červení trpaslíci, neutrónové hviezdy alebo čierne diery. Tieto objekty sú súhrnne označované MACHO (MAsívne Compaktné Halové Objekty). Podľa iných teórií sa temná „hmota“ skladá z úplne iných častíc ako baryónová látka. Do úvahy prichádzajú neutrína, ale aj exotické častice: WIMP-y, Higgsove bozóny a iné. WIMP-y majú byť hypotetické častice, ktoré síce majú hmotnosť, ale z nejakých dôvodov neinteragujú s časticami normálnej látky – baryónmi, akými sú protóny a neutróny, pretože sa skladajú z nejakej neznámej nebaryonickej látky. Ďalšia teória tvrdí, že temná „hmota“ neexistuje a nezrovnalosti medzi pozorovaným a predpokladaným gravitačným pôsobením objektov sú dôsledkom našich chybných predstáv o gravitácii.
V poslednom období sa však objavila nová teória vysvetľujúca zdanlivé nezrovnalosti v rotácii hviezd v galaxiách. Podľa nej nemôžu byť pohyby hviezd v galaxii opisované len podľa Newtonových zákonov, ale musí sa prihliadať aj k teórii relativity napriek tomu, že ich rýchlosť sa ani zďaleka nepribližuje rýchlosti svetla.

</doc>
<doc id="40086" url="https://sk.wikipedia.org/wiki?curid=40086" title="Gravitačná príťažlivosť">
Gravitačná príťažlivosť



</doc>
<doc id="40088" url="https://sk.wikipedia.org/wiki?curid=40088" title="Lokálna skupina">
Lokálna skupina



</doc>
<doc id="40091" url="https://sk.wikipedia.org/wiki?curid=40091" title="Jozef Tarčák">
Jozef Tarčák

PaedDr. Jozef Tarčák (* 25. apríl 1959, Oravská Polhora) je slovenský politik.
Jozef Tarčák je ženatý a má dve deti. Žije v Námestove. Je členom Ľudovej strany – Hnutie za demokratické Slovensko (ĽS-HZDS).

</doc>
<doc id="40092" url="https://sk.wikipedia.org/wiki?curid=40092" title="Národná rada SR">
Národná rada SR



</doc>
<doc id="40093" url="https://sk.wikipedia.org/wiki?curid=40093" title="Ministerstvo školstva SR">
Ministerstvo školstva SR



</doc>
<doc id="40094" url="https://sk.wikipedia.org/wiki?curid=40094" title="Plazma">
Plazma

Plazma môže byť:

</doc>
<doc id="40095" url="https://sk.wikipedia.org/wiki?curid=40095" title="Skupenstvo">
Skupenstvo

Skupenstvo alebo fáza je charakteristika fyzikálneho stavu látky (predovšetkým usporiadanosti častíc v nej) podľa teploty a tlaku. Závisí od vzťahu medzi kinetickou energiou častíc a energiou ich vzájomného pôsobenia.
Fáza.
Rôzne skupenstvá tej istej látky sa nazývajú fázy, napríklad mlieko pozostáva z dvoch „fáz“ – vody (tekuté skupenstvo) a tuku (pevné skupenstvo). Tento pojem je však relatívny – závisí od stupňa podrobnosti skúmania danej látky. Pri povrchnom skúmaní sa dá napríklad aj tvrdiť, že mlieko je len jednofázové – tekuté, a pojmy fáza a skupenstvo potom splývajú.
Čistá látka môže v rovnovážnom stave za danej teploty a tlaku existovať buď v jednej, v dvoch alebo najviac v troch fázach súčasne. Graficky to opisuje fázový diagram, niekedy nazývaný aj "stavový diagram". Na os "x" sa zvyčajne nanáša teplota a na os "y" tlak. Jednotlivé oblasti roviny grafu zodpovedajú existencii jedinej fázy, hraničné krivky medzi oblasťami zodpovedajú koexistencii dvoch fáz a v bodoch, v ktorých sa stretávajú tri krivky (tzv. trojný bod), môžu existovať súčasne tri fázy.
Jednotlivé skupenstvá.
Klasické skupenstvá:termochémia
Podľa novších definícií sa pojmy pevné skupenstvo a kvapalné skupenstvo rušia a nahradzujú trocha inak definovanými pojmami kryštalické a amorfné skupenstvo (pozri kryštál a amorfná látka).
V termochémii sa skupenstvo látok uvádza priamo do chemickej rovnice, z ktorej sa potom stáva termochemická rovnica."" V chémii sa okrem označení s, l a g používa i označenie aq (z latinského "aquosus"), ktoré označuje roztoky.
Ďalšie skupenstvá.
Medzi ďalšie, menej bežné skupenstvá, patria napríklad:
„Exotické“ skupenstvá:
Prechody medzi skupenstvami/fázami.
Prechodmi hmoty z jedného skupenstva na druhé (fázový prechod) sa zaoberá termodynamika.
Pevná látka – kvapalina.
Prechodu od pevnej látky ku kvapaline hovoríme topenie. Opačný jav sa nazýva tuhnutie. Aby teleso prešlo z pevnej fázy do kvapalnej, musíme mu dodať skupenské teplo topenia. Na mikroskopickej úrovni sa to rovná dodaniu energie častici, ktorá bude väčšia ako energia väzby, ktorá časticu v pevnej látke drží.
Netreba, aby pevné teleso malo nejakú konkrétnu teplotu, aby sa niektoré častice z neho uvoľňovali do kvapalnej fázy. No v prípade, že teplota dosiahne bodu topenia, prechod do kvapalnej fázy nastane spontánne v celom jeho objeme.
Kvapalina – plyn.
Prechod od kvapaliny k plynu sa nazýva vyparovanie. Opačný jav sa nazýva kondenzácia (skvapalňovanie). Aby teleso prešlo z kvapalnej fázy do plynnej, musíme mu dodať skupenské teplo varu. Na mikroskopickej úrovni sa to rovná dodaniu energie častici, ktorá bude väčšia ako energia väzby, ktorá časticu v kvapaline drží.
Netreba, aby kvapalné teleso malo nejakú konkrétnu teplotu, aby sa niektoré častice z neho uvoľňovali do plynnej fázy. No v prípade, že teplota dosiahne teplotu varu, prechod do plynnej fázy nastane spontánne v celom jeho objeme. Vtedy hovoríme o vare.
Pevná látka – plyn.
Ak častici na makroskopickej úrovni dodáme toľko energie, že sa pretrhne nie len väzba, ktorá ju držala na pevnom mieste, ale aj väzba, ktorá by ju udržala v kvapaline, častica sa uvoľní ako plyn. V niektorých vhodných prípadoch možno tento prechod pozorovať aj na makroskopickej úrovni a hovorí sa mu sublimácia. Opačný jav sa nazýva desublimácia. Niekedy sa môžeme stretnúť s pojmom sublimácia pre obidva smery.
Prechod k plazme.
Tu nie je rozhodujúce, či prvé skupenstvo je plynné, kvapalné alebo pevné. Látka sa zmení kvalitatívne v úplne novom smere – uvoľní časť alebo všetky svoje elektróny z atómových obalov. Rozhodujúce pritom nie je, ako silná ionizácia prebehne, ale či táto ionizácia bude mať vplyv na kolektívne správanie látky. Aj veľmi slabo ionizovaná látka môže byť plazmou (napríklad ionosféra), ale na druhej strane taký plameň ohňa sa za plazmu zvyčajne nepovažuje.
Ekvivalentom skupenského tepla tu môže byť energia potrebná na ionizáciu.
Prechod ku kvarkovo-gluónovej plazme.
Tento prechod bol zatiaľ pozorovaný len vo veľmi špeciálnych prípadoch. Dodnes nie je úplne jasné, aké deje pri prechode z normálneho stavu hmoty (v zmysle existencie nukleónov) do stavu kvarkovo-gluónovej plazmy prebiehajú. Veľa odpovedí pravdepodobne prinesie urýchľovač častíc LHC ("Large Hadron Collider") v CERNe s práve (rok 2005) dokončovanou sústavou detektorov pre projekt ALICE ("A Large Ion Collider Experiment").

</doc>
<doc id="40096" url="https://sk.wikipedia.org/wiki?curid=40096" title="Kalmycko">
Kalmycko

Kalmycko, dlhý tvar Kalmycká republika (po kalmycky "Chalmg Tangč") je jednou z federálnych republík v Rusku. Leží južne od Volgy pri Kaspickom mori. 
Jej rozloha je 75 000 km², počet obyvateľov je len 322 000.
Dejiny.
Až do 16. storočia bolo územie dnešnej Kalmyckej republiky ovládané rôznymi chanátmi (Astrachaňským a inými), v tomto období však už začala republika formálne patriť pod Rusko. V 17. storočí obsadili dnešné Kalmycko kočovní Kalmyci, vyhnaní z Číny (Tí sa po sporoch s cárom v roku 1771 čiastočne vrátili späť). Zvyšok obyvateľov bol presídlený na Ural alebo násilne začlenený pod Astrachaňskú guberniu; Kalmyci boli utlačovaní a bola zaberaná ich poľnohospodárska pôda. Na začiatku 20. storočia, v roku 1918 bola ustanovená v Astrachani sovietska moc, vojnový stav však trval až do roku 1920. V októbri 1935 potom bola vytvorená Kalmycká ASSR. Tá za druhej svetovej vojny bola okupovaná nemeckými vojskami. Ku konci vojny boli Kalmyci vysťahovaní a oblasť degradovaná na Kalmyckú AO. Obnovenie ASSR sa uskutočnilo až v roku 1956. Od roku 1991 je v platnosti súčasný názov - Kalmycká republika.
Obyvatelia.
Obyvatelia sú Kalmyci a Rusi, ich podiel je približne rovnaký (40 % pre každého). Ostatné skupiny národov sú veľmi malé. Z náboženstiev sa vyznáva aj napriek historickým snahám Turkov o islamizáciu krajiny ortodoxné kresťanstvo; Kalmyci boli ale ešte pred obrátením na kresťanstvo budhisti.
Ekonomika.
Ekonomika krajiny je založená na vývoze obilnín a ovocia do Ruska. Južná poloha a dokonalá rovinatosť robia z Kalmyckej republiky ideálny poľnohospodársky kraj. Ďalším rovnako dôležitým zdrojom pre miestnu ekonomiku je ropa a zemný plyn. Z energetického hľadiska má aj veľký význam priehrada Vesolovskoje na rieke Malyč.

</doc>
<doc id="40098" url="https://sk.wikipedia.org/wiki?curid=40098" title="Milan Belica">
Milan Belica

Doc. Ing. Milan Belica, PhD. (* 19. december 1950, Zlaté Moravce) je slovenský vysokoškolský pedagóg, ekonóm a regionálny politik. Kandidoval za 13 politických strán a bol päťkrát zvolený za predsedu Nitrianskeho samosprávneho kraja. 
Je ženatý, má dve deti. Žije v Nitre.

</doc>
<doc id="40099" url="https://sk.wikipedia.org/wiki?curid=40099" title="Zdenko Trebuľa">
Zdenko Trebuľa

JUDr. Zdenko Trebuľa (* 29. september 1955, Martin) je slovenský komunálny a regionálny politik.
Zdenko Trebuľa je ženatý a má dve deti. Žije v Košiciach. 
Politická kariéra.
Regionálna úroveň.
V máji 2017 bolo známe, že do nachádzajúcich volieb v novembri 2017 bude na základe rozhodnutia SMERu bude za stranu na župana kandidovať Richard Raši. Županom sa nakoniec stal Rastislav Trnka.

</doc>
<doc id="40100" url="https://sk.wikipedia.org/wiki?curid=40100" title="Univerzita P.J. Šafárika v Košiciach">
Univerzita P.J. Šafárika v Košiciach



</doc>
<doc id="40102" url="https://sk.wikipedia.org/wiki?curid=40102" title="Niels Ryberg Finsen">
Niels Ryberg Finsen

Niels Ryberg Finsen (* 15. december 1860, Tórshavn, Faerské ostrovy – † 24. september 1904, Kodaň, Dánsko) bol dánsky lekár, vedec a rytier dánskeho Rádu Dannebrog. 
V roku 1903 sa stal prvým dánskym laureátom Nobelovej ceny. Bola mu udelená Nobelova cena za fyziológiu alebo medicínu „za jeho zásluhy v liečbe chorôb, hlavne "lupus vulgaris", pomocou koncentrovaného svetelného žiarenia, čím otvoril medicíne nové možnosti“.
Životopis.
Jeho rodina sa v roku 1858 presťahovala na Faerské ostrovy, kde sa tiež narodil. Obaja jeho rodičia však pochádzali z Islandu. Jeho otec Hannes Steingrim Finsen pochádzal z islandskej rodiny, ktorej korene siahajú až do 10. storočia. Matka Johanne Fromana bola tiež rodená Islanďanka a zomrela, keď mal Finsen štyri roky. Vychovala ho jej sesternica Birgitte Kirstine Formann, ktorú si Finsenov otec následne vzal za ženu.
Po ukončení štúdia medicíny a krátkej úlohe prosektora anatómie v Kodani sa sústredil na výskum fyziologických účinkov rôznych druhov svetla. U niektorých z nich objavil liečebné účinky a v roku 1895 prvýkrát aplikoval u ochorenia lupus vulgaris liečbu pomocou koncentrovaného svetla lampy. V roku 1896 založil v Kodani "Ústav pre terapiu svetlom". V roku 1898 sa stal profesorom a v roku 1899 bol povýšený do šľachtického stavu. Bol pasovaný Rytierom rádu Dannebrog. V roku 1903 získal za svoje výskumy v oblasti fototerapie Nobelovu cenu za fyziológiu alebo medicínu. Neskôr sa zameral aj na dietológiu a študoval diétne režimy s nízkym obsahom sodíka.
Bol ženatý s Ingeborg Balslev s ktorou mal 3 deti. Trpel Niemann-Pickovou chorobou, ktorá postihuje pečeňové tkanivo. Takisto mal srdcové ťažkosti. Jeho vlastné choroby boli hnacou silou, ktorá ho viedla k výskumu. Tieto choroby ho však postupne invalidizovali. Zomrel necelý rok po tom, čo získal Nobelovu cenu.

</doc>
<doc id="40103" url="https://sk.wikipedia.org/wiki?curid=40103" title="Bohumír Jaroněk">
Bohumír Jaroněk

Bohumír Jaroněk (* 23. apríl 1866, Zlín – † 18. január 1933, Zlín) bol český maliar, grafik, umeleckopriemyselný výtvarník, fotograf a publicista.
Život.
Bohumír Jaroněk sa narodil v rodine farbiara, v Zlíne na Morave. Najprv študoval na nemeckej nižšej reálke v Novom Jičíne, potom vo Valašskom Meziříčí na Štátnej odbornej umeleckopriemyselnej škole pre spracovanie dreva. Na tomto dobrom remeselnom základe začal stavať, získavajúc vedomosti počas svojich neobvyklých ciest. Najprv, v rokoch 1889 až 1896, pracoval v ateliéri fotografa Streliského v Budapešti, pretože na umelecké štúdiá v Paríži alebo v Mníchove, kam sa sústreďovala väčšina adeptov umeleckej dráhy, nemal prostriedky. Po tejto životnej etape sa začal venovať svojej záľube, cestovaniu. Bohumír Jaroněk precestoval skoro celú Európu i časť Orientu. Navštívil Káhiru, kde mal možnosť pôsobiť v poprednom káhirskom salóne, spomína sa Dubrovník i Paríž.
V roku 1896 sa vrátil na Moravu a vo Valašskom Meziříčí začal pracovať v ateliéri svojho staršieho brata Alojza, ktorý sa venoval zdobeniu porcelánu, a svojej sestry Júlie, ktorá tkala gobelíny. Od roku 1909 fungovala rodinná dielňa Jaroňkovcov v Rožnove pod Radhoštěm. Tam sa súrodenci Jaroňkovci ešte viac priblížili ku koreňom valašskej ľudovej kultúry a pracovali na tom, aby sa zachovali a zachraňovali pamiatky ľudovej architektúry. Dôsledkom ich snaženia bolo v roku 1925 založenie Valašského múzea v prírode. 
Bohumír Jaroněk sa venoval predovšetkým grafike, ale zhotovoval i temperové návrhy alebo skice pre riešenie gobelínov. Bol maliarom krajinných krás Valašska, autor temperových malieb, akvarelov (od roku 1894), olejomalieb a drevorytov. Námety čerpal predovšetkým zo Štramberska a Rožnovska. V jeho drevorytoch sa zachovala tá jednoduchosť, s akou príroda v spojení s ľudovou architektúrou tvorí jeden citový celok. Celé Jaroňkovo dielo charakterizuje štylizovane zjednodušená kresba, doplnená len niekoľkými málo farbami, odvodenými z pohľadu na prírodu. 
Bohumír Jaroněk zomrel 18. januára 1933 a pochovaný je na Valašskom Slavíne v Rožnove pod Radhošťom.

</doc>
<doc id="40104" url="https://sk.wikipedia.org/wiki?curid=40104" title="Maurice Wilkins">
Maurice Wilkins

Maurice Hugh Frederick Wilkins (* 15. december 1916, Pongaroa, Nový Zéland – † 5. október 2004, Londýn, Spojené kráľovstvo) bol britský fyzik a nositeľ Nobelovej ceny za fyziológiu alebo medicínu za rok 1962.
Životopis.
Študoval fyziku na St John's College v Cambridge, v roku 1940 obdržal na univerzite v Birminghame doktorát. Počas druhej svetovej vojny spolupracoval na projekte Manhattan na univerzite Berkeley. Podieľal sa na výskume fosforescencie, radaru, izotopovej separácie a difrakcie röntgenového žiarenia. Jeho najznámejšou prácou na King's College v Londýne bol objav štruktúry DNA, molekuly, ktorá nesie genetickú informáciu, za ktorý dostal on, Francis Crick a James Watson (obidvaja z Cavendish Laboratory v Cambridgei) v roku 1962 Nobelovu cenu za fyziológiu alebo medicínu.

</doc>
<doc id="40105" url="https://sk.wikipedia.org/wiki?curid=40105" title="Maurice Hugh Frederick Wilkins">
Maurice Hugh Frederick Wilkins



</doc>
<doc id="40106" url="https://sk.wikipedia.org/wiki?curid=40106" title="Hra snov">
Hra snov

Hra snov (v starších prekladoch Hra snu; švéd.: Ett Drömspel) je divadelná hra napísaná v roku 1901 švédskym dramatikom Augustom Strindbergom. Strindberg hru dokončil po psychotickej epizóde svojho života, počas ktorej trpel neurózami a utkvelými predstavami, že ho skupina bosoriek chce zavraždiť. Tieto roky svojho života neskôr opísal v denníkoch vydaných pod názvom "Inferno". 
"Hra snov" predstavuje odklon od predošlého Strindbergovho štýlu písania. V jeho starších drámach sa staval do úlohy martýra prenasledovaného ženami. V tomto období si však začína uvedomovať svoj podiel viny na rozpade manželstva s Harriet Bossovou. 
Literatúra.
O Strindbergovej hre snov, napísal v roku 2006 slovenský teatrológ Doc. Mgr. Miroslav Ballay PhD. sémanticky a semioticky zamerané štúdium s názvom "Štvoro interpretačných exkurzov do inscenácie Hra snov".

</doc>
<doc id="40109" url="https://sk.wikipedia.org/wiki?curid=40109" title="Rudolf Schuster">
Rudolf Schuster

Dr. h. c., Ing. Rudolf Schuster, CSc. (* 4. január 1934, Košice, Česko-Slovensko) je bývalý slovenský politik, prozaik, dramatik a scenárista, ktorý bol v poradí druhý prezident Slovenskej republiky.
Životopis.
Narodil sa v Košiciach, no detstvo prežíval v centre dolnospišských (karpatských) Nemcov – Medzeve. V Košiciach vyštudoval Strednú priemyselnú školu stavebnú. V rokoch 19541959 pokračoval v štúdiu na Slovenskej vysokej škole technickej v Bratislave, kde študoval odbor inžinierske staviteľstvo. Neskôr pokračoval vo vzdelávaní vedeckou ašpirantúrou z odboru ekológie na Baníckej fakulte Vysokej školy technickej v Košiciach, kde získal v roku 1984 titul CSc.
Od roku 1960 pracoval ako projektant v Krajskom poľnohospodárskom projektovom ústave v Bratislave, v rokoch 19601962 bol asistentom v Slovenskej akadémii vied, v rokoch 19621970 pracoval vo Východoslovenských železiarňach v Košiciach ako referent, v rokoch 1964 až 1990 bol členom Komunistickej strany Slovenska, v rokoch 19711974 bol vedúcim sekretariátu a technickým asistentom podnikového riaditeľa vo Východoslovenských železiarňach.
V rokoch 19741979 pracoval na národnom výbore mesta Košice ako podpredseda pre služby, v rokoch 19791983 ako prvý podpredseda pre ekonomiku a v rokoch 19831986 sa stal prvý raz primátorom mesta Košice. V rokoch 19861989 bol predsedom Východoslovenského krajského národného výboru v Košiciach, od 30. novembra 1989 do 30. júna 1990 bol predsedom Slovenskej národnej rady, v rokoch 19901992 pôsobil ako veľvyslanec ČSFR v Kanade a v rokoch 19931994 pracoval na ministerstve zahraničných vecí v Bratislave. V rokoch 19941999 pôsobil po druhý raz vo funkcii primátora mesta Košice.
Podľa niektorých názorov počas výkonu funkcie primátora Košíc zadlžil mesto tak, že bolo nutné zaviesť tzv. ozdravný režim, ktorý sa skončil až v roku 2003. Istý čas sa uvažovalo o uvalení nútenej správy na mesto.
V rokoch 19981999 bol zvolený za poslanca Národnej rady Slovenskej republiky (od októbra 1998), pôsobil tiež ako člen Výboru pre kultúru a médiá (6. november 1998 –16. marec 1999), člen Výboru pre ľudské práva a národnosti (od 16. marca 1999 do 29. mája 1999) a člen Osobitného kontrolného výboru NR SR na kontrolu činnosti Slovenskej informačnej služby.
V priamych voľbách v dňoch 15. a 29. mája 1999 bol zvolený za prezidenta Slovenskej republiky, inaugurácia prebehla 15. júna 1999.
66-ročného Schustera hospitalizovali v bratislavskej nemocnici od 14. júna 2000 s vysokými horúčkami a „rozvratom vnútorného prostredia“. Po prasknutí hrubého čreva nasledovala v noci 18. júna urgentná operácia. 28. júna 2000 previezli prezidenta do Krajinskej univerzitnej kliniky v Innsbrucku, kde sa po niekoľkých dňoch začal jeho stav postupne zlepšovať. 15. augusta 2000 sa Schuster vrátil po 48 dňoch späť do vlasti a priam zázračne sa zotavil.
Kým jeho zvolenie oslavovali koaličné strany ako triumf demokracie, neskôr sa z neho stal odporca vlády. Prispeli k tomu aj prezidentove vážne zdravotné problémy. Vláda počas jeho neprítomnosti musela na seba prevziať niektoré prezidentské právomoci, na čo sa uzdravený Schuster po návrate urazil. Bol presvedčený, že vláda M. Dzurindu s ním už nerátala. Koalícii potom často vracal schválené zákony.
Koncom marca 2003 Schuster podpísal zmluvu o vstupe Slovenska do Severoatlantickej aliancie NATO a v polovici apríla 2003 zase vstup do Európskej únie.
V prvom kole prezidentských volieb v roku 2004 skončil štvrtý so ziskom 147 549 hlasov (7,43 %), a tak ho 15. júna 2004 vo funkcii nahradil Ivan Gašparovič.
Tvorba.
Začiatky jeho literárnej činnosti sa spájajú s jeho spoluprácou so Slovenským rozhlasom v Košiciach, knižne debutoval v roku 1987 cestopisnou knihou "Necestami Brazílie". Okrem prózy, cestopisov a publicistických diel sa venoval najmä písaniu scenárov pre rozhlas a televíziu, ako aj rozhlasových pásiem a literárnych predlôh k dokumentárnym filmom.

</doc>
<doc id="40110" url="https://sk.wikipedia.org/wiki?curid=40110" title="Alexandr Nikolajevič Ostrovskij">
Alexandr Nikolajevič Ostrovskij

Alexandr Nikolajevič Ostrovskij (; * 12. apríl 1823, Moskva, Ruská ríša – † 14. jún 1886, Ščelykovo, Ruská ríša) bol ruský dramatik. Vo svojich dielach sa zameriaval predovšetkým na život moskovskej spoločnosti.
Tvoril v období realizmu a jeho dramatické diela sa radia k dielam jeho súčasníkov Leva Nikolajeviča Tolstého, Fiodora Michajloviča Dostojevského a Ivana Sergejeviča Turgeneva.
Život a dielo.
Ostrovskij sa narodil do rodiny moskovského obchodného právnika a tak mu bol svet obchodovania blízky už od malička. Po skončení moskovského gymnázia, Ostrovskij študoval právo. Po skončení štúdia v roku 1843 vstúpil do štátnej služby a pracoval na súdoch až do 1851. Mnohé charaktery, či už z jeho rodinného prostredia alebo z pracovných skúseností mu poslúžili ako predobraz postáv z komédie "Dohodneme sa, veď sme svoji".
Už ako sedemnásťročný chlapec si Ostrovskij obľúbil svet divadla a v roku 1847 začal písať svoje prvé dramatické pokusy, ktoré aj verejne prezentoval. Ešte v ten istý rok sa mu podarilo vydať jednu zo scén komédie "Veď sme svoji", ktorá bola vydaná vo svojej úplnosti o tri roky neskôr, v roku 1850 pod názvom "Bankrot". Vďaka tejto hre si Ostrovskij získal reputáciu zručného dramatika. Sarkastický, ale pravdivý obraz o moskovských obchodníckych kruhoch v nich vzbudil veľkú nevôľu a hra bola zakázaná. Po zásahoch cenzúry bola znovu vydaná v roku 1859 a v tejto spotvorenej forme mala premiéru v roku 1861. Pôvodný text hry sa na javisku objavil až v roku 1881. Práve táto hra prispela k Ostrovského odchodu zo štátnej služby. 
Po odchode zo štátnej služby sa Ostrovskij začal naplno venovať písaniu - spomedzi ruských autorov je výnimočný práve tým, že sa venoval výlučne iba dráme a divadlu. Počas svojho života napísal 48 hier, z toho osem bolo veršovaných. Venoval sa rôznym témam, či už to boli ruské dejiny alebo rozprávkové hry. Ťažisko jeho práce však leží v manieristických drámach kriticky zobrazujúcich moskovskú spoločnosť. 
Nasledovala ďalšia hra - "Chudoba cti netratí" - vznikla pod vplyvom slavianofilského hnutia - Ostrovskij v nej kontrastuje ruskú tradíciu, ktorej pokladmi sú milosť a láska, s povrchnosťou a pozlátkou západnej civilizácie. Nasledovali hry "Bez vena" a "Nesadaj si do cudzích saní". Práve táto hra bola prvou, ktorú v roku 1854 uviedli v divadle.
V roku 1856 sa Ostrovskij vydal na cestu po krajoch v okolí Volgy. Taktiež sa uchádzal o post ministra námorníctva - jeho úlohou bolo vykonať prieskum a podať správu o riečnej navigácii na Volge a využiteľnosti kraju pre námorníctvo. Taktiež mal za úlohu vykonať etnologický prieskum medzi obyvateľstvom. Zapisoval zvyky, obyčaje a pracovné podmienky obyvateľov. Tento výlet priamo ovplyvnil Ostrovského hry "Les" a "Búrka". Práve "Búrku" považujú za Ostrovského majstrovské dielo. 

</doc>
<doc id="40111" url="https://sk.wikipedia.org/wiki?curid=40111" title="Permský kraj">
Permský kraj

Permský kraj () je kraj Ruska, ktorý vznikol 1. decembra 2005 na základe referenda z roku 2004, zlúčením Permskej oblasti a Permska (Komijsko-permského autonómneho okruhu). Hlavné mesto je Perm.

</doc>
<doc id="40112" url="https://sk.wikipedia.org/wiki?curid=40112" title="Supratekutá látka">
Supratekutá látka

Supratekutá látka alebo supratekutina (z lat. "supra" = nad) je kvapalina s nulovou viskozitou. Supratekutosť bola pozorovaná iba pri dvoch izotopoch hélia (tj.4He a 3He) pri teplotách blízkych absolútnej nule. V ich zmesiach, a teoreticky sa predpokladá, že aj tzv. spinovo polarizovaný vodík sa môže stať supratekutým, sú určité indície, že aj neutrónové hviezdy sú tvorené supratekutým kondenzátom.
Supratekutosť objavil roku 1938 Rus Piotr Leonidovič Kapica, a to na 4He pri teplotách nižších ako 2,17 K (tzv. lambda bod). Pôvodne túto vlastnosť hélia pomenoval "tepelná supravodivosť", kvôli tomu, že v supratekutom héliu je takmer nemožné vytvoriť tepelný gradient. Teóriu supratekutosti vytvoril Lev Davidovič Landau v roku 1941.
Supratekuté hélium 4He.
Vlastnosti 4He nad teplotou 2,17 K (tzv. lambda bod Tλ), kvôli tomu sa aj zaviedol názov He I pre T&gt;Tλ a He II pre T&lt;Tλ. Najmarkantnejšie sa rozdiely vo vlastnostiach He I a He II prejavujú vo viskozite a tepelnej vodivosti. V roku 1938 Kapica meral viskozitu He II. He II pretekalo veľmi úzkou štrbinkou medzi vybrúsenými diskami. Z pokusu vyplynul záver, že ak má He II nejakú konečnú hodnotu viskozity, tak je najmenej miliónkrát nižšia než viskozita He I. Aj ďalšie experimenty preukázali v podstate nulovú viskozitu He II.
Dvojkvapalinový model.
Vysvetlenie fyzikálnej podstaty supratekutosti nie je jednoduché. He II v množstve pokusov vykazovalo existenciu viskóznych trecích síl. Z toho plynulo, že He II sa správa ako supratekutá a viskózna látka súčasne. Tento „paradox“ je dôležitou časťou popisu fyzikálnych vlastností He II, ide o tzv. "dvojkvapalinový model", ktorým možno vysvetliť veľa vlastností. Prvý pokus o dvojkvapalinový model je z roku 1938 od maďarského fyzika Lászlóa Tiszu (pozri časopis Nature 141 z roku 1938). Podľa jeho modelu sa He II správa ako zmes dvoch zložiek. Normálnej, ktorá ma konečnú viskozitu a supratekutej – bez viskozity. Je však veľmi dôležité si uvedomiť, že nemožno konkrétne atómy hélia priradiť tej-ktorej zložke, pretože ide o bozóny a teda majú celočíselný spin a neriadia sa Pauliho vylučovacím princípom a platí pre ne Boseho-Einsteinove rozdelenie. Teda v totožnom stave (z hľadiska kvantovo-mechanického) môže existovať celý súbor častíc (atómov). Dvojkvapalinový model je čisto fenomenologický. Základným predpokladom je nezávislosť oboch zložiek. Hustota He II daná vzťahom formula_1, kde formula_2 je hustotou normálnej a formula_3 hustotou supratekutej zložky. Podobne pre prúdovú hustotu platí:
formula_4 . Tento vzťah platí dobre pre malé rýchlosti prúdenia, kde možno zanedbať turbulenciu medzi zložkami.

</doc>
<doc id="40113" url="https://sk.wikipedia.org/wiki?curid=40113" title="Supratekutosť">
Supratekutosť



</doc>
<doc id="40114" url="https://sk.wikipedia.org/wiki?curid=40114" title="Supratekutina">
Supratekutina



</doc>
<doc id="40117" url="https://sk.wikipedia.org/wiki?curid=40117" title="Desatoro">
Desatoro

Desatoro alebo dekalóg alebo desať Božích prikázaní je desať nábožensko-etických príkazov a zákazov, ktoré podľa Biblie dal Boh (Jahve) prostredníctvom Mojžiša Židom, a ktoré prevzalo aj kresťanstvo a islam. Uplatňujú ich aj samaritáni, ktorí sú ďalšou odnožou pôvodného starovekého judaizmu.
Desatoro v Biblii.
Desatoro sa v Biblii spomína v knihách Exodus a Deuteronómium.
Text v knihe Exodus 20,2-17 podľa ekumenického vydania:
Text v knihe Deuteronómium 5,6-21 podľa ekumenického vydania:
Katolícke desatoro.
Jazyk znenia Desiatich prikázaní pre účely vyučovania (katechizmu) v Katolíckej cirkvi sa v priebehu histórie menil tak, aby bol dostatočne zrozumiteľný v danej dobe. Aktuálne znenie podľa Katechizmu katolíckej cirkvi (vyd. Spolok sv. Vojtecha, Trnava, 1998, s. 503-504 ISBN 80-7162-253-2), tzv. "katechetická formula", je:
Evanjelické desatoro.
Desatoro podľa 4. vydania, Tranoscius, 1990, Liptovský Mikuláš.
Desatoro Reformovanej cirkvi.
VARGA.I.: Malý katechizmus Reformovanej kresťanskej cirkvi. 2.vyd. Komárno: Reformovaná kresťanská cirkev na Slovensku , 2011. 118 s. ISBN 978-80-89269-22-8
1. Ja som Hospodin,tvoj Boh. Nebudeš mať iných bohov okrem mňa!
2. Neurobíš si vyrezávanú modlu. Nebudeš sa im klaňať ani im služiť.
3. Nebudeš brať meno Hospodina,svojho Boha, nadarmo.
4. Pamätaj na deň sviatočného odpočinku a sväť ho!
5. Cti otca svojho i matku svoju.
6. Nezabiješ!
7. Nescudzoložíš!
8. Nepokradneš!
9. Nevyslovíš krivé svedectvo proti svojmu blížnemu!
10. Nepožiadaš nič, čo patrí tvojmu blížnemu!
Externé odkazy.
FILIT Zdroj, z ktorého (pôvodne) čerpal tento článok
HAVELKA, Ondřej. "Čtyřicetileté putování pouští a deset slov" [online]. Dingir, 2021-04-17 [cit. 2021-10-28]. Dostupné online. (po česky)

</doc>
<doc id="40118" url="https://sk.wikipedia.org/wiki?curid=40118" title="Desať prikázaní">
Desať prikázaní



</doc>
<doc id="40119" url="https://sk.wikipedia.org/wiki?curid=40119" title="Bedřich Václavek">
Bedřich Václavek

Bedřich Václavek (* 10. január 1897, Čáslavice – † 5. marec 1943, Osvienčim, Poľsko) bol český teoretik umenia, kritik, historik, spisovateľ a prekladateľ.

</doc>
<doc id="40120" url="https://sk.wikipedia.org/wiki?curid=40120" title="Vádžrásana">
Vádžrásana



</doc>
<doc id="40121" url="https://sk.wikipedia.org/wiki?curid=40121" title="Ásána">
Ásána

Ásána alebo asána (zo sanskr. आसन "āsana" - „sed“) je jogická pozícia tela, telesná poloha, telesné cvičenie, III. stupeň aštangajogy; statická, jogová poloha tela v hathajoge, ktorá venuje pozornosť vzťahom medzi polohami tela a duševnými stavmi.
Ásány sú určené predovšetkým na obnovenie toku vitálnej energie v organizme cez nádi.

</doc>
<doc id="40122" url="https://sk.wikipedia.org/wiki?curid=40122" title="Pohlavné orgány">
Pohlavné orgány

Pohlavné orgány alebo pohlavné ústrojenstvo (lat. organa genitalia) alebo neodborne hanba je podsystém urogenitálneho systému; sústava orgánov, ktorá zabezpečuje rozmnožovanie. 
Začiatkom embryonálneho vývoja ho tvorí pôvodne indiferentná zárodočná žľaza, Wolffova a Müllerova trubica a časti prvoobličiek. K rozlíšeniu zárodočnej žľazy na semenník alebo vaječník dochádza až počiatkom 2. lunárneho mesiaca, u mužov trochu skôr ako u žien. Wolffov vývod je základom vývodných pohlavných ciest u mužov, Müllerov u žien.
Ženské pohlavné orgány.
Vnútorné: párové pohlavné žľazy vaječníky (ováriá) sú uložené po stranách v malej panve. Pri vaječníkoch sa otvárajú do brušnej dutiny vajíčkovody, ktoré sa končia v maternici. Maternica ústi do pošvy čapíkom. 
K vonkajším pohlavným ústrojom ženy patria veľké a malé pysky ohanbia a dráždec.
Mužské pohlavné orgány.
Párové mužské pohlavné žľazy semenníky (testis) uložené v miešku. Na semenníky ako čiapočka nasadajú nadsemenníky, ktoré ústia do semenovodov. Semenovod so semenným vačkom a predstojnou žľazou vyúsťuje do močovej rúry, ktorá je uložená v pohlavnom úde.
Externé odkazy.
FILIT Zdroj, z ktorého (pôvodne) čerpal tento článok

</doc>
<doc id="40123" url="https://sk.wikipedia.org/wiki?curid=40123" title="Váhy">
Váhy

Váhy môže znamenať:

</doc>
<doc id="40124" url="https://sk.wikipedia.org/wiki?curid=40124" title="Váhy (prístroj)">
Váhy (prístroj)

 
Váhy (iné názvy: váha, vážky, vážka) sú prístroj na určovanie hmotnosti telies na základe porovnávania ich tiaže prejavujúcej sa tlakom na podložku (pákové váhy) s tiažou závažia, prípadne dĺžkou ramena váh alebo so zmenou rôznych fyzikálnych veličín (napr. pružinové váhy, sklonné váhy). Názov "váhy" sa používa aj na označenie prístrojov na určovanie napríklad elektrických alebo iných síl. Váženie je jedným z najstarších a najrozšírenejších postupov merania.
Fyzikálny základ váženia.
Vážením rozumieme obvykle porovnávanie tiaže telies (nemožno redukovať na gravitačnú silu - tiažové pole je totiž v sústavách spojených s povrchom Zeme superpozíciou gravitačnej sily a zotrvačnej odstredivej sily, spôsobené zemskou rotáciou) za účelom stanovenia hmotnosti. Tiažová sila je v danom mieste daná podľa 2. Newtonovho zákona súčinom hmotnosti a lokálne konštantného miestneho tiažového zrýchlenia. Rovnosť tiaže (pôsobiacej na záves váh) znamená teda aj rovnosť tiažovej sily (ktorou pôsobí tiažové pole na vážené telesá) a teda aj rovnosť ich hmotností. Účelom váženia je teda nájsť také závažie známej hmotnosti, ktoré bude mať rovnaký silový účinok na váhy ako skúmané teleso.
Pokiaľ je teda tiažové pôsobenie na dve telesá v danom mieste na povrchu Zeme rovnaké, hovoríme v bežnom živote, že majú rovnakú "váhu" a obvykle tým rozumieme, že majú rovnakú hmotnosť. 
Pri veľmi presných váženiach sa však musí brať ohľad na ďalšie silové pôsobenia, ktoré sa nepodarilo odtieniť, napr. na vplyv aerostatického vztlaku - vztlaková sila podľa Archimedovho zákona pôsobí proti tiaži a znižuje tak silové pôsobenie na záves váh (redukcia na váženie vo vákuu). V prípade, že je namiesto závažia použité iné vyvažovacie silové pôsobenie, je nutné započítať aj premenlivosť lokálnej hodnoty tiažového zrýchlenia.
Typy váh.
Podľa konštrukcie a použitých fyzikálnych metód porovnávania sily "F" delíme váhy na radu typov, hlavne na:
Rovnoramenné váhy.
Rovnoramenné váhy pracujú na princípe dvojramennej páky (vahadla) s rovnako dlhými ramenami. Na konci ramien bývajú zavesené misky, jedna na vážený predmet a druhá na závažie. Uprostred páky býva umiestnený jazýček, ktorý umožňuje presne odčítať, kedy sú obe strany v rovnováhe. Rovnoramenné pákové váhy sa líšia podľa toho, pre aký rozsah hmotností sú určené („váživosť“), aká sa vyžaduje citlivosť, presnosť a podobne. Rozlišujeme váhy analytické, lekárnické, kuchynské atď. 
Presnosť aj citlivosť váh vyžaduje, aby sa páka pohybovala pokiaľ možno bez trenia, preto býva uložená na ostriach, niekedy dokonca achátových a podobne. Citlivé váhy majú aretačné zariadenie, ktoré dovoľuje páku zdvihnúť z ostrí a znehybniť. Náročnejšie váženia sa robia v uzavretej skrinke, aby sa vylúčil vplyv prúdov vzduchu. Rovnoramenné pákové váhy sú jednoduché a pri dobre vyriešenom zavesení páky veľmi citlivé; nevýhodou je citlivosť na otrasy a potreba súboru závaží.
Rovnoramenné váhy patria k najstarším a už z predhistorických čias sú známe napríklad veľmi jemné váhy na drahokamy. Rovnoramenné váhy sú tiež symbolom spravodlivosti a už na staroegyptských reliéfoch sa vyskytuje motív váženia duší po smrti, veľmi rozšírený vo vrcholnom stredoveku v Európe. Na susednom obrázku archanjel Michal váži duše, ktoré mu druhý anjel podáva, a bráni ich proti diablom.
Fyzikálne odvodenie.
Pre rovnováhu na páke platí vzťah
 "F"1."l"1 = "F"2."l"2 (1)
kde "F" znamená sily a "I" dĺžky oboch ramien. Ak dosadíme za hodnoty sily "F" z prvej rovnice, dostaneme po jednoduchej úprave vzťah pre rovnováhu
 "m"1."l"1 = "m"2."l"2.
Pretože v prípadě rovnoramenných váh sa "l"1 rovná "l"2, posledná rovnosť sa dá upraviť na
 "m"1 = "m"2.
Rovnoramenné váhy sú teda v rovnováhe práve vtedy, keď závažie aj vážené teleso majú rovnaké hmotnosti.
Nerovnoramenné váhy.
Tiež nerovnoramenné váhy pracujú na princípe dvojramennej páky, ale dĺžky oboch ramien sú rôzne. Toho možno využiť dvojakým spôsobom:
 "l"1 = 10."l"2 
a váha bude v rovnováhe, keď bude hmotnosť závažia rovná jednej desatine hmotnosti váženého predmetu. Tak sú konštruované takzvané "decimálky", váhy na objemný tovar napríklad v mechoch (obilie, zemiaky, uhlie atď.). Výhoda je v tom, že závažie nemusí byť tak ťažké a veľké. U decimálky je okrem toho „miska“ na tovar umiestená nízko, aby sa na ňu tovar ľahko nakladal. Dlhšie rameno páky je rozdelené na časť, ktorá je pod plošinou na tovar, a s vlastným vahadlom ("B") je spojená zvislým tiahlom ("F"). Miesto jazýčku sa k indikácii používajú dva zobáčiky, ktoré sa v rovnováhe ocitnú proti sebe.
Na podobnom princípe avšak s väčším pomerom dĺžky ramien páky pracovali aj najstaršie typy tzv. "mostových váh" pre váženie povozov s nákladom a železničných vagónov, ktoré môžeme ešte dnes vidieť opustené na malých staniciach.
 "F"2 = k."l"1
a na ramene môže byť nanesená lineárna stupnica hmotností, resp „váh“. U osobných váh sa používa kombinácia dvoch posuvných závaží (napr. o hmotnosti 1 kg a 100 g) na dvoch paralelných ramenách, čo umožňuje presnejšie odčítanie.
Kyvadlové váhy.
Kyvadlové váhy využívajú princíp vychýlenia ramena s pevným závažím zo zvislej polohy. Sila "F"1, ktorou pôsobí kyvadlo o hmotnosti "m"1 na konci páky je úmerná sínusu uhla "α", ktorý kyvadlo zviera so zvislou osou podľa vzťahu.
 "F"1 = "g". "m"1.sin("α"),
kde "g" je tiažové zrýchlenie. Vhodne voleným pákovým mechanizmom potom táto sila kompenzuje tiaž bremena "F"2. Váhu možno priamo odčítať na kruhovej stupnici, ktorá však nie je lineárna; len pre malé hodnoty uhla "α" je hmotnosť váženého telesa priamo úmerná veľkosti tohto uhla. Typickým príkladom kyvadlových váh sú váhy na dopisy.
Váhy pružinové.
Pružinové váhy nepotrebujú závažie, ale využívajú Hookov zákon, podľa ktorého je veľkosť deformácie, napr. relatívneho predĺženia pružného materiálu "Δl", priamo úmerné pôsobiacej sile "F". Pružina, používaná u tohto typu váh môže byť buď špirálová, alebo valcová.
V prvom prípade sa pôsobením tiaže pružina skrúca a veľkosť skrútenia (uhol) sa odčíta na kruhovom ciferníku. Tento druh váhy sa používa napr. u lacnejších typov kuchynských váh alebo u váh na zásielky (listy).
V druhom prípade sa pružina preťahuje prípadne skracuje; táto zmena dĺžky sa indikuje na lineárnej stupnici. Tento typ váh sa dodnes často používa v poľnohospodárstve, napr. pre váženie mechov s obilím, zabitých zvierat alebo ich častí. Výhoda je v tom, že je prenosná a nepotrebuje závažie, nevýhodou je menšia citlivosť aj presnosť. Býva opatrená na jednom konci okom pre zavesenie na strop alebo inou konštrukciou, na druhom konci hákom pre zavesenie váženého predmetu.
Váhy tenzometrické.
Váhy tenzometrické alebo tiež elektronické sú najmodernejším druhom váh. Sú založené podobne ako váhy pružinové na deformácii spôsobené tiažou váženého objektu. V tomto prípade sa však deformácia meria elektronickou cestou, väčšinou na základe piezoelektrického javu. Tieto váhy majú značnú presnosť a podľa konštrukcie, ktorá môže zahrňovať aj mechanické prevody, znižujúce veľkosť deformačnej sily, môžu mať aj veľký merací rozsah („váživosť“) od mikrogramov po desiatky ton, takže sa dajú používať ako v laboratóriách, tak pre váženie v kuchyni, v lekárskej ordinácii (osobné váhy) aj pre váženie vozidiel ("mostové váhy", prenosné "cestné váhy"). Nezanedbateľnou výhodou elektronických váh je okolnosť, že môžu byť prepojené s počítačom, ktorý zaisťuje registráciu a ďalšie spracovanie nameraných hodnôt.
Váženie v beztiažovom stave.
Pretože za "dynamického stavu beztiaže" nemožno uplatniť pre stanovovanie hmotnosti telies ich "tiaže", boli vyvinuté pre potreby kozmonautiky špeciálne zariadenia, využívajúce zotrvačných vlastností hmoty plynúcich z 2. Newtonovho pohybového zákona. Teleso o celkovej hmotnosti "m" (napr. ľudské telo vrátane sedačky a ďalšej konštrukcie o presne známej hmotnosti) je upevnené pružinami, umožňujúcimi jeho kmitanie v jednom smere. Pretože sila, potrebná k pretiahnutiu alebo stlačeniu pružiny, je priamo úmerná predĺženiu pružiny "x" a súčasne rovná sile pôsobiacej opačným smerom a potrebnej k urýchleniu "a" telesa o hmotnosti "m" (pre zjednodušenie zanedbávame vlastnú hmotnosť pružinového systému), platí
 "m"."a" = "m".(d2"x"/d"t"2) = -"k"."x",
kde koeficient "k" v sebe zahrňuje vlastnosti pružiny. Integráciou tejto diferenciálnej rovnice získame jej riešenie v tvare
 "x" = "A".sin("ω.t"), 
kde "A" je amplitúda kmitu (rozkmit), závisiaca na veľkosti počiatočného impulzu, "t" je čas a pre tzv. "kruhovú frekvenciu" "ω" platí
 "ω" = 2"π.f" = ("k" / "m")1/2,
kde "f" je frekvencia kmitania systému. Z toho potom plynie
 "m" = "k" / ( 4 "π"2."f"2 ),
teda hmotnosť "m" je nepriamo úmerná štvorcu nameranej frekvencie kmitania.
Na palube Medzinárodnej vesmírnej stanice (ISS) je takéto zariadenie IMT-01 ("Измеритель массы тела ИМТ-01") ruskej výroby používané k pravidelnej kontrole hmotnosti tiel kozmonautov.
Pojmy.
Maximálna váživosť váhy.
Je maximálna váha, ktorá sa na displeji váhy zobrazí je označovaná ako horná medza váživosti.
Dielik.
Je najmenšia hodnota, ktorú je nám váha schopná zobraziť. Dielik a presnosť váhy nie je to isté, presnosť váhy sa určuje kalibráciou váhy.
Kalibrácia váh.
Kalibrácia je určenie a dokumentovanie odchýlky údaja indikovaného meracím prístrojom (hodnota, ktorú odčítame na displeji váhy, alebo na stupnici) od konvenčne pravej hodnoty meranej veličiny (hmotnosť aplikovaného referenčného závažia). Kalibrácia musí byť vykonaná s použitím etalónu, ktorého metrologická kvalita je vždy určená kalibráciou etalónom na vyššej úrovni. Preto existuje hierarchia kalibrácie. Inými slovami, ide o porovnanie, pri ktorom sa zistí odchýlka medzi tým, koľko závažia položíme na váhu, a koľko váha ukáže.
Kalibračný list.
Výsledky kalibrácie sa spolu so zistenými odchýlkami zaznamenajú do kalibračného certifikátu. Z výsledkov je pre užívateľa váhy zrejmé, či váha spĺňa požiadavky presnosti pre daný typ výroby (použitia) a či bude meraním na tejto váhe zabezpečené udržiavanie kvality výroby.

</doc>
<doc id="40125" url="https://sk.wikipedia.org/wiki?curid=40125" title="Vairóčana">
Vairóčana

Vairóčana (sans.) je jeden z dhjánibudhov, ten, ktorý robí viditeľným niečo v tvaroch, čiže prejaviteľ. Všadeprítomný Otec-Matka, ten, ktorý zjednocuje pozitívny a negativny princíp.
Vo všetkých mandalách tróni uprostred a je centrálnym slnkom, okolo ktorého sú zoskupení ostatní štyria nebeskí budhovia. Je symbolom jadra všetkých meditácií a pravdy. Jeho atribútmi sú biela farba, priestor, stred, koleso, lev.
Externé odkazy.
FILIT Zdroj, z ktorého (pôvodne) čerpal tento článok

</doc>
<doc id="40126" url="https://sk.wikipedia.org/wiki?curid=40126" title="Vaišéšika">
Vaišéšika

Vaišéšika (sanskr. वैशॆषिक) je najstarší zo šiestich hinduistických ortodoxných daršanov (filozofických systémov). Spadá do klasického obdobia vývinu indickej filozofie, vzniká v 6.–5. storočí pred Kr.. Jeho prvý systematický výklad (Vaišéšika-sútra) podal svätec Kanáda (3. stor. pred Kr.).
Vaišéšika hlása atomistickú kozmológiu. Z historického hľadiska úzko súvisí s logickou školou njája.
Vaišéšika stanovuje pre všetko jestvujúce sedem kategórií: "substancia, kvalita, činnosť
, všeobecnosť, zvláštnosť, bytie, nebytie". Substancia, kvalita a činnosť existujú reálne.
Nasledujúce 3 kategórie sú produktom činnosti rozumu. Dôležitú úlohu v poznaní má kategória
"zvláštnosť" -podľa ktorej je toto učenie pomenované- , lebo v nej sa odráža reálna rôznorodosť substancií.
Svet sa skladá zo substancií, ktorým náleží kvalita a činnosť.
Je deväť substancií: zem, voda, oheň, vzduch, éter, čas, priestor, duša, rozum.
Atómy prvých štyroch substancií tvoria všetky materiálne objekty.
Atómy sú večné, nedeliteľné, nemajú rozmer, ich kombinácie však tvoria všetky rozmery telesa.
Spojenie atómov riadi svetová duša. V dôsledku neustáleho pohybu atómov svet, existujúci
v čase, priestore a étere periodicky vzniká a zaniká.
Atómy sa podľa kvality delia na štyri druhy a vyvolávajú štyri druhy pocitov:
hmat, chuť, zrak, čuch.

</doc>
<doc id="40128" url="https://sk.wikipedia.org/wiki?curid=40128" title="Vajíčkovod">
Vajíčkovod

Vajíčkovod alebo vajcovod alebo zastarano ovidukt (lat. tuba uterina, oviductus) je orgán na odvod zrelých vajíčok z vaječníka. 
Vajcovod človeka.
U človeka je vajcovod svalová trubica vychádzajúca z maternice. Funkciou vajcovodu je počas ovulácie zachytiť uvoľnené vajíčko a preniesť ho do maternice.
Je to párový orgán, dlhý 10 - 15 cm, hrubý 0,5 cm. Smerom k vaječníku je otvorený do pobrušnicovej dutiny - brušné ústie vajíčkovodu (ostium abdominale tubae uterinae), druhý koniec ústi do maternice otvorom podbrušnicovej dutiny. Voľný koniec je lievikovito rozšírený a je zakončený 10 - 15-prstovitými výbežkami - fimbriami vajcovodov (fimbria tubae), ktoré sa v čase ovulácie prikladajú na povrch vaječníka. Vnútro vajíčkovodov je vystlané sliznicou, krytou na povrchu riasinkovým epitelom, riasinky ktorého kmitajú smerom k maternici. Svalová vrstva vajíčkovodu z hladkej svaloviny má vnútornú okružnú a vonkajšiu pozdĺžnu vrstvu. Na povrchu je vajíčkovod pokrytý riedkym väzivom, na ktoré nasadá pobrušnica (peritoneum). 
Vajíčkovod je upevnený okružím vajíčkovodu (mezosalpinx; lat. mesosalpinx). Vajcová bunka je transportovaná do maternice činnosťou riasinkového epitelu a peristaltickými pohybmi svaloviny vajíčkovodu.

</doc>
<doc id="40130" url="https://sk.wikipedia.org/wiki?curid=40130" title="Vaječník">
Vaječník

Vaječník alebo ovárium (lat. "ovarium") je samičia pohlavná žľaza produkujúca vajíčka. 
Vaječníky človeka.
Vaječník je párový orgán mandľového tvaru, uložený v malej panve, v plochej prehĺbenine pobrušnice ("fossa ovarica") po stranách maternice. Jeho veľkosť tvar a povrch sa menia v závislosti od veku a fázy reprodukčného cyklu. U mladej ženy, ktorá ešte nerodila, je asi 3 cm dlhý, 1,5 cm široký a 1 cm hrubý. Váži okolo 10 g. Až do puberty je povrch vaječníka hladký, potom sa zjazvuje po ovuláciách a vystupujú na povrch tiež dozrievajúce folikuly.
Ovárium je fixované v pobrušnicovej krkve pomocou závesného väzu vaječníkov ("ligamentum suspensorium ovarii"), ktorý ho fixuje k bočnej stene panvy. Od maternice sa tiahne k ováriu väz "ligamentum proprium ovarii". Na povrchu sa nachádza zárodočný epitel a pod ním je tenká väzivová vrstva. 
V stavbe vaječníka rozlišujeme kôrovú a dreňovú časť. V kôre sú prítomné primárne ovariálne folikuly (=primárne vajíčkonosné telieska vaječníka; "folliculi ovarici primari"), ktoré postupne dozrievajú na sekundárne ovariálne folikuly ("folliculi secundari ovarici"). V oboch vaječníkoch je asi 300 - 400 primárnych folikulov. Z nich väčšina zaniká a niektoré sa menia na Graafove folikuly ("folliculi ovarici vesiculosi"), ktorých folikulárne bunky produkujú hormón estrogén. Primárne folikuly majú priemer 30 - 40 mikrometrov a tvoria ich drobné folikulárne bunky, medzi ktorými je nezrelá ženská pohlavná bunka - oocyt. Graafov folikul má veľkosť približne čerešne a výrazne vystupuje nad povrch ovaria. V čase ovulácie (vypudenia pohlavnej bunky) praskajú obaly folikulu a vystreknutou folikulárnou tekutinou je oocyt 1. radu vyplavený do pobrušnicovej dutiny. Je zachytený prstovými výbežkami vajíčkovodu a transportovaný smerom k maternici. Z prasknutého folikulu vzniká žlté teliesko ("corpus luteum"), ktoré pôsobí ako dočasná endokrinná žľaza produkujúca progesteron. 
Dreňová časť vaječníka je tvorená väzivom a hladkými svalovými bunkami. Je bohato cievne zásobená. Zatiaľ nie sú zistené jej špecifické funkcie.
Vo vaječníku sa produkujú hormóny estrogény (estriol, estradiol, estrón).

</doc>
<doc id="40131" url="https://sk.wikipedia.org/wiki?curid=40131" title="Vajíčko">
Vajíčko

Vajíčko alebo ovulum alebo ovum môže byť:
Vajíčko môže byť aj:

</doc>
<doc id="40132" url="https://sk.wikipedia.org/wiki?curid=40132" title="Vajce (rozlišovacia stránka)">
Vajce (rozlišovacia stránka)

Vajce môže byť:

</doc>
<doc id="40134" url="https://sk.wikipedia.org/wiki?curid=40134" title="Váju">
Váju

Váju je indický boh vetra; boh védskeho náboženstva (rgvédskeho panteónu).
Váju s malým v značí dych, vanutie, vietor.
Externé odkazy.
FILIT Zdroj, z ktorého (pôvodne) čerpal tento článok

</doc>
<doc id="40135" url="https://sk.wikipedia.org/wiki?curid=40135" title="Rigvéda">
Rigvéda

Rigvéda (iné názvy: Rgvéda, R(i)gvéd, R(i)gvédah; sanskritský kmeň: ऋग्वेद - "rgvéda"/iný prepis "rigvéda", sanskritský nominatív: "r(i)gvédah", hindská výslovnosť: "r(i)gvéd"; význam: "vedenie o veršoch") je najstaršia a najdôležitejšia skupina textov tvoriacich védy, ktorá pozostáva zo zbierky hymnov vznikajúcej pomerne dlhú dobu a redigovanej pravdepodobne v 12. storočí pred Kr. Rigvéda obsahuje viac než 10 000 veršov usporiadaných do 1 028 hymnov a hádankových piesní v desiatich piesňových cykloch (mandaly). Základ védskeho náboženstva.
Rigvéda je najstarší prameň poznania predstáv o bohu a mytológii védskych Árijov.

</doc>
<doc id="40136" url="https://sk.wikipedia.org/wiki?curid=40136" title="Rigvéd">
Rigvéd



</doc>
<doc id="40137" url="https://sk.wikipedia.org/wiki?curid=40137" title="Vákuum">
Vákuum

Vákuum alebo vzduchoprázdno je ideálne prázdne prostredie (bez látkovej formy hmoty) alebo reálne prostredie, v ktorom je tlak plynu nižší ako atmosférický tlak.
Podľa kvantovej teórie ani priestor bez akejkoľvek hmoty nie je úplne prázdny, ale prebieha tam veľa procesov (kvantovo-mechanickej fluktuácie, tvorba párov častíc a antičastíc a ich opätovný zánik a pod.). Občas sa hovorí o tzv. energii vákua. Súvisí to aj s princípom neurčitosti.
Priemyselné vákuum.
Vákuum, alebo podtlak je súčasťou mnohých odvetví. Najčastejšie je súčasťou výrobnej technológie. Na vytváranie hlbšieho vákua sa často používa viacstupňové čerpanie, alebo predčerpanie.Vákuum sa používa na zníženie teploty varu pri úprave látok a rafinácii. Podtlak sa používa pri manipulácii ako zdroj podtlaku pre vákuové prísavky a vákuové manipulátory. Vákuum sa ďalej používa pre homogenizáciu materiálov, pri ich výrobe, pre odstránenie bubliniek a zhutňovanie. Vákuum umožňuje preniknutie materiálu do celého objemu látky a výsledná látka je homogénnejšia.
Filozofia.
Podľa Aristotela vákuum neexistuje.

</doc>
<doc id="40138" url="https://sk.wikipedia.org/wiki?curid=40138" title="Vzduchoprázdno">
Vzduchoprázdno



</doc>
<doc id="40139" url="https://sk.wikipedia.org/wiki?curid=40139" title="Valčík">
Valčík

"O českom protifašistickom bojovníkovi pozri Josef Valčík"
Valčík je hudobná forma, ako aj párový spoločenský tanec v 3/4 takte a rýchlom tempe, ktorý sa tancuje na tento rytmus. 
Vznik valčíka.
Predchodcom valčíka je hornorakúsky dedinský tanec ländler, ktorý počas 18. storočia rozšírili do Viedne potulní muzikanti. Na prelome 18. a 19. storočia sa už značne rozšíril v podnikoch viedenského predmestia. Pôvodne vyvolával pobúrenie (pri menuete sa partneri dotýkali len špičkami prstov, vo valčíku sa „objímali“). Napriek tomu sa mu vďaka masovej popularite podarilo presadiť sa. Na rozdiel od menuetu sa dal veľmi ľahko naučiť a aspoň spočiatku ho bolo ľahké aj komponovať. Bol preto veľmi vhodný pre viedenské publikum, ktoré sa chcelo baviť, ale nemalo pritom chuť ani čas učiť sa komplikované dvorné tance.
K popularite valčíka prispeli aj poprední hudobní skladatelia, hlavne Ludwig van Beethoven, Fryderyk Chopin, Anton Diabelli, Franz Schubert, alebo Karl Maria Weber, ktorí začiatkom 19. storočia povýšili valčík zo sedliackeho tanca na hudobnú formu. Takto preniesli valčík z vidieka do koncertných siení. Skladby však neboli určené na tanec, ale len na počúvanie.
Napriek pomerne prísnemu absolutizmu tej doby, Habsburgovci kultúre a zábave v celku priali. Na Viedenskom kongrese v roku 1814 bol valčík oficiálne akceptovaný. Stále sa rozširujúca mestská stredná vrstva túžila po kultúre, zábave, ktorej výsledkom bol samostaný sloh, takzvaný biedermeier. Súčasťou zábavy bol samozrejme aj tanec. Zakladali sa preto stále nové tanečné lokály a dopyt po nových skladbách stále rástol. Rozvoju aj popularite valčíku napomohol Josef Lanner, ktorý namiesto stále sa opakujúcich 8 taktov (typických pre tanečný valčík v tej dobe) začal komponovať rôzne do seba plynulo prechádzajúce hudobné motívy. Do vrcholnej podoby doviedol valčík (Johann Strauss mladší).
Viedenský valčík sa vyznačuje rýchlosťou a ľahkosťou. Stal sa aj základom viedenskej operetnej tvorby a ako tanec prenikol aj na cisársky dvor.
Podľa Marshalla McLuhana vznikol valčík ako horúci a explozívny ľudský výraz, ktorý prelomil feudálne bariéry dvorských a zborových tancov. Podľa C. Sachsa bol dôsledkom túžby po pravde, prostote, blízkosti k prírode a primitivizmu, ktorá napĺňala posledné dve tretiny osemnásteho storočia.

</doc>
<doc id="40140" url="https://sk.wikipedia.org/wiki?curid=40140" title="Marshall McLuhan">
Marshall McLuhan

Herbert Marshall McLuhan C.C. (* 21. júl 1911, Edmonton, Alberta, Kanada – † 31. december 1980, Toronto, Ontário, Kanada) bol kanadský teoretik médií, literárny kritik, rétor a profesor anglickej literatúry. Položil základy mediálnej teórie. Bol ovplyvnený novopozitivistickou filozofiou, scholastikou a moderným umením. Založil v Toronte Centrum pre kultúru a technológiu.
Životopis.
Narodil sa v Edmontone v Alberte.
V roku 1938 nastúpil na University of Manitoba na päťročné štúdium angličtiny a filozofie, kde v roku 1935 získal titul M.A. (Master of Arts). Následne pokračoval v štúdiu literatúry na univerzite v Cambridge. Tu v roku 1942 získal doktorát.
Po Cambridge učil angličtinu na rade univerzít v Spojených štátoch a v roku 1946 zakotvil na univerzite v Toronte. S výnimkou jedného roka, počas ktorého pôsobil na Fordham University v New Yorku, zostal na University of Toronto po zvyšok svojej kariéry. Tu sa v roku 1950 stretol s antropológom Edmundom Carpenterom, s ktorým spoločne začali vydávať časopis nazvaný "Explorations", zameraný na skúmanie ľudskej komunikácie.
V polovici 60-tych rokov časopis zaniká a následne sa McLuhan etabloval, podľa vlastných slov, ako "filozof komunikácie." Jeho základňou sa stalo Stredisko pre kultúru a technológiu, ktoré otvoril v roku 1963 v malom dome v areáli univerzity. Tu písal, viedol semináre, a udržiaval telefonický kontakt s ľuďmi podobného myslenia po celom svete. So zriadením centra sa plne začal venovať štúdiu vplyvu elektronickej technológie na ľudské spoločenstvo.
McLuhanova sláva vyvrcholila v neskorých 60-tych rokoch s vydaním knihy a nahrávky "Medium is the Massage". V tejto dobe bol často zobrazovaný na obálkach časopisov po celom svete a jeho dielo bolo preložené do viac ako 20 jazykov. Neskôr pokračoval vo vedení Centra pre kultúru a technológie a pracoval na syntéze svojich myšlienok s najstarším synom Erikom. V tomto období spoločne publikovali množstvo článkov a snažili sa formulovať teórie, ktoré pomenovali ako "zákony médií."
Počas svojho života McLuhan trpel radom vážnych zdravotných ťažkostí, vrátane odstránenia mozgového nádoru v roku 1967. Na konci roku 1979 utrpel ťažkú mŕtvicu, po ktorej stratil schopnosť hovoriť. Zomrel v spánku, na Silvestra roku 1980.
McLuhanove teórie sa začali znovu objavovať v akademických a populárnych kruhoch počas  80-tych a najmä 90-tych rokov 20. storočia s príchodom internetu ako nového média. Boli publikované nové vydania jeho prác a objavil sa rad nových kníh o McLuhanovi a jeho myšlienkach.
Horúce a chladné médiá.
McLuhan využil pri klasifikácii médií virtuálny teplomer a delil média na horúce a studené podľa toho, aká miera interakcie je vyžadovaná medzi človekom a médiom. Horúce médiá sú tie, ktoré človeku poskytujú zrozumiteľnú a jasnú informáciu ľahko vnímateľnú našimi zmyslami. Oproti tomu chladné médiá produkujú akoby nedokončenú informáciu, vyžadujúcu si domýšľanie, resp. „dopracovanie“ na základe predchádzajúcich skúseností, či predstavivosti, t. j. informáciu, ktorá necháva človeka chladným. Vo všeobecnosti si teda spracovanie informácie, prezentovanej studeným médiom vyžaduje od človeka oveľa vyššiu duševnú aktivitu. Na druhej strane, človek, vystavený pôsobeniu studeného média oveľa menej zapája do procesu spracovania informácie svoje zmysly ako pri horúcom médiu, kedy jeho zmysly značnou mierou participujú na spracovaní informácie. Pritom nejde ani tak o počet zmyslov, zapojených do akcie, ako skôr o intenzitu ich využívania. Ak médium neposkytuje dostatočnú kvalitu, hĺbku alebo zrozumiteľnosť (jasnosť prezentácie), zapojenie zmyslov do komunikácie nie je také, ako by mohlo byť. Horúce médium teda poskytuje príležitosť uplatniť „vysokú rozlišovaciu schopnosť“ zatiaľ čo studené médium má rozlišovaciu schopnosť oveľa nižšiu.
Príkladom horúceho média je rádio, fotografia, film, fonetická abeceda. Za typické chladné médium označil McLuhan hieroglyfy, komiksy a telefón. Telefón preto, lebo nedodáva uchu veľa informácii za jednotku času. Medzi chladné médiá sa však dostala aj televízia. Jednak kvôli kvalite obrazu (rozlišovacia schopnosť, niekedy ešte čierno-biely obraz) ale hlavne kvôli tomu, že v porovnaní s filmom je TV obraz „chudobnejší“. Tu je potrebné vziať do úvahy, že spomínaná kategorizácia bola urobená začiatkom 60-tych rokov minulého storočia a odvtedy sa televízia posunula o krok smerom k horúcemu médiu. Ak by sme sa pomocou tejto metódy pokúsili kategorizovať Web, museli by sme mu prisúdiť pozíciu TV z jej začiatkov – t. j. studené médium na ceste k horúcemu médiu.
Horúce médium predstavuje komunikačný kanál s vysokou rozlišovacou schopnosťou, spravidla zameraný na jeden ľudský zmysel. Horúce médium podáva informácie takým spôsobom, ktorý od konzumenta nevyžaduje veľké úsilie pri ich „konzumácii“.
Typickými príkladmi sú: 
Horúce médiá majú tendenciu byť vysoko vizualizované a logicky štruktúrované.
Naproti tomu studené médium predstavuje komunikačný kanál s malou rozlišovacou schopnosťou, spravidla zameraný na viac zmyslov súčasne. Konzumácia informácie vyžaduje od konzumenta vyššie úsilie a jeho aktívnu participáciu.
Príklady:
Komunikácia cez studené médiá je viac intuitívna a emocionálna.
Globálna dedina (Global village).
McLuhan sa venoval aj problematike „zmenšovania Zeme“ prostredníctvom elektronických médií, ktoré už vtedy ponúkali vyššiu rýchlosť a dostupnosť informácií ako tlačové médiá. Tvrdil, že vizuálna a individualistická kultúra tlače bude čoskoro ukončená niečím, čo nazval "elektronická vzájomná závislosť" (electronic interdependence), keď elektronické médiá nahradia vizuálnu kultúru sluchovo/ústnou kultúrou. V tejto novej dobe sa ľudstvo podľa jeho názoru presunie od individualizmu a fragmentácie ku kolektívnej identite s "kmeňovým základom." Chcel tým okrem iného povedať, že vďaka moderným médiám sa informácie šíria okamžite celým svetom rovnako, ako sa v minulosti šírili ústnym podaním po malej dedine. Pre toto nové usporiadanie spoločnosti vytvoril pojem globálna dedina (global village).
"Namiesto smerovania k obrovskej alexandrijskej knižnici sa zo sveta stal počítač, elektronický mozog, presne ako infantilný prípad sci-fi. A ako postupne naše zmysly prechádzajú mimo nás, Veľký Brat ide dovnútra. Takže, ak si neuvedomíme tento proces, môžeme sa okamžite presunúť do fázy paniky a hrôzy, a presne napodobniť malý svet domorodých bubnov, totálnej vzájomnej závislosti a spolužitia. [...] Des je normálny stav ktorejkoľvek ústnej spoločnosti. V ňom všetko ovplyvňuje všetko po celú dobu."

</doc>
<doc id="40141" url="https://sk.wikipedia.org/wiki?curid=40141" title="Valorita">
Valorita

Valorita je podľa Jána Letza región toho, čo existuje ako svet hodnôt; súčasť okolia reality (definovanej ako oblasť všetkého, čo existuje reálne, t. j. nezávisle od subjektu). Valorita má dôvod existencie v realite.
Externé odkazy.
FILIT Zdroj, z ktorého (pôvodne) čerpal tento článok

</doc>
<doc id="40142" url="https://sk.wikipedia.org/wiki?curid=40142" title="Valorizácia">
Valorizácia

Valorizácia môže byť:

</doc>
<doc id="40143" url="https://sk.wikipedia.org/wiki?curid=40143" title="Maternica">
Maternica

"Maternica môže byť aj staršie označenie klíčneho listu, pozri klíčny list."
Maternica alebo uterus (, gr. "hystera") alebo hovorovo matka je úsek vnútorných samičích pohlavných orgánov, v ktorom sa odohráva ďalší vývoj oplodneného vajíčka, a ktorý ústi do vagíny. Vyskytuje sa u bezstavovcov aj stavovcov.
Maternica človeka.
Maternica človeka je vnútorný nepárový dutý pohlavný orgán ženy. Uložená je v malej panve medzi močovým mechúrom a konečníkom. Má tvar sploštenej hrušky, obrátenej zúženou časťou smerom nadol. U nulipar (žien ktoré ešte nerodili) je dlhá asi 6 - 8 cm, široká 4 - 5 cm a hrubá 2,5 - 3 cm. Počas gravidity sa mnohonásobne zväčší, takže zasahuje vysoko do brušnej dutiny až po bránicu. Jej hmotnosť sa zväčší zo 40 - 50 g na 1000 g. Po pôrode sa znova zmenší, ale v každom smere ostáva o 1cm väčšia a hmotnosť sa zväčšuje o 60 g.
Maternica sa delí na dve hlavné časti: krčok maternice (lat. "cervix uteri") a telo maternice. Medzi nimi je zúženina úžina maternice (lat. "isthmus uteri"). 
Do maternice vyúsťujú dva vajcovody v dvoch rohoch maternice (lat. "cornu uteri"). Medzi rohmi sa telo vyklenuje do dna maternice (lat. "fundus uteri"). Predná plocha maternice - lat. "facies vesicalis" - nalieha na močový mechúr a smeruje dole dopredu, zadná stena tela má kontakt s črevami - lat. "facies intestinalis"- a smeruje dozadu nahor.
Z histologického hľadiska sa stena maternice skladá z troch vrstiev – maternicová sliznica (lat. "endometrium"), svalovina maternice (lat. "myometrium") a pobrušnicový obal maternice (väzivový obalu, ktorý je tvorený z pobrušnice ;lat. "perimetrium") - a väzov, ktoré maternicu držia v priestore. Sliznica maternice sa cyklicky mení – menštruácia.
Fyziologická poloha maternice v malej panve sa označuje ako "antversio et anteflexio uteri", čo znamená, že medzi maternicou a pošvou je uhol 90° a okrem toho je maternica ohnutá dopredu vzhľadom ku krčku. Pri ochabnutí väzov, ktoré fixujú maternicu, alebo pri poškodení, pôrode maternica klesá a ohýba sa dozadu (tzv. prevrátená maternica).
Embryológia maternice.
Základnou štruktúrou pri embryologickom vývoji maternice je paramezonefrický vývod (Müllerov vývod), ktorý u plodu mužského pohlavia zaniká. Je to párová štruktúra pôvodom z mezodermu, uložená laterálne od mezonefrických vývodov. Počas embryonálneho vývoja postupne zdola nahor splýva. Horné časti ostanú oddelené a stanú sa základom vajcovodov.
Maternica a horná tretina pošvy sa vyvíja zo stredných a dolných častí paramezonefrických vývodov, ktoré vzájomne zrastajú do jednej štruktúry - tzv. laterálna fúzia. Zrastené steny vývodov zaniknú (tzv. vertikálna fúzia) a tak vznikne dutina maternice a hornej tretiny pošvy. Dolné dve tretiny pošvy vznikajú z tzv. sinovaginálneho bulbu, ktorý splynie s dolnou časťou spojených Müllerových vývodov.
Vrodené chyby maternice a hornej tretiny pošvy vznikajú práve poruchou zrastania Müllerových vývodov. 

</doc>
<doc id="40144" url="https://sk.wikipedia.org/wiki?curid=40144" title="Bondi Beach">
Bondi Beach

Bondi Beach alebo pláž Bondi (vyslovuje sa Bondaj) je jednou z najznámejších pláží a významnou turistickou atrakciou Austrálie. Nachádza sa na východnom pobreží Austrálie v rovnomennej štvrti v Sydney, približne 7 kilometrov od centra mesta. Bondi je preslávená najmä medzi surfermi, ale i uvoľneným životným štýlom. Promenáda pri pláži je preplnená kaviarňami a reštauráciami a tiež lacnými ubytovňami pre mladých (najmä európskych) turistov.
Združenie surferských záchranárov v Austrálii dalo v roku 2004 pláži Bondi dvojaké označenie stupňa nebezpečia; severná časť pláže má hodnotenie 4 z 10-stupňovej stupnice (stupeň 10 označuje najnebezpečnejšiu oblasť), južná časť má stupeň 7. Dôvodom je silný prúd prezývaný „Bekpekerský expres“ (ale aj „Bondajská električka“ alebo „Bronte expres“, keďže človek zachytený prúdom môže skončiť vraj až o dve pláže južnejšie na Bronte). V skutočnosti je okolo pláže až päť prúdov, no „Bekpekerský expres“ je najbližšie časti vyhradenej na plávanie. Bondi zdieľa v letnom období spolu s ostatnými plážami na južnom pobreží Sydney sieť proti žralokom.
Počas Olympijských hier v roku 2000 sa na Bondi konal turnaj v plážovom volejbale. Na pláži je tiež cieľ každoročného behu „City to Surf“, ktorého štart je v centre mesta. Trať dlhú 14 kilometrov absolvuje každoročne v auguste približne 60-tisíc prevažne rekreačných športovcov.
Pomenovanie Bondi pochádza z názvu pôvodných obyvateľov Austrálie a v preklade značí približne „zvuk príboja na pláži“.

</doc>
<doc id="40151" url="https://sk.wikipedia.org/wiki?curid=40151" title="Kvapalina">
Kvapalina

Kvapalina (iné názvy: kvapalné skupenstvo, kvapalná látka, tekutina, tekutá látka) je tekutá forma látky a jedno zo skupenstiev, pri ktorom sú častice relatívne blízko pri sebe, ale nie sú viazané v pevných polohách a môžu sa pohybovať v celom objeme. Nestlačitelnosť kvapalín sa využíva v rôznych technických zariadeniach. Veľké a ťažké telesá sa zdvíhajú pomocou hydraulických zariadení, ktoré sú vyplnené kvapalinou.

</doc>
<doc id="40152" url="https://sk.wikipedia.org/wiki?curid=40152" title="Búrka (rozlišovacia stránka)">
Búrka (rozlišovacia stránka)

Búrka môže byť:

</doc>
<doc id="40153" url="https://sk.wikipedia.org/wiki?curid=40153" title="Philip Glass">
Philip Glass

Philip Morris Glass (* 31. január 1937, Baltimore, Maryland, USA) je americký klavirista a hudobný skladateľ tvoriaci v štýle minimalizmu.

</doc>
<doc id="40154" url="https://sk.wikipedia.org/wiki?curid=40154" title="Soren Kierkegaard">
Soren Kierkegaard



</doc>
<doc id="40155" url="https://sk.wikipedia.org/wiki?curid=40155" title="Svietivosť Slnka">
Svietivosť Slnka

Svietivosť Slnka je jednotka svietivosti, energie vyžiarenej vo fotónoch používaná v astronómii na popísanie svietivosti hviezd.
Je ekvivalentná svietivosti Slnka, 3,827 × 1026 W.

</doc>
<doc id="40156" url="https://sk.wikipedia.org/wiki?curid=40156" title="Hmotnosť Slnka">
Hmotnosť Slnka

Hmotnosť Slnka je jednotka hmotnosti používaná v astronómii na vyjadrenie hmotnosti hviezd a hmotnejších objektov, napríklad galaxií.
Je ekvivalentná hmotnosti Slnka.
formula_1
Hmotnosť Slnka je približne 333 000 hmotností Zeme. Hmotnosť hviezd sa pohybuje od 0,05 formula_2 (hnedí trpaslíci) až do 150 formula_3 (nadobri). Hmotnosť centrálnej časti našej Galaxie je približne 200 miliárd formula_3, hmotnosť celej galaxie vrátane koróny je 36 biliónov formula_3.
Pozri aj.
Zoznam najťažších hviezd

</doc>
<doc id="40157" url="https://sk.wikipedia.org/wiki?curid=40157" title="Polomer Slnka">
Polomer Slnka

Polomer Slnka je jednotkou dĺžky používaná v astronómii na vyjadrenie veľkosti hviezd a väčších objektov, napríklad galaxií.
formula_1
Polomer Slnka Rs je približne 695 700 kilometrov, čo je približne 10-násobok priemerného polomeru Jupitera, približne 109-násobok polomeru Zeme a 1/215 astronomickej jednotky, vzdialenosť Zeme od Slnka. V dôsledku jeho rotácie sa mierne líši od pólu k rovníku.
Kozmická sonda SOHO sa použila na meranie polomeru Slnka tým, že v rokoch 2003 a 2006 prechádzala ponad povrch Merkúru. Výsledkom bol zmeraný polomer 696 342 ± 65 kilometrov.
Haberreiter, Schmutz &amp; Kosovichev (2008) stanovili, že polomer zodpovedajúci slnečnej fotosfére je 695 660 ± 140 kilometrov. Táto hodnota je v súlade s helioseizmickými odhadmi; tá istá štúdia ukázala, že predchádzajúce odhady s použitím metód inflexných bodov boli nadhodnotené o približne 300 km.
Menovitý polomer slnka.
V roku 2015 Medzinárodná astronomická únia schválila rezolúciu B3, ktorá definovala súbor nominálnych konverzných hodnôt pre hviezdnu a planetárnu astronómiu. Rozlíšenie B3 definovalo nominálny polomer Slnka, ktorý sa rovná presne 695 700 km.
Nominálne hodnoty boli prijaté s cieľom pomôcť astronómom vyhnúť sa zmätku pri citovaní hviezdnych polomerov v jednotkách polomeru Slnka, aj keď budúce pozorovania pravdepodobne spresnia skutočný fotosférický polomer Slnka (ktorý je v súčasnosti známy len s presnosťou približne ± 100 – 200 km).
Misia Parker Solar Probe používa pre prepočet kilometrov na násobky Rs hodnotu 696 000 km, nakoľko trajektória misie bola navrhnutá pred rokom 2015.

</doc>
<doc id="40158" url="https://sk.wikipedia.org/wiki?curid=40158" title="Alan Greenspan">
Alan Greenspan

Alan C. Greenspan (* 6. marec 1926, Manhattan, New York) je americký ekonóm a bývalý šéf amerického Federálneho rezervného systému (Fed).

</doc>
<doc id="40160" url="https://sk.wikipedia.org/wiki?curid=40160" title="Inotaj">
Inotaj

Inotaj, parabola alebo alegória (z gr. "allēgoría" - alegória, od "allēgoreín" - hovoriť v obrazoch, prenesene) je obrazné vyjadrenie myšlienky alebo predstavy, ktoré má iný ako doslovný význam.
Jej doslovný, prvý význam nie je podstatný (a nemusí byť ani zmysluplný), ale ktorý skrýva význam druhý, hlbší a skrytý. Úlohou alegórie je väčšinou tento pravý význam skryť tak, aby ho pochopili len zasvätení.
Alegória stavia na princípe dvoch súbežných príbehov/textov. Jeden je rozprávaný (fiktívny), druhý je myslený (reálny). Poslucháč počuje fiktívny a jeho úlohou je dopátrať sa mysleného, reálneho zmyslu. Prvý pritom odkazuje na druhý v čo najviac svojich prvkoch. Ideálny čitateľ/poslucháč, ktorý číta/počúva alegóriu, od začiatku vie, že ide o alegóriu, a v priebehu textu „prekladá“ rozprávaný príbeh do skutočného, mysleného príbehu. Robí to tým, že nachádza zodpovedajúce prvky medzi oboma príbehmi/textami. Čím viac je týchto dotykových bodov, tým dokonalejšiu alegóriu má poslucháč pred sebou.
Úlohou „vonkajšieho“, rozprávaného textu je iba zamaskovať skutočný zmysel, nie vytvoriť fikciu skutočného, zmysluplného príbehu. Preto často alegória sama o sebe nedáva zmysel a je často nereálna. Možno napríklad prerozprávať dejiny nejakého mesta či národa vo forme alegórie, kde rôzne národy a krajiny sú „zamaskované“ konajúcimi zvieratami. Podobne možno použiť nereálne prvky ako napr. hovoriace zvieratá, zvieratá s premenlivým počtom očí, rohov a pod. Podstatné je iba predniesť taký príbeh, ktorý poskytne dostačný počet kľúčov k správnej interpretácii.
Od alegórie sa líši napr. podobenstvo, bájka či parabola, ktoré síce často obsahujú alegorické či alegorizujúce prvky, ale ich zmyslom nie je „prerozprávať“ v maskovaných termínoch iný príbeh, ale pôsobiť „realisticky“, zmysluplne samé o sebe (v prípade bájok je táto „realistickosť“ myslená prenesene). Medzi fiktívnym a skutočným rozprávaním teda v týchto prípadoch (na rozdiel od alegórie) nie je veľa dotykových bodov, ale predovšetkým pointa.
Od alegórie treba odlíšiť aj alegorizáciu (čiže prepracovanie nealegorického príbehu do podoby alegórie) a alegoréziu, čiže alegorický výklad nealegorického textu.
Okrem literatúry nachádzame alegóriu aj vo vizuálnych umeniach a často v textoch piesní a basni.

</doc>
<doc id="40163" url="https://sk.wikipedia.org/wiki?curid=40163" title="Antický">
Antický



</doc>
<doc id="40164" url="https://sk.wikipedia.org/wiki?curid=40164" title="Apadana">
Apadana

Apadana bola ústredná budova starovekého perzského paláca slúžiaca pôvodne na audienčné slávnostné účely. 
Najznámejšiu Apadanu dal postaviť kráľ Xerxes I. v Persepolise (južný Irán), bola to stavba štvorcového pôdorysu s dĺžkou strany 62,5 m, s radom stĺpov a dreveným stropom. Bola postavená v prvej polovici 5. storočia pred Kr.

</doc>
<doc id="40166" url="https://sk.wikipedia.org/wiki?curid=40166" title="Tanierovka ušatá">
Tanierovka ušatá

Tanierovka ušatá alebo medúza ušatá ("Aurelia aurita") je najbežnejší druh medúzovca z rodu "Aurelia". Ostatné druhy z rodu "Aurelia" popri "Aurelii aurite" sú: "Aurelia labiata" a "Aurelia limbata".
Vyskytujú sa v Atlantickom, Severnom ľadovom a Tichom oceáne a sú bežné vo vodách Kalifornie, Japonska, a Východného pobrežia Spojených Štátov tak ako v Európe. Živočích môže dosahovať veľkosť do 15 centimetrov v priereze. Býva priehľadný. Svoju krásu získava svojou farebnou textúrou nachádzajúcou sa vnútri tela. Živí sa malými medúzami, planktónom a mäkkýšmi, ktoré chytá svojimi chápadlami, aby si ich dopravil do tela, kde ich strávi. Toto je však obmedzené jeho motorikou.
Životný cyklus.
Životný cyklus tanierovky začína splynutím samičej zárodočnej bunky a samčím semenom od inej medúzy a následným vzniknutím zygoty (Gilbertson, 1999). Zygota sa premení na blastulu, potom na gastrulu a nakoniec na planulu (Gilbertson, 1999).
Planula sa usadí na skalnatom brehu, kde potom vyrastie a zmení sa na malého polypa nazývaného "scyphistoma". "Scyphistoma" opäť vyrastie a stane sa z nej "strobila" s malými zárodkami v horných vrstvách. Každý tento zárodok sa potom uvoľní, sformuje sa z neho "ephyra". Z "ephyry" vzniká dospelá medúza.
Medzi stredom júla až začiatkom októbra je obdobie, kedy "aurelia" najviac rastie. Štádium "ephyry" a medúzy môže trvať približne 14 mesiacov, aj keď niektoré medúzy uhynú už skôr v zime. 
"Aurelia aurita" má komplikovaný životný cyklus, ktorý má dve hlavné štádiá. V štádiu polypa sa rozmnožuje nepohlavne a v štádiu medúzy zasa pohlavne.
Jej výskyt po celom svete sa dá vysvetliť hlavne jej schopnosťou prispôsobiť sa prostrediu. Medúza sa vyskytuje často v plytkých vodách, alebo v oceánoch so slabým vlnobitím. Prechodné štádium "planuly" sa všeobecne usadí vo vode plytkej asi 6 metrov. Aurelia môže prežiť aj v znečistených, na živiny chudobných a bezkyslíkatých prostrediach.
Stavba tela.
"Aurelia aurita" nemá dýchacie orgány ako žiabre alebo pľúca. Kým je organizmus ešte malý, dýcha kyslík z vody cez membrány pomocou difúzie. Vo vnútri tráviacej dutiny je slabo okysličená voda vytláčaná silno okysličenou vodou, a tak zvyšuje efektivitu difúzie, ktorej taktiež napomáha veľký povrch membrány. Pomocou membrány absorbuje aj rôzne živiny. Základná stavba tela "aurelie" pozostáva z niekoľkých častí. "Aurelia" nemá dýchaciu, vylučovaciu a cievnu sústavu. Dospelá medúza "aurity" s priehľadným vzhľadom má membránu v tvare dáždniku, zospodu ktorej sú pripojené chápadlá. Má 4 svetlé, priehľadné gonády v tvare kruhu, ktoré sa nachádzajú pod týmto dáždnikom. Potrava „cestuje“ cez "muscular manubrium", kým radiálne kanáliky rozložia jedlo. Nachádza sa tu medzivrstva "mezoglea", tráviaca dutina s gastrodermou a epidermou. Tiež je tu nervová sieť ktorá je citlivá na kontrakcie v plávacích svaloch, a na signály trávenia. Dospelá medúza môže mať priemer až 40 cm.
Predátori.
Smrť organizmu môže niekedy prísť po reprodukcii, ktorú spôsobuje ponechanie gonád nechránených voči infekcii a degradácii. "A. aurita" je potravou pre široké spektrum predátorov, medzi ktorých patria "Mola mola", kareta obyčajná ("Caretta caretta") a "Aequorea victoria". Ďalšou príčinou smrti je jej výlov v krajinách ako Čína, Filipíny, Thajsko, Malajzia a Indonézia. Tiež sú lovené vtákmi. Na obranu používajú svoje chápadlá, ktorými sú schopné popŕhliť nepriateľa.

</doc>
<doc id="40167" url="https://sk.wikipedia.org/wiki?curid=40167" title="Architráv">
Architráv

Architráv alebo epistyl, epistylión spodná časť kladia (entablatúry) prenášajúca zaťaženie na hlavice stĺpov na klasických gréckych a rímskych stavbách, najmä chrámových. Architráv môže byť aj lisovaný rám obklopujúci dvere alebo okno.

</doc>
<doc id="40168" url="https://sk.wikipedia.org/wiki?curid=40168" title="Arkáda (architektúra)">
Arkáda (architektúra)

Arkáda je oblúk preklenujúci medzery medzi stĺpmi alebo piliermi.
"Medzilodné arkády" oddeľujú od seba lode viaclodného kostola. Typicky na empírových stavbách sú časté "slepé arkády" prisadené k stene nesené pilastrami.
Ak je oblúk orámovaný vystupujúcim orámovaním, nazýva sa toto orámovanie archivolta.

</doc>
<doc id="40169" url="https://sk.wikipedia.org/wiki?curid=40169" title="Átrium">
Átrium

Átrium (z lat. "atrium") v architektúre je vnútorný dvor alebo sieň v rímskom dome. Z átria sa vchádzalo do všetkých ostatných miestností. Átriá neboli zastrešené, strecha okolo mala presahy so sklonom do jeho stredu, kadiaľ stekala dažďová voda do nádrže zvanej impluvium, ktorú v bohatších domoch zastupovala fontána. Otvor sa v poludňajších hodinách zastieral plachtou - veláriom, ktoré chránilo pred slnečnými lúčmi.
V súčasnej architektúre je átrium veľký vnútorný a verejný priestor.

</doc>
<doc id="40171" url="https://sk.wikipedia.org/wiki?curid=40171" title="Baptistérium">
Baptistérium

Baptistérium je budova (kaplnka) alebo jej časť určená na vysluhovanie sviatosti krstu v kresťanských cirkvách. Slovo môže tiež označovať krstiteľnicu vôbec. Pôvodne sa krst neudeľoval v chráme, keďže nepokrstení nemali úplný prístup do chrámu. Krstilo sa buď v baptistériách alebo v prirodzenej vode (riekach, prípadne v jazerách alebo v mori).
Známe baptistériá.
Najstaršie zachované baptistériá pochádzajú zo 4. storočia. Najstaršie je lateránske baptistérium v Ríme. Baptistérium San Giovanni vo Florencii vzniklo podľa tohto vzoru v „protorenesančnom“ štýle. 

</doc>
<doc id="40172" url="https://sk.wikipedia.org/wiki?curid=40172" title="Polyhistor">
Polyhistor



</doc>
<doc id="40173" url="https://sk.wikipedia.org/wiki?curid=40173" title="Bosáž (murivo)">
Bosáž (murivo)

Bosáž je murivo s plasticky zdôraznenými čelnými plochami jednotlivých kvádrov tvoriacich toto murivo, tieto čelné plochy sa nazývajú bosy. Používa sa ako dekoračný prvok, najmä fasád.
Bosáž používali už starovekí Rimania pri stavbe mostov a neskôr sa stala architektonickým prvkom renesančnej architektúry.
Delenie.
Rozlišujeme bosáž pravú, pokiaľ ide o plastické opracovanie kameňa, a nepravú pokiaľ ide o úpravu z omietky. Nepravá bosáž je v našich podmienkach častejšia. Podľa tvaru delíme bosáž na kvádrovú alebo pásovú. Špecifickou úpravou čela bosy je diamantová bosáž v podobe diamantového výbrusu a tiež fazetová bosáž s profiláciou po obvode bosy. 
Pokiaľ sú jednotlivé kvádre, alebo pásy hladké, členené pravouhlými škárami, teda bez faziet, nejde o bosáž ale o rustiku (respektíve pásovú rustiku).

</doc>
<doc id="40179" url="https://sk.wikipedia.org/wiki?curid=40179" title="Cimburie">
Cimburie

Cimburie je ozubené zakončenie vrcholu muriva hradieb alebo veží. 
Účel.
Jeho účelom bolo umožniť obrancom hradieb relatívne bezpečný boj (zuby im umožňovali lepšie sa kryť pred paľbou obliehateľov).
História.
Tento typ hradieb poznali už starovekí Gréci a Rimania, používal sa tisícky rokov. Zhruba na konci 14. storočia sa cimburie začína modifikovať smerom k zužovaniu medzier a rozširovaniu zubov. Tento vývoj bol zavŕšený premenou medzier na strieľne a zánikom cimburia ako používaného obranného prvku, aj naďalej sa však objavovalo (alebo pretrvávalo) ako estetický prvok.

</doc>
<doc id="40183" url="https://sk.wikipedia.org/wiki?curid=40183" title="Content Management System">
Content Management System



</doc>
<doc id="40185" url="https://sk.wikipedia.org/wiki?curid=40185" title="CMS">
CMS



</doc>
<doc id="40190" url="https://sk.wikipedia.org/wiki?curid=40190" title="Dejiny Lučenca">
Dejiny Lučenca

Toto je článok o dejinách Lučenca.
Najstaršie dejiny.
Archeologické nálezy ukazujú na osídlenia v miestach, kde sa dnes nachádza Lučenec, už v praveku. Medzi obcou Vidiná a časťou Lučenca Opatovou boli nájdené pracovné nástroje z doby kamennej vyrobené z chalcedónu. Z obdobia staršieho eneolitu (4.tisícročie pred Kr.) pochádza medený sekeromlat, nájdený v Lučenci. Nálezmi z doby bronzovej sú džbánok (staršia doba bronzová), osem bronzových mečov z Opatovej a meč z Lučenca-Tuhára. V lučenskom lese bola nájdená súčasť konského postroja z doby bronzovej. Z obdobia sťahovania národov pochádzajú urny nájdené v miestnej časti Parný mlyn. V tomto období sa na území Lučenca striedali kmene Jazygov, Kvádov, Ossov, Svévov, Hunov, Avarov, Kotínov a ďalších. V šiestom a siedmom storočí sem prichádzajú Slovania ako prví stáli obyvatelia. V 10. storočí sa k nim pridávajú Maďari.
Uhorsko.
V roku 1128 postavil Lambert kaplnku na počesť Panny Márie, údajne v Lučenci. Je to prvá (neoverená) správa o Lučenci. V roku 1190 sa po prvýkrát spomína kláštor Valis lucida v dnešnej Opatovej. Patril cistercitom a bol založený na pozdvihnutie poľnohospodárstva v oblasti Horného Poiplia, ktorá bola málo kolonizovaná. Kláštor ležal na križovatke obchodných ciest (Horné Uhorsko – Dolné Uhorsko, západ – východ), preto sa usudzuje aj na jeho obchodnú funkciu. Pôvodná osada Lučenec sa nachádzala niekde medzi Opatovou a Vidinou. Lokalitu, ktorá sa nazývala Eb hát sa dosiaľ nepodarilo presne identifikovať. 
V 13. storočí boli pánmi Lučenca rôzne šľachtické rody, napríklad Zaah (Zach), Szemere Kačič, Tomaj a ďalšie. Z rokov 1239-1240 máme ďalšiu zmienku o cistercitoch v Lučenci a v Lučenci-Tuhári. Samotný názov Lučenca (ako LUSUNCH) je však uvedený prvýkrát až v listine [palatína Dionýza z rodu Tomaj] z roku 1236. Následne sa uvádza ako TERRA LUCHUNCH a majetok rodu Szemere v roku 1247. V roku 1262 sa uvádza farár Andre de LOSUNC, v roku 1271 (in) LUSUNCH, v roku 1275 (in) LOSUNCH, TERRA LOSUNCH, v roku 1277 a v roku 1280 POSESSIO LUSUNCH, v roku 1299 TERRA LUSUNCH. Z roku 1299 údajne pochádza aj listina, v ktorej sa už Lučenec uvádza ako mesto, ale nevedno, kde by sa táto listina mala nachádzať. Z roku 1327 je zmienka „VILLE SEU CIVITATIS LUCHUNCH“ – „dedina či mesto Lučenec“, obkolesené priekopou a ohradou (palánkom). V 30. rokoch 14. storočia sa Lučenec uvádza ako farnosť (plebania).
V 13. až 14. storočí sa Lučenec hospodársky nerozvinul natoľko, aby sa mohol stať slobodným mestom. Vyplývalo to z jeho polohy mimo hlavných tranzitných ciest. Lučenec bol pôvodne poddanskou obcou, patriacou k Divínskemu hradnému panstvu (Dyen, Dyuen). V roku 1393 počas rozdeľovamia majetkov rodu Lossonczyovcov (Lučenských) pripadol Lučenec (LOCHON) dvom bratom Lossonczyovcom. V roku 1406 im kráľ Žigmund Luxemburský držbu Lučenca potvrdil. V roku 1404 sa uvádza názov LOSONCZ.
V roku 1442 Lučenec ovládli prívrženci Jána Jiskru, bývalí husitskí bojovníci z Čiech a Moravy. Na kopci v Opatovej zriadili z kláštora pevnosť, ktorej velil Matej z Kněžic. 7. septembra 1451 sa pri Lučenci odohrala bitka medzi jiskrovcami a vojskom Jiskrovho konkurenta Jána Huňadyho. Hoci Huňady velil šesnásťtisícovej armáde a Jan Jiskra iba okolo 4500 mužom (z toho do 500 mužov boli obrancovia lučeneckej pevnosti), zvíťazil Jiskra. Zmocnil sa celého huňadyovského tábora a ponechal ho vojakom ako korisť. Priebeh bitky, ktorá je snáď najznámejšou kapitolou lučenských dejín, zaznamenali viacerí kronikári, napr. Ján Thúróczi, Ján Dlugosz či Anton Bonfinius. Michal Behaim o bitke napísal básnickú pieseň. V roku 1451 sa Lučenec prvýkrát uvádza ako mesto (oppidum). V súpise z roku 1457 sa uvádzajú majetky dvoch bratov Lossonczyovcov (Lochanch, Losschon), dokopy 50 domácností. Z toho súpisu pochádza aj prvá zmienka o Opatovej.
V roku 1467 sa v listine kráľa Mateja Lučenec (LOSSONCZ) uvádza ako súčasť Divínskeho hradného panstva. Časť Lučenca dostal od kráľa Mateja Michal Országh Guthi. Z roku 1472 sa zachovala prvá listina vydaná mestskou radou mesta, v ktorej sú uvedený richtári Johanes Mathe a Jacobus Ybald. V roku 1477 daroval kráľ Balážovi Szilassymu vtedajšiu obec Tuhár, ktorá vznikla v 13. storočí. Na pečati k listine z roku 1503 je vyobrazený erb mesta Lučenec s pelikánom, kŕmiacim svoje mláďatá. V rokoch 1510 až 1512 máme zmienku o účasti opatovského rehoľníka na stretnutí cisterciátskej rehole v Luzerne. V roku 1528 sa Lučenec prvýkrát uvádza na mape (LOSONTZ).
Mestské práva Lučenca potvrdil v roku 1542 kráľ Ferdinand I. svojím zákonným článkom XXXIV. Podľa súpisu z roku 1549 tu mali majetky rody Lossonczy, Országh a Balassa. V roku 1552 vymrel smrťou Štefana Lossonczyho rod Lučenských po meči, lučenské majetky tohto rodu pripadli po praslici z časti dcére Anne, ktorá mala ako prvého manžela Krištofa Uhnada, ako druhého Žigmunda Forgácha. 
V roku 1554 Lučenec obsadili Turci a podržali si ho takmer 40 rokov. Mesto patrilo do majetku fiľakovského sandžaku. V tureckých prameňoch sa uvádza ako LUŠENIČA. Po vymretí rodu Országh Guthi po meči smrťou Krištofa získala jeho pozemky dcéra Borbala Orsághová-Guthiová s manželom. V roku 1582 Lučenec mal päť zemepánov: Žigmund Forgách, Štefan Török, Gašpar Homonnay, Pavel Nyáry a Žigmund Balassa, pričom richtárom (bíró) bol Štefan Bencze.
Vojny s Turkami i protihabsburské stavovské povstania v Uhorsku umŕtvovali rozvoj mesta.
Na prelome 16. a 17. storočia sa prejavili následky reformácie aj v Lučenci. Najprv prevzali roku 1590 jediný rímskokatolícky kostol v meste luteráni, roku 1608 kalvíni a to spolu s farou, školou i pozemkami Katolíckej cirkvi. Väčšina obyvateľov mesta sa prihlásila ku kalvinizmu.
V Lučenci v tejto dobe pracoval mlyn a neskôr malý pivovar. Väčšina obyvateľov sa venovala poľnohospodárstvu – pestovaniu obilnín, chovu dobytka, oviec, vinohradníctvu a lesnému hospodárstvu. V 17. storočí nastal rozmach cechov. Ako prvý sa v roku 1619 zorganizoval cech krajčírov a remenárov. Postupne vznikali ďalšie cechy: zbrojársky (1636; fiľakovsko-lučenský cech), hrnčiarsky (1643), zámočnícko-kováčsky (1666), cech gombičkárov (1693), cech súkenníkov (1703), cech krajčírov (1713), cech halenárov (1722).
Okolo roku 1620 bola vraj v Lučenci, konkrétnejšie v pivnici domu na Fiľakovskej ceste, v drevenej truhle schovaná Svätoštefanská koruna spolu s korunovačnými klenotmi.
V roku 1622 obsadili mesto vojaci protihabsburského šľachtica Gabriela Betlena. Veliteľ Andrej Krásnohorský vyrúbil pre mesto daň 3000 florénov, dal popraviť 130 občanov a veľkú časť Lučenca jeho vojaci vypálili. Zhoreli vraj aj listiny, potvrdzujúce mestské privilégiá.
Nové privilégiá schválil panovník Ferdinand II. v roku 1625. Opätovne boli potvrdené v roku 1635.
V roku 1688 sa Lučenec uvádza ako LUČENIČ. Z roku 1671 pochádza listina Oppidi Losoncz s mestskou pečaťou. 
Po páde fiľakovského hradu v roku 1682 sa do Lučenca začali presúvať významné protestantské rodiny a remeselníci.
V roku 1691 vydal cisár Leopold I. ochrannú listinu pre mesto Lučenec. V roku 1695 udelil tento panovník Lučencu právo organizovať trhy.
Podobne ako v Lučenci našlo ohlas stavovské povstanie Imricha Tökölyho z rokov 1678 až 1685 (k vernosti cisárovi sa miestna šľachta vrátila roku 1683), tak sa zapojili desiatky Lučenčanov aj do povstaleckej armády Františka Rákociho II. (povstanie v rokoch 1703 až 1711; posledné veľké stavovské povstanie). Významným kuruckým dôstojníkom a diplomatom bol lučenský rodák Pavel Ráday, medzi vyšších dôstojníkov patril ešte napríklad František Tolvay. V roku 1706 zriadil Rákoci cez Lučenec poštovú linku. V tom roku tiež zriadil stály stoličný dvor. V roku 1709 padlo za obeť cholere okolo 300 obyvateľov. Po ohlásení mieru v Satu Mare roku 1711 sa lučenskí šľachtici opäť vrátili k vernosti panovníkovi.
V roku 1722 sa uvádza v Lučenci 6 cechov a 11 remesiel. V roku 1732 sa súpise zlatníckych majstrov uvádza aj meno jedného Lučenčana. 
V roku 1723 sa v Lučenci objavujú prví Židia – rodina Abraháma Lorincza. V súpise Cigánov – Rómov sa v roku 1725 uvádza 15 rómskych rodín. V roku 1731 bolo podľa konfesie v Lučenci 1500 kalvínov, 100 luteránov, 30 rímskokatolíkov a 2 izraeliti.
Stoličné zasadnutia sa konali v Lučenci v rokoch 1714, 1716, 1730 a 1734. Do roku 1730 zasadal stoličný súd výlučne v Lučenci, potom už striedavo v Lučenci a Szécsény. Stoličný dom, stoličné zhromaždenia a zemepánske rody spomína aj Matej Bel vo svojich "Historicko-geografických vedomostiach o novom Uhorsku" (1742).
V roku 1755 časť Lučenca vyhorela. Podpaľači boli chytení a popravení obesením. Motív ich činu nie je známy. V tomto roku bola tiež zriadená rímskokatolícka škola. V roku 1766 bola premiestnená pošta z Lučenca do obce Halič. Do Lučenca sa pošta vrátila až v roku 1842.
V roku 1770 bolo v meste 200 remeselníckych dielní. V roku 1773 sa píše o 124 remeselníkoch. O Lučenci sa píše v tvare LUCŽENECZ, ale o Lučenci-Tuhári v tvare Lossoncz-Tugar. Z roku 1772 máme zachovaný súpis rodových mien, je ich vyše 300. V roku 1771 bol vydaný urbár mesta Lučenec a obcí Tuhár a Opatová.
V roku 1784 bol postavený klasicistický kostol evanjelickej cirkvi a. v. O osem rokov neskôr pristúpili katolíci k prestavbe svojho kostola, postaveného v roku 1783, do barokovo-klasicistického štýlu. V roku 1791 zriadili kalvíni pri svojom gymnáziu teologický ústav. 
V roku 1780 bol zriadený Pokladničný úrad. V meste bolo deväť obchodov. Na konci 18. storočia boli z remesiel v Lučenci najviac zastúpení čižmári, ďalej napríklad halenári, farbiari, hrnčiari, kožušníci či krajčíri, ale aj zvonolejári.
V roku 1807 tu bol zriadený Policajný riaditeľský úrad, v roku 1817 Kapitánsky úrad. Listinou kráľa Františka I. z roku 1814 bol Lučenec-Tuhár povýšený na mesto. V Tuhári žili od roku 1804 aj Židia a postupne sa stali významnou komunitou najmä v tomto meste (ako svätá spoločnosť Chevra Kadischa). 
Kúpeľný dom v lučenských kúpeľoch bol postavený v roku 1818.
V rokoch 1817 a 1819 boli v Lučenci veľké požiare. V roku 1831 epidémia cholery, ktorá bola prvým impulzom pre začatie Východoslovenského roľníckeho povstania, zasiahla aj Lučenec.
V roku 1827 evanjelici a. v. zriadili v Lučenci seniorátne gymnázium. Kalvínske gymnázium sa vyvinulo v rokoch 18331834 na kolégium a lýceum s výučbou filozofie, teológie a práva.
V roku 1828 mal Lučenec 3000 obyvateľov, 216 domov a 229 remeselníckych dielní. Obecný notársky úrad bol zriadený v roku 1838. V roku 1842 bolo v meste zavedené verejné osvetlenie. V roku 1844 bola otvorená prvá detská opatrovňa. V roku 1845 bola založená manufaktúra na spracovanie kože. V roku 1846 bola zlá úroda, preto obyvateľstvo schudobnelo. V tomto roku bola však založená prvá sporiteľňa, ako aj prvé noviny Pelikán. V roku 1847 bolo v Lučenci 334 remeselníckych majstrov, ktorí zamestnávali 275 tovarišov a 267 učňov.
Počas revolúcie 1848/1849 sa mesto stalo javiskom boja medzi maďarskými revolucionármi a cisárskou armádou. V bitke v marci 1849 zvíťazili revolucionári. Keďže títo v Lučenci zavraždili ranených dôstojníkov ruskej armády, ktorá stála po boku cisárskej, Grabbeho divízia 9. septembra ako pomstu úplne vyrabovala a vypálila mesto. Z 376 domov zhorelo 344. Zhoreli o. i. tri kostoly, dve gymnáziá, Kasíno aj mestský archív.
Nie nadarmo však zvykne byť mesto prirovnávané k fénixovi, ktorý vstáva z popola, lebo Lučenec sa z tejto katastrofy pozoruhodne rýchlo pozviechal. Na pôdoryse vyhoreného kalvínskeho barokového kostola bol v roku 1853 postavený neogotický chrám, ktorý je dnes jedným z najvýraznejších symbolov mesta. Evanjelický kostol bol dostavaný v roku 1859, katolícky kostol bol obnovený v roku 1850. Novú katolícku faru dal postaviť rožňavský biskup Adalbert Bartakovič. V roku 1850 sa začali viesť tzv. mestské knihy. O tri roky neskôr vznikol v Lučenci slúžno-sudcovský úrad. V roku 1854 bola založená zlievareň na spracovanie niklu a kobaltu, ktorá zamestnávala 50 robotníkov. V roku 1862 vznikol liehovar a tiež Spolok pre rozvoj priemyslu a remesiel (363 členov). V roku 1865 bol do Lučenca zavedený telegraf. V roku 1870 vzniklo štátne gymnázium. Mestu bol XVIII. zákonným článkom z roku 1871 zriadený magistrát. 
Rýchly rozvoj priemyslu a obchodu nastal najmä po rakúsko-uhorskom vyrovnaní. V meste i v jeho okolí vzniklo viacero tovární: v roku 1867 vznikol parný mlyn, v roku 1868 textilka v Opatovej, v roku 1870 vznikol pivovar, v roku 1884 Sternlichtova smaltovňa (exportovala do Európy aj do Severnej Ameriky), v roku 1890 továreň na hlinené výrobky na Slatinke-Čurgov, v tom istom roku továreň na umelé hnojivá, v roku 1892 vznikla Rakottyayho smaltovňa (v roku 1910 mala už 1000 zamestnancov z pôvodných 50 exportovala do Európy), v roku 1903 rafinéria liehu, v roku 1904 továreň na poľnohospodárske stroje (300 až 400 robotníkov), v roku 1906 droždiareň, v roku 1907 továreň na výrobu umelého ľadu, v roku 1908 Ipeľské tehelne atď. V roku 1911 všetky továrne zamestnávali 3800 robotníkov. Počet obchodníkov vzrástol v období od roku 1890 do roku 1914 zo 107 na 374. Boli založené viaceré banky a peňažné ústavy. Vybudovala sa železnica, najprv na Budapešť a Zvolen, postupne aj na Balassagyarmat, Poltár, Katarínsku Hutu a Halič. Polia a lesy patrili cirkvám, mestu a veľkostatkárom. V roku 1875 bol založený dobrovoľný hasičský spolok. (Mesto postihli roku 1887 požiar a v roku 1899 povodeň.) V roku 1884 bol zriadený mestský park. V roku 1894 bola postavená nová radnica. Od roku 1899 mal Lučenec elektrické verejné osvetlenie. V roku 1901 mestská nemocnica, v roku 1910 prvé stále kino Apollo. Od roku 1902 malo mesto telefonické spojenie.
V rokoch 1891-1892 Lučenec pripojil obce Tuhár a Malá Ves.
Zhoršenie sociálnych podmienok obyvateľov priniesla prvá svetová vojna (1914-1918). Mnohí obyvatelia prišli na frontoch o život. Vo vojenskej nemocnici v Lučenci zomrelo 1403 vojakov.
Predvojnové Česko-Slovensko.
Po skončení vojny žiadala Hornonovohradská Slovenská národná rada pod vedením Dr. Ľudovíta Bazovského pripojenie horného Novohradu (teda aj Lučenca) k Česko-Slovensku. 3. januára 1919 prišla do Lučenca 30. rota pešieho pluku česko-slovenskej armády pod velením npor. Jozefa Ejema. 20. januára vyhlásil Dr. Bazovský, že pripojenie Lučenca k Česko-Slovenskej republike je konečné. V máji však do Lučenca vtrhli boľševici z Maďarskej červenej armády a nastolili tu Maďarskú, potom Slovenskú republiku rád. V okolí Lučenca bojovala s boľševikmi česko-slovenská armáda, ktorá ich napokon z územia vytlačila. Maďarskí boľševici opustili Lučenec 24. júna. To už bola 20 dní podpísaná Trianonská zmluva o hraniciach medzi Maďarským kráľovstvom a mladou republikou.
Politika centralistických česko-slovenských vlád a konkurencia zahraničného priemyslu viedli k odbúraniu lučenského priemyslu. Silno postihnuté boli remeslá a maloobchod. Rakottyayho smaltovňa zanikla, Sternlichtova nevyužívala dostatočne kapacitné možnosti. Držala sa továreň na poľnohospodárske stroje, dobre prosperovala továreň na šamotové a kachľové pece. V Lučenci pôsobili ešte Novohradská továreň, továreň na výrobu likérov, Parný mlyn, Stavebné hmoty, opatovská textilka atď.
V roku 1923 v Lučenci vznikli Okresný súd, policajný komisariát a štátna nemocnica. V roku 1925 boli postavené neologická synagóga a budova YMCA (dnes Základná umelecká škola), kalvínska cirkev si otvorila teologický seminár a mesto bolo zapojené do energetickej siete vysokého napätia. Po roku 1929 sa začali zriaďovať autobusové spojenia s okolitými obcami.
Hospodárska kríza v rokoch 1930 až 1934 priniesla vysokú nezamestnanosť. Výrobu čiastočne prevádzkovali len tehelňa a Parný mlyn. 
Počas prvej republiky mala v meste významný vplyv Komunistická strana Česko-Slovenska. Organizovala tu početné štrajky, napr. štrajk zamestnancov opatovskej textilky v roku 1927. Českí kultúrni pracovníci, profesori a verejní činitelia mali na život mesta pozitívny vplyv, spolužitie Slovákov a Maďarov sa tiež dá označiť ako dobré. Napriek tomu, vyskytli sa aj prejavy iredentizmu. Z hľadiska konfesie boli najpočetnejší rímskokatolíci (vyše 9000 vyznávačov), druhí boli luteráni (2800), na treťom mieste židia (2300) a až na štvrtom mieste sa nachádzali kedysi dominantní kalvíni.
Horthyovské Maďarsko.
Viedenskou arbitrážou, podpísanou 2. novembra 1938 ministrami zahraničných vecí Nemecka a Talianska, bol Lučenec, spolu s ďalšími mestami na juhu Slovenska, pripojený k Maďarskému kráľovstvu. 10. novembra obsadilo Lučenec maďarské vojsko. Vyše 3000 Slovákov opustilo mesto. 
Lučenec dostal nový oficiálny názov – LOSONC – a štatút župného mesta. Priemysel bol odbúravaný, mesto prišlo o svoje trhy. Na prekonanie hospodárskeho úpadku bola obnovená textilka v Opatovej a vznikol Novohradský polovecký domáci priemysel, zameraný na výrobu drevených a keramických výrobkov, hračiek a textílií (zamestnával päťsto osôb). Pôsobila tiež továreň na výrobu metiel, ktorá vyrábala výrobky aj na export. Železničná trať bola prispôsobovaná novému usporiadaniu hraníc. Z obdobia horthyovského Maďarska pochádza aj nariadenie na vedenie motorových vozidiel po pravej strane vozovky.
V roku 1944 boli zavedené tvrdé opatrenia proti Židom, v máji bolo pre týchto obyvateľov vytvorené geto a začalo sa s transportmi do koncentračných táborov. V meste pôsobila fašistická mládežnícka organizácia Losonci Levente Egyesűlet. Hlavnou politickou stranou v štáte bola Strana šípových krížov. Politickou stranou, ktorá zastupovala Slovákov, bola Strana slovenskej národnej jednoty. Svoj sekretariát mala od augusta 1942 aj v Lučenci.
Pri vojenských udalostiach z konca roku 1944 bola poškodená väčšina budov v meste, 93 z nich bolo úplne zničených. Niekoľko občanov mesta prišlo o život. 14. januára 1945 obsadili Lučenec sovietske a rumunské vojská.
Povojnové Česko-Slovensko a druhá Slovenská republika.
Po vojne boli skonfiškované majetky lučenských Maďarov. Viacerí z nich boli nútení odísť do Maďarska. Asociálni rómski občania boli zaradení do pracovných táborov.
Začalo sa pracovať na obnove hospodárstva. Do Lučenca bol v roku 1946 premiestnený závod na výrobu nábytku. 
Po februárovom prevrate, kedy sa dostali k moci komunisti, boli všetky továrne v meste znárodnené. V nasledujúcom období vznikli aj nové fabriky: závod tabakového priemyslu, strojársky závod, závod automobilových opravovní, keramický závod, Mäsopriemysel. Uskutočnila sa modernizácia Ipeľských tehelní a vlnárskych závodov. Veľkoobchod, maloobchod a služby sa stali súčasťou socialistického sektora. V poľnohospodárstve sa krátko po vojne v pozemkovej reforme veľkostatky rozparcelovali drobným roľníkom a bezzemkom, aby sa po úplnom uchopení moci komunistami opäť scelili, tentoraz pod Jednotné roľnícke družstvá. Obdobie komunistickej totality sa v Lučenci prejavilo intenzívnou výstavbou. Vznikli nové závody, školy, boli postavené nemocnica, poliklinika, chirurgický pavilón, pošta, amfiteáter, kultúrny dom (dnes B.S. Timravy), budova Okresného národného výboru a najmä nové sídliská. Opačnou stranou mince bol nedostatok záujmu o kultúrne pamiatky mesta. Lučenskí komunálni politici dali zbúrať historické meštianske domy na Námestí republiky, takisto secesný klenot Café Corso na Masarykovej ulici, zanedbali synagógu, kaštiele, pôvodné kino Apollo, nechali schátrať bývalé spoločenské centrum Redutu, nachádzajúcu sa v centre mesta. V roku 1982 sa v neďalekých Boľkovciach konali Majstrovstvá sveta v parašutizme. Pre tento účel bol postavený hotel Pelikán.
Po roku 1989 prebehla privatizácia, fabriky sa dostali do súkromných rúk. V poslednej dobe o mesto prejavili záujem aj zahraniční investori. Najväčšou takouto investíciou bola zatiaľ investícia americkej spoločnosti Johnson Controls, ktorá postavila v Lučenci závod na výrobu výplní do automobilových sedačiek. V súvislosti s plánovaným priemyselným parkom boli postavené dva kancelárske mrakodrapy. V deväťdesiatych rokoch bola otvorená Zlatá ulička s butikmi a pohostinstvom. Dobrý zvuk má na Slovensku novopostavený hotel Reduta. Postavili sa aj nové byty. Extraligoví basketbalisti z BK E.S.O Lučenec majú modernú, európskym štandardom vyhovujúcu halu na Výstavisku, pokroky sa urobili aj v záujme rozvoja futbalu a hokeja. Mesto má veľký turistický potenciál, ktorý však ešte len čaká na svoje využitie. Sľubné je potvrdenie existencie termálnych prameňov v neďalekých Rapovciach. Niektoré historické pamiatky sa rekonštruovali, napr. kaštieľ na Malej Vsi, či meštiansky dom na Vajanského ulici. Reduta sa už plne využíva na svoj pôvodný účel. S inými pamiatkami je to horšie – synagóga stále chátra a jeden z opatovských kaštieľov je už prakticky ruinou. Skupina miestnych nadšencov však naďalej nerezignuje na zámer zviditeľňovať Lučenec aj jeho históriou.

</doc>
<doc id="40194" url="https://sk.wikipedia.org/wiki?curid=40194" title="Nedeterministický polynomiálny problém">
Nedeterministický polynomiálny problém

Nederministický polynomiálny problém je taký problém (taká úloha), ktorý je riešiteľný v polynomiálnom čase na nedeterministickom počítači.

</doc>
<doc id="40195" url="https://sk.wikipedia.org/wiki?curid=40195" title="NP-problém">
NP-problém



</doc>
<doc id="40196" url="https://sk.wikipedia.org/wiki?curid=40196" title="NP problém">
NP problém



</doc>
<doc id="40197" url="https://sk.wikipedia.org/wiki?curid=40197" title="Roger Zelazny">
Roger Zelazny

Roger Joseph Christopher Zelazny (* 13. máj 1937 – † 14. jún 1995) bol americký spisovateľ sci-fi a fantasy.
Život.
Roger Zelazny sa narodil 13. mája 1937 v Euclide v štáte Ohio v Spojených štátoch. V rokoch 1955-59 študoval na Western Reverse University v Clevelande a na Columbia University v New Yorku. Štúdium ukončil ako magister (Mgr. - M.A.). V rokoch 1962-69 pracoval ako zamestnanec zdravotnej a sociálnej poisťovne v Clevelande a v Baltimore. V roku 1969 sa dal na literárnu dráhu a stal sa spisovateľom na voľnej nohe. Jeho najväčšie umelecké obdobie spadá do 60 a 70 rokov. Prvú poviedku - "Vášnivá hra" (Passion Play - Amazing, 8/62) publikoval v roku 1962 a do konca svojho života napísal viac ako 150 poviedok a cez 50 románov. Zelazny je považovaný za predstaviteľa smeru "New Wave". Zomrel v Ohiu 14. júna 1995 na zlyhanie ľadvín úzko spojených s rakovinou.
Bibliografia.
Millennium Contest.
Spoluautor Robert Sheckley

</doc>
