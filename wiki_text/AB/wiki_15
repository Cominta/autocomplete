<doc id="181675" url="https://sk.wikipedia.org/wiki?curid=181675" title="Deke Slayton">
Deke Slayton

Donald Kent „Deke“ Slayton [vyslov: donald kent dýk slejtn] (* 1. marec 1924, Sparta, Wisconsin, USA – † 13. jún 1993, League City, Texas) bol americký astronaut, skúšobný pilot, letecký inžinier a pilot Vojenského letectva USA. Bol vybraný do prvej sedmičky astronautov NASA programu Mercury. Stal sa prvým šéfastronautom NASA a následne až riaditeľom operácií letových posádok ("Director of Flight Crew Operations"), pričom zodpovedal aj za výber astronautov na lety do vesmíru.
Počas druhej svetovej vojny sa Slayton prihlásil do Armádneho leteckého zboru USA a odlietal niekoľko bojových letov nad Európou a Tichomorím. Po vojne odišiel z armády a študoval letecké inžinierstvo na University of Minnesota, pričom v roku 1949 získal titul bakalár vied ("Bachelor of Science"). Následne pracoval ako letecký inžinier vo firme Boeing. Nemohol však lietať, a tak odtiaľ po dvoch rokoch odišiel a vstúpil do Národnej leteckej gardy štátu Minnesota. Potom sa prihlásil k Vojenskému letectvu USA a v roku 1955 bol prijatý do U.S. Air Force Test Pilot School. V roku 1959 bol vybraný do prvej sedmičky astronautov NASA (Mercury Seven). Mal sa stať druhým Američanom na obežnej dráhe Zeme, ale v roku 1962 ho vyradili z letového stavu kvôli srdcovej arytmii. Vzápätí sa stal prvým šéfastronautom NASA a v roku 1963 aj asistentom riaditeľa pre operácie letových posádok ("Assistant Director for Flight Crew Operations"). Funkciu šéfastronauta prenechal v roku 1964 astronautovi Alanovi Shepardovi, ktorý tiež musel byť vyradený z letového stavu. V roku 1966 bol Slayton menovaný za riaditeľa operácií letových posádok. Mal na starosti výber astronautov, ich prípravu a najmä menovanie posádok. Z tejto pozície mal veľký vplyv na podobu amerických pilotovaných kozmických letov. Nevzdával sa však šance na let do vesmíru a medzitým sa snažil udržiavať v dobrej kondícii. V roku 1972 nakoniec dostal lekárske povolenie na návrat do letového stavu a začal sa pripravovať na medzinárodný kozmický let Apollo-Sojuz, počas ktorého v roku 1975 letel do vesmíru ako pilot stykovacieho modulu. Mal 51 rokov a stal sa vtedy najstarším človekom vo vesmíre. Pomáhal aj pri vývoji raketoplánu. V NASA zostal do roku 1982. Zomrel v roku 1993 na rakovinu mozgu.
Mladosť a začiatok kariéry.
Rodičia a vzdelanie.
Narodil sa 1. marca 1924 na jednej z mliečnych fariem okolo mestečka Leon neďaleko Sparty v štáte Wisconsin v USA. Mal anglický a nórsky pôvod. Jeho otec Charles Sherman Slayton (1887 – 1972) bol pôvodne vdovcom, kým sa zoznámil s Victoriou Adeliou Larsonovou (1895 – 1970). Okrem Donalda mali manželia Slaytonoví ešte ďalšie štyri deti (syna Howarda, dcéry Bev a Marie a najmladšieho syna Dicka) a Donaldov otec mal ešte dcéru Vernu a syna Elwooda z prvého manželstva. Elwood však s nimi nežil a vychovávala teta. Donald odmalička pomáhal s prácami na farme pri chove oviec a kráv a pestovaní tabaku. V dome nemali elektrinu ani tečúcu vodu. Vo veku 5 rokov sa Donaldovi stala nehoda, ktorá ho fyzicky poznamenala na celý život. Keď sa snažil pomôcť vyčistiť zaseknutú kosačku, ťahanú koňmi, kone náhle urobili jeden krok vpred. Žacia lišta mu cvaknutím odsekla dva články prstenníka na ľavej ruke. Na tento hendikep bol Donald do dospelosti veľmi citlivý a naučil sa skrývať prsty na ľavej ruke tak, aby si nikto nič nevšimol. Po absolvovaní základnej školy v Leone nastúpil na strednú v neďalekom meste Sparta, kde boxoval, hral na trombón a bol aktívny v organizácii Future Farmers of America. Keď bol v druhom ročníku, Nemecko napadlo Poľsko a začala druhá svetová vojna. Mladý Slayton sa zaujímal o farmárčenie, ktorému sa chcel venovať, ale namiesto toho ho viacej zaujalo letectvo. V treťom ročníku si zmenil nepovinné predmety z prírodopisu, poľnohospodárstva a živočíšnej výroby na matematiku, fyziku a chémiu. Napriek roztržke s otcom sa mu podarilo obhájiť si svoj názor.
Druhá svetová vojna.
Dňa 7. decembra 1941 Japonsko zaútočilo na Pearl Harbor a USA následne vstúpili do vojny. Slayton spočiatku uvažoval o službe v námorníctve ("United States Navy"), ale nevedel plávať a námorníctvo prijímalo do leteckého výcviku iba vysokoškolsky vzdelaných adeptov. Armádny letecký zbor USA ("United States Army Air Corps") však od marca 1942 prijímal do leteckého výcviku mladíkov iba so stredoškolským vzdelaním. Slayton vycítil príležitosť a 8. apríla 1942 podpísal u leteckého zboru záväzok ako nezaradený vojak. V máji dokončil strednú školu a o niekoľko mesiacov neskôr sa presunul do San Antonia v Texase, kde mal absolvovať letecký výcvik. Tu prišiel rozhodujúci moment, ktorým bola lekárska prehliadka. Spočiatku to vyzeralo, že kvôli chýbajúcim článkom na prstenníku ľavej ruky Slayton s lietaním skončil skôr, než vôbec začal. Niektorého z lekárov našťastie napadlo pozrieť sa do predpisov. Zistilo sa, že predpisový pilot musí mať všetky prsty s jedinou výnimkou. Na vykonávanie tohto povolania nie je potrebný prstenník na ľavej ruke (pre ľavákov na pravej). Slayton tak mohol začať s úvodným výcvikom vo Vernone v Texase, kde lietal na cvičných lietadlách Fairchild PT-19, PT-17 Stearman a AT-6 Texan. Na konci leta 1942 uskutočnil na lietadle PT-17 Stearman svoj prvý sólový let. Po troch mesiacoch úvodného výcviku sa presunul do mesta Waco v Texase, kde v rámci základného výcviku lietal na strojoch BT-13 Valiant. Úvodným aj základným výcvikom Slayton prešiel bez zaváhania. Prial si lietať na jednomotorových stíhačkách, ale armáda ho vybrala do kurzu pre pilotov viacmotorových lietadiel. Donald tak začal s výcvikom na lietadlách AT-10 Wichita, AT-17 Bobcat a A-18 Shrike. Výcvik absolvoval 22. apríla 1943 a následne mal v Columbii v Južnej Karolíne podstúpiť bojový výcvik na bombardér B-25 Mitchell. Po piatich mesiacoch výcvik dokončil a čakalo ho pridelenie k bojovej jednotke, ktorou sa stala 340. bombardovacia skupina ("340th Bombardment Group", "340th BG") dislokovaná v tom čase v severnej Afrike.
V Newport News vo Virgínii Slayton so svojimi kolegami nastúpil na jednu z lodí tvoriacich konvoj, aby vyplávali smerom do Stredozemného mora. Po mesačnej plavbe lode priplávali do prístavu Zerni, kde sa ukázalo, že 340th BG sa medzitým premiestnila do Talianska. Lode tak odplávali smer Neapol. Neďaleko Gibraltáru sa stali terčom útoku nemeckých bombardérov a ponoriek. Nemcom sa podarilo potopiť niekoľko lodí. V septembri 1943 Slayton nakoniec prišiel do Neapolu, odkiaľ sa presunul na základňu San Pancrazio. Odtiaľto lietal na bojové lety nad Balkánsky polostrov. Po šiestich týždňoch sa spolu s 340th BG presunul na základňu vo Foggii a v januári 1944 na poľné letisko na úpätí sopky Vezuv. Tu večer 18. marca zažil erupciu Vezuvu, pri ktorej bolo v priebehu niekoľkých minút zničených asi 80 lietadiel 340th BG. Nad Európou Slayton nakoniec odlietal 56 bojových letov a v máji 1944 sa vrátil do USA.
Plánoval, že sa ešte vráti do Európy ako stíhací pilot, ale armáda mu dala dve možnosti. Buď bude inštruktor pre pokročilý výcvik na B-25 v Texase, alebo inštruktor pre bojový výcvik na B-25 v Južnej Karolíne. Slayton si vybral druhú možnosť, ale mal už iný plán. V tom čase sa uvádzal do výzbroje nový dvojmotorový ľahký bombardér A-26 Invader, ktorý mal byť rýchlejší než ostatné lietadlá v tejto kategórii. Keď už nemôže byť stíhačom, rozhodol sa, že bude aspoň lietať na A-26. Zámer sa mu podaril a zvyšok roka 1944 strávil výcvikom na A-26 na Selfridgeovom letisku v Michigane. Pripravoval sa na bojové nasadenie v Tichomorí. V júli 1945 prišiel na ostrov Okinava a pridal sa k 319. bombardovacej skupine ("319th Bombardment Group", "319th BG"). Z Okinavy stihol odlietať sedem bojových letov nad Japonskom. Posledný bojový let uskutočnil 12. augusta, tri dni po zhodení atómovej bomby na Nagasaki. Tešil sa na návrat domov, ale početné jednotky z Európy a Tichomoria nebolo možné prepraviť späť do USA naraz. Preto takmer dva mesiace trvalo, kým sa dostal domov. Po vojne pracoval ako inštruktor na B-25 v Camp McCoy vo Wisconsine, Albany v Georgii a Boca Raton na Floride. Na jeseň 1946 mal Slayton 22 rokov, koniec záväzku v armáde na dohľad, 1 100 nalietaných hodín a 63 bojových letov na konte. Dňa 21. októbra uskutočnil posledný let v službách armády a v novembri 1946 z nej odišiel.
Po druhej svetovej vojne.
Po odchode z armády Slayton začal študovať letecké inžinierstvo na University of Minnesota v Minneapolise. Vzhľadom na Slaytonove vojnové skúsenosti mu univerzita odpustila polovicu kreditov za prvý ročník a armáda zase hradila školné. Zvyšok ale bol na Slaytonovi. Rozhodol sa, že univerzitu absolvuje v najrýchlejšom možnom tempe. Ponoril sa do štúdia a vo voľnom čase pracoval, pretože armádne štipendium hradilo iba školné, nie ubytovanie a stravu. Istý čas dokonca pracoval v obchode s dámskou obuvou. Nakoniec však usúdil, že vykladanie nákladných vagónov bude predsa len lepšia voľba. Okrem toho počas víkendov lietal ako rezervista pre vojenské letectvo na lietadlách T-6 Texan. Potom zistil, že jeden z jeho starých kamarátov lieta u Národnej leteckej gardy štátu Minnesota v letke, ktorá mala vo výzbroji nielen bombardéry A-26, s ktorými Slayton lietal počas vojny, ale aj jednomotorové stíhačky F-51 Mustang. Slayton využil túto šancu a čoskoro sa preškolil na Mustangy. V jednom období dokonca lietal na troch typoch lietadiel – A-26, F-51 a C-47. V auguste 1949 Slayton získal titul bakalár vied ("Bachelor of Science") v leteckom inžinierstve. Štvorročný študijný program zvládol za dva a pol roka. Prácu mu ponúklo niekoľko firiem, ale nakoniec ho zamestnal Boeing. Následne strávil dva roky poväčšinou pri rysovacej doske v Seattli. Pracoval na B-52 Stratofortress a KC-97 Stratofreighter, ale nebolo to pre neho šťastné obdobie. Prišiel aj o možnosť lietať, keďže v okolí Seattlu nebola žiadna základňa Národnej leteckej gardy.
Vo februári 1951 mu bývalý veliteľ letky našiel miesto u Národnej leteckej gardy štátu Minnesota a ponúkol mu, aby sa vrátil k svojej bývalej jednotke. Slayton sa rozlúčil s Boeingom a odišiel zo Seattlu. Ukázalo sa však, že dva roky neustáleho pozerania na technické výkresy mu ľahko poškodili zrak. Našťastie dostal kontakt na jedného oftalmológa, ktorý dokázal pomocou cvikov vrátiť Slaytonov zrak opäť do formy. Zatiaľ čo cvičil svoje očné buľvy a čakal na opakovanú lekársku prehliadku, stal sa dôstojníkom údržby lietadiel. Po zaradení do letového stavu zalietaval F-51, ktoré prešli opravami a predpísanými prehliadkami.
Slayton však nebol spokojný s pozíciou rezervistu a chcel sa vrátiť do regulárneho letectva. Vojenské letectvo USA ("United States Air Force", "USAF") jeho žiadosť prijalo až na tretí raz. Dúfal, že sa zapojí do kórejskej vojny, ale v máji 1952 bol pridelený do Air Command and Staff School v Montgomery v Alabame. Opäť zasadol do školských lavíc, ale šesťtýždňový kurz mu ubehol celkom rýchlo. Potom bol pridelený na pozíciu inšpektora údržby na veliteľstve 12. leteckej armády na základni Wiesbaden vo vtedajšom Západnom Nemecku. V Nemecku ale napriek pôvodným chmúrnym vyhliadkam na lietanie v starých C-47 predsa len narazil na dve šťastné okolnosti. Prvá z nich bola istá Marjorie „Marge“ Lunneyová (1921 – 1989), ktorá pracovala na základni vo Wiesbadene ako sekretárka. Druhou okolnosťou bola prvá skúsenosť s prúdovými lietadlami. Počas návštevy v USA po prvom 18-mesačnom turnuse v Nemecku sa Slaytonovi podarilo prehovoriť nadriadených, a na druhý turnus bol pridelený k 36. dennému-stíhaciemu krídlu ("36th Fighter-Day Wing") v Bitburgu. Ako dôstojník údržby dostal preškolenie na vtedy moderný F-86 Sabre. Dňa 18. mája 1955 sa na základni Ramstein oženil s Marjorie Lunneyovou. Kamaráti z jednotky mali z recesie na rukávoch čierne pásky, čím nevestu príliš nepotešili. Zaujímavosťou je, že to bol posledný sobáš, ktorý nemecké úrady vykonali podľa okupačných zákonov. Nemecko v tom čase už nepodliehalo okupačnému veleniu spojeneckých vojsk.
Skúšobný pilot.
Po opakovaných pokusoch o prijatie do U.S. Air Force Test Pilot School bola s prihliadnutím na jeho angažmán na prúdových lietadlách jeho žiadosť prijatá. V júni 1955 sa mal Slayton hlásiť na Edwardsovej leteckej základni v Kalifornii ako žiak kurzu pre skúšobných pilotov. Na základe skúseností zo štúdia na University of Minnesota ho tunajšie tempo štúdia neprekvapilo. Navyše sa tu k hodinám stráveným v prednáškových miestnostiach a večerným samoštúdiom pridalo aj lietanie. Mesiac po príchode na Edwardsovu základňu bol Slayton už v plnej práci na hodnotení výkonnostných charakteristík ľahko olietaného T-33. Slaytonovo hodnotenie T-33 si vyžiadalo celkovo 11 letov medzi 26. júlom a 15. septembrom a výsledkom bola správa, ktorú musel schváliť veliteľ školy podplukovník Amman a šéf výkonnostnej sekcie major Polve. Dokument získal ich potvrdenie, rovnako tak aj tie nasledujúce. V decembri 1955 bol Slayton vyradený ako čerstvý skúšobný pilot. 
Pridelili ho ku Flight Test Center na Edwardsovej základni k sekcii, ktorá testovala výkony prototypov stíhacích lietadiel. Znamenalo to, že sa dostal k elite skúšobných pilotov. Spolu s ním putoval k stíhacej sekcii aj spolužiak Donald Sorlie. Pod vedením plukovníka Hanesa tu pôsobilo 13 pilotov. Nováčikovia Donald &amp; Donald rýchlo zapadli medzi ostatných. Do roku 1955 ostatní Slaytona oslovovali „Donald“ alebo „Don“. Po príchode do Flight Test Center tu boli dvaja Donaldovia. Pôsobilo to zmätok v rádiovej komunikácii, a tak ostatní začali Slaytona prezývať zloženinou počiatočných písmen z jeho krstných mien Donald Kent. DK sa v angličtine vyslovuje ako „dý kej“, a tak vznikla neskôr slávna prezývka „Deke“ (vyslovuj ako „Dýk“). Deke ako skúšobný pilot spočiatku lietal tzv. „chase“, čo boli sprievodné lety pri testoch prototypov, pri ktorých chase pilot poskytoval svojmu kolegovi referencie ohľadom správania lietadla, výšky, rýchlosti a zhotovoval fotografický alebo filmový záznam. Potom sa dostal aj k novým prototypom. V septembri 1956 vykonával skúšky bŕzd na novom stroji YF-105A, keď obloženie bŕzd vzplanulo. Lietadlo sa zastavilo na kraji dráhy a oheň sa začal pomaly šíriť. Slayton neváhal, otvoril kryt kabíny a zoskočil na zem. Lenže nepočítal s hmotnosťou padáka a pri dopade si spôsobil poriadny pruh. Nebolo to naposledy, čo sa Deke dostal do problémov s YF-105A. Päť, niekedy aj šesť dní v týždni Deke lietal na niekoľkých typoch lietadiel denne. Testoval stroje T-33, YF-104A, F-102A, TF-102, F-101A, F-106 a množstvo ďalších lietadiel. Počas skúšok lietadla F-105 Thunderchief bol Deke menovaný za projektového manažéra a okrem iného dostal na starosť aj vykonávanie samotných skúšok. V jeden deň mal vykonať let na zistenie charakteristík počas utiahnutej zatáčky za podzvukovej rýchlosti. Thunderchief sa však Dekovi vymkol kontrole, vykonal tri alebo štyri otáčky vo vývrtke, ktorá prešla v plochú vývrtku na chrbte. Lietadlo teraz padalo za neustálej rotácie. Mohutné odstredivé sily Slaytona vyťahovali zo sedadla. Nedarilo sa mu vyviesť stroj z nestabilného režimu, Thunderchief sa vždy len začal točiť na opačnú stranu. Navyše Deke zistil, že kvôli negatívnemu preťaženiu nedočiahne na madlá katapultu. Počas niekoľkých sekúnd stroj spadol o tri kilometre a pád pokračoval. Nakoniec sa Dekovi podarilo vysunúť vzdušné brzdy, ktoré, ako dúfal, vývrtku definitívne zastavia. Thunderchief ale opäť iba zmenil zmysel rotácie a padal ďalej. Tentokrát ale počas prechodu z jedného smeru do druhého málinko zaváhal. Na to Deke čakal. Pri ďalšom pokuse sa mu podarilo uviesť stroj do normálneho strmhlavého letu, ktorý mohol vybrať. K zemi mu zostávali iba tri kilometre. Keď sa s lietadlom vrátil na základňu, mechanici opatrne otvorili bombovnicu lietadla, v ktorej boli pripevnené meracie prístroje. Namiesto záznamníkov a citlivých aparátov tu bola iba spleť pokrúteného kovu. Obrovské sily a vibrácie počas vývrtky ich úplne zdemolovali. Deke sa na to chvíľu pozeral, potom sa pomaly obrátil smerom k hangáru, ktorý si na Edwardsovej základni pre svoju potrebu prenajala firma Republic Aviation, zdvihol pravú ruku a známym gestom poslal konštruktérov Republicu do príslušných miest. 
Dňa 8. apríla 1957 mu manželka Marge porodila syna, ktorému dali meno Kent Sherman. V rovnakom roku sa stíhacia sekcia Flight Test Center rozdelila na dve časti a Deke bol menovaný za šéfa jednej z nich. V roku 1958 bol spolu s kolegom Andym Andersonom poslaný do Veľkej Británie, aby tamojším pilotom pomohli s letovými skúškami ich prvej nadzvukovej stíhačky English Electric P.1B (z ktorej o niečo neskôr vznikol English Electric Lightning). Pre Slaytona sa P.1B stalo najobľúbenejším lietadlom vôbec. V tom čase sa naplno rozbehli vesmírne preteky medzi Spojenými štátmi a Sovietskym zväzom. Deke vtedy neprejavoval zvláštny záujem o vesmír, ale videl prísľub v chystanom projekte X-15. 
Kariéra v NASA.
Mercury Seven.
V januári 1959 Slayton dostal zapečatenú obálku z Washingtonu, D. C. Boli v nej inštrukcie, aby osobne prišiel do hlavného mesta na tajnú poradu. Nebol ale sám, niektorým ďalším pilotom z Edwardsovej základne prišla pozvánka tiež. Kým Deke sa mal do Washingtonu dostaviť 9. februára, niektorí jeho kolegovia mali v rozkaze termín o týždeň skôr. Keď sa vrátili z tajného pohovoru, niečo aj prezradili. Slayton tak už pri balení vecí pred cestou trocha tušil, o čo pôjde. V pondelok 9. februára 1959 Deke sedel s 30 ďalšími mužmi v jednej zo sál Dolley Madison House vo Washingtone, D. C. Prvé informácie kandidátom poskytol Charles Donlan, námestník Space Task Group. Odhalil im dôvod ich prítomnosti, vysvetlil princípy fungovania novej organizácie NASA a stručne opísal program Mercury. Potom k nim prehovoril Warren North z riaditeľstva NASA, ktorý vysvetlil dôvody na vykonanie pilotovaného kozmického letu. Nakoniec im Dr. Robert Voas opísal priebeh výberového procesu. Niektorých kandidátov trocha zaskočil fakt, že kabína Mercury mala byť schopná plne automatického letu, čo podľa ich názoru degradovalo funkciu pilota na jej palube. Hoci Slaytona vesmír predtým nijako nelákal, rozhodol sa, že sa zúčastní výberového konania. Nasledujúci deň, v utorok 10. februára, začali motivačné pohovory a psychologické testy. V stredu nasledovali záverečné pohovory úvodnej fázy výberu a potom sa Deke s ostatnými mohol vrátiť domov. Mal čakať na ďalšie pokyny. Kandidáti, ktorí neprešli úvodným kolom výberu, boli o svojom neúspechu informovaní okamžite. Zo 69 mužov, ktorí sa zúčastnili prvých pohovorov, zostalo 32. Dňa 6. marca sa mal Slayton dostaviť do mesta Albuquerque v Novom Mexiku, kde sa malo na miestnej Lovelace Clinic uskutočniť ďalšie kolo výberu. Deke bol v tretej skupine kandidátov. Lekári mali na klinike preskúmať zdravotný stav každého kandidáta do najmenšieho detailu. Procedúry, ktorými kandidáti prechádzali, boli veľmi bolestivé, nepríjemné a veľmi často ponižujúce. Slayton sa neskôr vyjadril: "„Ak ste nemali radi doktorov, bolo to ako najhoršia nočná mora.“" Slayton ale týždeň na klinike vydržal, rovnako aj ostatní kandidáti. Len Dekov starý kamarát z Edwardsovej základne, istý Gus Grissom, mal namále, keď lekári u neho objavili sennú nádchu. Nakoniec im však vysvetlil, že vo vesmíre sa tak ľahko nedostane do styku s peľom. Od 15. marca Slaytona čakalo ďalšie kolo výberu vo Wright Aerospace Medical Laboratory v Ohiu. Kandidátov tu čakali „stresové testy“. Medzi 15 skúškami, ktorými muži prechádzali, bol napríklad test na zvládanie jednoduchých úloh v hlučnom a stresujúcom prostredí. Kým kandidátovi pri uchu hučala siréna o 145 decibeloch (každý dostal chrániče sluchu) vo všetkých frekvenciách počuteľného spektra, pilot mal na papier vykonávať jednoduché výpočty. Aby bol stres ešte väčší, stál nad ním psychológ a meral čas riešenia jednotlivých výpočtov. Okrem toho kandidáti jazdili na centrifúge, museli prejsť testami zvládania tepla, chladu, pobytom v izolačnej komore, ďalšími psychotestami atď. Dňa 21. marca sa však Deke mohol zbaliť a odísť domov. Mal čakať na telefonát z NASA. V zákulisí medzitým prebiehali spory o to, koho z kandidátov prijať do programu. Pôvodne mali prijať 12 uchádzačov, ale počas výberu sa počet miest znížil na 6. Teraz, keď zostávalo iba vyhodnotiť, ako jednotliví muži skončili, Charles Donlan, šéf programu Mercury, zistil, že prísne podmienky splnilo 7 z nich. Nevedel, koho vyradiť, a tak sa nakoniec opýtal svojho nadriadeného Dr. Roberta R. Gilrutha, vedúceho Space Task Group, ktorý rozhodol, že do oddielu astronautov prijmú všetkých 7 adeptov. Skupina budúcich astronautov sa tak začala volať "Mercury Seven". 
V piatok 3. apríla 1959 zazvonil v Slaytonovej kancelárii na Edwardsovej základni telefón. Volal mu Charles Donlan. "„Boli ste vybraný, aby ste sa k nám pridali. Teda pokiaľ máte stále záujem.“" "„Áno, mám,“" odpovedal Deke a odišiel informovať svojho nadriadeného, že odchádza z Edwardsovej základne. V stredu 8. apríla Slayton odletel do Washingtonu, D. C. a v nasledujúci deň stál s ostatnými šiestimi kandidátmi v Dolley Madison House a zo zákulisia sledoval masu novinárov a fotografov, ktorí sa tlačili pred pódiom v bývalom tanečnom salóne. Astronauti boli zoradení podľa abecedy a vedľa Slaytona stál Alan Shepard z námorníctva. Krátko predtým, než vyšli na pódium, sa Slayton priznal Shepardovi: "„Som pekelne nervózny.“" Obaja sa zhodli a dúfali, že to nebude dlho trvať. Vzápätí sa Shepard pozrel na Slaytona a opýtal sa ho: "„Tieto, uh, motýliky sa už zase vracajú do módy?“" Deke sa zatváril zmätene a začal trocha pochybovať o výbere svojho oblečenia. Potom si spomínal, ako Shepard na neho pôsobil chladne a odmerane, zatiaľ čo ďalší astronaut, ktorý si pre túto príležitosť tiež dal motýlika, John Glenn, sa snažil byť ku každému milý. "„Čo je sakra zlé na mojom motýliku?“" opýtal sa Sheparda. "„No, vlastne nič. Len pochybujem, že kamery nezachytia tú škvrnu od vajíčka alebo kečupu, alebo čo to máš za svinstvo na svojom motýliku.“" Slayton ešte viac znervóznel: "„Aké svinstvo?“" V tom momente už musel vyjsť na pódium a zasadnúť spolu s ostatnými k pripravenému stolu s mikrofónmi. Medzitým začul Sheparda, ako hovorí: "„Ach bože, ten motýlik...“" Slayton sa márne pokúšal pozrieť na motýlika, keď zrazu zacítil, ako Shepard do neho nenápadne strká lakťom. Deke sa k nemu naklonil a Shepard mu zašepkal: "„Nič na tom motýliku nemáš, Slayton.“" "„Čože?“" odpovedal Deke. Shepard sa pousmial: "„Dostal som ťa, U.S. Air Force!“" Odveká, hoci nie úplne vážne mienená rivalita medzi dvoma zložkami amerických ozbrojených síl sa preniesla aj sem. Slayton si to začal uvedomovať: "„Ako dostal? Aha takto! Shepard, ja ťa...!“" Dekov šepot prerušil príchod riaditeľa NASA Keitha Glennana. Začala sa tlačová konferencia. Na otázku, čo na to (že sa stanete astronautom) povedali Vaša žena a deti, Slayton odpovedal: "„To, čo robím, je v podstate moja vec, čo sa týka profesie a moja žena s tým zvyčajne súhlasí na sto percent.“" O niekoľko desiatok minút neskôr boli zo siedmich mužov programu Mercury celonárodné celebrity. Astronauti nerozumeli, prečo je okolo nich taký mediálny ošiaľ, keď ešte nič nedokázali. Slayton a Shepard sa na seba prekvapene pozreli, pričom obom bolo jasné, že už nič nebude také, ako predtým. Slayton svoju rodinu presťahoval z Edwardsovej základne do domu neďaleko Fort Eustis vo Virgínii, kde jeho susedmi boli kolegovia astronauti Gus Grissom a Walter „Wally“ Schirra. 
Nové národné celebrity si užívali výhody, ktoré vyplývali z ich statusu. Dom na kľúč za veľmi nízku cenu, výhodné úvery na nové domy v Houstone alebo každý rok najnovšie športové autá Chevrolet Corvette za symbolický jeden dolár. Časopis "Life" astronautom ponúkol sumu pol milióna dolárov, ktorú si mali rozdeliť medzi sebou do troch rokov ako výmenu za prístup do svojho súkromia. Na druhej strane tu však bolo riziko v podobe kozmického letu. Nosná raketa Atlas, ktorá ich mala vyniesť na obežnú dráhu Zeme, bola vtedy značne nespoľahlivá. Astronauti tiež museli cestovať po celých USA a zo začiatku nemali možnosť lietať na výkonných prúdových lietadlách. Až počas výcviku si presadili možnosť udržiavať návyky na strojoch T-33, F-102 a F-106 Vojenského letectva USA na Langleyovej základni. Potom tu bol veľký príval nových informácií, ktoré museli astronauti vstrebať. Keď v roku 1959 astronauti začali navštevovať Cape Canaveral, aby sledovali štarty rakiet, bývali väčšinou v budove s názvom hangár S. Bol to prerobený letecký hangár s obrovskými posuvnými dverami na oboch koncoch, pričom jeho vnútro bolo prerobené na kancelárie, lekárske laboratóriá a ubytovne astronautov. Aby sa astronauti dostali do svojich izieb, museli často prechádzať cez plechovú budovu vedľa hangára S, v ktorej sa nachádzali klietky plné šimpanzov, z ktorých potom niektorí leteli na skúšobných letoch. Vrieskajúce šimpanzy mali navyše nepríjemný zvyk hrať sa s vlastnými výkalmi. Keď raz jeden kongresman navštívil Cape Canaveral, trval na návšteve klietok so šimpanzmi napriek varovaniam o ich nepríjemnom správaní. Zákonodarca stál pri klietke a rozprával sa so šimpanzom, ktorého nazval „malý astronaut“. Šimpanz Enos sa mu vyprázdnil do rúk a hromadu výkalov hodil na kongresmanov oblek. Aby sa astronauti vyhli nepríjemným šimpanzom a nemuseli bývať v nepohodlnom a pochmúrnom hangári S, požiadali NASA o povolenie bývať v hoteli Starlite v Cocoa Beach, ktorý vlastnil hotelier a filantrop Henri Landwirth. Neskôr bol Landwirth najatý, aby riadil nový hotel Holiday Inn, ktorý sa staval na pláži. Zhodou okolností v deň otvorenia Holiday Inn v máji 1960, hotel Starlite úplne vyhorel. Polícia nenašla žiadne dôkazy o úmyselnom podpálení a neskôr došla k záveru, že príčinou požiaru bolo chybné elektrické vedenie. Raz neskoro v noci Landwirth našiel Deka Slaytona sedieť vo svojom novom hotelovom bare Riviera Lounge a opýtal sa ho, či by sa astronauti presunuli zo Starlite do jeho nového hotela. "„Nevidím žiadny problém,“" povedal Slayton. "„Porozprávam sa s chlapcami a dám ti vedieť.“" Slayton zavolal na druhý deň a povedal, že ponuku prijímajú s tým, že kedykoľvek budú v meste, budú mať k dispozícii izbu. Landwirth súhlasil a dokonca im znížil cenu na 8 dolárov za noc. Keď sa astronauti presunuli do Holiday Inn, nasledovali ich všetci reportéri a tiež zástupy atraktívnych žien, ktoré boli predtým v hoteli Starlite. Čoskoro sa Holiday Inn stal vyhľadávaným miestom v Cocoa Beach.
Astronauti programu Mercury sa podrobovali namáhavému výcviku. Každý dostal hneď na začiatku výcviku pridelenú jednu oblasť, v ktorej mal zastupovať záujmy astronautov. Slayton dostal na starosť vývoj nosiča Atlas, ktorý bol vtedy značne nespoľahlivý. A to až tak, že prvé lety sa mali uskutočniť pomocou slabšej rakety Redstone, ktorá bola schopná dopraviť kabínu Mercury iba na suborbitálnu dráhu. Deke a ostatní museli tiež prejsť výcvikom prežitia v panamskej džungli, v púšti neďaleko nevadského Rena, neustálymi jazdami na centrifúge a nácvikom núdzového opustenia kabíny vo vode. Z toho mal Deke obavy, lebo nevedel plávať, keďže v jeho rodisku netiekla žiadna väčšia rieka a nemal tak príležitosť naučiť sa to. Trocha mu to išlo aspoň pod vodou s kyslíkovou fľašou na chrbte, ale nedokázal sa poriadne udržať na hladine. Gus Grissom ho pri jednej príležitosti musel zachraňovať, keď Slayton spadol cez okraj záchranného člnu a začal sa topiť. Gus skočil do vody a zachránil ho. Odvtedy sa Grissom a Slayton ešte viacej spriatelili. Postupne sa však Deke naučil udržať sa aspoň chvíľu na hladine, ale nikdy sa nenaučil poriadne plávať. Dňa 25. augusta 1959 Slayton podstupoval výcvik na centrifúge v Johnsville v Pensylvánii. Bez problémov zvládal aj veľké preťaženia a ani teraz nečakal žiadne problémy. Lekár William K. Douglas mu prilepil na hrudník zvody EKG a skúšal ich funkciu, pričom sa náhle zarazil. "„Čo je?“" spýtal sa Deke. "„Ale nič, len mám dojem, že vidím nepravidelný tep,“" odpovedal Dr. Douglas. "„To si robíš srandu!“" Deke znervóznel. "„Hlavne pokoj, bude to asi len chyba v inštrumentácii,“" povedal Douglas a vyžiadal si od obsluhy centrifúgy jazdu s preťažením 3 g. Lekár počas jazdy pozorne sledoval pás so záznamom Dekovej srdcovej činnosti a bol čoraz viac nepokojný. Nakoniec prikázal zastaviť centrifúgu. Možno to bolo len z pretrénovania, ale Dr. Douglas poslal Slaytona na špecializované pracovisko námorníctva vo Philadelphii. Tu na jeho EKG nenašli žiadne anomálie. O mesiac neskôr však lekári na Brooksovej základni v San Antoniu stanovili konečnú diagnózu: fibrilácia srdcových predsiení z nejasných príčin. Slayton sa stal fanatikom zdravého životného štýlu. Okamžite prestal takmer úplne fajčiť. Vo veľmi vypätých chvíľach si dal len tenkú cigaretu a cigaru potom pri oslavách v riadiacom stredisku. Začal každý deň behávať niekoľko míľ a obmedzil konzumáciu alkoholu. Jeho zdravotný stav sa ale nemenil. Postupne sa Deke naučil aj spoznať nástup nepravidelného tepu podľa pocitov v hrudníku. Lekári nakoniec prišli s verdiktom: "„Napriek danej nepravidelnosti tento stav podľa nášho názoru žiadnym spôsobom neovplyvňuje výkony astronauta Slaytona. Sme tiež toho názoru, že by mal byť akceptovaný pre letové operácie vo vesmíre.“"
Prvý let človeka do vesmíru sa začal blížiť. V decembri 1960 si Dr. Robert R. Gilruth zvolal všetkých astronautov a dal im jednoduchú úlohu, ktorá spočívala v tom, že každý z nich mal napísať, kto z jeho kolegov by mal pilotovať prvý kozmický let programu Mercury a prečo. Jediným pravidlom bolo, že nikto nemohol nominovať sám seba. Deke tam napísal Alana Sheparda, pretože mal podľa neho vynikajúce pilotné schopnosti a bol zo všetkých najinteligentnejší a najvýrečnejší. Výsledok tejto ankety Gilruth nikdy nikomu neprezradil. Dňa 19. januára 1961 si Gilruth povolal sedmičku astronautov do svojej kancelárie v Langley a oznámil im: "„Alan Shepard uskutoční prvý suborbitálny let. Grissom uskutoční druhý let. Glenn bude náhradníkom pre obe misie.“" Hoci Slayton na Gilruthovo rozhodnutie povedal, že „mu to nevadí“, v skutočnosti ho „šokovalo, zranilo a úplne ponížilo“, že nebol vybraný ani medzi troch najlepších. Na druhý deň sa konala inaugurácia prezidenta Johna F. Kennedyho a vtedy mu „realita udrela priamo do očí“. "„Samozrejme! Politika!“" pomyslel si Slayton. "„V žiadnom prípade to nebola náhoda, že Shepard aj John Kennedy boli námorníci.“" V stredu 12. apríla 1961 boli astronauti na Cape Canaveral, kde sa pripravoval Shepardov let a tiež štart bezpilotnej misie Mercury-Atlas 3, čo bola ďalšia skúška Atlasu po dvoch predchádzajúcich neúspešných pokusoch. Všetkých zaskočila správa, že sovietsky kozmonaut Jurij Gagarin sa stal prvým človekom vo vesmíre a prvým na obežnej dráhe okolo Zeme. Depresívnej atmosfére prispel aj neúspech misie Mercury-Atlas 3, ktorá sa 25. apríla musela ukončiť už po 43 sekundách letu nútenou autodeštrukciou rakety. Prípravy na Shepardov suborbitálny let Mercury-Redstone 3 pokračovali. Dňa 5. mája 1961 sa Alan Shepard nakoniec stal prvým Američanom a zároveň druhým človekom, ktorý sa dostal do vesmíru. Deke Slayton počas tohto letu slúžil v Riadiacom stredisku Mercury ("Mercury Control Center") ako komunikátor (CAPCOM), ktorý zabezpečoval spojenie s kozmickou loďou. O dva mesiace neskôr, 21. júla, štartoval Gus Grissom na suborbitálny let Mercury-Redstone 4. Slayton tentoraz slúžil ako CAPCOM v bunkri riadenia štartu, pričom jeho úlohou bolo komunikovať s kabínou do momentu, kým raketa vzlietne z rampy. Počas bezpilotnej misie Mercury-Atlas 4 dňa 13. septembra 1961 Deke pracoval na sledovacej stanici na Bermudách. Raketa Atlas fungovala bez problémov a let skončil úspešne. Dňa 29. novembra 1961, po úspešnom orbitálnom lete Mercury-Atlas 5 so šimpanzom Enosom na palube, NASA informovala verejnosť, že na prvý americký pilotovaný orbitálny kozmický let Mercury-Atlas 6 poletí v decembri 1961 astronaut John Glenn a jeho náhradníkom bude Scott Carpenter. NASA tiež oznámila, že pilotom ďalšej misie Mercury-Atlas 7 bude v apríli 1962 Deke Slayton a jeho náhradníkom Walter Schirra. Slayton kabínu Mercury (výr. č. 18) pomenoval "Delta 7", pretože išlo o štvrtý pilotovaný let programu Mercury a písmeno delta (Δ) je štvrté v gréckej abecede.
Dňa 13. februára 1962, týždeň pred štartom misie Mercury-Atlas 6 s astronautom Johnom Glennom, telefonoval Dr. Douglasovi plukovník Knauf z riaditeľstva NASA s tým, že istý lekár z generálneho štábu by si chcel overiť, či má John Glenn problémy so srdcom. Zdroj tejto informácie bol z veľmi vysokých miest, čiže z Bieleho domu. Douglas túto domnienku poprel. O niekoľko dní volal Knauf znova a tentokrát sa pýtal na srdce Glennovho náhradníka Scotta Carpentera. Douglas dôrazne poprel aj túto domnienku, ale medzi rečou sa zmienil o zdravotnom stave Deka Slaytona, keďže všetci o jeho srdcovej anomálii vedeli. Douglas si myslel, že celá vec týmto skončila a Slaytonovi nič nepovedal. Za týmto všetkým bol jeden z lekárov, Dr. Larry Lamb, ktorý Deka vyšetroval v San Antoniu pred dvoma rokmi. Vtedy bol proti tomu, aby Slayton mohol naďalej zostať v letovom stave, ale ho prehlasovali. Lamb bol tiež osobným kardiológom viceprezidenta USA Lyndona B. Johnsona, a keď sa dozvedel, že Slayton bol nominovaný za pilota misie Mercury-Atlas 7, rozhodol sa tomu zabrániť a využil svoje kontakty. Asi tri týždne po Glennovom lete Dr. Lamb oslovil riaditeľa NASA Jamesa Webba a vyvíjal na neho nátlak, aby Slayton radšej neletel do vesmíru. Webb sa nakoniec podvolil a rozhodol o preskúmaní Slaytonovho zdravotného stavu. Slayton sa zatiaľ pripravoval na svoj kozmický let. Začiatkom marca 1962 dostal telefonický príkaz okamžite sa dostaviť do Washingtonu, D. C. Trocha neochotne vystúpil zo simulátora, prezliekol sa, nasadol do lietadla T-33 a zamieril smerom na Washington, D. C. Dňa 13. marca 1962 predstúpil spolu s Dr. Williamom K. Douglasom pred vojenskú zdravotnú komisiu, ktorá však nenašla žiaden dôvod na vyradenie Slaytona z letového stavu. Webbovi to však nestačilo a chcel nezávislé prešetrenie Slaytonovho zdravotného stavu civilnými lekármi. Dňa 15. marca Slayton išiel do budovy riaditeľstva NASA, aby absolvoval ďalšie vyšetrenie. Jeho zdravotný stav dlho skúmali traja lekári, Proctor Harvey z Georgetown University, Thomas Mattingley z Washington Hospital Center a Eugene Braunwell z National Institutes of Health. Potom ho požiadali, aby počkal na ich rozhodnutie. Zástupca riaditeľa NASA Keith Glennan následne Slaytonovi stručne oznámil, že ho vyraďuje z letového stavu. Lekári na Slaytonovi nenašli nič, čo by ho diskvalifikovalo z medicínskeho hľadiska, ale podľa nich nebol dôvod nenechať namiesto neho letieť iného astronauta, ktorý nemá tento problém so srdcom. Išlo tak o politické rozhodnutie. Na 16. marca NASA naplánovala tlačovú konferenciu, na ktorej boli médiám vysvetlené dôvody Slaytonovho vyradenia z letového stavu. Deke si neskôr spomínal, že mal chuť všetkých v miestnosti zabiť, ale snažil sa ovládať a počas konferencie vyhlásil: "„Samozrejme som sklamaný, ale budem sa snažiť zo svojej pozície podporovať program, ako to len bude možné.“"
Šéfastronaut.
Na misii Mercury-Atlas 7 Slaytona nahradil Scott Carpenter. Kým Slayton zastával názor, že kozmická loď Mercury ešte stále nie je natoľko spoľahlivá, aby bolo možné na obežnej dráhe plytvať časom v prospech experimentov, ktoré sa nevzťahovali na testovanie systémov lode, Carpenter dovolil vedcom a výskumníkom, aby doslova natlačili letový plán pokusmi. Štart letu sa nakoniec uskutočnil 24. mája 1962. Carpenterov výkon na obežnej dráhe však nebol hodnotený príliš dobre, pretože kvôli jeho snahe nastaviť loď vždy do najvhodnejšej polohy pre fotografovanie spotreboval nadmerné množstvo paliva a zbytočne tak ohrozil svoju bezpečnosť. Viackrát už do vesmíru neletel. Deke sledoval Carpenterov let ako CAPCOM na odľahlej pozorovacej stanici Muchea na západnom pobreží Austrálie. Slayton sa nehodlal len tak vzdať svojej šance na let do vesmíru. Odkedy ho vyradili z letového stavu, začal tichú kampaň za návrat medzi aktívnych astronautov. Veľmi mu s tým pomáhal Dr. William K. Douglas, ktorý mu v júni 1962 vybavil v Bostone schôdzku s jednou z absolútnych kardiologických špičiek tej doby, Dr. Paulom D. Whiteom. Kardiológ informoval Slaytona o tom, že najlepším spôsobom, ako prísť na jeho zdravotný problém, by bola pitva. Dr. White urobil Dekovi rôzne testy a potom zaslal NASA svoj verdikt. Slayton bol opäť sklamaný, keďže Dr. White v podstate zopakoval závery svojich predchodcov. Nenašiel na ňom nič, čo by ho vylučovalo z letového stavu, ale aj podľa Dr. Whitea nebol dôvod nenechať namiesto Slaytona letieť iného astronauta, ktorý nemá tento zdravotný problém. Deke sa naďalej nevzdával a videl nádej v začínajúcom programe Gemini. Krátko po vynesení verdiktu Dr. Whitea si Slaytona zavolal Bob Gilruth, ktorý bol teraz riaditeľom Strediska pilotovaných letov ("Manned Spacecraft Center"). "„Bolo by veľmi ťažké ťa pretlačiť do Gemini,“" povedal Slaytonovi. Z formálneho hľadiska bol Slayton naďalej príslušníkom Vojenského letectva USA. Velenie však začalo spochybňovať platnosť jeho licencie „Class I“, čo znamenalo, že Slayton je plne kvalifikovaným pilotom, ktorý môže lietať aj samostatne. V jeden okamih sa dokonca uvažovalo o tom, že by Dekovi odobrali aj licenciu Class II, čiže by musel úplne skončiť s lietaním. K tomu však nedošlo, ale aj tak prišiel o Class I a odteraz musel mať v lietadle vždy ešte niekoho s plnou kvalifikáciou. Pre skúseného skúšobného pilota to bolo veľmi ponižujúce, ale nakoniec bol rád, že mohol lietať aspoň takto. V roku 1962 NASA súbežne realizovala tri programy – Mercury sa už pomaly blížil ku koncu, začínal program Gemini a rodilo sa Apollo, ktorého cieľom bolo dostať človeka na Mesiac a späť do konca 60. rokov. Pre tieto vesmírne programy už bolo treba viacej astronautov než pôvodných sedem, resp. už len šesť, keďže Slayton bol vyradený z letového stavu. Dňa 18. apríla 1962 NASA oficiálne oznámila, že prijíma žiadosti do novej skupiny astronautov. Deke Slayton pomáhal vypracovávať kritériá na nábor týchto nových astronautov, ktorých NASA oficiálne predstavila 17. septembra 1962. Keďže ich bolo deväť, nazývali sa "The New Nine". S väčším počtom astronautov súčasne prišla potreba viesť a kombinovať aktivity oddielu a zastupovať záujmy jeho členov v rýchlo expandujúcej NASA. Riaditeľ Strediska pilotovaných letov Bob Gilruth a jeho námestník Walt Williams zvažovali, že oslovia vojenské letectvo, aby zo svojich radov vybralo niekoho schopného. Údajne už bol vybraný jeden generál, keď Alan Shepard prišiel s nápadom, aby túto úlohu vykonával Slayton. Dňa 18. septembra 1962 NASA oficiálne oznámila, že Deke Slayton sa stáva koordinátorom aktivít astronautov ("Coordinator of Astronaut Activities"). Stal sa v podstate prvým šéfastronautom NASA.
Slayton si rýchlo získal rešpekt svojich podriadených, čiže astronautov, a tiež nadriadených v rámci Strediska pilotovaných letov aj v NASA všeobecne. Gusa Grissoma poveril dohľadom nad deviatkou nových astronautov. Začal tiež menovať členov letových posádok. Nebola to jednoduchá záležitosť, keďže musel vhodne skombinovať rôznych ľudí tak, aby sa rešpektovala seniorita, odbornosť, skúsenosti a tiež psychologická kompatibilita. V novembri 1962 nominoval Gordona Coopera za pilota misie Mercury-Atlas 9, posledného letu programu Mercury. Za jeho náhradníka určil Alana Sheparda. Deke bol ako šéfastronaut prítomný pri mnohých aktivitách svojich podriadených. Pravidelne navštevoval továrne výrobcov, ktoré mali na starosti techniku NASA. Sprevádzal astronautov až k štartovacej rampe a potom sledoval ich počínanie z riadiaceho strediska. Doma tak trávil minimum času. Kvôli licencii Class II mohol Slayton lietať iba s ďalšou plne kvalifikovanou osobou na palube, čo mu bolo ponižujúce. Navyše zistil, že vojenské letectvo sa mu chystá zobrať aj túto licenciu, čo by znamenalo, že by nemohol vôbec lietať vo výkonných strojoch. V novembri 1962 tak zavolal svojmu nadriadenému, náčelníkovi štábu Vojenského letectva USA Curtisovi LeMayovi, a požiadal ho o permanentnú výnimku. LeMay bol neoblomný, ale nakoniec Dekovi ponúkol, že mu ešte jeden rok dovolí lietať a potom ho definitívne uzemní. Slayton s tým súhlasil. V máji 1963 sa program Mercury skončil úspešným letom Gordona Coopera a Slayton sa s astronautmi mohol sústrediť na program Gemini. Potvrdilo sa to, čo bolo zrejmé už v roku 1962, že na nadchádzajúce lety programov Gemini a Apollo bude potrebný ešte väčší počet astronautov. Dňa 5. júna 1963 NASA oznámila, že prijme 10 až 15 nových astronautov. Bola zriadená výberová komisia, ktorú tvorili astronauti Mercury Deke Slayton, Alan Shepard, Wally Schirra, John Glenn a skúšobný pilot NASA Warren J. North, riaditeľ operácií letových posádok. Na konci výberového procesu Slayton telefonoval úspešným kandidátom. Pôvodne ich malo byť 13, ale nakoniec sa z poverčivosti k číslu 13 rozhodlo, že ich bude 14. NASA nových astronautov, ktorí sa stali známi ako "The Fourteen", predstavila 18. októbra 1963 na tlačovej konferencii v Stredisku pilotovaných letov v Houstone. V lete 1963 Slayton začal zostavovať posádku prvého pilotovaného letu programu Gemini. Skúšobný let novej dvojmiestnej kozmickej lode si vyžadoval skúseného a schopného veliteľa, resp. veliaceho pilota, ako sa v programe Gemini táto funkcia oficiálne nazývala. V júli 1963 tak Slayton na túto pozíciu nominoval Alana Sheparda a pilotom sa stal Thomas Stafford, nováčik z tzv. novej deviatky. Už v októbri toho istého roka ale museli Sheparda vyradiť z letového stavu kvôli neprestávajúcim príznakom tzv. Menièrovej choroby (závraty s nevoľnosťou, šumenie v ušiach, postupná strata sluchu). V novembri 1963 Slaytonovi vypršalo jednoročné povolenie na lietanie od generála LeMaya. Deke mu zavolal a generálov verdikt znel, že ho musí uzemniť. Slayton sa nahneval a rozhodol sa k 20. novembru vo vojenskom letectve úplne skončiť. Po 19 rokoch sa tak z neho stal civilista. Šéflekár oddielu astronautov Dr. Charles Berry ale prišiel s nápadom zriadiť pre Slaytona špeciálnu zdravotnú triedu NASA Class III, ktorá ho oprávňovala na lety na agentúrnych T-33 a od roku 1964 aj T-38 za predpokladu, že na palube bude druhý, plne kvalifikovaný pilot. Riaditeľ Strediska pilotovaných letov Bob Gilruth s tým nemal problém, a tak Deke o lietanie úplne neprišiel. V rámci administratívnej reštrukturalizácie sa 21. novembra 1963 Slayton stal aj asistentom riaditeľa pre operácie letových posádok ("Assistant Director for Flight Crew Operations"). Pribudlo mu tak množstvo práce, keďže neoficiálne ako šéfastronaut riadil aj oddiel astronautov.
Vo vedení NASA.
V jeden deň Slayton a Shepard požiadali o prúdové lietadlo NASA, ktorým by mohli letieť z Houstonu na Cape Canaveral. "„Je mi ľúto, ale to nemôžete urobiť,“" povedal im Dr. Berry. "„Viem, že to znie hrozne, ale dvaja poloviční piloti nedajú dohromady jedného celého. Musíte mať so sebou ďalšieho kvalifikovaného pilota.“" Pod Slaytonovým vedením ako asistenta riaditeľa pre operácie letových posádok a neoficiálne tiež šéfastronauta bolo asi 300 ľudí a začínal cítiť, že je to na neho už priveľa. Frustrovaný Shepard uvažoval spočiatku po vyradení z letového stavu o odchode z NASA a návrate k námorníctvu, ale Slaytonovi sa podarilo ho prehovoriť, aby zostal. Dňa 8. júla 1964 Shepard nastúpil do funkcie vedúceho úradu astronautov ("Chief of the Astronaut Office"), ako sa odteraz oficiálne nazývala pozícia šéfastronauta. Počas prvých nominácií na lety programu Gemini sa začal objavovať typický Slaytonov systém rotácie posádok, kedy sa záložná posádka danej misie stala hlavnou posádkou o tri misie ďalej. Tento systém sa napriek občasným výnimkám udržal po celú dobu Slaytonovho fungovania v riaditeľstve operácií letových posádok. V roku 1966 bol povýšený na riaditeľa operácií letových posádok ("Director of Flight Crew Operations"). NASA sa v rámci programu Gemini podarilo nacvičiť všetky dôležité základné postupy potrebné k letu na Mesiac. V novembri 1966 program úspešne skončil. Teraz bol na rade prvý pilotovaný let programu Apollo, ktorého štart sa plánoval na 21. februára 1967. Slayton na let Apollo 1 (vtedy ešte označovaný ako AS-204) menoval svojho kamaráta Gusa Grissoma, Edwarda Whitea, prvého Američana, ktorý vystúpil z kozmickej lode do otvoreného vesmíru, a nováčika Rogera Chaffeeho. V piatok ráno 27. januára 1967 sa v jedálni na ubytovni posádok v Budove pilotovaných letov ("Manned Spacecraft Operations Building") na Cape Kennedy zišli hlavná posádka Apolla 1, záložná a podporná posádka, Stuart Roosa, ktorý mal pri plánovanom teste pôsobiť ako CAPCOM v štartovnom bunkri, Deke Slayton a riaditeľ programu Apollo Joe Shea. Test, ktorý sa mal vykonať, bol známy ako „plugs out test“. Mal sa simulovať kompletný finálny odpočet až do momentu, kedy loď aj nosná raketa prejdú na interné zdroje energie. Všetko malo byť úplne rovnaké ako v deň štartu len s tým, že raketa Saturn IB bola nenatankovaná. Všetky ostatné aspekty, vrátane natlakovania kabíny kozmickej lode kyslíkovou atmosférou na 16 psi (110 kPa), mali byť totožné s konfiguráciou v štartovný deň. Počas raňajok astronauti preberali problémy, ktoré sa týkali najmä biednej kvality rádiového spojenia. V predošlý večer sa Grissom a Slayton dohodli, že Deke bude počas testu monitorovať komunikačné problémy priamo v kabíne. Ráno 27. januára však už na to mali iný názor, keďže Deke by musel mať svoju vlastnú improvizovanú prípojku na slúchadlá, ktoré by mohli celú záležitosť skresliť. Slayton sa tak rozhodol celý test sledovať z bunkra riadenia štartu, kde sa pripojil k slúchadlovému vstupu konzoly CAPCOM-a Stuarta Roosu. Test sa stále viac predlžoval a prítomní začínali byť unavení a nervózni. O 18:31:04 miestneho času sa na komunikačnom okruhu ozval Grissomov prekvapený výkrik. Vzápätí sa ozvali aj hlasy ostatných dvoch členov posádky. V štartovnom bunkri spočiatku nechápali, o čo ide. Stačil však pohľad na malú obrazovku na konzole CAPCOM-a, ktorá prenášala obraz z kamery zameranej na okno v poklope kabíny. Kruh okna bol bežne tmavý, ale teraz ho osvetľovalo jasne biele svetlo. Deke chvíľu sledoval pokusy technikov na rampe o záchranu posádky. Potom vyskočil zo stoličky, schmatol dvoch neďaleko stojacich lekárov, Freda Kellyho a Alana Hartera, a vyrazil z dverí bunkra smerom k rampe. Keď prišli na miesto, kabína už bola otvorená. Okolo sa povaľovali hasiace prístroje a použité chemické masky. Stačil im jeden pohľad do vnútra kabíny a bolo im jasné, že prišli neskoro. Potom sa zistilo, že v dôsledku chyby na kabeláži kabíny preskočila iskra, ktorá v atmosfére tvorenej čistým kyslíkom spôsobila požiar. V priebehu niekoľkých desiatok sekúnd posádka upadla do bezvedomia a zahynula v dôsledku vdýchnutia toxických splodín.
Program Apollo sa musel pozastaviť a prehodnotiť. Krátko po nehode Apolla 1 Slayton požiadal Wallyho Schirru, Donna Eiseleho a Waltera Cunninghama, aby po obnovení programu uskutočnili prvý pilotovaný let kozmickej lode Apollo. V pondelok 8. apríla 1967 sa v malej zasadačke v budove číslo 4 Strediska pilotovaných letov zišla skupina 18 astronautov. Neboli tu všetci tak, ako na pravidelných pondelkových poradách. Avízo o schôdzke dostali len tí, ktorí už za sebou mali aspoň jeden let v Gemini. Slayton im hneď v úvode oznámil: "„Chlapi, ktorí sa budú podieľať na prvých mesačných výpravách, sedia v tejto miestnosti.“" Výcvik posádok sa opäť rozbehol a do oddielu astronautov pribudli medzitým aj ďalšie posily. Slayton sa tiež nevzdával svojej šance na kozmický let. Stále bol nefajčiarom, obmedzoval alkohol a snažil sa cvičiť a behať. Naučeným nenápadným pohybom si vždy zmeral na zápästí tep, aby sa tak uistil, či fibrilácia srdcových predsiení neodišla. Na jar 1967 sa dozvedel o lieku Quinadine, ktorý mal vraj potláčať fibriláciu. Deke zašiel za šéflekárom astronautov Dr. Charlesom Berrym, ktorý mu vykonal testy a vyšetrenia, aby sa ubezpečil, či môže ten liek užívať. Výsledky ukázali, že Deke ho môže začať užívať. Liek si vyžadoval striktné dávkovanie a Slayton ho užíval každých 6 hodín, takže sa musel pre dávku budiť aj v noci. Fibrilácia mu však postupne zmizla. Potom mu bolo možné znížiť dávkovanie na tri tablety denne, ale pri jeho hektickom životnom tempe občas na nejakú dávku zabudol, a tak sa mu v júli 1967 fibrilácia vrátila. Keď sa v auguste 1968 oficiálne rozhodlo, že nasledujúci pilotovaný let programu Apollo, čiže Apollo 8, poletí v prípade úspechu Apolla 7 k Mesiacu, Slayton prehodil posádky Apolla 8 a 9 kvôli ich skúsenostiam s lunárnym modulom, keďže Apollo 8 malo letieť bez neho. Vďaka Slaytonovej rotácii posádok sa 9. januára 1969 Neil Armstrong, Michael Collins a Edwin „Buzz“ Aldrin oficiálne stali hlavnou posádkou Apolla 11. Počas tejto misie ľudia prvýkrát pristáli na Mesiaci. Dňa 20. júla 1969 sa nimi stali veliteľ Armstrong a pilot lunárneho modulu Aldrin. Bolo to po prvýkrát, keď sa človek dostal na iné prirodzené kozmické teleso ako na Zem. Pilot veliteľského modulu Collins bol v tom čase na obežnej dráhe okolo Mesiaca. Slayton medzitým pokračoval v zostavovaní posádok misií na zostávajúce pristátia na Mesiaci. V roku 1969 sa šéfastronaut Alan Shepard mohol vrátiť späť do letového stavu. Shepard spolu so Slaytonom nominoval seba za veliteľa najbližšej možnej mesačnej misie, ktorou v tom čase bolo Apollo 13. Za normálnych okolností mal byť vďaka zabehnutému Slaytonovmu systému rotácie posádok veliteľom Apolla 13 astronaut Gordon Cooper, ktorý predtým pôsobil v úlohe veliteľa záložnej posádky Apolla 10, a teraz očakával let na Mesiac. Cooper ale v úlohe veliteľa záložnej posádky podľa Slaytona nepresvedčil. Často bol namiesto učební a simulátorov v garážach, kde si opravoval pretekárske autá, s ktorými sa potom účastnil rôznych pretekov. Coopera tak nahradil Shepard, ktorý dostal možnosť zostaviť si posádku podľa svojho úsudku. Keď Slayton predložil navrhovanú posádku Apolla 13 vedeniu NASA, vtedajší šéf divízie pilotovaných letov pri riaditeľstve NASA George Mueller to odmietol. Slayton tak požiadal Jima Lovella, ktorý vtedy len nedávno pôsobil ako veliteľ záložnej posádky Apolla 11 a bol už tiež určený za veliteľa misie Apollo 14, či by jeho posádka bola namiesto Apolla 14 ochotná letieť už v Apolle 13. Lovell súhlasil a Shepardova neskúsená posádka dostala misiu Apollo 14.
Ďalšie plánované lety mali byť oveľa komplexnejšie a rozostup medzi nimi sa mal ustáliť na približne troch mesiacoch. NASA v tom období začala uvažovať aj o letoch na Mars. V rámci toho sa Deke zúčastnil niektorých pridružených projektov, napr. pobytu v Antarktíde. Tu si v januári 1970 zástupcovia jednotlivých stredísk NASA vyskúšali niekoľkodňovú izoláciu. Na spiatočnej ceste sa potom nadšený lovec Deke vybral na južný ostrov Nového Zélandu, kde sa odreagoval pri strieľaní na vysokú zver z vrtuľníka. V apríli 1970 štartovalo k Mesiacu Apollo 13. Sedem dní pred štartom sa pilot lunárneho modulu v záložnej posádke Charles Duke nakazil rubeolou od jedného zo svojich detí. Keďže Ken Mattingly ako jediný nemal z hlavnej posádky vytvorené protilátky, Slayton prehodil pilotov veliteľského modulu a Mattingly sa premiestnil do záložnej posádky a na jeho miesto nastúpil John Swigert. V júli 1970 sa Deke vybral do Wyomingu na lov antilop. Tam sa mu v jeden deň po niekoľkých mesiacoch vrátila fibrilácia. Vtedy mu napadlo, že predtým sa mu fibrilácia vracala pravidelne v cykle 7 až 10 dní. Spomenul si, že v apríli, keď mal nádchu, mu Dr. Berry predpísal silné dávky vitamínov. Odvtedy si na ne zvykol a po istú dobu ich bral pravidelne. Fibrilácia sa mu vrátila na výlete po náročnom dni, keď šiel neskoro spať, vstával veľmi skoro a mal za sebou namáhavý program. Slayton začal znova brať vitamíny a viedol si podrobné záznamy o ich príjme a svojich reakciách. Po celé obdobie príprav na misiu Apollo 14 sa mu fibrilácia nevrátila. Deke začal pociťovať nádej. Na jar 1971, krátko po lete Apolla 14, sa rozhodovalo o zložení posádky Apolla 17, posledného letu programu Apollo. Hoci boli v oddieli astronautov aj vedci, Slaytonovi a ostatným sa priečilo poslať k Mesiacu niekoho iného, než skúsených skúšobných pilotov. Misie boli aj tak dosť riskantné, než aby bol na palube nejaký vedec, ktorý síce prešiel výcvikom, ale nikto nevedel, ako sa zachová v krízovej situácii. Geológ Dr. Harrison Schmitt bol pôvodne v záložnej posádke ako pilot lunárneho modulu. Po silnom nátlaku vedeckej komunity sa nakoniec ocitol v hlavnej posádke Apolla 17. Slaytona ešte čakalo určovanie posádok pre vesmírnu stanicu Skylab. Bolo to jeho posledné veľké rozhodovanie vo funkcii riaditeľa operácií letových posádok. V polovici októbra 1971 sa v tureckom Istanbule konal 2. Medzinárodný kongres o trombóze a zúčastnil sa ho aj Dr. Charles Berry. Natrafil tam na špičkového kardiológa z Mayo Clinic v Rochestri, Dr. Harolda Mankina. Okrem iného prišla reč aj na Deka Slaytona a jeho problém s fibriláciou srdcových predsiení, ktorý sa mu záhadne sám od seba vyriešil iba pomocou vitamínov. Berry vedel, že Deke potrebuje nejakú kapacitu, ktorá by mu potvrdila jeho bezchybné zdravie. Všetci lekári, ktorí doteraz riešili Dekov prípad, síce potvrdili, že Slaytonovi k návratu do letového stavu nič nebráni, ale nechceli sa podpísať pod takéto rozhodnutie. Dr. Mankin súhlasil a Slaytonovi odkázal, aby prišiel na Mayo Clinic. V decembri 1971 tak Deka prijali na Mayo Clinic pod menom Dick K. King, aby predišiel nepríjemnému záujmu médií. Slayton si neskôr na to spomínal: "„...vykonali na mne celú plejádu testov. Boli to pekne dynamické skúšky. Skoro ma obrátili naruby. Zavesili ma na bežeckom páse hore nohami, robili do mňa diery, napumpovali do mňa farbivo a skúmali časti tela, o ktorých som vôbec nevedel, že ich mám.“" Dr. Mankin ale zahrnul medzi testy aj angiogram, čo znamenalo vpraviť do cievy na paži dlhý katéter a dostať sa s ním až priamo do srdca. Slayton sa zhrozil. Angiogram mu lekári už nútili niekoľkokrát v minulosti, ale existovalo riziko, že pri tomto vyšetrení môže zomrieť. Dr. Mankinovi sa však podarilo Deka prehovoriť. Povedal mu, že zatiaľ všetky testy dopadli výborne a pokiaľ bude v poriadku aj angiogram, podporí jeho návrat do letového stavu. Slayton nakoniec súhlasil.
Návrat do letového stavu.
Po vyšetreniach Dr. Mankin zavolal Dr. Berrymu a oznámil mu Slaytonove dobré výsledky. Dr. Berry sa mohol pustiť do práce. Najprv kontaktoval hlavného lekárskeho inšpektora Federálneho úradu pre civilné letectvo ("Federal Aviation Administration", "FAA"), ktorý Slaytonovi vrátil kvalifikáciu Class I. Žiaden z lekárov, ktorí v roku 1962 vyradili Deka z letového stavu, nebol proti, a tak sa 13. marca 1972 na tlačovej konferencii verejnosť dozvedela, že astronaut Deke Slayton sa vracia do letového stavu bez akéhokoľvek obmedzenia. Stalo sa tak na týždeň presne 10 rokov potom, ako sa Slayton dozvedel o svojom uzemnení. Médiá však už niečo vedeli dopredu, keďže niekto z NASA dal echo fotografovi denníka "Houston Post". Fotograf sa potom objavil na Ellingtonovej základni a odfotil Deka, ktorý po 10 rokoch mohol úplne sám nastúpiť do kabíny lietadla T-38. Slayton od radosti hodinu predvádzal vysokú pilotáž.
Apollo-Sojuz.
Slayton tak konečne mohol využiť svoju šancu na let do vesmíru. Posledné dve posádky misií na Mesiac, Apollo 16 a Apollo 17, už boli v pokročilom štádiu výcviku, ktorý sa chýlil ku koncu. Posádky Skylabu boli oficiálne potvrdené v januári 1972 a nový program Space Shuttle bol ešte veľmi ďaleko v budúcnosti. Jedinou Slaytonovou šancou zostal medzinárodný americko-sovietsky let Apollo-Sojuz. Oficiálne malo ísť najmä o otestovanie androgýnneho univerzálneho spojovacieho mechanizmu, ale v skutočnosti bol celý let čisto politickou záležitosťou. Predbežné rozhovory so Sovietmi o tomto lete sa uskutočnili už v roku 1970. Dňa 24. mája 1972 prezident USA Richard Nixon podpísal počas návštevy Moskvy dohodu o plánovanom spoločnom lete. Slayton sa začal učiť po rusky a čakal na okamih nominácie posádok. Na začiatku júna 1972 ho oslovil Chris Kraft, riaditeľ Strediska pilotovaných letov, a položil mu očakávanú otázku ohľadom posádky pre spoločný let s Rusmi. Slayton mu bez váhania vymenoval zloženie hlavnej posádky: veliteľ Deke Slayton, pilot veliteľského modulu Vance Brand a pilot stykovacieho modulu John Swigert. Brand urobil na Deka dobrý dojem, keď slúžil v záložnej posádke Apolla 15 ako pilot veliteľského modulu, Swigert preukázal svoje kvality počas misie Apollo 13. V záložnej posádke mali byť Alan Bean, Ronald Evans a Jack Lousma. Swigert ale v posádke dlho nezostal. V priebehu roka 1972 sa prevalila aféra s poštovými známkami. Posádka Apolla 15 mala vziať 398 poštových známok so spomienkou na ich let a 100 z nich predať nemeckému obchodníkovi s poštovými známkami. Zisk z predaja bol použitý na založenie zvereneckého fondu pre deti posádky Apolla 15. Hoci ich čin nebol nezákonný a napriek skutočnosti, že pri skorších letoch NASA zavierala oči pred podobnými aktivitami, administratíva rozhodla, že astronauti budú príkladne potrestaní a nikto z nich už do vesmíru nepoletí. Nakoniec sa ukázalo, že rovnaký zberateľ, ktorý predával obálky Apolla 15, mal okrem iného aj zmluvu s Johnom Swigertom. Okamžite bol vyhodený z posádky. Krátko po skončení misie Apollo 17, posledného letu programu Apollo, si Chris Kraft zavolal do svojej kancelárie Deka Slaytona, Vance Branda a Thomasa Stafforda. Vedenie NASA a Kraft sa rozhodli, že veliteľom letu bude Stafford, pretože velil dvom z troch zo svojich misií, s čím sa Slayton nemôže porovnávať. Slayton bude počas letu v úlohe pilota stykovacieho modulu a Brand zostane na mieste pilota veliteľského modulu. Deke to ale videl realisticky a keby bol na Kraftovom mieste on, rozhodol by rovnako. Dňa 30. januára 1973 to NASA oficiálne oznámila verejnosti. Dňa 24. mája toho istého roku zverejnila sovietska strana zloženie posádky lode Sojuz v rámci tohto spoločného letu. Veliteľom sa stal Alexej Leonov a palubným inžinierom Valerij Kubasov. Za ich náhradníkov boli určení Anatolij Filipčenko a Nikolaj Rukavišnikov. V máji 1973 sa kompletná americká a sovietska posádka stretla na parížskom aerosalóne, kde bola okrem iného vystavená aj maketa spojených lodí Apollo a Sojuz.
Slaytonov kamarát Alan Shepard odložil svoj plánovaný odchod z NASA a prevzal funkciu riaditeľa operácií letových posádok, aby sa Deke mohol plne sústrediť na výcvik, ktorý okrem tradičnej materiálnej prípravy, prechádzania letových postupov, výcvikov na simulátore a ďalších vecí mal ešte jeden aspekt navyše. Američania a Sovieti sa snažili pochopiť zvyklosti a kultúru svojich náprotivkov, keďže oba národy majú odlišné mentality. Dňa 8. júla 1973 sovietski kozmonauti prileteli na 13-dňový pobyt do USA, počas ktorého nadväzovali prvotné osobné kontakty s Američanmi a oboznámili sa s ich postupmi a procedúrami. V novembri zase Američania navštívili Moskvu a Hviezdne mestečko, čím začala séria vzájomných návštev. Okrem pracovných povinností sa zúčastnili aj športových a spoločenských aktivít. Navštívili aj Boľšoj teatr, kde ich baleríny na konci predstavenia zasypali ružami. "„Bola to príjemná pauza v stereotypnom výcviku. Sovieti nám predviedli zatiaľ len štandardnú verziu Sojuzu, a tak sme viac prezerali historické pamiatky a lovili ryby v Medvedích jazerách blízko sovietskeho výcvikového strediska,“" spomínal si Slayton na prvú návštevu ZSSR. Deke mal pred návštevou Sovietskeho zväzu za sebou 140 hodín výučby ruštiny, najviac z celej posádky Apolla, a dúfal, že 300 hodín bude na dané účely stačiť. Čoskoro však zistil, že výučbe jazyka bude treba venovať oveľa viacej času. Vo februári 1974 odstúpil z funkcie riaditeľa operácií letových posádok a prijal miesto manažéra Approach and Landing Tests (ALT) v programe Space Shuttle. Keďže fyzické exempláre raketoplánu zatiaľ neexistovali, mal dosť času na výcvik pre Apollo-Sojuz. Najviac času Slayton venoval špeciálnemu spojovaciemu modulu, ktorý mal umožniť spojenie medzi dvoma loďami, ale mal tiež vytvoriť prostredie, vhodné na prechod posádok z jedného stroja do druhého. Američania používali v Apolle čisto kyslíkovú atmosféru s tlakom 34 kPa, sovietsky Sojuz bol naplnený zmesou kyslíka a dusíka s tlakom 110 kPa. Stykovací modul mal tieto rozdiely vyrovnávať s tým, že na návštevy do lode partnerov mali astronauti alebo kozmonauti vyrážať práve z neho po príslušnej príprave organizmu. Slaytonova rodina pociťovala, že Deke si výcvik užíva. V jeden deň, keď sa bavil akrobaciou na lietadle T-38 sa mu podarilo priviesť stroj do plochej vývrtky. Našťastie sa mu ju podarilo vyrovnať s veľkou rezervou výšky a nabudúce si už dával pozor. Koncom apríla 1975 Američania prvý raz navštívili sovietsky kozmodróm Bajkonur v Kazachstane. Slayton si na to spomínal: "„...na Bajkonur sme sa dostali až pri poslednej príležitosti koncom apríla 1975 na priamu Staffordovu žiadosť. Všetkých troch nás prekvapila ohromná rozloha miestneho závodu, kde je sústredený snáď všetok priemysel potrebný pri kozmickom výskume: montáž rakiet a kozmických lodí rovnako ako rafinérie a chemické továrne na výrobu pohonných hmôt pre reaktívne motory. Naproti tomu odpaľovacia rampa pôsobila prostým neokázalým dojmom. Ležala osamelo v stepi doposiaľ neosadená nosnou raketou so Sojuzom. Široko ďaleko okolo prázdny priestor – zrejme z bezpečnostných dôvodov, len na obzore, snáď 10 km ďaleko, som spozoroval pomocnú vežu ďalšieho odpaľovacieho zariadenia. To my na Cape Canaveral pomaly zakopávame jeden o druhého. Pokúsil som sa predstaviť si, ako sa tu zahemžia ľudia pred štartom kozmickej lode, a v tej chvíli som držal palce nielen sebe, ale celému projektu Apollo-Sojuz a najviac sovietskym kozmonautom Leonovovi a Kubasovovi.“"
Dňa 15. júla 1975 vstávali astronauti Thomas Stafford, Vance Brand a Deke Slayton o 10:10 miestneho času. Vzbudil ich šéfastronaut John Young. Posádka uvítala správu, že kozmická loď Sojuz 19 s Leonovom a Kubasovom je úspešne usadená na plánovanej obežnej dráhe. O 10:30 astronauti prišli na záverečnú lekársku prehliadku pred štartom. "„...mal som trému pred záverečnou lekárskou prehliadkou,“" spomínal si Slayton. "„V poriadku, doktor?“" nesmelo sa opýtal Deke. "„A čo iné čakáte, Deke?“" usmial sa Dr. Nicogossian. "„Myslíte, že by ste sa dostali až na predštartovnú prehliadku, keby s vami nebolo všetko ok?“" Slayton prikývol a namiesto odpovede sa pousmial. Po lekárskej prehliadke sa posádka usadila k raňajkám, ku ktorým sa už tradične podával steak a vajíčka. Počas raňajok si astronauti pozreli videozáznam štartu Sojuzu. Robert Crippen z podpornej posádky medzitým začal so záverečnými prípravami kokpitu kozmickej lode Apollo na príchod astronautov. Po raňajkách nasledovalo obliekanie skafandrov a odchod z Budovy pilotovaných letov. Astronauti spolu s dvoma technikmi a Youngom nasadli do špeciálne upravenej dodávky, ktorá ich doviezla k 15 km vzdialenému štartovaciemu komplexu 39B. Young z dodávky vystúpil pri Stredisku riadenia štartu ("Launch Control Center"). Veliteľ Thomas Stafford nastúpil do veliteľského modulu ako prvý a po ňom nasledoval pilot stykovacieho modulu Deke Slayton. O chvíľu neskôr sa k nim pridal pilot veliteľského modulu Vance Brand. Kozmická loď Apollo v poriadku odštartovala 15. júla 1975 o 15:50:00,68 miestneho času (19:50:00,68 UTC) pomocou nosnej rakety Saturn IB zo štartovacieho komplexu 39B v Kennedyho vesmírnom stredisku. V čase päť minút po štarte nadšený Slayton ohlásil: "„Človeče, toto rozhodne stojí za tých šestnásť rokov!“" Po navedení na obežnú dráhu bol Sojuz na 6. oblete a vo vzdialenosti 6 625 km pred Apollom. Deke sa vtedy vo veku 51 rokov stal najstarším človekom vo vesmíre. Potom astronauti vykonali prestavbu lode, resp. pripojenie prechodového modulu k veliteľskej sekcii. Prvé minúty na obežnej dráhe boli pre Deka zážitkom a tiež napätím. Obával sa kinetózy, ale nakoniec ani Američania ani Sovieti nemali v tomto ohľade najmenší problém. Objavila sa však komplikácia so stykovacím modulom. Zariadenie sa malo odmontovať, aby bolo možné sa dostať do modulu, ale Brand zistil, že nemôže správne umiestniť špeciálny k tomu určený nástroj do príslušného otvoru na stykovacom uzle. Všetko sa nakoniec vyriešilo na druhý deň ráno. Okrem tohto bol najhorším problémom na palube Apolla rozliaty jahodový džús. Leonov s Kubasovom v Sojuze 19 zistili, že čiernobiela televízna kamera, ktorú mali na palube, nefunguje. Kozmonauti dokonca v snahe odstrániť problém odpárali kus vnútornej obšívky orbitálneho modulu, aby sa dostali ku kľúčovým súčiastkam televíznych obvodov. Oprava ale bola neúspešná a americkí manažéri mali obavy, či budú Sovieti schopní získať zábery Apolla počas približovacej fázy. Farebná televízna kamera ale fungovala bezchybne. Posádka Sojuzu začala okrem iného pomaly znižovať tlak vo svojej lodi na 66 kPa. Následne obe lode priebežne vykonávali korekčné zážihy, ktorými sa pomaly približovali k sebe. Apollo aktívnej v úlohe a Sojuz ako pasívny objekt.
Dňa 17. júla Brand uvidel v palubnom teleskope svietiacu bodku na mieste, kde nemala byť žiadna hviezda. Bol to Sojuz 19, s ktorým Deke o pár minút neskôr nadviazal rádiové spojenie: "„Sojuz, Apollo, ako ma počujete?“" povedal po rusky. Zo Sojuzu sa v angličtine ozval Kubasov: "„Veľmi dobre! Pozdravujeme všetkých!“" V čase 15:46 UTC boli obe lode od seba 800 m a udržiavali konštantnú vzdialenosť. CAPCOM Richard Truly v riadiacom stredisku v Houstone ohlásil k Apollu: "„Mám pre vás dva odkazy: Moskva dáva zelenú na spojenie, Houston dáva zelenú na spojenie, je to na vás chlapci. Užite si to!“" Stafford začal Apollo jemne navádzať k čakajúcemu Sojuzu. O 16:09:09 UTC sa ozval Leonov: "„Máme záchyt... Okay, Sojuz a Apollo si teraz podávajú ruky!“" Vzápätí začali prípravy na osobné stretnutie reprezentantov oboch štátov. Stafford a Slayton prešli do spojovacieho modulu a uzavreli za sebou poklop. Vháňaním dusíka začali zvyšovať tlak vo vnútri modulu na 66 kPa, aby sa vyrovnal tlaku v Sojuze. V čase 19:17:26 UTC Stafford otvoril poklop, ktorý delil spojovací modul a Sojuz. Nazrel dovnútra orbitálneho modulu sovietskej lode a uvidel rozosmiate tváre Leonova a Kubasova. Vysoko nad francúzskym mestom Metz si Stafford s Leonovom podali ruky. Nasledovali formality, vrátane pozdravu od generálneho tajomníka Komunistickej strany ZSSR Leonida Brežneva, rozhovoru s americkým prezidentom Geraldom Fordom, oficiálnych posolstiev, podpisovaní oficiálnych protokolov o spojení Apolla a Sojuzu pre Medzinárodnú leteckú federáciu ("Fédération Aéronautique Internationale", "FAI") a výmeny vlajočiek medzi posádkami. Potom Leonov a Kubasov pozvali Slaytona so Staffordom na slávnostnú kozmickú večeru do orbitálneho modulu Sojuzu. Leonov Američanov trocha prekvapil, keď vytiahol tuby, ktoré boli v Sojuzoch bežne a obsahovali nápoje a pokrmy. Tuby ale mali etikety najlepších ruských vodiek. Astronauti nakoniec zistili, že Leonov ich iba nachytal, a v tubách bol boršč. O 22:47 UTC Leonov zavrel za Staffordom a Slaytonom poklop spojovacieho modulu a obe posádky sa uložili k spánku vo svojich lodiach.
V nasledujúci deň pokračovali vzájomné návštevy. Kubasov privítal Branda v Sojuze a Leonov sa vybral na prehliadku veliteľského modulu Apolla. V oboch lodiach prebiehali plánované experimenty a diváci mohli u televíznych obrazoviek po celom svete sledovať päticu mužov, ako sa vznáša v beztiažovom stave. Po niekoľkých hodinách sa Brand vrátil do Apolla a Stafford s Leonovom sa premiestnili do Sojuzu. Následne šiel do Apolla Kubasov. Každý presun členov posádky z jednej lode do druhej si vyžadoval pobyt v prechodovom module, v ktorom sa vyrovnával tlak s tou loďou, do ktorej sa chceli návštevníci premiestniť. Zároveň musel byť v každej z lodí vždy aspoň jeden člen posádky, aby monitoroval dôležité systémy. Uprostred druhého dňa spoločných aktivít sa uskutočnila tlačová konferencia, počas ktorej Leonov dostal otázku, ako mu chutí americké jedlo. Leonov odpovedal: "„...nezáleží na tom, čo jete, ale s kým jete. Dnes povečeriam s mojimi dobrými priateľmi Tomom Staffordom a Dekom Slaytonom, pretože práve to je najlepšia časť mojej večere.“" Slayton potom v odpovedi na otázku, čím sa líšia vlastné zážitky vo vesmíre od postrehov, ktoré počul od ostatných, vyhlásil: "„...nemyslím, že existuje spôsob, ktorým by ktokoľvek mohol vyjadriť, aké je to tu hore nádherné...“" Po skončení konferencie ešte nejaký čas pokračovali spoločné pozorovania a experimenty. Slayton s Kubasovom a Brandom tiež zmontovali špeciálnu pamätnú plaketu, ktorej polovice doviezli Apollo a Sojuz na obežnú dráhu. Potom si Američania a Sovieti vymenili semená stromov a nastal čas sa rozlúčiť. Stafford s Leonovom si naposledy podali ruky a o 21:00 UTC sa uzavrel poklop, ktorý delil spojovací modul od Sojuzu.
Po odpočinku sa 19. júla o 12:03:20 UTC Apollo odpojilo od Sojuzu. Na ľavom kresle Apolla teraz sedel Deke. Jeho úlohou bolo obletieť Sojuz a poslúžiť mu ako „clona“ pri umelom zatmení Slnka pozorovateľného sovietskou posádkou. Potom sa mal opäť pripojiť k Sojuzu. Po 21 minútach samostatného letu sa Apollo opäť priblížilo k sovietskej lodi. Slayton bol takmer úplne oslepený Slnkom, ale dokázal vykonať úspešné spojenie. K druhému spojeniu oboch lodí došlo o 12:40:41 UTC. Nebolo síce také mäkké, ako sa to pred dvoma dňami podarilo Staffordovi, pretože neopatrné vychýlenie jedného z joystickov riadenia na okamih vychýlilo obe lode z osi. O 15:26:12 UTC došlo k definitívnemu rozdeleniu oboch lodí, ktoré následne začali letieť vo formácii. Po niekoľkých experimentoch nastal o 18:42 UTC separačný manéver, počas ktorého Apollo upravilo svoju dráhu tak, aby nemohlo dôjsť k náhodnej zrážke so Sojuzom. Zatiaľ čo Sovieti sa podľa plánu pomaly ukladali k spánku, Američania zakončili svoj deň experimentmi. Nasledujúci deň, 20. júl, bol v znamení pozorovaní a experimentov a v závere dňa sa Leonov s Kubasovom začali chystať na zajtrajšie pristátie. V Apolle sa medzitým uskutočnil aj zaujímavý pokus, ktorý sa týkal plánovaného raketoplánu. Pri pobyte v beztiažovom stave sa odľahčená chrbtica mierne pretiahne. Inžinieri sa obávali, či budú môcť piloti raketoplánu ovládať pedále smerovky a či sa vôbec zmestia do svojich kresiel. Všetci traja astronauti sa tak starostlivo zmerali, pričom zistili, že pretiahnutie chrbtice nebude predstavovať problém. Návratový modul kozmickej lode Sojuz 19 úspešne pristál 21. júla o 10:50:51 UTC v kazašskej stepi. Posádka Apolla odkázala Sovietom svoje gratulácie. Apollo naďalej pokračovalo v samostatnom lete. V letovom pláne boli ďalšie pozorovania a experimenty. Dňa 23. júla si astronauti obliekli skafandre a o 19:45 UTC došlo k oddeleniu spojovacieho modulu. Okrem toho, že modul slúžil na spojenie so Sojuzom, bolo to tiež miesto na experimenty s elektrickou pecou a Slayton tu aj spával. Posádka sem tiež chodila vykonávať veľkú potrebu. Ráno 24. júla posádku prebudila pieseň vysielaná z Houstonu a CAPCOM Robert Crippen ohlásil: "„Dobré ráno, džentlmeni! Zábava končí a je čas sa zdvihnúť a ísť domov!“" "„Ty ale vieš človeka prebudiť, Bob,“" ozval sa rozospatý Slayton. "„To teda áno. Ale aby si nepovedal, odteraz máš práve 37 minút na prebudenie. Dáme sa do toho až cez Orroral. Tak sa zatiaľ najedzte!“" odkázal Crippen. "„Pri raňajkách nám ako obvykle prečítali najnovšie správy. Dozvedel som sa z nich, že náš starý, teda Chris Kraft, povedal novinárom, že so mnou počíta nielen pri horizontálnych skúšobných letoch raketoplánu v roku 1977, ale aj pre lety na obežnú dráhu v sedemdesiatom deviatom. Ak človek dostane takúto hlášku, keď práve končí s Apollom, dokáže mu to poriadne zdvihnúť náladu,“" spomínal si Slayton. Potom sa astronauti pripravovali na pristátie.
Nad Indickým oceánom posádka vykonala brzdiaci zážih a potom došlo k oddeleniu servisného modulu Apolla. Slayton si na tieto momenty spomínal: "„Nad Indickým oceánom na sedem sekúnd zaburácal motor SPS a začal sa zostup. Trvalo však ešte 20 minút a 14 sekúnd ako Apollo – vlastne už len veliteľská sekcia – dosiahla pomyselnú hranicu atmosféry vo výške 400 000 stôp [122 km]. Hustnúci vzduch sa víril okolo nás nadzvukovou rýchlosťou a vydával taký hluk, že aj skúsený Stafford nad tým krútil hlavou, a podotkol, že niečo také nezažil ani pri návrate od Mesiaca. Sedel som v kresle úplne vpravo, aby som videl na indikátory elektrických klimatizačných systémov, ktoré som mal pod dozorom a držal som prst na spúšti filmovej kamery pripravenej na snímanie záberu.“" Posádka ešte musela vykonať mnoho drobných úkonov, ktoré boli zásadné pre úspešné zavŕšenie letu. Stafford držal v ruke kontrolný zoznam ("checklist") na pristátie a diktoval jednotlivé úkony. Kvôli vzrastajúcemu hluku musel dosť zvyšovať hlas a navyše bolo v slúchadlách počuť pomerne silné pískanie spätnej väzby. Brand a Slayton ale pohotovo plnili jeho pokyny. Nastala však drobná chyba. Buď Brand prepočul Staffordov povel, alebo Stafford vynechal jednu položku checklistu. Každopádne Brand neaktivoval vo výške 9 km systém ELS ("Earth Landing System"), ktorý fungoval ako časovač na odhodenie krytu padákových šácht, vypustenie brzdiaceho, výťažného a hlavných padákov a ďalších úkonov. Okrem iného tento systém otváral aj ventil, ktorým sa do kabíny vpustil okolitý vzduch, aby sa vyrovnal tlak vo vnútri a mimo kokpitu. Súčasne mal Brand s týmto systémom prepnúť ešte jeden spínač, ktorý definitívne deaktivoval trysky orientačného systému RCS ("reaction control system"). Ani tento spínač Brand neprepol. V kabíne bol značný hluk a Brand naozaj nemusel Stafforda počuť. Keď vo výške asi 7 km kabína stále padala bez otvorených padákov, Brand pochopil, že niečo je zle a inštinktívne siahol po dvoch iných prepínačoch. Jeden manuálne odhadzoval kryt padákových šácht a druhý vypúšťal brzdiaci padáčik a otváral odvetrávací ventil. Vtedy sa kabína naplnila niečím dráždivým. Všetci traja muži sa rozkašľali a hneď im bolo jasné, o čo ide. Ventilom sa do kabíny dostal vysoko toxický oxid dusičitý, ktorý sa používal v motoroch orientačného systému RCS ako okysličovadlo, pričom jedna z trysiek bola umiestnená priamo nad ventilom. Brzdiaci padáčik rozkýval kabínu a stále aktivovaný systém RCS sa snažil korigovať oscilácie. Po 30 sekundách sa dusiacej posádke podarilo aktivovať automatický systém ELS a trysky sa deaktivovali. Veliteľský modul Apolla pristál 24. júla 1975 o 21:18:24 UTC na hladine Tichého oceánu. Miesto pristátia sa nachádzalo 510 km západne od Honolulu. Náraz kabíny na hladinu mal podľa Stafforda intenzitu takmer 10 g. Apollo sa okamžite prevrátilo do polohy „Stable II“, čiže špicom dole. Pridusení astronauti viseli vo svojich kreslách. Brand omdlel, Slaytonovi tiež nebolo najlepšie, len Stafford bol schopný rozopnúť svoje popruhy, opatrne vypadnúť na stenu kabíny a vytiahnuť z príslušných schránok pod svojím sedadlom kyslíkové masky. Jednu podal Slaytonovi, jednu nasadil sebe a poslednú pritlačil na tvár Brandovi, ktorého začal kyslík takmer okamžite prebúdzať z bezvedomia. Potom prehodil páčkový prepínač, ktorým nafúkol dva balóny na špici kabíny. Tie potom Apollo obrátili do polohy „Stable I“, čiže špicom hore a Stafford otvoril odvetrávacie ventily naplno a málinko pootvoril aj poklop kabíny. Deke si neskôr spomínal, že teraz bol na rade on, aby vyrobil vlastný problém. Kabína pristála blízko stredu zvolenej oblasti, a tak už za krátko boli pri nej potápači. Jeden z nich nakukol do okienka a Slayton mu s úsmevom ukázal dva palce hore. Po tomto uistení teda nikto neurýchlil zaistenie lode, a tak posádka čakala vo vnútri kabíny, v ktorej ešte stále boli toxické výpary na to, kým Apollo vyloví z vody palubný žeriav záchrannej lietadlovej lode USS "New Orleans".
Zo začiatku nikto netušil, čo sa stalo na palube Apolla. Na tlačovej konferencii na palube "New Orleans" sa počas telefonátu prezidenta Forda astronauti preriekli. Šokovaní lekári okamžite prerušili tlačovú konferenciu a posádku bezodkladne odvelili na palubnú maródku. Po necelej hodine sa u všetkých troch objavili príznaky rozsiahleho zápalu pľúc. Všetko nakoniec dobre dopadlo a nikto z trojice netrpel žiadnymi následkami vdýchnutia vysoko toxických výparov. Slayton ešte prežil mierny šok potom, keď zistil, ako mu hrozilo vyradenie z posádky Apolla. Posádka musela stráviť dva týždne vo vojenskej nemocnici v Honolulu na Havajských ostrovoch, kde lekári starostlivo sledovali ich zdravotný stav. Na jednej Slaytonovej röntgenovej snímke objavili malý tieň. Mohol to byť malý nádor. Keď sa Slayton vrátil do Houstonu, ihneď sa dal operovať. Nájdený nádor bol našťastie nezhubný. Vyšlo však najavo, že bol viditeľný aj na snímkach, ktoré vznikli ešte pred letom. Vtedy si ho nikto nevšimol, ale keby naň lekári prišli, okamžite by ho vyradili z posádky a letového stavu.
Program Space Shuttle.
Po propagačnom turné posádok misie Apollo-Sojuz sa Slayton vrátil k bežnej práci. Od decembra 1975 sa Deke vrátil na miesto manažéra Approach and Landing Tests (ALT) v programe Space Shuttle. Bol pri tom, keď sa 12. augusta 1977 Fred Haise a Gordon Fullerton vo výške 7 300 m prvýkrát odpojili s raketoplánom "Enterprise" od materského lietadla Shuttle Carrier Aircraft, ktoré Slayton pomáhal vyvíjať, a úspešne s ním pristáli na Edwardsovej základni. Dve posádky pre ALT boli prvými, ktoré Slayton osobne nevyberal, keďže túto právomoc po ňom prevzal George Abbey. Po skončení ALT mal Slayton na starosti podporu nadchádzajúcich letov OFT ("Orbital Flight Test"). Prvý z nich, STS-1, odštartoval 12. apríla 1981. Išlo o prvú misiu raketoplánu "Columbia" a prvý kozmický let raketoplánu vôbec. Vzhľadom na to, že americký raketoplán nebol koncipovaný na let bez posádky, išlo o prvý prípad, kedy kozmickému letu s ľudskou posádkou nepredchádzali žiadne nepilotované skúšobné misie. Let STS-1 sa tak stal najriskantnejším skúšobným letom v dejinách kozmonautiky a letectva vôbec. Koncom 70. rokov Slayton uvažoval o možnosti ďalšieho kozmického letu, tentoraz na palube raketoplánu, ale odpoveďou mu bolo len zdvorilé mlčanie. Rozhodol sa, že akonáhle sa začnú lety OFT, odíde do dôchodku. Ešte v roku 1980 zistil vďaka osobnému odporúčaniu riaditeľa, že v NASA ešte môže zostať ako „pracujúci dôchodca“. K svojmu dôchodku si tak mohol pripísať aj plat zamestnanca NASA. V tom istom období sa mu ale začalo rozpadať manželstvo. Jeho žena Marge dúfala, že potom, ako si splní sen v podobe letu do vesmíru, Deke odíde z NASA a budú sa môcť odsťahovať z Houstonu. Rozpory medzi oboma manželmi vygradovali natoľko, že od roku 1978 začali žiť oddelene. Formálne sa rozviedli v roku 1983 a v októbri toho istého roka sa Slayton druhýkrát oženil s Bobbie Belle Jonesovou (1945 – 2010), ktorá tiež pracovala v NASA. Tento vzťah mu vydržal až do smrti. Medzitým Deke usúdil, že je čas na zmenu prostredia. Z NASA definitívne odišiel 27. februára 1982. Štyri dni predtým vykonal posledný let v lietadle T-38. Do tohto okamihu nalietal úctyhodných 7 164 letových hodín.
Neskorší život.
Po odchode z NASA Slaytona oslovil istý David Hannah, ktorý založil firmu Space Services Inc., a dúfal, že sa mu podarí vyvinúť malý nosič na vynášanie komerčných nákladov do vesmíru. Raketa dostala meno Conestoga a 9. septembra 1982 bol Deke ako manažér programu pri úspešnom štarte, ktorý sa zapísal do dejín kozmonautiky. Súkromná raketa vtedy prvýkrát vyletela po suborbitálnej dráhe za hranice vesmíru. Slayton nastúpil do funkcie prezidenta spoločnosti Space Services. Po dlhom súperení o kontrakty na vynášanie komerčných nákladov sa firma na začiatku 90. rokov zlúčila s EER Systems Corporation a zamerala sa na lety sondážnych suborbitálnych rakiet. Slayton sa potom stal riaditeľom jednej z divízií vzniknutej korporácie, o pár stupňov nižšie, než pôvodná pozícia prezidenta, ale stále mohol pracovať v odvetví, v ktorom sa pohyboval niekoľko predchádzajúcich desaťročí. Slaytonovi sa zapáčili aj letecké preteky okolo pylónov. Kúpil si pretekárske lietadlo Williams W-17 Stinger a pomenoval ho "Stinger-21". Stroj si veľmi obľúbil a počas nasledujúcich ôsmich rokov sa zúčastnil 43 pretekov, a hoci nikdy nevyhral, neviedol si zle. V septembri 1991 veril v dobré umiestnenie na vrchole pretekárskej sezóny v nevadskom Rene. Ešte počas leta ale začal zažívať zvláštne stavy. Cítil akoby strácal rovnováhu. Nebol to neustály pocit, prichádzalo to vo vlnách, len občas. Okamžite uzemnil sám seba a prehovoril svojho kamaráta Dustyho Dowda, aby on lietal so Stingerom na pretekoch v Rene. Dowd nakoniec s lietadlom vyhral v pretekoch o striebornú trofej. Potom už Stinger zostal odstavený v hangári v Kansase, kde ho Slayton hangároval.
O niekoľko mesiacov si Slayton začal všímať, že sa v jeho zornom poli objavujú slepé škvrny. Lekári mu zistili zhubný nádor na mozgovom kmeni a prerastajúci až k optickému nervu. Presný typ nádoru odhalila až biopsia. Deke prvýkrát pocítil svoju smrteľnosť. Spísal poslednú vôľu a dal do poriadku svoje veci v pracovnom aj osobnom živote. So spisovateľom Michaelom Cassuttom začal v roku 1991 sériu rozhovorov, z ktorých neskôr vznikla kniha "Deke! (U.S. Manned Space : from Mercury to the Shuttle)". V roku 1992 začal s Alanom Shepardom a dvoma novinármi, Jayom Barbreeom a Howardom Benedictom, pracovať na spoločnej knihe s názvom "Moon Shot: The Inside Story of America’s Race to the Moon". Po prvej sérii chemoterapie to vyzeralo, že nádor sa mu začína zmenšovať, a tak Deke začal znova pracovať. Spoločnosť EER Systems čakal zápas o veľký kontrakt a dva skúšobné štarty novej rakety s názvom "Starbird", pričom oba prebehli úspešne. Donald Kent Slayton však skoro ráno 13. júna 1993 zomrel vo svojom dome v League City na predmestí Houstonu. Nasledujúcu sobotu sa v Johnsonovom vesmírnom stredisku konal smútočný ceremoniál, ktorého sa zúčastnil Alan Shepard, John Glenn, Wally Schirra, Alexej Leonov, vtedajší riaditeľ NASA Daniel Goldin a ďalší. 
Ráno 13. júna 1993 o 07:57 miestneho času mohlo viacero svedkov na Letisku Johna Waynea v Orange County v Kalifornii pozorovať červený Williams W-17 Stinger s imatrikulačnou značkou N21X, ktorý vzlietol z dráhy letiska, vykonával nad ním prízemnú akrobaciu a nakoniec v pomalom stúpaní odletel smerom na západ, pričom sa stratil z dohľadu nad Tichým oceánom. Hlučné lietadlo vzbudilo pozornosť, okrem iného aj preto, že porušilo hlukové predpisy, ktoré zakazovali lietanie v túto skorú dobu. Dňa 20. júla prišiel do Slaytonovej schránky list s napomenutím od Federálneho úradu pre civilné letectvo. List otvorila Dekova vdova Bobbie a napísala úradu odpoveď, v ktorej sa okrem iného zmienila, že Deke Slayton zomrel o 03:22 miestneho času, čiže asi päť a pol hodiny pred tým incidentom (vrátane miestneho časového rozdielu medzi Texasom a Kaliforniou), a tiež, že dotyčné lietadlo bolo pred niekoľkými mesiacmi venované múzeu športových lietadiel v Sparks v Nevade a momentálne je vystavené s vybratým motorom. Slaytonov Stinger mal navyše v rámci zníženia hmotnosti vymontovaný elektrický štartér, a tak potreboval na naštartovanie pomocníka na pretočenie vrtule, kým pilot manipuloval s ovládacími prvkami v kokpite. Svedkovia ale uvádzali, že lietadlo naštartovalo samé. Bobbie Slaytonová sa k tomu vyjadrila: "„Dekovi zrejme trvalo šesť hodín, kým našiel svojho kamaráta Gusa Grissoma, ktorý mu pomohol nahodiť motor...“" Letecký historik Edward T. Maloney, ktorý lietadlo získal od Slaytona do svojej múzejnej zbierky, povedal: "„Nikdy sme s ním nelietali, odkedy nám ho Deke dal. Bol posledný, kto s ním lietal.“" Maloney tiež tvrdil, že z lietadla nikdy nebol vymontovaný motor. V polovici 90. rokov bolo premiestnené do jeho múzea Planes of Fame v meste Chino v Kalifornii, kde je dodnes. Záhadu červeného lietadla Stinger sa nikdy nepodarilo vyriešiť.

</doc>
<doc id="181676" url="https://sk.wikipedia.org/wiki?curid=181676" title="Donald Kent Slayton">
Donald Kent Slayton



</doc>
<doc id="181677" url="https://sk.wikipedia.org/wiki?curid=181677" title="D. K. Slayton">
D. K. Slayton



</doc>
<doc id="181678" url="https://sk.wikipedia.org/wiki?curid=181678" title="Donald Slayton">
Donald Slayton



</doc>
<doc id="181684" url="https://sk.wikipedia.org/wiki?curid=181684" title="Bandog">
Bandog

Bandog je pes šľachtený v USA s cieľom tvrdo pracovať. Jeho úlohou bolo vždy nekompromisne chrániť človeka a jeho majetok. 
Pracovné upotrebenie.
Bandog slúži na ochranu osôb a majetku, je vhodný do krízových situácií pre svoju výnimočnú odolnosť. V krajine pôvodu sa používa aj ako strážny pes vo väzniciach s najprísnejším režimom. 
Pôvod.
Bandog vzikol krížením americky staford terier s anglickým mastifom. Cieľom bolo vytvoriť psa neporaziteľného v sile a vytrvalosti. Kríženci neapolského mastina a staforda neboli v ďalšom chove použiteľní pre slabú pracovnú upotrebiteľnosť. Staroanglického buldoga by nikto, vzhľadom na zdravotné problémy prešľachteného plemena, nepoužil.

</doc>
<doc id="181687" url="https://sk.wikipedia.org/wiki?curid=181687" title="Erasmusbrug">
Erasmusbrug

Erasmusbrug (doslova „Erasmusov most“) je zavesený most na rieke Nieuwe Maas, ktorý spája južnú a severnú časť mesta Rotterdam v Holandsku.
Postavený bol v roku 1996, celková jeho dĺžka je 802 metrov, výška asymetrického pylónu 139 metrov a hlavné rozpätie 280 metrov. Váži 6800 ton. Navrhol ho Ben van Berkel.
Južná časť mosta má 89 metrov dlhý zdvíhací most pre lode, ktoré nemôžu preplávať popod most. Tento zdvíhací most je najväčší a najťažsí v západnej Európe a má najväčší panel svojho typu na svete.
Most oficiálne otvorila kráľovná Beatrix 6. septembra 1996, jeho výstavba stála 165 miliónov holandských guldénov, čo je asi 75 miliónov eur. Krátko po otvorení, v októbri roku 1996 bolo zistené, že most sa kolíše pri zvláštnych silných veterných podmienkach. Na zredukovanie tohto kolísania boli nainštalované silnejšie tlmiče nárazov.

</doc>
<doc id="181690" url="https://sk.wikipedia.org/wiki?curid=181690" title="Albert II. (Monako)">
Albert II. (Monako)

Albert II., monacké knieža, vlastným menom Albert Alexandre Louis Pierre Grimaldi (* 14. marec 1958), nazývaný Jeho Jasnosť zvrchované knieža monacké, je vládcom Monackého kniežatstva od roku 2005, po smrti svojho otca Rainiera III. Jeho manželkou je od júla 2011 bývalá juhoafrická plavkyňa Charlene Wittstocková, s ktorou má dvojičky, Gabriellu a Jacquesa (* 2014).
Jeho matkou bola americká herečka Grace Kellyová. Má staršiu sestru Caroline a tiež dve nemanželské deti: Jazmin Grace Grimaldi (s Tamarou Rotolo v roku 1992) a Alexandre Coste (s Nicole Coste v roku 2003).
Keď jeho matka v jeho 24 rokoch (1982) zomrela, stal sa predsedom monackého Červeného kríža a podpredsedom Nadácie Grace Kellyovej.
Monacké knieža Albert II. si 14. októbra 2019 na Univerzite Komenského v Bratislave prevzal čestný titul „doctor honoris causa“ za aktivity v oblasti ochrany prírodného a kultúrneho dedičstva a pri odstraňovaní následkov klimatických zmien.
Šport.
Knieža Albert je veľmi športovo aktívny. V rokoch 1988, 1992, 1994, 1998 a 2002 sa zúčastnil zimných olympijských hier na boboch a v rokoch 1985 a 1986 sa zúčastnil rallye Paríž-Dakar.
Ďalej je od roku 1985 členom Medzinárodného olympijského výboru, od roku 1983 predsedom Monackej federácie plávania, od roku 1984 Monackého jachtárskeho klubu a Monackej atletickej federácie, od roku 1994 Monackého olympijského výboru a od roku 1999 Monackej federácie moderného päťboja.
16. apríla 2006 pokoril ako prvá úradujúca hlava štátu severný pól. Táto expedícia mala verejnosť upozorniť na problém globálneho otepľovania. Nie je bez zaujímavosti, že sa jeho prapradedko Albert I. o rovnaký čin pokúšal o storočie skôr, ale bez úspechu.
Po tomto čine založil 27. júna 2006 svoju vlastnú nadáciu: "Nadácia Alberta II. monackého", zameranú na ochranu prírody a trvalo udržateľný rozvoj. Klimatické zmeny, biodiverzita a voda sú tri hlavné oblasti záujmu tejto nadácie. Prvé konkrétnejšie projekty sa začali rysovať na začiatku roku 2007.

</doc>
<doc id="181691" url="https://sk.wikipedia.org/wiki?curid=181691" title="Albert II.">
Albert II.

Albert II. môže byť:

</doc>
<doc id="181692" url="https://sk.wikipedia.org/wiki?curid=181692" title="Toshkent Teleminorasi">
Toshkent Teleminorasi

Toshkent Teleminorasi (doslova "Taškentská televízna veža") je 375 metrov vysoká televízna veža v Uzbeckom hlavnom meste Taškent, ktorá je súčasne najvyššou televíznou vežou v Centrálnej Ázii. Stavba veže začala v roku 1978, do užívania ju odovzdali 15. februára 1985.
Využitie.
Na veži sa nachádzajú okrem vyhliadkovej plošiny vo výške 97 metrov aj dve reštaurácie. Rádiové a televízne vysielače nachádzajúce sa na veži pokrývajú celú oblasť Taškentu, ako aj južné časti Kazachstanu. Veža sa taktiež využíva pri komunikácii medzi vládnymi úradmi a organizáciami a slúži ako hydrometeorologická stanica. 

</doc>
<doc id="181693" url="https://sk.wikipedia.org/wiki?curid=181693" title="Tashkent Tower">
Tashkent Tower



</doc>
<doc id="181695" url="https://sk.wikipedia.org/wiki?curid=181695" title="Tchien-ťi po tien-š' tcha">
Tchien-ťi po tien-š' tcha

Tchien-ťi po tien-š' tcha (, ; doslova "Tiencinská vysielacia televízna veža", po anglicky "Tianjin Radio and Television Tower") je 368 metrov vysoká veža v meste Tiencin v Číne, využívaná hlavne na telekomunikačné účely. Do užívania ju odovzdali v roku 1991. Približne vo výške 253 metrov sa nachádza vyhliadková plošina, kde sú ale umiestnené najmä telekomunikačné prístroje.

</doc>
<doc id="181696" url="https://sk.wikipedia.org/wiki?curid=181696" title="Jelena Gadžijevna Isinbajevová">
Jelena Gadžijevna Isinbajevová

Jelena Gadžijevna Isinbajevová (; * 3. jún 1982, Volgograd, Rusko) je bývalá ruská atlétka, skokanka o žrdi. 
Životopis.
Je dvojnásobnou olympijskou víťazkou. Vyhrala na Olympijských hrách 2004, na ktorých vytvorila nový rekord 4,91 m i na Olympijských hrách 2008, v Pekingu 505 cm. 
22. júla 2005 sa stala prvou ženou, ktorá prekonala v skoku o žrdi výšku 5 metrov. 11. júla 2008 opäť prekonala svetový rekord výkonom 5,03 m na podujatí Zlatej ligy v Ríme. Nad latkou mala značnú rezervu. 29. júla 2008 na mítingu v Monte Carlo prekonala svetový rekord o 1 cm - 5,04 m.
V hale i vonku vytvorila 28 svetových rekordov. Je trojnásobnou majsterkou sveta (2005, 2007, 2013), vicemajsterkou (2002) a majsterkou Európy (2006) a trojnásobnou halovou majsterkou sveta (2004, 2006, 2008). Zlatú medailu má i z halových majstrovstiev Európy 2005 z Madridu. 20. septembra 2009 na mítingu v Šanghaji mala pokoriť 507 cm, informácie však boli nepravdivé. Ruská žrdkárka zvíťazila výkonom 485 cm, hoci o svetový rekord sa trikrát neúspešne pokúšala.
28. júna 2014 porodila dcéru, ktorej otcom je ruský oštepár Nikita Petinov, a v roku 2015 nepretekala. Plánovaný návrat na Olympijských hrách 2016 z dôvodu dopingového dištancu ruských atlétov nemohla uskutočniť.
V auguste 2016 bola zvolená na osemročné funkčné obdobie do komisie športovcov MOV a následne ukončila svoju športovú kariéru.
V decembri 2016 sa stala prezidentkou ruskej antidopingovej agentúry "Rusada".
V roku 2005 a 2008 sa stala víťazkou ankety "Atlét Európy" a trikrát bola zvolená "Atlétkou sveta" (2004, 2005 a 2008).
Po otcovi pochádza z malého kaukazského národa Tabasaráncov.

</doc>
<doc id="181701" url="https://sk.wikipedia.org/wiki?curid=181701" title="TZB HAUSTECHNIK">
TZB HAUSTECHNIK

TZB HAUSTECHNIK je časopis pre odborníkov z oblasti technických zariadení budov z dielne vydavateľstva JAGA. Vychádza od roku 1992.

</doc>
<doc id="181702" url="https://sk.wikipedia.org/wiki?curid=181702" title="Inžinierske stavby / Inženýrské stavby">
Inžinierske stavby / Inženýrské stavby

Inžinierske stavby / Inženýrské stavby je časopis, ktorý vychádza do roku 1952. V súčasnosti vychádzajú pod hlavičkou vydavateľstva JAGA 4-krát ročne (štvrťročník). Časopis je spoločným periodikom slovenských a českých odborníkov, ktorí sa podieľajú na tvorbe jeho obsahu. Distribuovaný je dvojjazyčne na Slovensku a v Česku. 

</doc>
<doc id="181703" url="https://sk.wikipedia.org/wiki?curid=181703" title="Krak (kokaín)">
Krak (kokaín)

Krek alebo krak (po anglicky "crack") je pouličný názov hydrochloridu kokaínu C17H21NO4, ktorý sa radí medzi tvrdé, stimulačné a narkotické drogy.
Krek je najnebezpečnejšia forma kokaínu. Jej základom je kokaín, prevarený práškom do pečiva alebo jedlou sódou. Krek sa vyrába tak, že sa kokaín „seká" (rozrába) s jedlou sódou a vodou. Tak vznikajú rôzne veľké kúsky kryštálov tzv. „rocks“, ktoré sa fajčia.
Krek je oveľa nebezpečnejší ako kokaín, pretože ho telo absorbuje oveľa rýchlejšie a väčšinou už prvá dávka vedie k závislosti. Pri užívaní kreku človek nepociťuje únavu,hlad či smäd.
Krek po vyfajčení účinkuje len niekoľko minút, počas ktorých človek pociťuje eufóriu, je aktívny, odvážny. Po štvrťhodine opojenosť zmizne, prichádzajú abstinenčné príznaky. Fajčiari kreku ich opisujú ako nepredstaviteľne strašné, pri ktorých túžia už len po smrti. Veľa závislých má práve preto samovražedné úmysly.

</doc>
<doc id="181704" url="https://sk.wikipedia.org/wiki?curid=181704" title="Tianjin Radio and Television Tower">
Tianjin Radio and Television Tower



</doc>
<doc id="181706" url="https://sk.wikipedia.org/wiki?curid=181706" title="Inžinierske stavby">
Inžinierske stavby

Inžinierske stavby môže byť:

</doc>
<doc id="181707" url="https://sk.wikipedia.org/wiki?curid=181707" title="Vydavateľstvo JAGA">
Vydavateľstvo JAGA



</doc>
<doc id="181709" url="https://sk.wikipedia.org/wiki?curid=181709" title="Crack">
Crack

Crack alebo krek môže byť:
Crack môže byť aj:

</doc>
<doc id="181710" url="https://sk.wikipedia.org/wiki?curid=181710" title="Taškentská televízna veža">
Taškentská televízna veža



</doc>
<doc id="181719" url="https://sk.wikipedia.org/wiki?curid=181719" title="Skok o žrdi">
Skok o žrdi

Skok o žrdi je športová disciplína zaraďovaná do ľahkej atletiky. Cieľom je prekonanie vodorovne umiestnenej latky s pomocou dlhej žrde: Atlét po rozbehu oprie žrď do skrinky v zemi pod latkou, žrď sa následne ohne a atlét, ktorý sa drží druhého konca žrde, je vymrštený do výšky, kde musí prekonať latku, bez toho, aby ju zhodil. Potom dopadne do mäkkého doskočišťa. Atléti majú na každej výške tri pokusy, ale po prvom nezdarenom si ďalšie môžu ušetriť na nasledujúcu postupnú výšku. 
Najväčším fenoménom svetovej žrde bol legendárny Sergej Bubka z Ukrajiny, prvý atlét sveta, ktorý prekonal hranicu 6 metrov. Najslávnejšou skokankou o žrdi začiatku 21. storočia je atlétka z Ruska Jelena Isinbajevová. Podobne ako Bubka, aj ona prekonala ako prvá (a zatiaľ jediná) bájnu hranicu 5 metrov. Ženský skok o žrdi je relatívne nová disciplína. Na majstrovstvá sveta sa dostala až v roku 1999.

</doc>
<doc id="181720" url="https://sk.wikipedia.org/wiki?curid=181720" title="Donald Thomas">
Donald Thomas

Donald Thomas (* 1. júl 1984, Freeport, Bahamy) je bahamský majster sveta z roku 2007 v skoku do výšky. 
Osaka 2007.
V kvalifikácií skočil na tretí pokus 229 cm a 233 cm v hlavnej súťaži. A po pretekoch sebavedomo vyhlásil na margo toho, že by musel skočiť 237 cm (osobný rekord) za určitých okolostí na zlatú medailu: "Verím svojim schopnostiam." Thomas vyhral pred druhým pretekárom z Ruska Jaroslavom Rybakovom a Kyriakosom Ioannouom z Cypru vďaka lepšie skočenému pokusu. Skočil na prvý pokus, ďalší dvaja až na druhý pokus. Rybakov mal pred Ioannou lepší zápis na výške 233 cm.

</doc>
<doc id="181722" url="https://sk.wikipedia.org/wiki?curid=181722" title="Luke Kibet">
Luke Kibet

 
Luke Kibet (* 12. apríl 1983) je kenský bežec. V roku 2007 sa stal majstrom sveta v maratóne.
Vyrástol v Eldorete a pôvodne sa venoval behu na 3000 metrov cez prekážky. V roku 2004 ale zmenil špecializáciu na maratón a dosiahol medzinárodnú úroveň (hneď pri svojom debute obsadil druhé miesto v maratóne v Enschede). V súčasnosti sa pripravuje v tréningovom stredisku Mosesa Tanuia v Kaptagate. Zamestnaný je v štátnych službách (ako zamestnanec väzenskej služby).
Najlepšieho času dosiahol na maratóne v Eindhovene v októbri 2005, kde dobehol ako tretí do cieľa za 2:08:52 hodiny, vyhral medzinárodný maratón vo Viedni.
Kibet nie je príbuzný s iným kenským maratóncom, o osem rokov starším víťazom Country Music Marathonu, ktorý nosí rovnaké meno.
Majster sveta.
Maratón na svetovom šampionáte v Osake v roku 2007 sa konal za veľmi náročných podmienok. Kvôli enormným horúčavám bolo dokonca zvažované, či sa maratón nepobeží o hodinu skôr, ale nakoniec bol odštartovaný v plánovanom čase, tj. o siedmej hodine ráno. Na štarte bola teplota vzduchu 28°C a vlhkosť vzduchu 81 %, v cieli 33°C a vlhkosť 67 %. Preteky kvôli vyčerpaniu niektorí atléti nedokončili, Kibet dobehol do cieľa v čase dve hodiny, 15 minút a 59 sekúnd. Bol to najpomalší maratón v histórii majstrovstiev sveta. Kibet sa stal prvým kenským svetovým šampiónom v maratóne od víťazstva Douglasa Wakiihuriho na šampionáte v roku 1987.

</doc>
<doc id="181724" url="https://sk.wikipedia.org/wiki?curid=181724" title="Reese Hoffa">
Reese Hoffa

Reese Hoffa (* 8. október 1977, Evans, Georgia, USA) je americký atlét, ktorý sa venuje vrhu guľou. Je majster sveta z roku 2007 v tejto disciplíne. 
Vrcholové podujatia.
Osaka 2007.
Na Majstrovstvách sveta 2007 v Osake vyhral na titul majstra sveta výkonom 22,04 m. Druhý tiež Američan Adam Nelson vrhol 21,61 m, čo bolo jeho vtedajšie sezónové maximum.
Londýn 2012.
Na Letných olympijských hrách 2012 v Londýne skončil na treťom mieste výkonom 21,27 cm. Pred štvrtým Američanom Christianom Cantwellom mal náskok 8 cm, no za druhým Nemcom Davidom Storlom zaostal o 59 cm a za prvým Poliakom Tomaszom Majewskim o 62 cm.

</doc>
<doc id="181738" url="https://sk.wikipedia.org/wiki?curid=181738" title="Tchien-ťinská vysielacia televízna veža">
Tchien-ťinská vysielacia televízna veža



</doc>
<doc id="181743" url="https://sk.wikipedia.org/wiki?curid=181743" title="Tiruneš Dibabová">
Tiruneš Dibabová

 
 
 
 
 
 
Tiruneš Dibabová (neprechýlene Tiruneš Dibaba; * 1. jún 1985, Arsi, Etiópia) je etiópska atlétka, ktorá má sa venuje dlhým tratiam. Má tri zlaté medaily z olympijských hier.
6. júna 2008 na mítingu Zlatej ligy v Oslo sa jej podarilo zabehnúť čas 14:11,15 min., čím zlepšila starý svetový rekord Meseret Defarovej o vyše 5 sekúnd.
Jej manželom je bežec na dlhé trate Sileši Sihine. Zosobášili sa koncom októbra 2008 v Addis Abebe.
Vrcholové podujatia.
Peking 2008.
Na Letných olympijských hrách 2008 v Pekingu získala dve zlaté medaily. V behu na 10 000 m a 5 000 m (15:41,40 min). V behu na 10 000 metrov utvorila časom 29:54,66 min nový olympijský rekord.
Londýn 2012.
Na Letných olympijských hrách 2012 v Londýne, v behu na 10 000 metrov zvíťazila časom 30:20,75 min. Na druhom mieste skončila Sally Jepkosgei Kipyegová z Kene časom 30:26,37 min. Tretia bola tiež Keňanka Vivian Jepkosgei Kipyegová časom 30:30,44 min. 

</doc>
<doc id="181745" url="https://sk.wikipedia.org/wiki?curid=181745" title="Valerie Adamsová">
Valerie Adamsová

Valerie Kasanita Adamsová (známa aj pod menom Valerie Viliová (* 6. október 1984, Rotorua, Nový Zéland) je novozélandská vrhačka guľou, majsterka sveta z rokov 2007, 2009 a 2011 vo vrhu guľou a olympijská víťazka (2008). Na Majstrovstvách sveta v atletike v roku 2005 sa umiestnila na treťom mieste.
Jej otec pochádza z Anglicka, matka je z Tongy.

</doc>
<doc id="181746" url="https://sk.wikipedia.org/wiki?curid=181746" title="Ružomberský hlas">
Ružomberský hlas

Ružomberský hlas je najsilnejšie a najstaršie stále vychádzajúce médium v regióne. Začalo písať svoju históriu v roku 1968. Vtedy vychádzali tieto noviny ako časopis Komisie osláv 675. výročia udelenia mestských výsad. O rok neskôr boli vplyvom politickej moci zrušené. Obnovenie vydávania Ružomberského hlasu sa udialo v roku 1990, kedy začal vychádzať ako noviny mesta a regiónu. Od roku 2004 vychádza Ružomberský hlas s podtitulom noviny vášho domova. Od 1. apríla 2007 prešli vydavateľské práva z Mesta Ružomberok na Kultúrny dom A. Hlinku, a. s. (100%-ná akciová spoločnosť Mesta Ružomberok). Noviny Ružomberský hlas vychádzajú v náklade 4000 kusov, pokrývajú mesto Ružomberok, okres Ružomberok a časť okresu Liptovský Mikuláš, najmä samotné mesto. Šéfredaktorom novín je Michal Domenik (od 2001 redaktor, od 2004 šéfredaktor), redaktorom je Ján Sokolský (2004, 2006).

</doc>
<doc id="181747" url="https://sk.wikipedia.org/wiki?curid=181747" title="Jefferson Pérez">
Jefferson Pérez

 
 
 
 
 
Jefferson Leonardo Pérez Quezada (* 1. júl 1974, Cuenca) je ekvádorský trojnásobný majster sveta v 20 km chôdze. 
Vrcholové podujatia.
Osaka 2007.
Do tretice si zlato na MS v atletike vybojoval tento rok. Pérez v 32°C horúčave po prvých piatich kilometroch strácal na vedúceho pretekára Taliana Ivana Brugnettiho dve sekundy. Na 10 kilometri sa strata zvýšila už na 17 sekúnd. Talian však odstúpil a Jefferson Pérez bol s rovnakým časom ako na konci tretí Tunisan Hatem Ghoula. Nakoniec vyhral Peréz s náskokom 20 sekúnd. Jeho víťazný čas 1:22:20 bol horší ako čas z spred dvoch rokov z Helsínk. Svetový rekord urobil na pred štyrmi rokmi na MS.
Peking 2008.
Na Letných olympijských hrách 2008 v Pekingu skončil v chôdzi na 20 km na druhom mieste časom 1:19:15. Bolo to jeho vtedajšie sezónne maximum. Za prvým Valerijom Borčinom zaostal o 14 sekúnd a náskok pred tretím Jaredom Tallentom mal 27 sekúnd. Bola to jediná medaila pre Ekvádor na týchto olympijských hrách.

</doc>
<doc id="181749" url="https://sk.wikipedia.org/wiki?curid=181749" title="Carolina Klüftová">
Carolina Klüftová

Carolina Evelyn Klüftová (* 2. február 1983, Borås) je bývalá švédska atlétka, sedembojárka a päťbojárka, ktorá sa v závere svojej kariéry venovala predovšetkým skoku do diaľky.
Ide o olympijskú víťazku z Letných olympijských hier 2004 v Aténach, trojnásobnú majsterku sveta z rokov 2003, 2005 a 2007 a dvojnásobnú európsku šampiónku z rokov 2002, 2006 v sedemboji. V roku 2007 vytvorila nový európsky rekord v sedemboji výkonom 7 032 bodov. Jej osobný rekord v päťboji má hodnotu 4 948 bodov a je štvrtým najlepším v histórii.
V marci 2008 oznámila, že už sa nechce ďalej venovať viacboji a skúsi pretekať v skoku do diaľky a v trojskoku. Na letných olympijských hrách 2008 v Pekingu však ani v jednej z oboch skokanských disciplín nepostúpila do užšieho finále a zostala bez olympijskej medaily.
V roku 2003 a 2006 sa stala víťazkou ankety Atlét Európy.
Atletickú kariéru ukončila kvôli dlhodobým zdravotným problémom v lete roku 2012 potom, čo sa nemohla zúčastniť letných olympijských hier v Londýne. Vo februári roku 2012 sa podrobila operácii holene a vynechala väčšiu časť halovej sezóny, v lete jej prípravu narušovalo zranenie zadného stehenného svalu.

</doc>
<doc id="181751" url="https://sk.wikipedia.org/wiki?curid=181751" title="Ivan Grigorievič Tichon">
Ivan Grigorievič Tichon

 
 
 
 
 
 
Ivan Grigorievič Tichon (, ; * 24. júl 1976) je bieloruský trojnásobný majster sveta v hode kladivom. Za svetovým rekordom zaostal len o 1 cm.
Vrcholové podujatia.
Osaka 2007.
Tichon nezačal dobre. Mohol vypadnúť, keby v tretej sérii nebol prehodil limit. V poslednej sérii by sa bol Primož Kozmus stal majstrom sveta, keby Tichon nebol hodil svetový výkon roka a tak sa tretíkrát po sebe stal majstrom sveta v hode kladivom.
Peking 2008.
Na Letných olympijských hrách 2008 v Pekingu skončil v hode kladivom pôvodne na treťom mieste. Toto umiestnenie mu bolo odobraté vzhľadom na to, že počas súťaže mal v tele zakázanú látku (doping).

</doc>
<doc id="181752" url="https://sk.wikipedia.org/wiki?curid=181752" title="Jekaterina Gennadievna Volkovová">
Jekaterina Gennadievna Volkovová

Jekaterina Gennadievna Volkovová ( - "Jekaterina Gennadievna Volkova", * 12. marec 1978, Kursk, Rusko) je ruská atlétka.
Je majsterkou sveta z roku 2007 v behu na 3000 m cez prekážky. 

</doc>
<doc id="181753" url="https://sk.wikipedia.org/wiki?curid=181753" title="Nélson Évora">
Nélson Évora

Nélson Évora (* 20. apríl 1984, Abidjan, Pobrežie Slonoviny) je portugalský majster sveta (2007) v trojskoku.
Osaka 2007.
Nélson Évora vyhral MS pokusom z tretej série. 17,74 skočil s priaznivou podporou vetra 1,4 m/s a vytvoril tak národný rekord. Druhý skončil líder vtedajších sezónnych svetových tabuliek Jadel Gregório (Brazília).

</doc>
<doc id="181765" url="https://sk.wikipedia.org/wiki?curid=181765" title="Majstrovstvá sveta v atletike 2007">
Majstrovstvá sveta v atletike 2007

Majstrovstvá sveta v atletike 2007 sa konali v japonskej Osake 25. augusta2. septembra. Slovensko reprezentoval Libor Charfreitag, ktorý získal bronzovú medailu v hode kladivom. Najúspešnejšou krajinou v počte dosiahnutých medailí sa stali Spojené štáty. Na medailový stupeň sa dostalo až 46 krajín.

</doc>
<doc id="181766" url="https://sk.wikipedia.org/wiki?curid=181766" title="Fugacita">
Fugacita

Fugacita je všeobecná termodynamická veličina vyjadrujúca zmenu chemického potenciálu (parciálnej voľnej entalpie) pri termodynamických pochodoch. Bola definovaná G. Lewisom všeobecne pre všetky skupenstvá. Na základe fugacity bola definovaná aj termodynamická veličina aktivita.
Matematická definícia.
Pôvodná definícia fugacity nedefinovala absolútnu hodnotu fugacity ale jej inkrement df. Pre číselnú hodnotu zadefinoval Lewis ešte to, že v ideálnom roztoku (plynnom s tlakom limitne sa blížiacim k nule) je fugacita rovná parciálnemu tlaku zložky i.
formula_1
Túto rovnicu možno formálne integrovať medzi dvoma stavmi. Nech je východiskový stav ideálny roztok a cieľový stav reálny roztok pri tej istej teplote a tlaku, potom dostaneme rovnicu:
formula_2
V rovnici znak * označuje ideálne chovanie sa zložky "i" v roztoku. Výraz v menovateli zátvorky predstavuje fugacitu zložky "i" pri tom istom zloženi, tlaku a teplote akú ma reálny roztok ale v imagionárnom ideálnom stave. Podiel v zátvorke je definíciou "fugacitného keoficientu".
Fugacita a stavová rovnica reálneho plynu s 2. viriálnym koeficientom.
Pre výpočet fugacitného koeficianta na základe experimentálných výsledkov možno použiť rovnicu:
formula_3
kde:
 formula_4 – je parciálny molárny objem zložky "i"
 R  – univerzálna plynová konštanta
 T – teplota.
Výraz v zátvorke je konštanta B a predstavuje druhý viriálny koeficient v jednej zo stavových rovníc reálneho plynu (tzv. Stavová rovnica reálneho plynu s 2. viriálnym koeficientom) Po integrácii konštanty dostaneme:
formula_5
Keďže pre výpočet parametra "B" bolo navrhnutých viacero empirických metód (na základe kritických hodnôt) možno ich využiť na empirický výpočet fugacitných koeficientov.

</doc>
<doc id="181767" url="https://sk.wikipedia.org/wiki?curid=181767" title="Motivačná teória">
Motivačná teória

Motivačná teória alebo teória motivácie je jedna z teórií majúcich za cieľ opísať a vysvetliť vytvorenie, udržanie a zrušenie správania a pochopiť (a tým prípadne aj urobiť ovládateľným) smer, intenzitu a trvalosť správania.
Manažment.
Motivačné teórie podľa dvoch základných prístupov v manažmente rozlišujeme na:
Každý typ objasňuje odlišnú stránku motivácie v pracovnom správaní.

</doc>
<doc id="181772" url="https://sk.wikipedia.org/wiki?curid=181772" title="Lily Potterová">
Lily Potterová

Lily Potterová (* 30. januára 1960 - † 31. október 1981), za slobodna "Evansová", je fiktívna postava zo 7-dielnej ságy o mladom čarodejníkovi Harrym Potterovi. Je to Harryho matka, ktorá zomrela rukou Voldemorta spolu s jej manželom Jamesom Potterom, keď sa ho pokúšali zachrániť. Lily Potterová nevystupuje priamo v knihách, Harry ju spoznáva len prostredníctvom spomienok iných.
Charakteristika.
Lily má zelené oči, ktoré po nej zdedil Harry. Je stredne vysoká a má žiarivé červené vlasy. Na dobrosrdečnej tvári sa javí jej vznešenosť, neha, ale aj odhodlanie a odvaha. Taktiež však dokáže byť veľmi temperamentná a prudká. Je krásna a súcitná. S každým sa snaží dobre vychádzať. 
Rodičia boli veľmi hrdí na to, že majú takú talentovanú dcéru. Jej sestra Petunia ňou ale kvôli jej magickým schopnostiam pohŕdala a považovala ju za čudáčku.
Profesor Slughorn ju pokladal za jednu z jeho najlepších žiačok. Bola veľmi múdra a učenlivá. Mala obrovské nadanie v elixíroch.
Patronus Lily Potterovej má podobu lane. Jej prútik je dlhý 10¼ palca a je z vŕbového dreva (jadro je neznáme).
Lily miluje príliš veľa na to, aby sa zachránila. Dala život, aby chránila svojho ročného syna Harryho. Z pragmatického pohľadu by sa to dalo považovať za slabinu - zdá sa, že by si to Voldemort pravdepodobne myslel - hoci filozofia kníh to vykresľuje ako silu.
Keď nastúpila na Rokfortskú strednú školu čarodejnícku, nenávidela Jamesa, až v siedmom ročníku sa všetko zmenilo. Dovtedy si o nom myslela že je nafúkaný frajer, ktorý ubližuje ľuďom. Lily vyrastala v muklovskej rodine, jej staršia sestra je Petunia. Už keď bola malá, spoznala Severusa Snapa, ktorý bol medzi do nej zaľúbený. Jej smrť nikdy Voldemortovi neodpustil, a preto sa neskôr dopustil zrady. 

</doc>
<doc id="181779" url="https://sk.wikipedia.org/wiki?curid=181779" title="Motivačné teórie">
Motivačné teórie



</doc>
<doc id="181780" url="https://sk.wikipedia.org/wiki?curid=181780" title="Teória motivácie">
Teória motivácie



</doc>
<doc id="181784" url="https://sk.wikipedia.org/wiki?curid=181784" title="Manažment znalostí">
Manažment znalostí



</doc>
<doc id="181785" url="https://sk.wikipedia.org/wiki?curid=181785" title="Manažment vedomostí">
Manažment vedomostí



</doc>
<doc id="181786" url="https://sk.wikipedia.org/wiki?curid=181786" title="Nukleárna syntéza">
Nukleárna syntéza



</doc>
<doc id="181797" url="https://sk.wikipedia.org/wiki?curid=181797" title="Fieseler Fi 103">
Fieseler Fi 103

Fieseler Fi 103 viac známa pod označením V-1 ("Vergeltungswaffe" – odvetná zbraň) bola neriadená strela s plochou dráhou letu, používaná cez druhú svetovú vojnu nacistickým Nemeckom. Bola to prvá hromadne používaná strela svojho druhu a konštrukcie na svete (pokusné strely podobného typu existovali už počas 1. svetovej vojny).
Vznik a vývoj.
V máji 1942 nemeckí inžinieri firmy Fiesler začali pracovať na projekte a 24. decembra 1942 tak mohol vzlietnuť prvý prototyp. Bol to malý stredoplošník s trupom cigarovitého tvaru s celokovovou konštrukciou, v ktorom sa nachádzalo jeho samonavádzacie vybavenie a výbušnina. Nad trupom bol umiestnený pulzačný motor dlhý . Krídla mali jednoduchý pravouhlý tvar a rozpätie . Neskoršie verzie mali väčšie celodrevené krídla. Chvostové plochy mali klasické usporiadanie.
Strela pôvodne štartovala z dlhého koľajnicového katapultu, ktorý jej udelil rýchlosť /h. Vo vodorovnom lete sa strela pohybovala rýchlosťou okolo 540 – /h. Letová hladina sa zväčša pohybovala od 300 – , k cieľu strela letela bez manévrovania. Keď strela prekonala vzdialenosť, ktorá ju delila od cieľa systém automaticky uzavrel prívod paliva, vysunul brzdné štíty a spôsobil pád strely. Preletená vzdialenosť sa merala pomocou malej vrtule v prednej časti strely. Bojová hlavica mala hmotnosť 820 –  mohla byť aktivovaná tromi rôznymi druhmi zapaľovačov.
Sériová výroba začala v marci 1944. V septembri roku 1944 vznikla cvičná jednotka pre pilotované V-1, určená k samovražedným útokom, ale projekt bol už v októbri zrušený. Pilotovaná verzia Fi 103 vznikla úpravou vnútorných priestorov strely, hlavne znížením kapacity pohonných látok a odstránením riadiacich mechanizmov, namiesto ktorých bola inštalovaná jednoduchá pilotná kabína so základnými prístrojmi. Pri útoku mal pilot po navedení strely a zablokovaní riadiacich plôch vyskočiť padákom a pokúsiť sa uniknúť späť do vlasti. Únik zo stroja so zapnutým motorom priamo pri kabíne by však bol životu nebezpečný. Pre výcvik posádok pilotovaných verzií Fi 103 existovala i vlečená, klzáková verzia bez motoru s dvomi kabínami.
Nasadenie.
K prvému nasadeniu došlo v júli 1944, keď bola prvá strela vypálená na Londýn. Do konca marca 1945 bolo vypustených viac než 20 000 striel V-1, z ktorých takmer 10 000 mierilo na Spojené kráľovstvo. Svoj cieľ zasiahlo okolo 2 500, zvyšok bol zničený alebo nezasiahol cieľ. Okolo 8 000 striel V-1 bolo vypálených na Antverpy, Brusel a Liège.
Kvôli útokom striel V-1 držalo RAF do konca vojny silné stíhacie jednotky, ktorých úlohou bolo stíhať a ničiť tieto rakety. Medzi iným to boli aj v tej dobe jediné jednotky vyzbrojené strojmi Gloster Meteor.

</doc>
<doc id="181798" url="https://sk.wikipedia.org/wiki?curid=181798" title="Bulldozer">
Bulldozer

Bulldozer je kapela hrajúca Black/Speed metal pochádzajúca z Talianska, konkrétne z Milána. Vznikla v roku 1980.

</doc>
<doc id="181799" url="https://sk.wikipedia.org/wiki?curid=181799" title="Medzinárodná stupnica jadrových udalostí">
Medzinárodná stupnica jadrových udalostí

Medzinárodná stupnica jadrových udalostí alebo INES (anglicky "International Nuclear Event Scale") slúži na meranie vážnosti jadrových udalostí. Má osem stupňov vážnosti (0 až 7). Zavedená bola v roku 1991 a momentálne ju používa okolo 50 krajín. 
Stupnica INES je vhodná na používanie v médiach na presné vyjadrenie stavu situácie.
Definícia stupňov vážnosti.
Udalosti so stupňom 1 až 3, bez význačných dôsledkov na populáciu a životné prostredie, sú zaradené medzi nehody, stupne 4 až 7 medzi havárie.
Posledný siedmy stupeň zodpovedá havárii, ktorej vážnosť je zhodná s Černobyľskou haváriou dňa 26. apríla 1986 na Černobyľskej atómovej elektrárni.
7Veľmi vážna havária
6Vážna havária
5Havária s účinkami na okolie
4Havária s lokálnymi následkami
3Vážna nehoda
2Nehoda
1Odchýlka od normálneho stavu
0Mimo stupnice

</doc>
<doc id="181800" url="https://sk.wikipedia.org/wiki?curid=181800" title="INES">
INES



</doc>
<doc id="181801" url="https://sk.wikipedia.org/wiki?curid=181801" title="Sellafield">
Sellafield

Sellafield (pôvodný názov Windscale) je veľké viacúčelové jadrové zariadenie v blízkosti obce Seascale na severozápade Anglicka v Cumbrii, kde sídli hlavné jadrové stredisko v Anglicku. Zahŕňa niekoľko tovární na prepracovanie jadrového paliva, už odstavenú atómovú elektráreň, niekoľko reaktorov a továreň civilného i vojenského zamerania. Sellafield je prevádzkovaný skupinou "British Nuclear Group" (vetva "British Nuclear Fuels").
Havárie a kontroverzia.
Komplex Windscale/Sellafield je označovaný za najradioaktívnejšie miesto v západnej Európe. Došlo tu k niekoľkým jadrovým haváriám: v roku 1957 tu vypukol požiar, ktorý spôsobil vážnu jadrovú nehodu, v apríli 2005 z potrubia uniklo 83 000 litrov rádioaktívneho odpadu, ktorý bol však zachytený vo vnútri zariadenia. Spieva o tom skupina Kraftwerk v piesni "Radioactivity".

</doc>
<doc id="181803" url="https://sk.wikipedia.org/wiki?curid=181803" title="Kenenisa Bekele">
Kenenisa Bekele

 
 
 
 
 
 
 
 
Kenenisa Bekele (* 13. jún 1982, Bekoji, Etiópia) je etiópsky atlét. Jeho mladší brat Tariku je tiež atlét.
Vrcholové podujatia.
Osaka 2007.
Beh na 10 000 metrov vyhral za 27:05,90, čo bol vtedajší sezónny rekord. Pred druhým Sihinom mal náskok viac ako tri sekundy. Na medzičasoch 1 000 m až po 9 000 metrov ani raz neviedol, no napriek tomu zvíťazil. V behu na 5 000 m neštartoval.
Peking 2008.
Na Letnej olympiáde v Pekingu 2008 vyhral aj na 5 000 a aj na 10 000 metrov. V oboch týchto disciplínach prekonal olympijský rekord.

</doc>
<doc id="181805" url="https://sk.wikipedia.org/wiki?curid=181805" title="Gerd Kanter">
Gerd Kanter

Gerd Kanter (* 6. máj 1979, Tallinn, Estónsko) je estónsky majster sveta v hode diskom z roku 2007 (Osaka).
Osaka 2007.
Kanter vyhral výkonom 68,94 m hodom z tretej série. K tomuto maximu sa priblížil už len v šiestej sérií hodom dlhým 68,84 m. Druhý Robert Harting zaostal o vyše 2 metre.
Externé odkazy.
IAAF

</doc>
<doc id="181806" url="https://sk.wikipedia.org/wiki?curid=181806" title="Brimin Kiprop Kipruto">
Brimin Kiprop Kipruto

 
 
 
Brimin Kiprop Kipruto (* 31. júl 1985) je kenský majster sveta na 3000 m steeplechase z roku 2007 (Osaka). 
Vrcholové podujatia.
Osaka 2007.
Kipruto vyhral časom 8:13:82 Ezekiel Kemboi bol druhý s časom 8:16:94 a tretí skončil Richard Kipkemboi Matelong s časom 8:17:59.
Peking 2008.
Na Letných olympijských hrách 2008 v Pekingu získal jednu zlatú medailu. Vyhral v disciplíne 3000 m steeplechase časom 8:10,34 min, čo bolo jeho vtedajšie osobné maximum. Pred druhým Francúzom Mahiedinem Mekhissim-Benabbadom mal náskok 15 stotín sekundy.

</doc>
<doc id="181810" url="https://sk.wikipedia.org/wiki?curid=181810" title="Kerron Clement">
Kerron Clement

 
 
 
 
 
Kerron Clement (* 31. október 1985) je americký atlét, majster sveta v 400 m cez prekážky z japonskej Osaky.
Vrcholové podujatia.
Osaka 2007.
Vo finále zabehol najlepší čas sezóny (47,61 s) a porazil tým Félixa Sáncheza v boji o zlatú medailu. Tretí skončil Marek Plawgo v národnom rekorde Poľska (48,13 s). Obhajca zlata z Helsínk 2005 Bardstown Jackson zakopol v semifinále na poslednej prekážke a vypadol.
Peking 2008.
Na Letných olympijských hrách 2008 v Pekingu získal dve zlaté medaily. V behu na 400 m cez prekážky skončil na druhom mieste. Na prvého Angela Taylora strácal 73 stotín a pred tretím Bershawnom Jacksonom mal náskok 8 stotín sekundy.

</doc>
<doc id="181821" url="https://sk.wikipedia.org/wiki?curid=181821" title="CBD">
CBD

CBD môže byť:

</doc>
<doc id="181828" url="https://sk.wikipedia.org/wiki?curid=181828" title="Olympiakos FC">
Olympiakos FC

Olympiakos FC (po grécky ΟΣΦΠ – Ολυμπιακός Σύνδεσμος Φιλάθλων Πειραιώς – Olympiakos Syndesmos Filathlon Peiraios) je jeden z najúspešnejších gréckych futbalových klubov. Jeho domovské sídlo je v meste Pireus. Pod tento klub patrí sedemnásť športových klubov z odlišných športových odvetví, ako napr.: futbal (Olympiacos F.C.), basketbal (Olympiacos B.C.), volejbal (Olympiacos S.C.), vodné pólo (Olympiacos Water Polo Club), atletika a plávanie. Mnohé z týchto klubov vyhrali veľa domácich, ale aj európskych titulov.
Olympiakos FC bol založený v roku 1925. Za svoj oficiálny znak si futbalový klub zvolil okrúhly červený znak s chlapcom s vavrínovým vencom na hlave.
Úspechy.
Domáce.
Medzinárodné

</doc>
<doc id="181829" url="https://sk.wikipedia.org/wiki?curid=181829" title="Mediálne umenie">
Mediálne umenie

Mediálne umenie (iné názvy: umenie nových médií, digitálne, elektronické umenie, umenie a nové technológie, kyberkultúra) je označenie používané pre projekty otvárajúce aktuálne technologické, estetické, sociálne, kultúrne, právne či politické otázky, ktoré so sebou prinášajú tzv. nové médiá. Od 90. rokov boli novými médiami postupne internet, web, mobily, bezdrôtové technológie, GPS a ďalšie. Kultúra nových médií v tomto zmysle pracuje s novými médiami.
Umenie a kultúra spojené s týmito médiami prekračujú tradičné kontexty, ale zároveň sa s nimi čiastočne prekrývajú. Spájajú v sebe rôzne, predtým oddelené oblasti ľudskej činnosti (výtvarné umenie, hudbu, literatúru, programovanie, dizajn, vedu a výskum, politiku) a zároveň vytvárajú vlastné sociálne okruhy (internetoví umelci, elektronickí hudobníci, hnutie za slobodný softvér, spoločensko-politickí aktivisti a pod.) aj inštitúcie (festivaly, medialaby, učebné odbory). Napriek tomu, že všetky uvedené termíny majú nejasné hranice, odrážajú reálne zmeny, ktorými spoločnosť a umenie vďaka technologickému vývoju prechádzajú a ktoré sú len pomalšie reflektované tradičnými disciplínami. Čoraz viac však dochádza aj k vzájomnému prelínaniu a spätnému ovplyvňovaniu týchto okruhov. Preto by sme mohli pri aktuálnych prejavoch často hovoriť aj o postdigitálnom umení, ktoré síce odráža aktuálny technologický a umelecký vývoj, avšak ktorého médium už nemusí mať "novú" (elektronickú, digitálnu) podobu.
V posledných rokoch boli diskusné mailing listy, konferencie a festivaly mediálneho umenia venované napríklad témam prístupu k informáciám, softvéru a nástrojom; demokratizácie elektromagnetického spektra; sociálneho webu či otázkam svetovej politiky.
Klasifikovanie mediálneho umenia.
Tvorba systémov klasifikácie, kategorizácie a definovania umeleckej formy nových médií je napriek vyše 25-ročnej histórii mediálneho umenia v začiatkoch. Podľa Christiane Paul sa "digitálne umenie" najprv nazývalo "počítačovým umením", potom multimediálnym a dnes je zaraďované pod pojem "umenie nových médií" (Paul 2003). Ďalšími termínmi používanými pre túto oblasť ako takú alebo jej podžánre sú: "elektronické umenie, umenie a technológie, videoumenie, softvérové umenie, net art, generatívne umenie, umenie informácie, umenie virtuálnej reality, game art, telerobotické umenie, hypermédiá, hypertext, interaktívne inštalácie". Pojmy sa líšia v závislosti na pozícii teoretika - či už historickej, alebo v teoretickej alebo umeleckej perspektíve. 
Väčšina klasifikácií je založená na používanej technológii (videoumenie, net art), a tiež sa objavilo niekoľko pokusov kategorizovať mediálne umenie podľa podnetov, topoi či iných estetických kategórií. Stephen Wilson v práci "Information Arts" (Wilson 2002) dáva prednosť encyklopedickému prístupu. Odvolávajúc sa na "nedokonalosť kategorizácie" tvrdí, že je nemožné uplatniť na mnoho-vrstevnaté mediálnoumelecké práce akýkoľvek systém kategórií, a sám zvolil kategórie podľa technológií, ktoré jednotlivé práce používajú. Takýmto spôsobom prichádza k 81 rozličným technológiám, ktoré rozdeľuje do ôsmich kapitol.
Definovanie mediálneho umenia.
V práci "The Language of New Media" (2001) Lev Manovich analyzuje "jazyk nových médií jeho vsadením do histórie moderných vizuálnych a mediálnych kultúr". Takúto metodológiu nazýva 'materialistickým' prístupom. Umožňuje mu vyhnúť sa obvyklým problémom s definíciou a klasifikáciou. Inšpirujúc sa počítačovou vedou, pracuje s modelom vrstiev, aby sa posunul "z materiálnych základov nových médií k ich formám". Takto pri analýze foriem nestráca zreteľ od materiálnej reality. Manovichova práca býva kritizovaná za uprednostnenie filmu ako "kľúčovej konceptuálnej optiky" nazerania na nové médiá.
Simon Penny chápe mediálne umenie ako priesečník vektorov troch historických síl: techniky (predovšetkým počítačovej vedy), transnárodného komoditného kapitalizmu a tradičného výtvarného umenia. Umelci nových médií sa pokúšajú pracovať s estetikou technológie, ktorá je v našej kultúre technológiou moci, paradigmaticky aj ekonomicky. Penny tvrdí, že takéto 'sily' majú silný vplyv na oblasť mediálneho umenia, niekedy až za cenu toho, že vo výsledku je samo ťažko identifikovateľné.
Významné svetové inštitúcie.
Ars Electronica Center Linz, ZKM Zentrum für Kunst und Medientechnologie Karlsruhe, Fundación Telefónica VIDA Art and Artificial Life Madrid, La Fondation Daniel Langlois Montreal, The Banff Centre Alberta, Japan Media Arts Festival Tokyo, transmediale Berlin, CYNETART Media-Art Festival Dresden, VIPER Internationales Festival Basel, V2_ Institute for Unstable Media Rotterdam, DEAF Dutch Electronic Art Festival Rotterdam, EMAF European Media Art Festival, CyberBoston Festival Boston, Images Festival Toronto, FILE Electronic Language International Festival São Paulo / Rio de Janeiro, onedotzero festival London, amber Art and Technology Festival Istanbul, Edith-Russ-Haus for Media Art Oldenburg, MARS-Exploratory Media Lab Sankt Augustin, Laboral Center for Art and Industrial Creation Gijon, Eyebeam New York, FACT Foundation for Art and Creative Technology Liverpool, Electrohype Biennial Malmö, Baltan Laboratories Eindhoven
Prix Ars Electronica, ZKM International Media Art Awards, The LUMEN Prize, VIDA Art and Artificial Life International Awards, CYNETART International Media-Art Awards, Bio Art &amp; Design Award, NTAA New Technological Art Award, Japan International Media Arts Awards, scene.org Awards
ISEA International Symposium on Electronic Art, SIGGRAPH, New York Institute of Technology, Massachusetts Institute of Technology / MIT Media Lab, Fraunhofer Society Munich / Fraunhofer Institute Network, Telefonica I+D Research and Development Center Madrid, NESTA Innovation Lab London
SVA Museum of Visual Arts New York, Bitforms Gallery New York, Kinetica Museum London, DAM Digital Art Museum Berlin, Science Gallery Dublin, GV Art &amp; Science Gallery London, House of Electronic Arts Basel
Leonardo Journal The MIT Press, Neural Magazine neural.it
Rhizome rhizome.org, Wired wired.com, DICCAN DIgital Creation Critical ANalysis Dictionary of Digital Art diccan.com, CTHEORY ctheory.net, Arts Numériques arts-numeriques.info, Media Arts Watch Lab / DigitalArti digitalarti.com / scoop.it/t/arts-numeriques, Netzspannung netzspannung.org, DigiCult digicult.it
Intel+Vice The Creators Project thecreatorsproject.vice.com, Creative Applications Network creativeapplications.net, "The Scene" scene.org
Východoeurópske inštitúcie.
C3 Budapest, Center for the Promotion of Science Belgrade, CIANT Centre For Arts And New Technologies Prague, SCAS Computer Art Center Sofia, DIG Gallery Košice, Institute of Intermedia Prague, Kapelica Gallery Ljubljana, KIBLA Multimedia Centre Maribor, Kitchen Budapest, Ljudmila Art and Science Laboratory Ljubljana, MoTA Museum of Transitory Art Ljubljana, RIXC Centre for New Media Culture Riga, WRO Art Center Wrocław
Významní svetoví teoretici a kurátori.
Roy Ascott, Jay David Bolter, Susan Broadhurst, Mónica Bugallo, Esther Choi, Sarah Cook, Heather Corcoran, Mario Costa, Regine Debatty, Bracha L. Ettinger, Monika Fleischmann, Jean Gagnon, Charlie Gere, Oliver Grau, Jo-Anne Green, Lelia Green, Donna Harraway, Joichi Ito, Natalie Jeremijenko, Denisa Kera, Arthur Kroker, Marilouise Kroker, Machiko Kusahara, Daniel Langlois, Hannes Leopoldseder, Pierre Lévy, Wolf Lieser, Margot Lovejoy, Alessandro Ludovico, Roger F. Malina, Lev Manovich, Marshall McLuhan, Masahiro Morioka, William Myers, Joseph Nechvatal, Sally Jane Norman, Jussi Parikka, Christiane Paul, Simon Penny, Frank Popper, Neil Postman, Domenico Quaranta, Carla Rapoport, Pierre Restany, Douglas Rushkoff, Thecla Schiphorst, Christine Schöpf, Francisco Serrano, Edward Shanken, Peter Sloterdijk, Neal Stephenson, Bruce Sterling, Gerfried Stocker, Wolfgang Strauss, Nell Tenhaaf, Eugene Thacker, Mark Tribe, Paul Virilio, Bruce Wands, Peter Weibel, Stephen Wilson, Gene Youngblood
Slovenskí teoretici a kurátori.
Dušan Barok, Jozef Cseres, Juraj Čarný, Richard Kitta, Michal Murin, Mária Rišková, Katarína Rusnáková, Martin Šperka
Slovenskí mediálni umelci.
Dušan Barok, Erik Bartoš, Martinka Bobríková, Andrej Boleslavský, Darija Czibulková, Ivor Diosi, Richard Fajnor, Ana Filip, Peter Gonda, Jonáš Gruska, Zdeno Hlinka, Peter Huba, Zuzana Husárová, Richard Kitta, Marek Kvetan, Peter Machajdík, Michal Marenčík, Michal Murin, Jakub Pišek, Peter Rónai, Ján Šicko, Michal Šimonfy, Boris Vitázek

</doc>
<doc id="181830" url="https://sk.wikipedia.org/wiki?curid=181830" title="Umenie nových médií">
Umenie nových médií



</doc>
<doc id="181831" url="https://sk.wikipedia.org/wiki?curid=181831" title="Digitálne umenie">
Digitálne umenie



</doc>
<doc id="181832" url="https://sk.wikipedia.org/wiki?curid=181832" title="Elektronické umenie">
Elektronické umenie



</doc>
<doc id="181833" url="https://sk.wikipedia.org/wiki?curid=181833" title="Umenie a nové technológie">
Umenie a nové technológie



</doc>
<doc id="181834" url="https://sk.wikipedia.org/wiki?curid=181834" title="Central business district">
Central business district

Central business district (skratka: CBD, c.b.d.; v doslovnom preklade z angl. „hlavná/centrálna obchodná štvrť“) alebo v Severnej Amerike v angličtine hovorovo downtown je komerčné a často aj geografické jadro mesta. V Spojenom kráľovstve, Írsku, Austrálii, Novom Zélande, Hongkongu, Singapure a častiach Južnej Afriky je aj formálnym názvom takýchto štvrtí miest ("Central Business District").
Central business district vs. downtown.
Termín "downtown" vznikol v meste New York, kde sa prvýkrát použil na označenie pôvodného mesta na južnom cípe ostrova Manhattan. Ako mesto rástlo, jediný smer, kam sa mohlo rozširovať, bolo na sever ostrova. Preto sa všetko na sever od pôvodného mesta nazývalo "uptown", zatiaľ čo pôvodné mesto, čo bolo vtedy jediné hlavné obchodné centrum bolo nazývané "downtown". Termín sa začal používať v mestách v Spojených štátoch a Kanade a označuje historické jadro mesta, čo nie vždy bolo zhodné s obchodným centrom mesta.

</doc>
<doc id="181835" url="https://sk.wikipedia.org/wiki?curid=181835" title="Central Business District">
Central Business District



</doc>
<doc id="181838" url="https://sk.wikipedia.org/wiki?curid=181838" title="Teória actor-network">
Teória actor-network

Teória actor-network alebo teória siete agentov (, skrátene "ANT") je sociologická teória formulovaná v druhej polovici 80. rokov Brunom Latourom spolu so sociológmi Michelom Callonom a Johnom Lawom. Od ostatných sociologických teórií sa odlišuje tým, že ANT nezahŕňa iba ľudí, ale aj objekty, organizácie a koncepty. Nazýva ich "actors" (aktéri, činitelia, agenti, elementy).
Základom ANT je predstava heterogénnej siete aktérov vo vzájomných materiálnych a sémiotických vzťahoch. Aktérmi môžu byť najrôznejšie entity, či už osoby, objekty, organizácie alebo koncepty. (Napríklad: ak kupujeme výrobky v supermarkete, v ANT to znamená, že musíme zahrnúť jednak aktérov zákazníka a pokladníka a jednak pokladňu, peniaze a výrobok.) ANT sa snaží vysvetliť, "ako" (nie ani tak "prečo") sa aktéri v tejto sieti zišli tak, že konajú ako celok. Na základe tohto pohľadu môže tiež sledovať stratégie zosúvzťažňovania rôznorodých aktérov do siete tak, aby vytvorili koherentný celok. Viacerí odoborníci na ANT sa zhodujú v tom, že actor-networks sú pomerne nestále a aby sa nerozpadli, musia byť vzťahy v nich pravidelne 'vykonávané'.
Všeobecne povedané, ANT je konštruktivistická metóda v tom, že sa vyhýba esencialistickému vysvetleniu udalostí alebo zmien (napríklad vysvetľovaniu úspešnej teórie tvrdením, že je 'pravdivá' a ostatné sú 'chybné').
ANT tvrdí, že každý aktér, či už osoba, objekt, organizácia alebo koncept, je pre sieť rovnako dôležitý. Ako taký je spoločenský poriadok efektom, ktorý ovplyvňuje hladký chod actor-network, pretože siete sú spojením práve vyššie spomenutých heterogénnych agentov. Tento poriadok sa začne naštrbovať, keď sa niektorí agenti odstránia alebo naopak, pribudnú noví. (Napríklad: odstránenie telefónov, bánk alebo prezidenta by mohlo spôsobiť zrútenie spoločenského poriadku.)
Niektoré koncepty.
Punktualizácia (presnosť).
Ak hovoríme o logickom závere, skoro každý činiteľ môže byť považovaný len za sumu iných, menších činiteľov. Automobil je príkladom komplexného systému. Obsahuje mnoho elektronických a mechanických komponentov, ktoré vodič nevidí a tak považuje auto za jediný objekt. Tento efekt je známy ako punktualizácia "(presnosť)" a je podobný myšlienke abstrakcie v programovaní, ktorá sa zameria na objekt. Keď sa actor-network zrúti, efekt punktualizácie (presnosti) sa väčšinou preruší tiež. Na príklade automobilu by nefungujúcí motor spôsobil to, že by vodič začal vnímať auto ako zhluk súčiastok, namiesto toho, aby v automobile videl dopravný prostriedok. Toto môže nastat tiež v prípade, keď prvky jednej siete konajú protikladne k sieti ako celku. Latour ve svojej Pandora´s Hope prirovnáva depunktualizáciu (nepresnosť) k otvoreniu Pandorinej skrinky.
Kvázi-objekty.
V uvedených príkladoch sa stelesňuje spoločenský poriadok a fungujúce auto tým, že dochádza k úspešným interakciám v príslušných sieťach agentov. ANT sa o týchto výtvoroch zmieňuje ako o znakoch alebo kvázi-objektoch, ktoré kolujú medzi činiteľmi vnútri siete. Vzostupná tendencia predávania alebo odosielania znaku v sieti tento znak spresňuje. Keď je znak predávaný opačným smerom (zostupne), presnost klesá. K úbytku presnosti dochádza tiež v prípade, keď činiteľ v predávaní znaku úplne zlyhá. (Napr. Pokazí sa olejová pumpa.)
Kritika.
Metodológia ANT zdôrazňuje skôr vzťahy než povahu samotných činiteľov či výsledky týchto vzťahov. Ide len o momentálne vzťahy medzi rôznymi činiteľmi a agentami. Tieto momentálne vzťahy sa odohrávajú medzi ľudskými a neľudskými činiteľmi, ktoré ANT nerozlišuje. Nie je rozdiel medzi človekom, jeho nástrojmi a technológiami, a to je dôvodom väčšiny kontroverzie, ktorá obklopuje ANT. Zaužívaným pohľadom je fundamentálne rozlišovani medzi ľuďmi a zvieratami, a tiež objektami.
V práci pomenovanej "Actor Network a potom" (Actor Network and After) sa Bruno Latour vyjadril o teórii takto: "„Na ANT nesedia štyri veci: ‘actor’, ‘network’, ‘theory’ a pomlčka.“"

</doc>
<doc id="181842" url="https://sk.wikipedia.org/wiki?curid=181842" title="Warschau">
Warschau



</doc>
<doc id="181843" url="https://sk.wikipedia.org/wiki?curid=181843" title="Jozef Paštéka">
Jozef Paštéka

Doc. Jozef Paštéka, ArtD. (* 4. máj 1948, Žilina) je slovenský scenárista, režisér, dramaturg a pedagóg.
Vyštudoval VŠMU v Bratislave. V rokoch 1972-1980 dramaturg Čsl. televízie Bratislava, 1980-1990 dramaturg Slovenskej filmovej tvorby.
Ako scenárista a dramaturg pripravil množstvo hraných titulov, spolupracoval so scenáristami a režisérmi O. Šulajom, J. Filipom, D. Mitanom, P.Jarošom, P. Hasprom, M. Pietrom, J. Budským, M. Hollým, Š. Uhrom, J. Herzom a najmä s J. Jakubiskom. Pre divadlo napísal libreto muzikálu Adam Šangala (r. Jozef Bednárik). V súčasnosti pôsobí ako pedagóg na Filmovej fakulte VŠMU v Bratislave.

</doc>
<doc id="181844" url="https://sk.wikipedia.org/wiki?curid=181844" title="Wola">
Wola

Wola je mestský obvod v západnej časti Varšavy, pôvodne dedina Wielka Wola, pripojená k Varšave bola v roku 1916. Priemyselná zóna so svojimi tradíciami siaha do začiatku 19. storočia, pomaly sa mení na obchodnú a obytnú štvrť. Je to niekoľko múzeí a druhá najvyššia budova vo Varšave, Warsaw Trade Tower.

</doc>
<doc id="181851" url="https://sk.wikipedia.org/wiki?curid=181851" title="Výkonová elektronika">
Výkonová elektronika

Výkonová elektronika sa zaoberá silovými polovodičovými súčiastkami, ktoré sú schopné spínať veľké prúdy pri vysokých napätiach, t. j. sú schopné spínať vysoké výkony.
Sú to najmä:
Výhodou polovodičových spínacích prvkov oproti klasickým spínacím prvkom je:

</doc>
<doc id="181852" url="https://sk.wikipedia.org/wiki?curid=181852" title="Kaffaljidhmah">
Kaffaljidhmah



</doc>
<doc id="181857" url="https://sk.wikipedia.org/wiki?curid=181857" title="Röntgenové observatórium Chandra">
Röntgenové observatórium Chandra



</doc>
<doc id="181859" url="https://sk.wikipedia.org/wiki?curid=181859" title="Globalizácia">
Globalizácia

"Globalizácia znamená aj všeobecne robenie globálnym, pretváranie na globálne."
Globalizácia je proces narastania medzinárodného prepojenia vo všetkých oblastiach (ekonomika, politika, kultúra, komunikácia, životné prostredie atď.) pozorovaný najmä v posledných desaťročiach. Extrémna interpretácia tohto procesu často označuje globalizáciu ako pokročilý kapitalizmus, ktorý stiera lokálne tradície a regionálne rozdiely a vytvára homogenizovanú svetovú kultúru.
História.
Znakom globalizácie je aj „zrútenie“ času a priestoru. Tento jav je najlepšie opísaný v teórií „veľkej dediny“ od Marshalla McLuhana v diele Gutenberg Galaxy (1962). Podľa McLuhana okamžitá komunikácia zničí geografickú rovnováhu a vytvorí „veľkú dedinu“. Termín "globalizácia" bol spopularizovaný Theodorom Levittom profesorom Harvardovej univerzity. Levitt tento termín použil ako prvý v spojení s ekonomikou. Stalo sa tak v roku 1983.
Globalizácia v obchode.
Základným impulzom pre začiatok globalizácie bola revolúcia v doprave v polovici 20. storočia. Pomocou rýchlejšej a sofistikovanejšej dopravy mohli firmy uzavierať obchody nielen s lokálnymi partnermi, ale aj s partnermi na opačnej strane Zeme. Priekopníkom globalizácie boli Spojené štáty americké, kde miestne spoločnosti v 60. rokoch expandovali na európske trhy. Dôsledkom toho bolo, že Američania sa museli čiastočne prispôsobiť európskemu zákazníkovi a naopak. Stykom dvoch kultúr sa zmenil spôsob výroby a predaja. Tieto zmeny niektorí označili ako prínos, iní sa s tým nikdy nezmierili. Do globalizácie sa neskôr zapojili aj ďalšie krajiny. V 70. rokoch, keď nastal prudký rozvoj japonskej ekonomiky sa jej tovary rozšírili do všetkých krajín. V USA a Európe tak boli následkom konkurenčného boja zredukované niektoré priemyselné odvetvia. Ich miesto zaujali japonské firmy s ich spôsobom výroby. Tieto procesy prebiehali aj v 80. a 90. rokoch a prebiehajú naďalej.
Globalizácia v kultúre.
Hlavnými centrami globalizácie sú vždy veľké mestá, kde sa za posledných 40 rokov kultúrne rozdiely zmenšovali. Týmto mestám (napr. Berlín, Londýn, New York) sa hovorí "taviace kotle" (z anglického "melting pot"). Súčasťou globalizácie je aj prisťahovalectvo, tak v Európe (Turci, Alžírčania, Číňania), ako aj v Severnej Amerike (hlavne v USA Mexičania a Portorikánci) a v krajinách na Arabskom polostrove (Indovia, Pakistanci). Globalizácia sa najviac prejavuje vo vyspelých oblastiach, tam kde je vysoká kúpna sila a rozvinutá a intenzívna doprava.
Globalizácia vo svetovej ekonomike.
Globalizáciou sa v skratke nazýva teória globálneho ekonomického rastu (pozri Rozvojová politika), podľa ktorej rozvoj vyspelých krajín spôsobuje aj zvýšenie životnej úrovne a zmiernenie chudoby v rozvojových krajinách. Na druhej strane odporcovia globalizácie tvrdia, že rozdiely sa prehlbujú a vyspelé krajiny musia podporovať miestne drobné podnikanie v krajinách tretieho sveta. Taktiež musia zmenšovať ekologické dopady priemyslu v rozvojových krajinách, ktoré ich situáciu zhoršujú.
Zápory globalizácie.
Proces globalizácie so sebou prináša aj rôzne problémy. Jedným z nich je napríklad veľká odlišnosť kultúr, ktorá vedie k nestabilite v niektorých krajinách. Typickým príkladom sú krajiny západnej Európy, kde často dochádza k nepokojom.
Tento problém môže mať ale aj opačný charakter, napríklad v arabským krajinách, kde preniká západná globalizovaná kultúra a mení tak konzervatívnu islamskú spoločnosť.

</doc>
<doc id="181887" url="https://sk.wikipedia.org/wiki?curid=181887" title="Mykológia">
Mykológia

Mykológia (z gréckeho μύκης - mýkés, čo znamená „huba“) je veda zaoberajúca sa štúdiom húb, ich genetických a biochemických vlastností, využitie v lekárstve a potravinárstve, otravami a chorobami nimi spôsobenými. Príbuzným odborom mykológie je fytopatológia.
Mykológia bola predtým braná ako pododvetvie botaniky, hoci huby nie sú súčasťou ríše rastlín a sú evolučne bližšie k živočíchom. Niektoré časti mykológie sa prekrývajú s mikrobiológiu. Hraničným odborom medzi mykológiou a botanikou je lichenológia.

</doc>
<doc id="181892" url="https://sk.wikipedia.org/wiki?curid=181892" title="Endoparazit">
Endoparazit

Endoparazit alebo vnútorný cudzopasník je organizmus, ktorý žije vo vnútri tela iného organizmu. 
Delenie:

</doc>
<doc id="181893" url="https://sk.wikipedia.org/wiki?curid=181893" title="Nukleotid">
Nukleotid

Nukleotidy alebo nukleozidfosfáty sú zlúčeniny nukleozidu a kyseliny trihydrogenfosforečnej. Nukleotidy sú základné stavebné jednotky nukleových kyselín a niektorých koenzýmov. Niektoré nukleotidy plnia aj úlohu energetických prenášačov.
Nukleotdy by sa nemali zamieňať z nukleozidmi:
 nukleoZid + kyselina fosforečná = nukleoTid
Štruktúra.
Každý nukleotid sa skladá z troch častí:
Nukleotidy môžu obsahovať jeden, dva alebo tri zvyšky kyseliny fosforečnej. Podľa toho sa označujú ako mono-, di- a trifosfáty, respektíve celým názvom ako nukleozidmonofosfáty, nukleoziddifosfáty a nukleozidtrifosfáty. Tieto tri druhy látok sa dokopy označujú ako nukleotidy.
Anhydridová väzba.
Fosfátové skupiny v nukleoziddifosfátoch a nukleozidtrifosfátoch sú navzájom nadviazané anhydridovou väzbou. Pri hydrolýze týchto väzieb sa uvoľní veľké množstvo energie (Δ G &lt; −30 kJ/mol), preto sú nukleotidy zlúčeninami, ktoré umožňujú aktiváciu rekreantov a priebeh endergonických reakcií. Takisto sa označujú ako vysokoenergetické fosfáty.
Názvoslovie.
Názvoslovie nukleotidov zodpovedá stavbe daného nukleotidu: prvá časť slova označuje nukleozid a druhá časť udáva počet zvyškov kyseliny trihydrogenfosforečnej. Medzi nimi je číslo s apostrofom ('), ktoré označuje číslo uhlíka monosacharidu, na ktorom je naviazaná kyselina trihydrogenfosforečná. Keďže fosforylácia najčastejšie prebieha na 5-uhlíku, napríklad názov adenozín-5'-monofosfát sa píše zjednodušene adenozínmonofosfát.
Okrem toho boli pre ich pomenovanie zavedené aj štvorpísmenové skratky. Podľa tohto označenia:
Cyklický adenozínmonofosfát sa teda označuje ako cAMP, kde c = cyklický, A = adenozín, M = mono- a P = fosfát.
Základné nukleotidy.
Podľa zloženia uvedeného vyššie existuje celkom 30 rôznych nukleotidov (5 báz × 2 sacharidy × až 3 zvyšky kyseliny fosforečnej = 30 možností), ktoré sú veľmi dôežité v mnohých biochemických procesoch.
Ďalšie nukleotidy uracilu a tymínu.
Adenín, guanín a cytozín sa nachádzajú v RNA i v DNA, takže tvorí ribonukleotidy i deoxyribonukleotidy. Uracil sa však nachádza výhradne v RNA a tymín výhradne v DNA, takže zvyčajne tvoria len buď ribonukleotidy (uracil), alebo deoxyribonukleotidy (tymín), ako je uvedené v tabuľke vyššie. Názvoslovie tymínových deoxyribonukleotidov je kvôli tomu odlišné od ostatných - často neobsahuje predponu deoxy-, pretože neexistujú ribonukleotidy, od ktorých by bolo potrebné ich odlíšiť. Pre jeho ribonukleotidy sa potom používa alternatívne pomenovanie tymínu, 5-metyluracil, podľa ktorého sú pomenované.
Menej bežné nukleotidy.
Okrem vyššie uvedených nukleotidov existujú i iné, ktoré sa však vyskytujú menej často alebo majú svoje špecializované úlohy. Nemajú bázu, ktorá sa bežne nachádza v RNA/DNA. Medzi tie patria napríklad inozínmonofosfát (IMP) a xantozínmonofosfát (XMP), odvodené od hypoxantínu a xantínu, ktoré vystupujú v metabolizme adenínu a guanínu. Takisto sem možno zaradiť nukleotidy odvodené od "N"6-metyladenozínu alebo napríklad wybutozínu, ktoré majú svoje uplatnenie v rôznych nukleových kyselinách.
Medzi nukleotidové deriváty, ktoré sa nevyskytujú v RNA ani DNA, patria niektoré koenzýmy, napríklad nikotínamidadeníndinukleotid (NADH). Tento koenzým je zložený z dvoch nukleotidov, pričom jedna báza je adenín a druhou je nikotínamid.
Skratky pre degenerované bázy.
Každý nukleotid má i skratku, ktorá je daná od IUPAC. Okrem piatich skratiek pre jednotlivé báze (A, C, G, T a U) sú často používané degenerované bázy (viac možných báz na tej istej pozícií) pri dizajne primérov pre PCR. Niektoré sekvencie môžu takisto obsahovať písmeno "I", ktoré označuje neštandardný nukleotid inozín. Inozín sa nachádza v tRNA a páruje sa s adenínom, cytozínom a tymínom. Nie je uvedený v nasledujúcej tabuľke, pretože nereprezentuje degenerované bázy. Zatiaľ čo inozín má podobnú funkciu, ako degenerácia "D", je to jeden nukleotid a nie reprezentácia pre skupinu nukleotidov, ktorá popisuje rôzne možné nukleotidy na danej pozícii.
Na reprezentáciu sekvencií AA a CA teda napríklad možno použiť skratku MA (pretože M reprezentuje A i C). Kodóny, ktoré kódujú izoleucín, teda AUU, AUC, AUA, je takto možné zapísať ako AUH (H = A, C, U) a kodóny, ktoré kódujú glutamín, teda CAA, CAG, možné zapísať ako CAR (R = A, G).

</doc>
<doc id="181911" url="https://sk.wikipedia.org/wiki?curid=181911" title="Land rover">
Land rover



</doc>
<doc id="181912" url="https://sk.wikipedia.org/wiki?curid=181912" title="Revolution Begins">
Revolution Begins

Revolution Begins je prvý singel z nového albumu švédskej melodic deathmetalovej kapely Arch Enemy. Bol vydaný 6. septembra 2007.

</doc>
<doc id="181913" url="https://sk.wikipedia.org/wiki?curid=181913" title="Ľudové noviny">
Ľudové noviny

Ľudové noviny je týždenník a webový portál slovenskej menšiny, žijúcej v Maďarsku. Portál vznikol ako online dostupná a aktualizovaná verzia rovnomenného slovenského týždenníka, poskytujúceho aktuality z rôznych oblastí slovenského (prevažne národnostného) života v krajine.
Cieľom Ľudových novín je „"zachovanie a rozvíjanie identity, materinského jazyka a kultúry podľa odhadov viac ako 100 tisíc Slovákov, žijúcich asi v 110 osadách a 11 župách Maďarska"“. Vydavateľom periodika je nezisková organizácia SlovakUm.
Dejiny.
Zakladateľom a majiteľom tlačového orgánu, ktorý vznikol v roku 1957, je Celoštátna slovenská samospráva v Maďarsku (CSSM, ).
K tlačenému týždenníku pribudla v októbri 2004 aj internetová verzia Ľudových novín, čím vznikol celosvetovo dostupný portál Slovákov v Maďarsku, prezentujúci aktuality, no prostredníctvom archívu aj už realizované akcie a podujatia. Dostupné sú tiež staršie vydania tlačenej verzie Ľudových novín, ako aj prehľad slovenskej a maďarskej tlače, s dôrazom na Slovákov v Maďarsku. 
V slovenčine vydávaný magazín ponúka širokú paletu vecných a nestranných článkov z kultúry, politiky, náboženského života, literatúry či hospodárstva, ktoré ponúkajú významnú informačnú hodnotu slovenským samosprávam a organizáciám. Portál poskytuje priestor aj na prezentáciu reálneho obrazu života slovenskej menšiny, vrátane reportáží, rozhovorov a zverejňovania materiálov, objasňujúcich pozadie udalostí.

</doc>
<doc id="181914" url="https://sk.wikipedia.org/wiki?curid=181914" title="Focke-Wulf Fw 189">
Focke-Wulf Fw 189

Focke-Wulf Fw 189 "Uhu" („Výr skalný“) bolo dvojmotorové dvojtrupové prieskumné lietadlo nemeckej výroby používané počas druhej svetovej vojny.
Vznik a vývoj.
Vo februári 1937 nemecké Reichsluftfahrtministerium vyhlásilo súťaž na jednomotorové prieskumné lietadlo s dobrým výhľadom z kabíny. Súťaž vyhrala firma Arado, ale firma Focke-Wulf bola poverená vývojom alternatívneho typu s dvomi trupmi, s francúzskymi motormi Argus 410 a zaskleným trupom. Kurt Tank začal práce na prototype v apríli. Na projekte prieskumného lietadla pracovala aj firma Blohm &amp; Voss, ktorej projekt bol ešte viac netradičný. Dr. Richard Vogt vypracoval stroj Bv 141, ktorý mal asymetrický tvar a bol uspôsobený pre let veľmi nízkou rýchlosťou. Tento typ sa však nedostal do sériovej výroby. Do výroby bol napokon prijatý projekt konštruktéra Tanka.
Prvý Fw 189 bol postavený v júli 1939, išlo o stroje cvičnej verzie B, celkovo bolo vyrobených len 13 ks tejto verzie. K jednotkám prišli prvé stroje najvyrábanejšej verzie A až v roku 1941 počas útoku na ZSSR. Existovali viaceré varianty Fw 189A-1 s troma podvariantmi: U-1 bol štandardný, U-2 bol upravený pre púštne podmienky a U-3 boli dva zvlášť upravené stroje pre generálov Kesselringa a Jeschonneka. Verzia Fw 189A-2 mala posilnenú výzbroj na základe skúseností z východného frontu, guľomety MG 15 boli nahradené dvojguľometmi MG 81Z. Druhá cvičná verzia niesla označenie Fw 198A-3. Pre boj proti pozemným cieľom bola najprv vyrobená verzia Fw 189A-4, s lepším pancierovaním, dvoma kanónmi MG 151/20 a dvoma guľometmi. Na sklonku vojny Nemci experimentovali aj s bojovou verziou Fw 189C postavenou v prototypoch V1b a V6, ktorá však nikdy nebola sériovo vyrábaná. Stroje sa okrem Nemecka vyrábali aj v okupovanej Francúzskej továrni Bordeaux-Merignac. Spolu s prototypmi bolo postavených 864 ks Fw 189.
Bojové nasadenie.
Prvá jednotka vybavená strojmi Fw 189 bola LG 2. Väčšina strojov bola nasadená nad východným frontom, kde sa k nim dostali aj Slovenské vzdušné zbrane a Letectvo Maďarskej kráľovskej armády. Jedna letka operovala aj v Severnej Afrike. Napriek napohľad chatrnej konštrukcii si tu stroje Fw 189 vyslúžili rešpekt. Vynikali najmä svojou obratnosťou, ktorá ich spolu s veľkou odolnosťou voči poškodeniu robila ťažkým terčom. Nemeckí letci boli na Fw 189 schopní prudkými obratmi vymanévrovať aj inak celkom obratné sovietske stíhačky. Sovietske vojská prezývali Fw 189 "rama" (rám).
Jeden Fw 189 operoval aj v rámci Kombinovanej letky počas SNP, kde slúžil na navádzanie povstaleckých stíhačov Bf 109G-6.
Dodnes sa zachoval len jeden exemplár Focke-Wulfu Fw 189, ktorý bol nájdený poškodený v lesnatej oblasti severného Ruska, kde bol zostrelený 4. mája 1943. V roku 1992 bol predaný do Spojeného kráľovstva, kde bol zreštaurovaný a od roku 1996 aj opäť letuschopný.
Špecifikácia (Fw 189).
Popis konštrukcie.
Focke-Wulf Fw 189 bol dvojmotorový samonosný jednoplošník pre trojčlennú posádku. Kovová kostra krídel bola, pevných chvostových plôch, trupovej gondoly a trupových nosníkov bola potiahnutá duralom, kovová kostra pohyblivých chvostových 
plátnom. Krycie plechy boli rovnako duralové. Radové motory boli poháňané dvojlistovými nastaviteľnými vrtuľami. Podvozok bol zaťahovací, hlavné podvozkové nohy do trupových nosníkov, zadné koleso do vodorovnej chvostovej plochy.

</doc>
<doc id="181916" url="https://sk.wikipedia.org/wiki?curid=181916" title="7. symfónia (Šostakovič)">
7. symfónia (Šostakovič)

Symfónia č. 7 C dur "Leningradská", Op. 60 je dielo ruského skladateľa Dmitrija Šostakoviča.
Vznik.
Symfónia sa stála známou nielen vďaka svojím hudobným hodnotám, ale tiež kvôli okolnostiam vzniku, ktoré patria medzi najzaujímavejšie v dejinách hudby. Skladateľ dielo komponoval počas nemeckej blokády Leningradu priamo v obkľúčenom meste. Tu vznikli prvé tri časti diela, ktoré bolo dokončené až po evakuácii skladateľovej rodiny do Kujbyševa (dnešná Samara). V tomto meste sa v marci 1942 uskutočnila jeho premiéra pod vedením Samuela Samosuda. Dopadla výborne a symfónia okamžite vzbudila obrovský medzinárodný záujem. O americkú premiéru sa uchádzalo hneď niekoľko dirigentov, z ktorých nakoniec uspel Arturo Toscanini. V podaní NBC Symphony Orchestra pod jeho taktovkou symfónia zaznela v júli 1942 v New Yorku. V krátkom čase dielo obletelo takpovediac celý svet, vypovedajúc svedectvo o sovietskom odpore voči nacistickým vojskám. Najhlbší dojem však nepochybne symfónia zanechala v auguste 1942 priamo v obkľúčenom Leningrade. Leningradský rozhlasový orchester, ktorý ako posledný ešte zotrvával v meste dirigoval Karl Eliasberg. Nácvik skladby bol zložitý, pretože v jeho priebehu zomrelo v dôsledku vojnových útrap niekoľko hudobníkov. Okrem vstupeniek museli diváci priniesť aj drevené polienko, aby bolo možné koncertnú sálu vykurovať. Dobové svedectvá vypovedajú o neuveriteľne mocnom účinku skladby na obyvateľov a vojakov, ktorým Šostakovičova hudba dodala novú nádej a silu na obranu mesta. Koncert bol reproduktormi vysielaný po celom meste, dokonca aj na front, ako súčasť psychologickej vojny, tak aby ho mohli počuť aj Nemci. Pred začiatkom koncertu spustilo sovietske delostrelectvo paľbu na nemecké batérie, pretože sa očakávali nemecké delostrelecké útoky na samotnú koncertnú sálu.
Charakter skladby.
Dielo impozantné nástrojovým obsadením i rozsahom je najdlhšou zo všetkých Šostakovičových symfónií. Hudobný jazyk neomylne poukazuje na svojho skladateľa - pompézne motívy striedajú úmyselne banálne melódie a hrôza tu balansuje na tenkej hranici s iróniou a groteskou. Tak ako u iných Šostakovičových symfónií je tu ale zložité podať jednoznačný výklad diela. V tomto prípade však veľa objasňuje spoločenské pozadie diela aj poznámky samotného skladateľa. Ten dokonca pôvodne plánoval dať vetám opisné názvy "Vojna", "Rodná zem", "Spomienky" a "Víťazstvo", k čomu nakoniec však nedošlo.
Analýza.
Symfónia začína priamo rozhodným vstupom sláčikov a následne i ďalších nástrojových skupín s témou, ktorá uvádza celú symfóniu, založenú na myšlienkovo ostro kontrastujúcich vetách. V ďalšej časti vety je vykreslená idylická atmosféra mieru. Netrvá však dlho, lebo blížiaca sa búrka sa ozve v rytmickej fráze malého bubnu. 
Tu začína pochod, ktorý je najznámejšou časťou celého diela. Jeho téma, ktorá sa ostentatívne opakuje, je z časti citáciou zo Šostakovičovej opery Lady Macbeth mcenského okresu, za ktorú bol v roku 1936 oficiálnymi sovietskymi kritikmi tvrdo atakovaný. a v druhej časti krátkou citáciou melódie zo záverečnej časti árie"Da geh' ich zu Maxim" z Lehárovej operety "Veselá vdova" (Hitlerovom obľúbenom diele). Téma, keď zaznie prvýkrát v "pizzicate", znie poslucháčovi najskôr nevinne, v priebehu ďalších opakovaní však nadobúda hrozivý rozsah. V slede štrnástich variácií skladateľ impozantne zobrazuje nezastaviteľnú mašinériu zla. Stupňujúca sa dynamika a disonantné akordy evokujú groteskne znetvorenú pochodujúcu armádu. Táto časť skladby bola automaticky identifikovaná ako hudobné vykreslenie vpádu nacistov do Sovietskeho zväzu a výsmech Hitlera, a takto bola vnímaná aj mimo Sovietskeho zväzu. Po Šostakovičovej smrti však vyšlo najavo, že téma mala pravdepodobne širšie pozadie. Podľa knihy Solomona Volkovova "Testimony" Šostakovič plánoval symfóniu ešte pred nemeckou inváziou a mal pri tom na mysli "iných nepriateľov ľudskosti" a Leningrad, "ktorý zničil Stalin a Hitler to už iba dokončil." Iné svedectvo pochádza od švagrinej sovietskeho diplomata Maxima Litvinovova, ktorá si spomína: "Neskôr, keď si na mňa Šostakovič zvykol a začal mi dôverovať, otvorene mi povedal, že jeho Siedma (rovnako ako Piata) nebola iba o fašizme, ale o našej krajine a všeobecne o tyranii a totalite." 
Po tom čo slávna téma vo svojích variáciách dosiahne vrchol prichádza pustota a smútok. V ďalšej časti je znovu nastolená mierumilovná atmosféra zo začiatku vety. Takmer v závere sa však znovu zlovestne ozýva malý bubon a základný motív pochodu. 
Druhá veta je návratom k časom mieru a pokoja. Pripominajú ho husľová graciózna téma a neskôr melancholický spev hoboja a anglického rohu. V tomto duchu sa nesie takmer celá veta, s výnimkou zaujímavo inštrumentovanej nepokojnej strednej časti. 
Tretia veta má podľa skladateľa pripomínať "opojenie životom a vzývanie krás prírody". Harmónie dychových nástrojov a túžobné témy sláčikových nástrojov vo vysokej polohe a sólovej flauty dávajú nádej na víťazstvo a návrat krásnych spomienok. 
"Attaca" nasleduje záverečná štvrtá veta. V úvode je pripomenutá hrozivá skutočnosť. Namiesto pochodu armády z prvej vety si tu však cestu do popredia kliesni pochod víťazstva. Ten preruší smutná pasáž, ktorá je spomienkou na padlé obete. Hrdinská téma sa však potom znovu dostane k slovu a neohrozene graduje. Finále skladby je povznašajúce a záverečné fanfáry s burácaním tympanov neomylne vyjadrujú istotu víťazného konca a porážky zla a tyranie. 
Napriek tomu, že symfónia vyvolala senzáciu, krátko po skončení druhej svetovej vojny ustúpila do pozadia, možno s myšlienkou na neaktuálnosť diela. Napriek konkrétným udalostiam, ktoré Šostakoviča inšpirovali, sú však hodnoty symfónie nadčasové, vďaka čomu dnes dielo zaujíma miesto medzi poprednými dielami symfonického repertoáru.

</doc>
<doc id="181927" url="https://sk.wikipedia.org/wiki?curid=181927" title="Kristen Bellová">
Kristen Bellová

Kristen Bellová (; * 18. júl 1980, Detroit, Michigan, USA) je americká herečka, známa hlavne ako "Veronica Mars" z rovnomenného seriálu.
Detstvo a mladosť.
Narodila sa v Detroite v štáte Michigan. Už ako malá snívala o hereckej dráhe, ale bola veľmi hanblivá a plachá. Veľkú zásluhu na odstránení týchto problémov mala jej matka. Rodina sa presťahovala do New Yorku, kde Bellová začala študovať na prestížnej univerzite Tisch School of the Arts, odbor muzikál.
V roku 2001 debutovala na Broadway v divadelnej hre "The Adventures of Tom Sawyer". Kristen si uvedomila, že môže byť rovnako dobrá i vo filme, alebo v televízii a odišla do Los Angeles. 
Skvelé výkony predviedla v televíznych filmoch "The King and Queen of Moonlight Bay" a "Gracie's Choice (Sestra i matka)". Pozornosť na seba upútala aj účinkovaním v seriáloch "Everwood" a "Deadwood". Skutočný úspech prišiel so seriálom "Veronica Marsová".

</doc>
<doc id="181937" url="https://sk.wikipedia.org/wiki?curid=181937" title="Hans-Ulrich Rudel">
Hans-Ulrich Rudel

Hans-Ulrich Rudel (* 2. júl 1916, Konradswaldau – † 18. december 1982, Rosenheim) bol nemecký bombardovací pilot, úspešný pri ničení tankov. Lietal na lietadlách Junkers Ju 87 a Focke-Wulf Fw 190. Ako jediný získal počas druhej svetovej vojny Rytiersky kríž v zlate s dubovým listami, mečmi s briliantmi.
Uskutočnil 2530 bojových vzletov. Zničil okolo 800 vozidiel, 519 tankov, 150 kusov delostreleckých zbraní, 2 krížniky, 1 bojovú loď (Marat) a 1 torpédoborec, a zostrelil 9 lietadiel. 
Je autorom výroku: "„Stratení sú iba tí, ktorí sa odovzdali osudu.“" ()
Život.
Detstvo a raná kariéra.
Hans-Ulrich Rudel sa narodil v Konradswaldau v Sliezsku (po roku 1945 táto obec pripadla Poľsku) ako syn protestantského kňaza. Nebol príliš dobrý študent, prejavoval skôr záujem o športy. Bol tiež odporcom fajčenia a alkoholu. Po maturite vstúpil v auguste 1936 do Luftwaffe ako poslucháč dôstojníckej školy a začal základný letecký výcvik v leteckej škole vo Wildpark-Werder.
V júni 1938 bol pridelený k I./Stuka-Geschwader 168 v rakúskom Štajerskom Hradci. Spočiatku mal problémy zvládnuť všetky techniky pilotáže a napriek tomu, že sa zvyšok jednotky už úspešne preškolil bol opäť vyslený na dodatočný tréning leteckého prieskumu do leteckej školy v Hildesheime. 1. januára 1939 bol povýšený do hodnosti poručíka. Po skončení výcviku bol prevelený k jednotke leteckého prieskumu Fernaufklärungsgruppe 121 v Prenzlau.
Druhá svetová vojna.
Na začiatku druhej svetovej vojny počas útoku na Poľsko odlietal viacero prieskumných misií zo základne z mesta Vroclav. Za úspešné splnenie úloh Rudel 11. októbra 1939 obdržal Železný kríž druhej triedy. Po mnohých žiadostiach bol prevelený k strmhlavým bombardérom. Po skončení precvičenia v Crailsheime bol v máji 1940 prevelený k I./StG 3 do Caen, pôvodnej jednotke, s ktorou absolvoval začiatočný výcvik. Bitku o Britániu strávil v nebojovej funkcii ako nadporučík, pretože ho stále považovali za zlého pilota. Neskôr sa vrátil k rezervnej jednotke v Štajerskom Hradci, kde opäť absolvoval výcvik v strmhlavom bombardovaní. Neskôr prešiel k I./StG 2, no povesť zlého pilota ho stále prenasledovala a tak strávil v nebojových úlohách aj inváziu na Krétu.
Rudelova kariéra pilota strmhlavého bombardéra sa začala 23. júna 1941, deň po napadnutí ZSSR Nemeckom. Za svoje úspechy bol už po menej než mesiaci, 18. júla, vyznamenaný Železným krížom I. triedy. 23. septembra 1941 bola počas útoku na kronštadtský prístav zásahom jeho bomby do muničného skladu potopená sovietska bojová loď Marat. Do konca decembra, kedy bol preložený ako inštruktor strmhlavého bombardovania do Štajerského Hradca odlietal Rudel celkovo 500 bojových misií a v januári 1942 získal Rytiersky kríž. 10. februára 1943 sa stal tiež prvým bojovým pilotom, ktorý odlietal 1000 bojových misií. V tomto období mu ako skúsenému letcovi pridelili experimentálnu letku strojov Ju-87G tzv. „Kanonenvogel“, najprv v obalsti Brianska, neskôr pri Čiernom mori, kde potopil väčšie množstvo menších dopravných člnov. 
Najväčšou mierou prispel k vynájdeniu a aplikácii novej taktiky nasadenie takýchto lietadiel. Odporúčal útočiť najmä na zadnú a vrchnú časť tanku, kde je slabšie pancierovanie a chladenie motora. Pri náletoch zväčša smeroval z nepriateľského tyla k vlastnému územiu, čo bola výhoda v prípade zásahu protilietadlovou obranou. S týmito strojmi sa Rudel účastnil aj bitky pri Kursku počas tejto a nasledujúcich bojových operácii zničil do jesene 1943 100 sovietskych tankov. 23. októbra 1943 vyznamenaný mečmi k Rytierskemu krížu s dubovými ratolesťami. 
V marci 1944 bol povýšený do hodnosti Gruppenkommandeur (veliteľ perute) III./StG 2 pričom zatiaľ odlietal 1800 bojových misií a zničil 202 tankov. Koncom marca bola Rudelova letka napadnutá sovietskymi stíhačmi Lavočkin La-5, pričom bola jedna zo štúk zostrelená nad sovietskym územím. Jej posádka prežila a Rudel sa rozhodol pristáť a zachrániť ju. Po úspešnom pristátí, skutočne naložil oboch členov posádky zostrelenej štuky, no lietadlo nebolo schopné v rozbahnenej stepi vzlietnuť. Po priblížení sovietskych jednotiek boli všetci štyria nútení zanechať lietadlo a uniknúť. Rudel spolu s ostatnými dorazil k rieke Dnester, ktorú bol pri prenasledovaní sovietskymi vojakmi nakoniec nútený preplávať. široký ľadový prúd však preplával ako jediný, jeho palubný strelec pri tomto pokuse prišiel o život. 29. marca bol vyznamenaný diamantmi k Rytierskemu krížu so skríženými mečmi a dubovými ratolesťami. V novembri 1944 bol pri plnení bojových úloh v blízkosti Budapešti ranený do stehna ale naďalej pokračoval v letoch, aj so sadrou na nohe.
8. februára 1945 ho pri bojovom lete v oblasti Frankfurtu nad Odrou ťažko zranil zásah protilietadlovým granátom. V dôsledku zranení mu bol Dr. Ernst Gadermann nútený amputovať nohu pod kolenom. Rudel sa už 25. marca 1945 vrátil do služby na vlastné naliehanie. Do konca vojny zničil ďalších 26 tankov. Na konci vojny sa nachádzal na území Česko-Slovenska. Niekoľko letcov rozhodnutých uniknúť pred sovietskym zajatím odletelo z domovského letiska v Česku na Ju-87 a Fw-190 a po dvojhodinovom lete pristáli 8. mája na Američanmi obsadenom letisku Kitzingen. Rudel celkovo uskutočnil počas vojny 2530 bojových letov (z toho asi 400 letov na Fw-190), rekord, ktorý sa podarilo prekonať až dlho po vojne. Za toto obdobie podľa oficiálnych údajov zničil 519 tankov, 150 delostreleckých zbraní, 4 obrnené vlaky a 800 ďalších vozidiel. Okrem toho potopil 70 menších plavidiel, 1 bojovú loď, dva kížniky a jeden torpédoborec. Zostrelil tiež 9 lietadiel, z toho 2 Il-2 a 7 bližšie nešpecifikovaných stíhačiek. Bol celkovo 32 krát zostrelený, pričom niekoľkokrát nad nepriateľským územím. Rudel bol podľa niektorých názorov presvedčený nacista. Na konci vojny sa dobrovoľne prihlásil k samovraždnej misií, ktorú však nakoniec jeho nadriadení neschválili, rovnako sa dobrovoľne prihlásil k letu pre záchranu Adolfa Hitlera z obkľúčeného Berlína.
Počas vojny bol vďačným objektom nacistickej propagandy a v Nemecku bol veľmi populárny. Jeho bojové úspechy mu zabezpečili najvyššie nemecké vyznamenania, v ktorých počte ho prevýšil len Hermann Göring.
Povojnové obdobie.
Rudel bol po vojne 11 mesiacov hospitalizovaný a neskôr vypočúvaný v Británií a Francúzsku. Po prepustení zo zajatia, pracoval krátko ako podnikateľ v doprave, no neskôr roku 1948 odišiel do Argentíny. V Argentíne sa Rudel stal blízkym priateľom Juana Peróna. Viaceré jeho knihy vzbudili po vojne v nemeckej spoločnosti búrlivé diskusie, podporoval agresiu proti ZSSR a boľševizmu. Aj napriek tomu, že počas vojny prišiel o nohu pomerne intenzívne športoval, hral tenis, lyžoval a ako horolezec sa dostal na niekoľko z najvyšších vrcholov Ameriky, ako napr. na Aconcagua () Llullay-Yacu (). V roku 1953 sa vrátil do NSR, kde podnikal. V roku 1976 sa Rudel zaplietol do škandálu, v dôsledku ktorého boli odvolaní dvaja vysokopostavení generáli Bundeswehru Karl Heinz Franke a Walter Krupinski.
Zomrel v roku 1982 v meste Rosenheim, bol pochovaný v Dornhausene.

</doc>
<doc id="181944" url="https://sk.wikipedia.org/wiki?curid=181944" title="Stredisko riadenia vesmírnych letov">
Stredisko riadenia vesmírnych letov

Stredisko riadenia vesmírnych letov alebo stredisko riadenia kozmických letov, alebo hovorovo riadiace stredisko, je zložka organizácie či centrála, ktorá riadi kozmické lety. 
Hlavnou úlohou strediska je riadenie kozmických letov. Personál riadiacich letovej prevádzky a iný podporný personál dozerá na všetky aspekty pomocou telemetrie. 
Často je súčasťou kozmickej agentúry, tri najväčšie z nich sú:
V Spojených štátoch sa stredisko riadenia vesmírnych letov s ľudskou posádkou nazýva Mission Control Center. Pre nepilotované družice existuje osobitná organizácia nazývaná Jet Propulsion Laboratory s osobitným strediskom riadenia. Ako „mission control center“ sa zvyknú do angličtiny prekladať všetky strediská riadenia vesmírnych letov na svete.

</doc>
<doc id="181949" url="https://sk.wikipedia.org/wiki?curid=181949" title="Wall Street (film)">
Wall Street (film)

Wall Street je americký film z roku 1987. Natočil ho režisér Oliver Stone, ktorý sa podieľal aj na scenári. V hlavnej úlohe sa predstavili Michael Douglas ako "Gordon Gekko" a Charlie Sheen ako "Bud Fox".

</doc>
<doc id="181951" url="https://sk.wikipedia.org/wiki?curid=181951" title="Mission Control Center">
Mission Control Center

Mission Control Center môže byť:

</doc>
<doc id="181954" url="https://sk.wikipedia.org/wiki?curid=181954" title="Michael Douglas">
Michael Douglas

Michael Kirk Douglas (* 25. september 1944, New Brunswick, New Jersey, USA) je americký herec a producent.

</doc>
<doc id="181955" url="https://sk.wikipedia.org/wiki?curid=181955" title="Vnútorný cudzopasník">
Vnútorný cudzopasník



</doc>
<doc id="181957" url="https://sk.wikipedia.org/wiki?curid=181957" title="Neokatechumenátna cesta">
Neokatechumenátna cesta

Neokatechumenátna cesta, skrátene aj Neokatechumenát alebo Cesta, je prostriedok pre duchovnú formáciu dospelých a mladých veriacich v katolíckej cirkvi. V nadväznosti na Druhý vatikánsky koncil, vznikla v roku 1964 v španielskom Madride, odkiaľ sa rozšírila do celého sveta. Jej iniciátormi boli Kiko Argüello, Carmen Hernándezová a kňaz Mario Pezzi. Prvé neokatechumenátne spoločenstvá na Slovensku začali vznikať v roku 1978.
Neokatechumenát sa inšpiroval katechumenátom, čo bol v ranej katolíckej Cirkvi proces kresťanskej formácie dospelých, ktorí sa pripravovali na krst. Členom Cirkvi, ale aj tým, čo sú od Cirkvi ďaleko, no oslovilo ich svedectvo týchto kresťanských spoločenstiev, ponúka pokrstnú formáciu vnútri Cirkvi. Vďaka početným povolaniam, ktoré členovia v spoločenstvách nachádzajú, vzniklo po svete už viac než 110 misijných diecéznych seminárov „Redemptoris Mater“ (z lat. "Matka Vykupiteľa"), z ktorých vysvätení kňazi môžu byť poslaní do celého sveta. Vznikajú tiež spoločenstvá rodín na misii nazývanej „Missio ad gentes“, ktoré sú ochotné spolu s kňazom odísť žiť na miesto, kde je kresťanstvo prítomné málo, ak vôbec, a tam ohlasovať evanjelium.
V júni 2002 schválila Rada pre laikov Štatút Neokatechumenátnej cesty „ad experimentum“ (čiže na dobu piatich rokov, s následným prehodnotením). 13. júna 2008 Pápežská rada pre laikov zverejnila dekrét, ktorým schválila definitívny štatút Neokatechumenátnej cesty.
Formovanie Neokatechumenátnej cesty.
Začiatkom 60. rokov prišiel Kiko Argüello žiť a ohlasovať evanjelium medzi obyvateľov barakov „Palomeras Altas“ v Madride. Vytvorilo sa okolo neho spoločenstvo zložené prevažne z Rómov a chudobných. Neskôr sa k nemu pripojila aj Carmen Hernándezová a spoločne ohlasovali evanjelium chudobným a marginalizovaným. Postupne sa ich ohlasovanie skonkretizovalo do katechetickej syntézy, ktorá je založená na trojnožke: Božie slovo – liturgia – spoločenstvo. Jej snahou je priviesť ľudí k bratskému spoločenstvu a k zrelej viere.
Táto nová katechetická skúsenosť, zrodená v šľapajach obnovy započatej Druhým vatikánskym koncilom, sa stretla so živým záujmom arcibiskupa J.E. Mons. Casimira Morcilla. On povzbudil iniciátorov cesty, aby ju šírili vo farnostiach, ktoré o to požiadajú. Takto sa nová skúsenosť evanjelizácie postupne rozšírila v madridskej arcidiecéze a v iných španielskych diecézach. V roku 1968 prišli iniciátori Neokatechumenátnej cesty do Ríma. So súhlasom J.E. kardinála Angela Dell’Aqua, ktorý bol v tom čase generálnym vikárom Jeho Svätosti pre mesto Rím a okolie, sa začali prvé katechézy vo farnostiach Našej Pani Najsvätejšej Sviatosti a Svätých kanadských mučeníkov.
V roku 1974, po dvoch rokoch skúmania a posudzovania, Kongregácia pre náuku viery uverejnila vo svojej oficiálnej publikácii krátku správa „Praeclarum exemplar“, v ktorej ocenila prácu neokatechumenátnych spoločenstiev. V nasledujúcich rokoch bolo na žiadosť spomenutej kongregácie spomedzi iných vybrané pomenovanie „Neokatechumenátna cesta“, čiže pokrstný katechumenát.
Podstata a poslanie Neokatechumenátnych spoločenstiev.
V súlade so svojím štatútom je Neokatechumenátna cesta „v službe biskupov ako spôsob diecéznej realizácie uvedenia do kresťanského života a permanentnej výchovy vo viere, podľa ustanovení II. vatikánskeho koncilu a Učiteľského úradu Cirkvi“. Neokatechumenátna cesta vzniká v diecézach so súhlasom diecézneho biskupa a pod vedením tímu zodpovedného za Cestu.
Neokatechumenátny proces začína vo farnosti sériou katechéz, ktorá trvá približne 2 mesiace. Jej jadrom je príprava a ohlásenie kerygmy – radostnej zvesti o smrti a zmŕtvychvstaní Ježiša Krista. Na konci série katechéz sa z tých, čo chcú vstúpiť do pokrstného katechumenátu, vytvorí spoločenstvo, ktoré sa spolu stretáva.

</doc>
<doc id="181958" url="https://sk.wikipedia.org/wiki?curid=181958" title="Victoria Salmon Kings">
Victoria Salmon Kings

Victoria Salmon Kings je profesionálny hokejový klub, hrajúci v lige ECHL od začiatku sezóny 2004-2005. Svoje sídlo má v meste Victoria, hlavnom meste kanadskej provincie Britská Kolumbia.

</doc>
<doc id="181959" url="https://sk.wikipedia.org/wiki?curid=181959" title="Nukleozidfosfát">
Nukleozidfosfát



</doc>
<doc id="181961" url="https://sk.wikipedia.org/wiki?curid=181961" title="Vysoké Tatry (pohorie)">
Vysoké Tatry (pohorie)

Vysoké Tatry sú najvyššie pohorie na Slovensku a v Poľsku a sú zároveň jediným horstvom v týchto štátoch s alpským charakterom. Sú geomorfologickou časťou Východných Tatier a majú rozlohu ( na Slovensku a v Poľsku).
Poloha.
Sú najatraktívnejšou časťou Tatier a ležia vo východnej polovici centrálnej časti. Na západe ich od Západných Tatier a ich častí Liptovské kopy a Červené vrchy oddeľuje Kôprová dolina, na východe sa Kopským sedlom začínajú Belianske Tatry. Na juhu Vysoké Tatry hraničia s Tatranským podhorím, podcelkom Podtatranskej kotliny a na severovýchode susedí krátkym úsekom Ždiarska brázda, prináležiaca Podtatranskej brázde.
Geológia.
Tatry sú jadrové pohorie. Geologická stavba Vysokých Tatier je komplikovaná. Rozdeľuje sa na tri časti. Kryštalické jadro, ktoré vytvára hlavnú časť hrebeňa a južné svahy. To je zložené prevažne z granitoidov a kryštalických bridlíc. Na kryštaliniku ležia druhohorné sedimenty tzv. obal, hlavne kremence, vápence, dolomity a ílovité bridlice. Kryštalinikum a jeho obal tvoria geologickú jednotku označovanú ako tatrikum.
Jadro Tatier vznikalo v prvohorách (Karbón, 210 miliónov rokov). Okolité more ustúpilo koncom prvohôr a začala sa prejavovať masívna erózia. V triase však opäť stúplo a začali sa ukladať usadeniny (vápence a pod.), ktoré vytvorili základ Belianskych Tatier a Červených vrchov. Na konci obdobia kriedy sa Tatry stali súčasťou pevniny. V tomto období boli modelované alpínskymi vrásnením, ktoré sa prejavilo koncom kriedy presunom subtatranských príkrovov. V paleogéne prekryli pohorie sedimenty podtatranskej skupiny. Masívny výzdvih pohoria sa začal až na konci paleogénu a hlavne v miocéne. Pre modeláciu terénu v Tatrách mali hlavný vplyv alpínske ľadovce, ktoré tiekli v ľadových dobách, počas ktorých dosahovali ľadovce na severných stranách hôr až .
Najdlhšia a najhlbšia jaskyňa v Tatrách je Jaskinia Wielka Śnieżna (dĺžka , hĺbka ).
Geografický opis.
Hlavný hrebeň "Vysokých Tatier", ktorý je vo svojom strede podkovovito prehnutý k juhu, je dlhý a jeho maximálna šírka je . Vysoké Tatry sa tiahnu od Ľaliového sedla () na západe k Kopskému sedlu () na východe. Ich najzápadnejším vrcholom je Svinica (), najvýchodnejším Jahňací štít (). Hrebeň takmer vôbec neklesá pod a jeho najvyšším vrcholom je Ľadový štít (). Odbočuje z nej päť hlavných chrbátov na juh s vrcholy (Kriváň, Končistá, Gerlachovský štít, Slavkovský štít, Lomnický štít,) štyri na sever (Kozi Wierch, Opalony Wierch, Malé Rysy, Veľká Javorová veža). Najvyšší vrchol Gerlachovský štít je zároveň najvyšším vrcholom nielen Tatier, ale celých Karpát.
Vrcholy.
"Celkový zoznam pozri zoznam štítov"
Vo Vysokých Tatrách nájdeme 26 vrcholov prevyšujúcich výšku 2 500 metrov. 10 vrcholov s výškou nad 2 000 m.n.m. v slovenských Vysokých Tatrách je turistom prístupných po značených chodníkoch so sezónnymi uzávierkami od 1. 11. – 15. 6. Naproti tomu vrcholy Gerlachovský štít, Vysoká, Ganek, Bradavica, Prostredný hrot, Ľadový štít, Baranie rohy, Lomnický štít, Kežmarský štít a iné sú pre turistov dostupné iba v sprievode horského vodcu.. Pre horolezca s potrebným preukazom je lezenie na väčšine územia národného parku povolené na vlastné riziko. 
Tatranské vrcholy nad :
Turisticky dostupné vrcholy slovenskej časti Tatier:
Sedlá.
"Pre celkový zoznam pozri zoznam sediel."
Najvyšším sedlom je Sedielko. Niekoľko chodníkov prechádza cez často vysoko položené horské sedla. Niektoré prechody sú dokonca zaistené reťazami a nejde tak o vychádzkové túry.
Turisticky sprístupnené horské sedlá v slovenskej časti:
Doliny.
Vo Vysokých Tatrách sa nachádza 35 dolín. Dná severných dolín sú nižšie než je tomu na juhu. To je dané ľadovcovou činnosťou, kedy na juhu boli ľadovce menšie a tam nedosahovali tak veľkú eróznu činnosť ako na severe. Medzi bočné hrebene sa zarezávajú tatranské doliny. Na južnej strane to sú Kôprová dolina, Važecká dolina, Furkotská dolina, Mlynická dolina, Mengusovská dolina, Štôlska dolina, Batizovská dolina, Velická dolina, Slavkovská dolina, Veľká a Malá Studená dolina, Skalnatá dolina, Dolina Kežmarskej Bielej vody. Na severnej strane to sú Bielovodská dolina a Javorová dolina. Najdlhšími dolinami Vysokých Tatier sú Kôprová dolina a Bielovodská dolina, ktoré majú obe dĺžku .
Vodstvo.
Vysoké Tatry sa radia k dvom úmoriam – čiernomorskému a baltskému. Prameň tu majú niektoré významné rieky ako napríklad Váh. Jeden z najväčších vodopádov Vysokých Tatier je Obrovský vodopád, ktorý sa nachádza v ústí Malej Studenej doliny v nadmorskej výške . Je vysoký . Vo väčšine dolín sa nachádzajú ľadovcové jazerá, plesá. Vo Vysokých Tatrách sa nachádza 120 plies. Hojne navštevované Štrbské pleso je známe aj tým, že z neho voda vyteká na obe strany – tečie do Baltského a Čierneho mora. V pohorí vyviera aj niekoľko minerálnych prameňov, z nich sú využívané len niektoré. K vyhláseným kúpeľom patrí napr. Starý Smokovec. Prameň napájajúci kúpele vyviera z masívu Slavkovského štítu.
Najznámejšie plesá sú:
Podnebie.
Podnebie vo Vysokých Tatrách má výrazne kontinentálne rysy. Panuje tu skôr chladné počasie, kedy teplota sa v priemere dostáva až na 0°C. Vo výške je potom 5 °C. Teplotný priemer je tu najnižší na celom Slovensku. Snehová pokrývka sa tu udrží po 200250 dní v roku. Na niektorých tienistých stráňach sa netopí vôbec. Pre Tatry je charakteristické premenlivé počasie. Inverzie nie sú v zime žiadnou výnimkou. Ročné zrážky tu dosahujú celkový ročný súhrn okolo . Najvhodnejším obdobím pre turistické výstupy v Tatrách je jeseň, kedy je počasie najstabilnejšie a vďaka nižším teplotám je aj výborná viditeľnosť.
Ochrana prírody.
Vysoké Tatry patria do Tatranského národného parku (TANAP). Park bol vyhlásený v r. 1948. Rozloha TANAPU je a plocha ochranného pásma ďalších . V Poľsku je to Tatrzański Park Narodowy s plochou . Účel vyhlásenia parku bola ochrana jedinečnej flóry a fauny a výrazného vysokohorského profilu a glaciálneho reliéfu. Ten sa vyznačuje predovšetkým strmými štítmi a hrebeňmi, kary, morénami a pod. Ochrana tu zahŕňa aj početné krasové javy (vo vápencovej zložke podložia Tatier) ako napr. jamy, priepasti, škrapy či jaskyne. Vo februári 1993 bol TANAP vyhlásený ako biosférická rezervácia v programu UNESCO.
Turizmus.
Vysoké Tatry predstavujú turisticky najatraktívnejšie územie Slovenska. Má vybudovanú potrebnú infraštruktúru a zariadenia poskytujú celoročne komplex služieb. K dispozícii je sieť turistických chodníkov, ktoré umožňujú bezpečný pohyb turistov medzi zaujímavými lokalitami. Prístupné sú tak horské chaty, plesá, vodopády i vybrané vrcholy, napojené na rázcestia a turistické centrá či osady. Pohyb medzi strediskami zabezpečuje tatranská električka, osadami tiež vedie Cesta Slobody. V okolí hlavných centier turizmu – Štrbského Plesa, Starého Smokovca a Tatranskej Lomnice, sú vybudované lanovky. Cez prestupnú stanicu pri Skalnatom plese vedie lanovka na vrchol Lomnického štítu. 

</doc>
<doc id="181967" url="https://sk.wikipedia.org/wiki?curid=181967" title="Austria Center Vienna">
Austria Center Vienna

Austria Center Vienna je konferenčné a výstavné centrum vo Viedni v obvode Donaustadt pri Vienna International Centre s kapacitou 20.000 ľudí.
Bolo postavené v rokoch 1983 až 1987 podľa projektu architekta Johanna Stabera.

</doc>
<doc id="181968" url="https://sk.wikipedia.org/wiki?curid=181968" title="Internationales Zentrum Wien">
Internationales Zentrum Wien



</doc>
<doc id="181969" url="https://sk.wikipedia.org/wiki?curid=181969" title="Čung-jang kuang-po tien-š’ tcha">
Čung-jang kuang-po tien-š’ tcha

Čung-jang kuang-po tien-š' tcha (, , doslova "Ústredná/Centrálna vysielacia televízna veža") je 405 metrov vysoká televízna veža v čínskom meste Peking patriaca spoločnosti CCTV.
Veža bola dokončená v roku 1992 so súhrnnou výškou 405 metrov (386,5 metrov bez antény). Je najvyššou stavbou v Pekingu. Jej súčasťou je jedna vyhliadková plošina a reštaurácia dosiahnuteľná aj pomocou výťahu.

</doc>
<doc id="181971" url="https://sk.wikipedia.org/wiki?curid=181971" title="Ján J. Lach">
Ján J. Lach

Ján J. Lach, tiež John J. Lach (* 9. jún 1894, Hibernian, New York, USA – † 9. september 1960, Chicago, Illinois) bol rímskokatolícky kňaz, občan USA slovenskej národnosti, významný predstaviteľ slovenského kultúrneho života v USA.

</doc>
<doc id="181976" url="https://sk.wikipedia.org/wiki?curid=181976" title="MagicGate">
MagicGate

MagicGate je technológia ochrany kopírovania predstavená spoločnosťou Sony v roku 1991 ako časť Secure Digital Music Initiative "(skr. "SDMI", voľne preložené ako "Iniciatíva na ochranu digitálnej hudby")". Šifruje obsah MagicGate čipmi v pamäti a donúti kontrolovať koľko súborov bolo skopírovaných.
Šifrovanie MagicGate je použité v kartách pre PlayStation 2 a od roku 2004 je integrované do všetkých Sony Memory Stick kariet. Niektoré zariadenia (napríklad Sony Network Walkman) pracujú iba s kartami podporujúcimi MagicGate.
Všetky Memory Stick karty s technológiu MagicGate sú identifikovatelné nápisom MagicGate.

</doc>
<doc id="181981" url="https://sk.wikipedia.org/wiki?curid=181981" title="Alexander Melicher">
Alexander Melicher

Prof. PhDr. Alexander Melicher, CSc (* 10. január 1933, Bratislava) je slovenský hudobný pedagóg.
Životopis.
Vyrastal v Šamoríne, kde sa aktívne venoval hudbe už na meštianskej škole (1939 – 1947). Počas štúdia na Vysokej škole pedagogickej v Bratislave (hra na husle a teória vyučovania hudobnej výchovy, 1953 – 1957), kde jeho učiteľmi boli aj Eugen Suchoň, Viliam Fedor a Ján Albrecht, spieval v zbore Slovenskej filharmónie. Krátko pôsobil v Trenčíne (učiteľ hudobnej výchovy na Základnej deväťročnej škole, 1957 – 1960) a potom sa usadil v Banskej Bystrici. Učil na Pedagogickej fakulte (Katedra hudobnej výchovy, od r. 1981 docent a zástupca vedúceho katedry), neskôr na Fakulte humanitných vied Univerzity Mateja Bela (vedúci Katedry hudobnej a estetickej výchovy). V roku 1997 ho vláda SR poverila založením Akadémie umení, stal sa jej prvým rektorom (1998). 
Doktorandské štúdium absolvoval v Prahe (Katedra hudobnej výchovy Karlovej univerzity, 1975 – 1976), na Pedagogickej univerzite J. E. Purkyně v Brne habilitoval na docenta (1981), titul profesor získal na Univerzite Mateja Bela v Banskej Bystrici (1987). 
Neobyčajne bohatým hudobno-kultúrnym aktivitám profesora Melichera dominuje pedagogická činnosť. Cez prizmu učiteľa publikoval, komponoval, organizoval vedecké konferencie, zakladal a viedol detské folklórne súbory, riešil hudobno-historiografickú problematiku, či realizoval výskumy, ktorých výsledky aplikoval v pedagogickej praxi. Intenzívne sa venoval životu a dielu Zoltána Kodálya, jeho hudobno-výchovnej koncepcii (Kodályova metóda, alebo Kodályova koncepcia hudobnej výchovy) a jeho vzťahom k Slovensku. Pôsobil ako externý riaditeľ Krajského symfonického orchestra v Banskej Bystrici, inicioval a garantoval vedecké konferencie, sympóziá a semináre o živote a tvorbe slovenských skladateľov, o hudobno-pedagogickej a hudobno-psychologickej problematike. (K problematike hudobného vzdelávania pozri aj Európska asociácia pre školskú hudobnú výchovu, European Association for Music in Schools – EAS). 
Aktívne ovplyvňoval hudobný život Banskej Bystrice, s Literárnym a hudobným múzeom spolupracoval pri organizovaní koncertov z tvorby slovenských skladateľov v ich rodiskách a pôsobiskách. Významne sa podieľal na príprave a realizácii koncertných cyklov v Banskej Bystrici (Hudobná jar, Dni komornej hudby), spoluorganizoval festival populárnej hudby Bystrické zvony.
Významnou časťou jeho hudobných aktivít bol zborový spev a tvorba pre spevácke zbory. Okrem zboru Slovenskej filharmónie externe spieval v Štátnej opere v Banskej Bystrici. Aktívne spieval v miešaných zboroch Collegium Cantus a Canzona Neosolium, príležitostne vypomáhal vo vysokoškolskom miešanom zbore Cantica, umelecky spolupracoval so speváckym zborom Mladosť pri Univerzite Mateja Bela, so Speváckym zborom mesta Brezna, dodnes spieva v miešanom zbore Viliama Figuša-Bystrého v Banskej Bystrici. Patrí medzi propagátorov zborového spevu a popri pedagogickej práci aj komponoval pre detské zbory a príležitostne pre zbory dospelých. 
Jeho aktivity v oblasti populárnej hudby boli ovplyvnené osobným priateľstvom s hudobným skladateľom Vojtechom Wickom a spoluprácou s tanečnými orchestrami Pavla Bayerleho a Gustava Broma a s vokálnou skupinou Linha Singers, ktoré realizovali nahrávky jeho skladieb v Slovenskom rozhlase.
Od chvíle, keď ho v Trenčíne oslovili manželia Kubalovci sa venoval aktívne aj slovenskému folklóru, hlavne ako huslista i ako umelecký vedúci. Zanechal výraznú stopu vo folklórnom súbore Urpín, bol umeleckým vedúcim vysokoškolského folklórneho súboru Mladosť (1971 – 1981), ako člen Ľudovej hudby Ondreja Mrázika bol spolutvorcom mnohých nahrávok ľudovej hudby v Slovenskom rozhlase, spolupracoval s niekoľkými ďalšími folklórnymi súbormi.
V marci 2013 mu primátor mesta Banská Bystrica Peter Gogola udelil Cenu primátora 2012 pri príležitosti životného jubilea za významné umelecké výkony v oblasti hudby, pedagogickú a publikačnú činnosť.
Publikácie.
Spoluautor 2 učebníc, 7 vedeckých mongrafií, 2 odborných knižných publikácií, 12 odborných prác, 14 vedeckých príspevkov, prekladateľ 6 odborných prác, redaktor a zostavovateľ 10 publikácií, 3 medzinárodných a 12 domácich zborníkov, početných bulletinov, referátov na vedeckých konferenciách ap.

</doc>
<doc id="181982" url="https://sk.wikipedia.org/wiki?curid=181982" title="James Potter">
James Potter

James Potter (* 14. apríla 1960 † 31. október 1981) je literárna postava sedemdielnej ságy o mladom čarodejníkovi Harrym Potterovi. Je to otec Harryho Pottera. V knihách nevystupuje priamo, keďže už od začiatku série je mŕtvy. Objavuje sa však v spomienkach iných postáv a ako duch.
Charakteristika.
James bol štíhlej postavy, zvykol si strapatiť vlasy, ako keby práve zosadol z metly, lebo si myslel, že je to frajerské, tak ako sa hrával so zlatou strelou, ktorú ukradol. Bol stíhačom za chrabromilský metlobalový tým. Mal čierne vlasy a hnedé oči, nosil okuliare. Harry po ňom zdedil výzor, s výnimkou očí, ktoré mal po matke. James bol neregistrovaný animágus, teda človek, čo sa mení na zviera. Vedel sa meniť na jeleňa. Odtiaľ vznikla aj jeho prezývka – Paroháč. 
Jeho patronus má podobu jeleňa (ang. "stag"). Jeho prútik je 11 palcov dlhý a je z mahagónového dreva (jadro neznáme).
Životopis.
Pochádza zo vznešenej čarodejníckej rodiny, je potomkom jedného z troch bratov Peverellovcov. V jeho rodine sa z pokolenia na pokolenie odovzdáva neviditeľný plášť, ktorý mu veľmi pomáhal v porušovaní školského poriadku. Na škole sa zoznámil s priateľmi Siriusom Blackom, Remusom Lupinom a Petrom Pettigrewom. Posledný z nich ho neskôr zradil. Spolu si hovorili Záškodníci a vymysleli Záškodnícku mapu, ktorá ukazuje všetky tajné cesty a obyvateľov hradu. Tu sa zaľúbil do Lily Evansovej, ktorú si neskôr zobral za ženu a mali malého Harryho. Vo vojne proti Voldemortovi sa skryli v Godricovej úžľabine. Tam bol Voldemortom zavraždený a spolu s Lily tam boli pochovaní.

</doc>
<doc id="181987" url="https://sk.wikipedia.org/wiki?curid=181987" title="Julian Beever">
Julian Beever

Julian Beever je anglický umelec žijúci v Belgicku. Je známy najmä svojimi trompe-l'oeil dielami maľovanými pastelom na chodníkoch vo Francúzsku, Anglicku, Škótsku, Belgicku, Holandsku, Spojených štátoch, Kanade a v Austrálii. Jeho diela, ak sa na ne pozeráme zo správneho uhlu, dávajú ilúziu trojrozmerného obrazu, ktorý ako keby vychádzal zo zeme. Tieto obrazy sú maľované pomocou techniky premietania - anamorfizmus a vymyká sa pravidlám perspektívy.

</doc>
<doc id="181990" url="https://sk.wikipedia.org/wiki?curid=181990" title="Schengen">
Schengen

Schengen (do roku 2006 "Remerschen") je obec v juhovýchodnom Luxembursku, blízko hraníc s Nemeckom a Francúzskom. Schengen (v užšom zmysle) je aj názov jedného z troch sídiel, ktoré túto obec tvoria. Obec mala v roku 2011 3345 obyvateľov a sa nachádza v kantóne Remich v okrese Grevenmacher.
Schengen (v užšom zmysle) je známy tým, že 14. júna 1985 tu bola podpísaná Schengenská dohoda.
Poloha.
Obec má rozlohu . Najvyšší bod je položený a najnižší bod 
Dejiny.
Od 1 januára 2012, byvalé obce Burmerange a Wellenstein sú pripojené k obci Schengen. Remerschen je nové sídlo obci.
Obyvateľstvo.
Schengen má 3345 obyvateľov (2011).
Graf vývoja obyvateľstva:
Ekonomika.
S 4.39% bolo v Schengene nezamestnanosť nižšia o 2.58 % ako luxemburský priemer v roku 2010.

</doc>
<doc id="181991" url="https://sk.wikipedia.org/wiki?curid=181991" title="Tom Felton">
Tom Felton

Thomas Andrew Felton (* 22. september 1987, Londýn, Spojené kráľovstvo) je anglický herec známy predovšetkým ako postava Draca Malfoya z filmovej série Harry Potter.
Jeho kariéra započala v deviatich rokoch účinkovaním v reklamách, do filmu sa dostal ako desaťročný. Objavil sa vo filme "Piadimužíci" a neskôr dostal hlavnú úlohu vo filme "Anna a kráľ". V roku 2001 získal rolu Draca Malfoya v svetovo úspešnej sérii Harry Potter. Natáčaniu týchto filmov sa venoval od roku 2001 do roku 2011. V rokoch 2010 a 2011 získal na odovzdávaní cien MTV ocenenie za najlepšieho zloducha.
Životopis.
Narodil sa v meste Epson, rodičom Sheron a Petrovi Feltonovým. Do svojich trinástich rokov navštevoval "West Hosley's Cranmore School". Od detstva sa venoval spevu a v siedmych rokoch sa pridal k miestnemu kostolnému zboru. Okrem toho bol súčasťou ďalších štyroch zborov a dostal ponuku spievať aj v Guildfordskom katedrálnom zbore. Je najmladším zo štyroch bratov a má jedného synovca - Dextera.
Kariéra.
Začiatky.
Tom začal svoju kariéru hraním v reklamách. Objavil sa reklamách spoločností "Commercial Union" alebo "Berclaycard". Na veľkom plátne sa prvýkrát objavil v roku 1997 vo filme Piadimužíci. V roku 1999 si zahral po boku Jodie Foster vo filme Anna a kráľ. Film sa natáčal v Malajzii.
2000 – súčasnosť.
Na jeseň v roku 2001 sa stal medzinárodne známym vďaka úlohe Draca Malfoya vo filme Harry Potter a Kameň mudrcov. Objavil sa vo všetkých častiach tejto známej série. Predtým, ako získal rolu Draca, zúčastnil sa kastingu na úlohy Harryho alebo Rona Weasleyho. Zo všetkých štyroch mladých hercov, ktorí úspešne prešli kastingom bol Tom ten, kto mal najväčšie skúsenosti s filmom. V tej dobe sa jeho každodenný rozvrh zameriaval na natáčanie filmov o Harrym Potterovi, návštevy premiér filmov, poskytovanie interview a podobne. 22. septembra 2003 prebral na Disney Channel's Kids Awards cenu za najlepší film pre druhú časť série. Svojmu oficiálnemu fanklubu sa začal venovať v roku 2004, kedy sa aj zúčastnil na autogramiádach a rôznych stretnutiach s fanúšikmi. Na autogramiáde v Nemecku, kde bol aj Tom, jeden jeho fanúšik z Kolína povedal: "Tom je naozaj milý, profesionálny mladý muž, ktorý je vždy veselý, neprestajne sa usmieva, je plný energie – je skutočný gentleman." Na autogramiáde sa ho deti pýtali, čo majú robiť, keď ich niekto podobný Dracovi šikanuje, odpovedal: "Povedzte o tom niekomu. Nenechávajte si to pre seba."
Po skončení natáčania Harry Potter a Ohnivá čaša vystupoval v "Home Farm Twins", kde si zahral Adama Bakera v krátkej sérii. 30. apríla 2005 sa zúčastnil festivalu "Collectormania" a londýnskej svetovej premiéry filmu Harry Potter a Ohnivá čaša. 11. novembra 2005 spolu s Rupertom Grintom prezentovali Liz Carnellovú na Daily Mirror's Pride of Britain Award za všetko jej úsilie, ktoré vynaložila na zvýšenie povedomia o nebezpečenstve šikany. V priebehu roku 2006 pracoval na filme Harry Potter a Fénixov rád. Po prečítaní viacerých kníh a Harrym Potterovi povedal: "Videl som lepšie do Draca. Pri práci na scenári som im povedal: Nie, toto nie je niečo, čo by on urobil či povedal. Navrhol som, aby sme to zmenili. Počúvali ma a ja som sa cítil byť väčšou súčasťou všetkého."
V júli 2007 navštívil detskú nemocnicu v Denveri v rámci charitatívnej akcie filmu Harry Potter a Fénixov rád. 3. júla 2007 sa tiež zúčastnil premiéry filmu.
Objavil sa tiež v šiestej časti série, Harry Potter a Polovičný princ. Na otázku či sa tešil na natáčanie odpovedal: "Nie. Teda, ja neviem. Myslím, že som rád, že sa toho držím. Ale po tom všetkom by som si už rád zahral aj niekoho dobrého alebo jednoducho iného. Niekoho, kto nie je taký zlomyseľný." V roku 2009 si zahral Simona, v hororovom thrilery "The Disappeared". V roku 2017 hral seržanta Andrewa Deana vo filme Megan a Rex (orig. Megan Leavey).
Tom na sieti Youtube uverejnil tri hudobné videá pod účtom "Feltbeats", na ktorých spieva kúsky svojich vlastných skladieb. Deväť piesní bolo vydaných a sú dostupné aj na i-Tunes: "Time Well Spent," "Time Isn't Healing", "One of These Days", "Under Stars," "Right Place, Right Time," "In My Arms," "All I Need," a "I Will Be There" a tiež inštrumentálna "Silhouettes in Sunsets". Tiež nahral album s názvom "In Good Hands". Obsahuje šesť piesní: "If You Could Be Anywhere", "We Belong", "When Angels Come", "Convinced", "Father of Mine", a "If That's Alright with You".
V roku 2010 uverejnil pieseň "Hawaii" cez spoločnosť "Six Strings Production" – nezávislá nahrávacia spoločnosť založená Tomom, Davidom Proffittom a Philipom Haydn-Slaterom na podporu nezávislosti umelcov a ľudí s hudobným nadaním.
V novembri 2010 si v krátkometrážnom filme "White Other" zahral hlavnú úlohu Raya Marsdena. Po jeho boku si tam zahrala aj Imelda Staunton, ktorá stvárnila profesorku Umbridegeovú vo filme Harry Potter a Fénixov rád. V roku 2010 dostal menšiu úlohu vo filme "Dostaň ho tam". Film mal premiéru 4. júna 2010. Vo februári 2011 ho obsadili do hlavnej úlohy vo filme "The Apparition". V tom istom roku dostal aj rolu mladíka Dodga Landona vo filme "Zrodenie planéty opíc".
18. marca 2011 sa zúčastnil na akcii "Red Nose Day 2011" spolu s Jamesom Cordenom, Rupertom Grintom, Georgeom Michealom, Justinom Bieberom, Paulom McCartneym, Ringom Starr, Gordonom Brownom MP, profesorom Robertom Winstonom a Keirou Knightley.

</doc>
<doc id="181993" url="https://sk.wikipedia.org/wiki?curid=181993" title="Rupert Grint">
Rupert Grint

Rupert Alexander Grint (* 24. august 1988, Stevenage, Spojené kráľovstvo) je anglický herec známy predovšetkým ako predstaviteľ Rona Weasleyho z filmovej série Harry Potter.
Životopis.
Má tri sestry a brata. Navštevoval chlapčenskú školu v rodnom meste. Jeho obľúbeným predmetom bola chémia. Ovláda základy nemčiny. Jeho obľúbený herec je Jim Carrey a zo športov futbal. Vie hrať aj na gitare. Rád kreslí, v priebehu natáčania HP3 nakreslil nádherný obrázok Alana Rickmana.
Rupert je najstarší z trojice hlavných hrdinov v Harrym Potterovi. Na kazete, s ktorou sa uchádzal o úlohu Rona, rapoval vlastnú pieseň. Ako jeho postava, tak aj Rupert sa veľmi bojí pavúkov. Zabudol režisérovi Alfonsovi Cuaronovi napísať sloh o svojej postave, pretože "to isté by asi spravil aj Ron". Bol obsadený do úlohy vo filme "A Cinderella Story", ale v tom čase musel natáčať tretí diel Harryho Pottera.

</doc>
<doc id="181997" url="https://sk.wikipedia.org/wiki?curid=181997" title="Harry Potter a Fénixov rád (kniha)">
Harry Potter a Fénixov rád (kniha)

Harry Potter a Fénixov rád () je piaty diel série ôsmich kníh o osude chlapca Harryho Pottera, mladého čarodejníka. Autorkou knihy je anglická spisovateľka Joanne Rowlingová. Kniha bola prvýkrát publikovaná v roku 2003 v anglickom vydavateľstve Bloomsbury. Na Slovensku vyšla v roku 2003 vo vydavateľstve Ikar. Knihu preložila Oľga Kralovičová. Na základe knihy bol natočený rovnomenný film.
Stručný obsah knihy.
Harry Potter má pätnásť rokov a ide do piateho ročníka Rokfortskej strednej školy čarodejníckej. Na rozdiel od väčšiny školákov sa na letné prázdniny neteší, a toto leto je obzvlášť nepríjemné. Nielenže ho Dursleyovci ako zvyčajne terorizujú, ale dokonca aj jeho najlepší kamaráti Ron a Hermiona sa správajú veľmi čudne a tajnostkársky. Harry sa túži vrátiť do školy a zistiť, prečo sa celé leto poriadne neozvali. Ale sa k ním dostane skôr ako čakal. Harryho a jeho bratanca Dudleyho napadnú dementori. Dostáva sa do domu na Grimualdovom námestí k priateľom a dozvedá sa o Fénixovom ráde. Celý čarodejnícky svet a hlavne Ministerstvo mágie popiera návrat Lorda Voldemorta. Na Rokforte vládne teror, ktorého centrom je Ministerstvom nastrčená profesorka obrany proti čiernej mágií Dolores J. Umbridgeová. Rok je ťažký, lebo všetkých žiakov piateho ročníka čakajú skúšky VČÚ (vynikajúca čarodejnícka úroveň). Kvôli tomu je Harry nútený založiť organizáciu Dumbledorova armáda (DA), kde sám učí priateľov obranu proti čiernej mágii, ktorú ich prof. Umbridgeová odmieta učiť. Hagrid sa polroka neukázal, z čoho neskôr vysvitne, že bol za obrami a do Zakázaného lesa priviedol svojho brata, obra Grawpa. Kvôli nepovolenej organizácií DA Dumbledore odstupuje z postu riaditeľa školy a na jeho miesto sa dostáva prof. Umbridgeová. Po skúškach má Harry víziu, že jeho krstného otca Siriusa uniesol Voldemort a mučí ho na Ministerstve mágie. Spolu s priateľmi Ronom, Hermionou, Lunou, Nevillom a Ginny ho idú zachrániť. Je to však pasca. Na Ministerstve čakajú Smrťožrúti. DA, ktorej príde na pomoc aj Fénixov rád s nimi začne bojovať. Na konci Sirius umiera rukou jeho sesternice Bellatrix. V átriu prebehne veľký boj medzi Dumbledorom a Voldemortom, ktorý konečne upozorní svet na návrat mocného čierneho mága. Harry sa dozvedá z proroctva, ktoré našiel v Oddelení záhad, že musí zabiť Voldemorta inak by sám nemohol byť na žive.

</doc>
<doc id="181999" url="https://sk.wikipedia.org/wiki?curid=181999" title="Eusthenopteron">
Eusthenopteron

Eusthenopteron je vyhynutý rod násadcoplutvovcov, ktorého objav mal pre objasnenie vývoja suchozemských stavovcov zásadný význam. Fosílne kostry týchto rýb boli nájdené v riečnych sedimentoch dávnych európskych, ale aj amerických riek. Ich vek presahuje 350 miliónov rokov, to znamená, že žili v období devónu, teda na samotnom konci starších prvohôr. 
Poznávacie znaky.
Tieto ryby mali vyvinuté pomerne silné párové plutvy, ktoré neboli len mäsitými príveskami, ale boli vystužené vnútornou podpornou kostrou. V jej stavbe aj v usporiadaní zistili paleontológovia obdobné stavebné prvky, s akými sa stretávame u kráčajúcich končatín neskorších suchozemských stavovcov. Ich sila bola už dostatočná na to, aby nadľahčovala telo týchto živočíchov pri pohybe po suchej zemi. Napriek tomu, že eustenopteron bol ešte pravou rybou, existencia jeho párových končatín jecenným dokladom významu tejto skupiny ako dôležitej vývojovej línie vedúcej k prvým praobojživelníkom. Všetky evolučné premeny, ktoré sa odohrali na prelome starších a mladších prvohôr, boli vyvolané rozsiahlymi zmenami prírodných podmienok, ku ktorým v tomto období na Zemi došlo.

</doc>
<doc id="182001" url="https://sk.wikipedia.org/wiki?curid=182001" title="Sieťové umenie">
Sieťové umenie

Sieťové umenie je označenie používané pre projekty otvárajúce aktuálne technologické, estetické, sociálne, kultúrne, právne či politické otázky, ktoré so sebou prinášajú elektronické siete. Tie sú jeho primárnym výrazovým prostriedkom a nosičom.
Internetové umenie.
Steve Dietz, bývalý kurátor umenia nových médií vo Walker Art Centre, tvrdí, že pre internetové umelecké projekty je internet primárnym médiom na ich zobrazovanie, archivovanie a participáciu na nich.
Internetové umenie má formy umeleckých webstránok, e-mailových projektov, umeleckého internetového softvéru, internetových alebo sieťových inštalácií, či sieťových performance. Internetové umenie je mediálnym umením. Medzi jeho podžánre patrí napríklad softvérové umenie, generatívne umenie, net.radio, browser art, spam art, či kódová poézia.
V literatúre sú pojmy internetové umenie, net art, net.art či web art používané ako synonymá. Niektoré zdroje uvádzajú net.art ako produkciu špecifickej skupiny umelcov pracujúcich s internetom v rokoch 1994-1999: Vuk Ćosić, Jodi, Alexei Shulgin, Olia Lialina a Heath Bunting. K ďalším patria Mark Amerika, Superbad (Ben Benjamin), etoy, mez, Entropy8Zuper či I/O/D.
Sieťová hudba.
Prvé hudobné experimenty s počítačovými sieťami prebiehali od polovice 70-tych rokov v Spojených štátoch. Známym je napríklad zoskupenie The Hub z Kalifornie, pracujúce prevažne na lokálnych sieťach. V 90-tych rokoch sa uskutočnili prvé experimenty s hudbou prostredníctvom internetu. Špecifikom sieťovej hudobnej performance je „distribuovanie“ vnímania okamihu do širšieho spektra času (kvôli latencii signálu) a priestoru.
Definícia sieťovej hudby.
V prácach výskumníka zvukovej kultúry a organizátora experimentov v sieťovej hudbe, zvukovom a rádioumení, Gola Föllmera, termín sieťová hudba zahŕňa všetky formálne a štylistické druhy hudby, na ktorých zanechávajú viditeľné stopy špecifiká elektronických sietí. Napríklad kde elektronické siete silne ovplyvňujú proces hudobnej produkcie, hudobnú estetiku alebo spôsob akým je hudba prijímaná.
Typológia sieťovej hudby.
Föllmer analyzoval a kategorizoval vyše 70 prác, najmä z oblasti experimentálnej hudby a mediálneho umenia, ale taktiež populárnych hudobných štýlov a kompozičných techník, ako napríklad platform pre online jamming ako hudobnú spoluprácu nadiaľku. V analýze použil tri kritériá: interakcia s charakteristikami siete; interaktivita/otvorenosť; komplexnosť/flexibilita. Na základe nich identifikoval dvanásť typov sieťovej hudby, zoskupených do piatich skupín. Typy: A. diskusné fóra; B. remixové mailing listy; C. archivačné projekty; D. zvukové hračky; E. zvukové hračky vo Flashi/Shockwave; F. hyperhudba; G. inštalácie v reálnom/virtuálnom priestore; H. algoritmické inštalácie; I. nástroje; J. autorský softvér; K. sieťové performance; L. pódiové projekty. Skupiny: I. fórum (A/B/C); II. hra (D/E); III. algoritmus a inštalácia (F/G/H); IV. nástroj a workshop (I/J); V. performance (K/L). 
Poetika sieťovej hudby.
Kým rané projekty v sieťovej hudbe sa takmer výlučne zaoberajú technickými, sociálnymi a estetickými vlastnosťami internetovej komunikácie, novšie práce pracujú so sieťami ako jednými z mnohých nástrojov, spôsobov alebo tém. V produkčných technikách nachádza dve protichodné tendencie: „kompozičnú paradigmu“ a „komunikačnú paradigmu“, ktoré reprezentujú deduktívny, resp. induktívny model tvorby hudobných štruktúr. 
Sieťové eventy.
Pomerne novým fenoménom sú sieťovo organizované stretnutia hudobníkov, vizuálnych umelcov či programátorov. Ide o celosvetové distribúcie formátu eventov s voľne formulovaným manifestom, jednotnou propagáciou (spoločná hlavička a webstránka), komunikáciou cez mailing list a bez riadenia z centrálnej inštitúcie. Konajú sa spravidla jeden večer, s rôznou periodicitou. Spomenúť možno slúchadlové koncerty Le Placard, audiovizuálne improvizácie Share, umelecko-technologické stretnutia Dorkbot, open-source konferencie Barcamp, debatno-prezentačné stretnutia Upgrade!, prezentačné stretnutia dizajnérov Pecha Kucha, či Art's Birthday alebo The Hub.

</doc>
<doc id="182004" url="https://sk.wikipedia.org/wiki?curid=182004" title="Internetové umenie">
Internetové umenie



</doc>
<doc id="182005" url="https://sk.wikipedia.org/wiki?curid=182005" title="Net.art">
Net.art



</doc>
<doc id="182006" url="https://sk.wikipedia.org/wiki?curid=182006" title="Net art">
Net art



</doc>
<doc id="182009" url="https://sk.wikipedia.org/wiki?curid=182009" title="Josef Vinklář">
Josef Vinklář

Josef Vinklář (* 10. november 1930, Podůlší – † 18. september 2007, Praha) bol český herec.
V rokoch 1950 – 83 člen Realistického divadla Z. Nejedlého v Prahe, od roku 1983 pôsobil v Národním divadle v Prahe. Predstaviteľ psychologicky zložitých postav, ktoré stvárňuje expresívne pôsobiacimi hereckými prostriedkami. 
Z divadelných rolí: Smerďakov (F. M. Dostojevskij: Bratia Karamazovovci), Georg (J. Steinbeck: O myšiach a ľuďoch), Eddie (A. Miller: Pohľad z mosta), Pantaleon Vocílka (J. K. Tyl: Strakonický dudák), Orgon (Moliére Tartuffe).
Účinkoval v televíznych seriáloch.
Bol dvakrát ženatý. Prvou manželkou bola herečka Jana Dítětová, druhou herečka a spisovateľka Ivanka Devátá.

</doc>
<doc id="182010" url="https://sk.wikipedia.org/wiki?curid=182010" title="Sieťová kultúra">
Sieťová kultúra



</doc>
<doc id="182013" url="https://sk.wikipedia.org/wiki?curid=182013" title="Eurominca">
Eurominca

Euromince alebo eurové mince sú mince meny Európskej menovej únie euro a spolu s eurobankovkami boli dané do obehu 1. januára 2002 ako hotovostné platidlo. Jedno euro sa delí na 100 eurocentov.
Platidlá nižších nominálnych hodnôt (nominálov) sú emitované v tvare mincí, ktorých počet bol stanovený na osem. Mince majú stanovenú spoločnú rubovú stranu (reverz) pre všetky emitujúce národné banky eurozóny (vrátane mikroštátov na základe zvláštnych dohôd) a lícnu národnú stranu (averz) s vlastným motívom emitujúcej národnej banky.
Určité nejasnosti týkajúce sa lícnej a rubovej strany euromince boli usmernené na neformálnom zasadnutí Rady ministrov financií vo Verone v apríli 1996 takto: spoločná strana je rubovou (reverz) a národná strana je lícnou (averz).
Počty obehových mincí, a rôznych pamätných mincí boli v rámci eurozóny upravené do presných kvót. Voľba motívov rubových strán mincí je v kompetencií emitujúcich národných bánk, zatiaľ čo zmena mincí ako celku je v kompetencii Európskej centrálnej banky (ECB).
Séria 2002.
Pôvodné návrhy 10-, 20- a 50-centových mincí vyobrazujú obrys každého z členských štátov európskej pätnástky. To znamenalo, že každý štát bol vyobrazený oddelene od ostatných, čo symbolizovalo Európu tvorenú mnohými ostrovmi. Členovia EÚ, ktoré nie sú súčasťou eurozóny (Spojené kráľovstvo, Švédsko a Dánsko) boli tiež vyobrazení. 
Na 1 € a 2 € minciach sa objavila pevnina súdržnejšia hoci hranice sú označené. Vertikálne hrebene prechádzajú miestami nevyobrazených krajín. Všetky mince vyobrazujú 12 hviezd v ich dizajne. 
Niektoré mince sú datované rokmi 1999, 2000, prípadne 2001, keď už bola mena formálne ustanovená (iba francúzske, španielske, belgické, fínske a holandské mince). Tieto krajiny tradične označujú mince rokom razby, teda skôr ako rok, v ktorom boli uvedené do obehu.
Séria 2007.
V roku 2007 bol zavedený nový design mincí s cieľom zohľadniť rozšírenie EÚ v roku 2004. Konštrukcia stále zachováva všetky prvky pôvodných návrhov, vrátane dvanástich hviezd, ale mapa pätnástich delených štátov je nahradená jednou zobrazujúcou Európu „ako kontinent“ bez hraníc. Vertikálne hrebene sa objavujú len v miestach „mora“. 
Cyprus je zobrazený niekoľko stoviek kilometrov severozápadne od jeho skutočnej geografickej polohy podľa mapy. Na 1- a 2-eurových minciach je ostrov zobrazený priamo na východ od pevninského Grécka, na 10-, 20- a 50-centových eurominciach priamo pod Krétou. Pôvodný návrh Európskej komisie navrhoval zobraziť Turecko na mape, ale tento návrh zamietla Rada. Takto sa odrazil odpor Rady k ambíciám Turecka o členstvo v EÚ. 
Prvá emisia týchto mincí bola vyrazená v roku 2006, vo fínskej mincovni, pre slovinskú centrálnu banku. Tieto mince sa do obehu dostali v roku 2007, spolu s ostatnými krajinami okrem Portugalska, Rakúska, San Marína, Talianska a Vatikánu. Tie zmenu aplikovali v roku 2008, pretože motív je od toho roku záväzný pre existujúce členské štáty eurozóny. Jeden, dva a päť centové euromince mince zostali nezmenené, pretože ukazujú, Európa našla svoje miesto vo svete, a to i napriek tomu, že na mape je stále zvýraznená pôvodná „európska pätnástka“.
Séria 2017.
Od roku 2017 začali jednotlivé členské štáty s modifikáciou vzoru rubovej strany mincí s nominálnou hodnotou 1, 2 a 5 centov. Tento vzor sa vyznačuje menšou a zaoblenejšou číslicou a dlhšími úsekmi čiar na vonkajšej strane hviezd pri okraji mince. Slovenské mince prešli na nový vzor v roku 2019, kedy boli ešte razené obe ich verzie.
Technické parametre mincí.
Mince sa razia v rôznych členských krajinách, ktoré často využívajú polotovary vyrobené v birminghamskej mincovni v Anglicku. Problém nastal v rozlíšení mincí vyrobených podobnými technikami z podobných polotovarov. Napríklad minca 1 turecká líra sa veľmi podobá dvojeurovej minci, veľkosťou aj hmotnosťou. Obe mince môžu byť v automatoch rozpoznané ako 2 eurá (ktoré majú asi 4-násobnú hodnotu). Niektoré automaty boli preto vylepšené za účelom rozpoznania jednolírovej mince.
Okraj mince.
Okraj euromince nominálu 2€ je v každej emitujúcej krajine razený s vlastným motívom – kombináciou znakov, prípadne textom po obvode razenom do kolmo zúbkovaného okraja. Dosiaľ jediná krajina (Fínsko) využila možnosť rôznych motívov pri emitovaní pamätných mincí. 
Európske mincovne.
Každá krajina, ktorá je členom eurozóny, má vlastnú mincovňu a keď splní podmienky, má právo raziť euromince. Krajiny bez vlastnej mincovne razia mince v rôznych mincovniach v rámci eurozóny. Viac informácií o razbe je na stránkach informujúcich o eurominciach jednotlivých krajín a na stránkach pamätných euromincí pre jednotlivé roky. 

</doc>
<doc id="182019" url="https://sk.wikipedia.org/wiki?curid=182019" title="Citrátový cyklus">
Citrátový cyklus

Citrátový cyklus (iné názvy: Krebsov cyklus, cyklus trikarboxylových kyselín, cyklus kyseliny citrónovej) je cyklická postupnosť reakcií odbúravania organických zlúčenín (sacharidov) na oxid uhličitý (CO2), pričom sa získavajú energeticky bohaté látky NADH, FADH2 a ATP. V procese oxidatívnej fosforylácie sa za spotreby kyslíka môže získavať ATP aj z NADH a FADH2, prípadne sa tieto látky môžu využiť pri biosyntéze rôznych iných organických látok.
Citrátový cyklus je konečnou fázou odbúravania intermediárnych produktov pri metabolizme cukrov, tukov a čiastočne bielkovín. Citrátový cyklus prebieha v mitochondriách, enzýmy citrátového cyklu sú lokalizované v matrix mitochondrií, jeden z enzýmov je integrálny membránový proteín, ktorý je vnorený do vnútornej mitochondriálnej membrány a považuje za súčasť dýchacieho reťazca (sukcinátdehydrogenáza).
Sumárna reakcia.
Sumárnu reakciu citrátového cyklu môžeme zapísať:
&lt;chem display="block"&gt;acetyl-CoA + 3 NAD+ + FAD+ + GDP + P_i + 2 H_2O -&gt; 2 CO2 + CoA + 3 NADH + FADH2 + GTP&lt;/chem&gt;
Acetyl je dvojuhlíkatý acyl, ktorý sa v citrátovom cykle zoxiduje na dve jednouhlíkaté molekuly oxidu uhličitého. Acetyl je tvorený metylovou skupinou, ktorá má uhlík v oxidačnom stave -III, preto jeho oxidácia na oxid uhličitý, kde je oxidačné čídlo uhlíka +IV, poskytne 7 elektrónov. Karboxylová skupina acetylu obsahuje uhlík v oxidačnom stave +III, preto jeho oxidácia na oxid uhličitý, kde je oxidačné číslo uhlíka +IV, poskytne 1 elektrón. Dohromady teda oxidácia acetylu dodá 8 elektrónov, preto vzniknú dohromady 4 redukčné ekvivalenty (3 NADH a 1 FADH2). Acetylkoenzým A je makroergická zlúčenina, ktorá svoju voľnú energiu odovzdá do vzniku inej makroergickej zlúčeniny: GTP. Voda je zdrojom atómov kyslíka pre oxid uhličitý a zdrojom jadier vodíka pre redukčné ekvivalenty.
Dejiny a alternatívne názvy.
Názov citrátový cyklus je odvodený od kyseliny citrónovej (anglicky "citrate"). Pomenovanie Krebsov cyklus bolo vytvorené na počesť Hansa Adolfa Krebsa (19001981), ktorý v roku 1937 navrhol kľúčové reakcie cyklu, za čo získal v roku 1953 Nobelovu cenu za medicínu a fyziológiu. Názov cyklus trikarboxylových kyselín sa v slovenčine používa len zriedka, skôr sa vyskytuje v niektorých iných jazykoch (napr. v angličtine "tricarboxylic acid cycle, TCA cycle"). Bol odvodený od toho, že kyselina citrónová, "cis-"akonitová a izocitrónová obsahujú tri karboxylové skupiny (-COOH).
Cyklus kyseliny citrónovej.
Produktom glykolýzy je pyruvát (kyselina pyrohroznová). V molekule pyruvátu je však uskladnené značné množstvo energie (spalné teplo jedného mólu glukózy je približne 1700 kJ). Túto energiu však môže bunka uvoľniť len oxidáciou kyslíkom, čo sa udeje práve v procese Krebsovho cyklu. Pyruvát preto prechádza z cytoplazmy do mitochondrií, kde sa každá molekula pyruvátu prevedie na CO2 a dvojuhlíkovú acetylovú skupinu, z ktorej po spojení s koenzýmom A (CoA) vznikne acetylkoenzým A (acetyl-CoA).
Acetylová skupina v acetyl-CoA je s koenzýmom A spojená väzbou s vysokým obsahom energie. Acetyl-CoA vstupuje do zložitého chemického reťazca nazývaného "cyklus kyseliny citrónovej". V týchto reakciách sa acetylová skupina oxiduje na CO2 za súčasnej tvorby veľkého množstva prenášačov elektrónov NADH. Nakoniec elektróny s vysokým obsahom energie prechádzajú z NADH reťazcom prenosu elektrónov (dýchacím reťazcom) vo vnútornej mitochondriovej membráne. Tu sa energia, ktorá sa pri tomto procese uvoľňuje, používa na tvorbu ATP (za spotreby molekulárneho kyslíka). Práve v týchto posledných krokoch sa uvoľňuje veľké množstvo energie, a tým sa aj vytvára väčšina ATP. Tvorba ATP prebiehajúca v mitochondriách sa označuje ako oxidatívna fosforylácia. Úplným rozložením jednej molekuly glukózy bunka získa 36 molekúl ATP (nie 38 molekúl ATP, ako sa doteraz uvádzalo v odbornej literatúre) a časť energie sa uvoľní vo forme tepla.
Syntéza citrátu: citrátsyntáza.
Citrátsyntáza je enzým, ktorý katalyzuje prvú reakciu citrátového cyklu. Ido o aldolovú reakciu, pri ktorej deprotonizovaná metylová skupina acetylkoenzýmu A nukleofilne atakuje karbonylovú skupinu oxalacetátu, za vzniku terciárnej hydroxylovej skupiny citroylkoenzýmu A.
Primárnym produktom aldolovej reakcie oxalacetátu a acetylkoenzýmu A je citroylkoenzým A, ktorý sa hydrolyticky štiepi na citrát a koenzým A. Na rozdiel od premeny sukcinylkoenzýmu A na sukcinát, nie je pri tejto reakcii generované ATP. Dôvodom je termodynamika citrátového cyklu, pretože uvoľnením voľnej energie (Gibbsovej energie) je možné tlačiť priebeh citrátového cyklu dopredu.
Syntéza izocitrátu: akonitáza.
Keďže citrát je terciárny alkohol, ktorý nie je možné oxidovať, v nasledujúcom kroku prebehne izomerizácia terciárneho alkoholu (citrátu) na sekundárny alkohol (izocitrát). Realizuje sa to tak, že v prvom kroku dôjde ku eliminácii za tvorby "cis-"akonitátu (α,β-nenasýtenej trikarboxylovej kyseliny) a následne prebehne stereoselektívna adícia vody za tvorby jedného enantioméru izocitrátu: (2"R",3"S")-izocitrát. Citrát nie je chirálny, izocitrát má až dve chirálne centrá, "i.e." existujú až 4 rozličné enantioméry. Akonitáza poskytzuje chirálne prostredie, vďaka čomu vznikne stereoselektívne iba jeden enantiomér.
Syntéza 2-oxoglutarátu: izocitrátdehydrogenáza.
Keďže izocitrát je sekundárny alkohol, je možné ho zoxidovať na príslušnú karbonylovú zlúčeninu (ketón), ktorý sa nazýva oxalsukcinát. Oxalsukcinát je ale β-oxodikarbonylová zlúčenina, ktorá spontánne dekarboxyluje na 2-oxoglutarát (po starom 2-ketoglutarát).
Syntéza sukcinylkoenzýmu A: 2-oxoglutarátdehydrogenáza.
2-oxoglutarát je α-oxokyselina podobne ako pyruvát. Preto 2-oxoglutarát podľahne analogickej reakcii ako pyruvát v cytoplazme. 2-oxoglutarátdehydrogenáza je enzým analogický pyruvátdehydrogenáze, ktorá sa nachádza v cytoplazme. Mechanizmus je podobný ako pri tvorbe acetylkoenzýmu A z pyruvátu: Karboxylová skupina vedľa oxoskupiny sa odštiepi vo forme oxidu uhličitého, čím vnikne druhá molekula oxidu uhličitého a oxidácia acetylu sa ukončí. 
Syntéza sukcinátu: tiokináza.
Hydrolýza sukcinylkoenzýmu A na sukcinát je analogická hydrolýze citroylkoenzýmu A na citrát. V tomto prípade je však voľná energia prenesená do druhej makroergickej zlúčeniny: GTP, ktorý sa následne konvertuje na ATP pôsobením nukleoziddifosfátkinázy:
&lt;chem display="block"&gt;GTP + ADP -&gt;[{nukleoziddifosfátkináza}] GDP + ATP&lt;/chem&gt;
Syntéza fumarátu: sukcinátdehydrogenáza.
Keďže sukcinát obsahuje dve metylénové skupiny -CH2- veľa seba, môže byť medzi ne introdukovaná dvojitá väzba za vzniku fumarátu. Reakcia je katalyzovaná sukcinátdehydrogenázou, čo je jediný enzým citrátového cyklu, ktorý nie je voľne prítomný v matrixe mitochondrie, ale je inkorporovaný do vnútornej mitochondriálnej membrány a je súčasťou dýchacieho reťazca (ako komplex II), preto pri oxidácii sukcinátu dochádza k redukcii FAD na FADH2. Dáto dehydrogenačná reakcia je analogická prvému kroku β-oxidácie mastných kyselín, keď medzi α-uhlíkom a β-uhlíkom vznikne dvojitá väzba.
Syntéza L-malátu: fumaráza.
Stereoselektívna hydroxylácia (hydratácia) dvojitej väzby fumarátu vedie na L-malát, vzniká jediný enantiomér (2"S"-malát), reakcia preto musí prebiehať v chirálnom prostredí, ktorým je enzým fumaráza. Premena fumarátu na L-malát je analogická druhej reakcii β-oxidácie mastných kyselín, keď sa na β-uhlík naviaže hydroxylová skupina. Premena fumarátu na L-malát je analogická tiež stereoselektívnej hydratácii "cis-"akonitátu na izocitrát.
Syntéza oxalacetátu: malátdehydrogenáza.
Oxidácia sekundárnej hydroxylovej skupiny na karbonylovú skupiny oxalacetátu prebieha za redukcie NAD+ na NADH. Reakcia je analogická tretej reakcii β-oxidácie mastných kyselín, keď sa hydroxylová skupina na β-uhlíku zoxiduje na ketoskupinu. Reakcia je analogická tiež oxidácii izocitrátu na oxalsukcinát.
Význam citrátového cyklu.
Citrátový cyklus je amfibolický, "i.e." zúčastňuje sa nielen katabolizmu, ale aj anabolizmu. 
Katabolický význam citrátového cyklu.
Ako bolo popísané vyššie, citrátový cyklus oxiduje acetyl prítomný v acetylkoenzýme A na oxid uhličitý za zisku vysokoenergetických elektrónov, ktoré sú prenášané redukčnými ekvivalentmi ako je NADH a FADH2. V citrátovom cykle vzniká aj GTP ako makroergická zlúčenina, ktorá svoju voľnú energiu čerpá z voľnej energie acetylkoenzýmu A. Elektróny získané oxidáciou sú následne zbavené svojej energie v dýchacom reťazci, kde sa ich energia uloží vo forme energie transmembránového potenciálu (Donnanovho potenciálu) na vnútornej mitochondriálnej membráne. Tento Donnanov elektrochemický transmembránový potenciál sa využije ako zdroj energie na syntézu ATP, teda energia uložená v transmembránovom potenciále sa uloží do molekúl ATP, ktoré následne slúžia na uloženie energie v transmembránovom potenciáli na cytoplazmatickej membráne pomocou Na+/K+-ATPázy. 
Anabolický význam citrátového cyklu.
Produkcia energeticky bohatých zlúčenín ATP, NADH a FADH2 v citrátovom cykle sa využíva pri biosyntéze mnohých organických látok. Citrátový cyklus však nemusí prebehnúť celý, ale jeho ktorýkoľvek medziprodukt môže byť východiskovou látkou (uhlíkovou kostrou, substrátom) pre syntézu mnohých organických zlúčenín, z ktorých azda najdôležitejšie sú: 
Anaplerotické reakcie.
Anaplerotické reakcie sú také, ktoré dopĺňajú intermediáty citrátového cyklu, "i.e." ide otaké metabolické pochody, ktoré končia u intermediátov citrátového cyklu.
Pyruvátkarboxylázová reakcia.
Pyruvátkarboxyláza je enzým, ktorý premieňa v jednom kroku pyruvát na oxalacetát. Pyruvátkarboxylázová reakcia má ten význam, že nie všetok pyruvát je premenený na acetylkoenzým A, pretože v matrixe mitochondrie je len malé množstvo oxalacetátu, takže by sa hneď vyčerpal a acetylkoenzým A by nemal s čím reagovať. Z toho dôvodu, ak je v bunke potreba rýchlo rozkladať glukózu na oxid uhličitý, pyruvátkarboxylázová reakcia zabezpečuje dostatočné množstvo oxalacetátu na aldolovú reakciu acetylkoenzýmu A s oxalacetátom. Pyruvátkarboxylázová reakcia vyžaduje ATP ako zdroj energie a fosforylačné činidlo, ktoré vytvorí intermediárny fosfoenolpyruvát, ktorý nukleofilne atakuje oxid uhličitý za vzniku oxalacetátu.
Glutamátdehydrogenázová reakcia.
Glutamátdehydrogenáza je enzým, ktorý premieňa glutamát na 2-oxoglutarát a amoniak. Ide o enzým, ktorý ukončuje katabolizmus všetkých aminokyselín: dusík aminokyselín sa transaminačnými reakciami prenáša na 2-oxoglutatár, čím vznikne glutamát, ktorý sa oxidatívnou deamináciou (glutamátdehydrogenázovou reakciou) premení na 2-oxoglutarát a amoniak. Táto anaplerotická reakcia má význam hlavne pri hladovaní, keď degradáciou proteínov vznikajú aminokyseliny, ktoré sa ďalej degradujú za vzniku glutamátu, ako termíneho nosiča dusíka aminokyselín.
Glukogénne aminokyseliny.
Degradácia (katabolizmus) glukogénnych aminokyselín vedie na produkty, ktoré sú priamo intermediátmi citrátového cyklu alebo sú na ne ľahko premeniteľné:
Kataplerotické reakcie.
Kataplerotické reakcie sú také, ktoré odčerpávajú intermediáty citrátového cyklu, i.e. ide o také metabolické pochody, ktoré začínajú u intermediátov citrátového cyklu.
Syntéza mastných kyselín a izoprenoidov.
Syntéza mastných kyselín a izoprenoidov začína u acetylkoenzýmu A, ktorý však vzniká v matrixe mitochondií. problémom je, že acetylkoenzým A nemá žiadny prenášať, ktorým by sa matrixu mitochondrií dostal do cytoplazmy, kde prebieha syntéza mastných kyselín a izoprenoidov. Evolúcia to vyriešila tak, že z acetylkoenzýmu A sa vplyvom citrátsyntázy vytvorí citrát, ktorý prechádza cez vnútornú mitochondriálnu membránu pomocou antiportu s malátom. Citrát v cytoplazme sa citrát pôsobením citrátlyázy rozloží na oxalacetát a acetylkoenzým A. cytrátlyáza je enzým, ktorý vytvorí acetylkoenzým A v cytoplazme za spotreby ATP. Oxalacetát sa následne zredukuje na malát pomocou cytoplazmatickej malátdehydrogenázy a malát sa vracia do matrixu mitochondií antiportom s citrátom. 
Malát bunka využíva nielen na "vynášanie" acetylkoenzýmu A, resp. citrátu z mitochondrie do cytoplazmy, ale aj ako zdroj elektrónov na anabolické procesy. Syntéza mastných kyselín vyžaduje veľa NADPH, ktorý sa okrem pentózafosfátového cyklu generuje aj pomocou malátového enzýmu, ktorý premieňa malát (štvoruhlíkatý) na pyruvát (trojuhlíkatý). 
Syntéza nukleových báz.
Syntéza nukleových báz, resp. nukleotidov, vyžaduje intermediáty citrátového cyklu ako prekurzory a to nielen ako zdroj atómov uhlíka nukleových báz, ale aj ako zdroj atómov dusíka po transaminícii intermediátov citrátového cykla.
Pyrimidínové bázy.
Syntéza pyrimidínových báz vyžaduje aspartát, ktorý je transaminačným produktom oxalacetátu. Vzniká za katalýzy aspartátaminotransferázou (AST).
Druhý dusík pyrimidínového cyklu je dodávaný glutamínom, ktorý sa pri reakcie degraduje na glutamát, ktorý je transaminačným produktom 2-oxoglutarátu.
Alternatívne cykly a metabolické dráhy.
Niektoré organizmy využívajú dráhy podobné citrátovému cyklu, ktoré sa od neho však mierne líšia. "Acetobacter suboxydans" napríklad evidentne vôbec nemá TCA cyklus, takže na syntézu aminokyselín využíva iné spôsoby. Podľa všetkého používa oxalomalátlyázu, ktorá spája glyoxylát s oxalacetátom za vzniku 3-oxalomalátu, ktorý využíva ako prekurzor pre syntézu glutamátu a ostatných aminokyselín. 
Dráhy bez 2-oxoglutarátdehydrogenázy.
V mnohých organizomch chýba 2-oxoglutarátdehydrogenáza, takže 2-oxoglutarát sa nemôže priamo premeniť na sukcinyl-CoA a odtiaľ na sukcinát. Existujú však minimálne tri spôsoby, ktorými organizmy tento nedostatok obchádzajú.
Glyoxylátový cyklus.
Obdobou citrátového cyklus je glyoxylátový cyklus. Neprebieha však v mitochondriách, ale v glyoxyzómoch. S citrátovým cyklom zdieľa niekoľko enzýmov, ale namiesto dekarboxylácie sa v ňom 2-oxoglutarát štiepi na sukcinát a glyoxylát. Glyoxylát sa potom spája s acetyl-CoA, čím z neho vzniká malát a cyklus môže pokračovať znova. Tento cyklus využávajú baktérie, huby, niektoré prvoky a rastliny, predovšetkým na syntézu sacharidov. Organizmy s glyoxylátovým cyklom majú i Krebsov cyklus a sú schopné využiť oba v rôznych prípadoch. 
2-Oxoglutarátdekarboxyláza.
Mitochondrie "Euglena gracilis" alebo napr. niektoré druhy "Mycobacterium" majú 2-oxoglutarátdekarboxylázu, ktorá tvorí sukcinylsemialdehyd, a sukcinylsemialdehyddehydrogenázu, ktorá ho potom oxiduje za vzniku sukcinátu. Sinice majú takisto 2-oxoglutarátdekarboxylázu, odlišnú od iných organizmov, a sukcinylsemialdehyddehydrogenázu, ktoré takisto umožňuje podobný proces. 
GABA skrat.
Alternatívnym spôsobom je premena 2-oxoglutarátu na glutamát a následne na gama-aminobutyrát, ktorý sa potom premieňa na sukcinylsemialdehyd. Táto dráha využíva glutamátdehydrogenázu, glutamátdekarboxylázu a GABA aminotransferázu.

</doc>
<doc id="182022" url="https://sk.wikipedia.org/wiki?curid=182022" title="Tamar (biblická postava)">
Tamar (biblická postava)

Tamar (iné tvary v slovenských prekladoch Biblie: Támar, Támár; inak aj: Tamara; hebr. תָּמָר - prepis podľa tiberiadskej výslovnosti: "Támár") je biblická postava. Biblia uvádza tri ženy, ktoré sa volajú Tamar. O prvých dvoch sa vie pomerne viac, o tretej Biblia skoro nič neuvádza. Sú to Júdova nevesta, Dávidova dcéra a Dávidova vnučka.
Júdova nevesta.
Tamar bola Júdova nevesta, štvrtého syna Jakuba (Izraela) a matka Fáresa a Zaru (Zéracha). Bola vydatá za najstaršieho Júdovho syna Hera (Éra). Ten bol zlý a Boh ho zabil. Preto Júda povedal svojmu druhému synovi Onanovi, aby si vzal ženu svojho zosnulého brata za manželku, podľa švagrovského práva (tzv. levirátny zákon). Prvý syn, ktorý sa z takého manželstva narodí, je dedičom a "synom" nebohého brata. Ale Onan vedel, že potomok nebude jeho, preto semeno vždy zahubil vypustiac ho na zem. To, čo robil, bolo zlé v Božích očiach, preto Boh zabil i jeho. Tamar mala teda právo vydať sa za tretieho Júdovho syna, Selu (Šelu). Sela (Šela) bol však ešte veľmi mladý, tak Júda poslal Tamar do jej rodičovského domu, aby tam bývala ako vdova, kým Sela (Šela) nevyrastie. Júda však nemal v úmysle dať jej za manžela aj Selu (Šelu), lebo sa bál, že aj ten zomrie. Keď neskôr zomrela Júdova manželka, Júda raz šiel so svojím priateľom strihať ovce do Tamny (Timny). Keď Tamar videla, že Sela vyrástol a nestal sa jej manželom, zložila vdovské rúcho, zahalila sa závojom ako to robievali neviestky a sadla si vedľa cesty kadiaľ mal ísť jej svokor. Keď ju Júda uvidel, myslel si, že je to neviestka a vyspal sa s ňou. Ona si od neho vypýtala záloh. Následne otehotnela a porodila dvoch synov, dvojčatá Fáresa a Zaru (Zéracha). Júda ju potom ako mu ona poslala jeho záloh zistil, že to s ňou sa stretol pri ceste a prijal ju podľa práva za svoju manželku. Je uvedená v rodokmeni Ježiša Krista.
Tamar, Dávidova dcéra.
Jej príbeh je v biblickom rozprávaní pútavo opísaný. Tamar bola plnohodnotnou sestrou Absolóna (Abšalóma), mladšieho zo synov kráľa Dávida. Dávidov vtedy najstarší žijúci syn Amnon, ktorý nebol jej plnohodnotným bratom, sa do nej zaľúbil. Keďže uveril tomu, že ju nebude môcť vlastniť, vymyslel plán: Tváril sa akoby bol chorý a poveril otca tým, aby poslal po sestru, aby mu táto domnelo pripravila jedlo pre chorého. Amnon ju ale znásilnil, a keď ho zúfalo prosila, aby predsa požiadal otca o manželstvo s ňou, zmenila sa jeho láska v nenávisť a vykázal ju z domu. Jej brat Absolón (Abšalóm) ju prijal k sebe, zjavne v domnienke, že ich spoločný otec zasiahne. Tohto síce udalosť rozhnevala, ale proti korunnému princovi nič nepodnikol. Absolón počkal dva roky, kým sa pomstil. Násilníka pozval na oslavu, počkal kým sa opije a nechal ho zabiť. Tento čin je určite potrebné vidieť z aj pohľadu rozporov o Dávidovo následníctvo (ktoré viedli až k Absolónovej revolte proti otcovi).
Tamar, Dávidova vnučka.
Bola dcérou Absolóna (Abšalóma), zjavne pomenovaná po jej tete.

</doc>
<doc id="182024" url="https://sk.wikipedia.org/wiki?curid=182024" title="V-1">
V-1



</doc>
<doc id="182026" url="https://sk.wikipedia.org/wiki?curid=182026" title="Eurobankovka">
Eurobankovka

Eurobankovky alebo eurové bankovky sú bankovky spoločnej meny eurozóny. Boli uvedené do obehu Európskou centrálnou bankou v roku 2002. V obehu je sedem nominálnych hodnôt eurobankoviek rozlíšených veľkosťou a farbou, ktorých dizajn je identický v celej eurozóne (bez národných motívov) bez ohľadu na miesto tlače a vydávajúcu centrálnu banku. V priebehu rokov sa 200 a 500 eurové bankovky prestali kvôli podvodom tlačiť. 
Dizajn.
Dizajn eurových bankoviek navrhol rakúsky výtvarník Robert Kalina v celoeurópskej súťaži vypísanej 12. 2. 1996 Radou Európskeho menového inštitútu (EMI), predchodcu ECB. Víťazné výtvarné návrhy (3. 12. 1996) boli inšpirované témou Epochy a slohy v histórii európskej kultúry. Bankovky zachytávajú architektonické štýly siedmich období európskej kultúrnej histórie – antika (5 eur), románsky sloh (10 eur), gotika (20 eur), renesancia (50 eur), barok a rokoko (100 eur), secesia (200 eur) a moderná architektúra (500 eur). Štýly zdôrazňujú tri architektonické prvky – okná, brány a mosty. 
Okná a brány na lícnej strane bankoviek symbolizujú ducha otvorenosti a spolupráce v Európskej únii. Rubová strana bankoviek zobrazuje most typický pre dané obdobie kultúrneho vývoja v Európe; mosty sú metaforou vzťahov medzi národmi v Európe a ich vzťahov k zvyšku sveta.
Spoločným znakom všetkých nominálnych hodnôt na lícnej strane je vlajka Európskej únie, skratka Európskej centrálnej banky v piatich jazykových ekvivalentoch zodpovedajúcich jedenástim úradným jazykom v čase zavedenia eura (BCE, ECB, EZB, ΕΚΤ, EKP), názov meny v latinčine a gréčtine ("EURO/ΕΥΡΩ"), podpis aktuálneho prezidenta ECB v čase vydania bankovky a na rubovej strane mapa Európy. Súčasťou dizajnu je aj dvanásť hviezd Európskej únie.
Niektoré zámorské územia su zobrazené na mape samostatne: Azory, Francúzska Guyana, Guadeloupe, Madeira, Martinique, Réunion, a Kanárske ostrovy. Cyprus a Malta zobrazené nie sú, pretože v čase vydania bankoviek neboli členmi EÚ a Malta je napokon veľmi malé územie na zobrazenie (minimálna rozloha na zobrazenie je ).
Na bankovkách bol spočiatku podpis prezidenta ECB Duisenberga, ktorý bol nahradený podpisom súčasného prezidenta Tricheta.
Séria z roku 2013 (Európa).
Nová séria bankoviek pod názvom Európa bola oznámená 8. novembra 2012. Plánovaný nový dizajn bankoviek zohľadňuje rozšírenie Európskej únie s predpokladom vstupu krajín do eurozóny. Preto sa po silnom lobingu Bulharska dostane do dizajnu cyrilika (ЕЦБ, Европейска централна банка = Európska Centrálna Banka, EBPO Евро евро). Návrh bankoviek vypracoval Reinhold Gerstetter z Berlína.
Novú sériu eurobankoviek pripravila ECB na súčasnom dizajne, ale s použitím intenzívnejších farebných odtieňov a použitím najnovších druhov ochranných prvkov (napr. vložené priehľadné polymérove okienko). Do obehu vo všetkých štátoch sa ako prvá dostala od 2. mája 2013 bankovka nominálnej hodnoty 5 €. V roku 2014 boli v novom dizajne vytlačené 10 eurové bankovky, ktoré boli predstavené verejnosti 13. januára 2014 a dostali sa do obehu 23. septembra 2014, 24. februára 2015 bola predstavená nová 20 eurová bankovka, ktorá sa dostala do obehu v 25. novembra 2015, 5. júla 2016 bola predstavená nová 50 eurová bankovka, ktorá sa dostala do obehu 4. apríla 2017. Na novej 50 eurovej bankovke pribudlo označenie ESB čo reprezentuje chorvátčinu a znamená Europska središnja banka. 17. septembra 2018 boli predstavené nové bankovky v hodnote 100 a 200 eur, ktoré sa dostanú do obehu 28. mája 2019 a ich vydaním bude séria Európa kompletná.
Špeciálne prvky pre nevidiacich a zrakovo postihnutých.
Súčasťou eurobankoviek je viacero prvkov navrhnutých v spolupráci s organizáciami zastupujúcimi zrakovo postihnutých a nevidiacich, ktoré im pomáhajú rozlišovať jednotlivé nominálne hodnoty. 
Čím je nominálna hodnota bankovky vyššia, tým je bankovka väčšia. Dominantná farba za sebou idúcich nominálnych hodnôt sa strieda medzi teplou a studenou farbou, takže používatelia rozoznávajúci farby ich dokážu jednoduchšie identifikovať. Niektoré prvky sú vytlačené hĺbkotlačou, čo umožňuje rozoznať ich hmatom. Bankovky nižšej nominálnej hodnoty (5 €, 10 €, 20 €) majú pozdĺž okraja hladký holografický prúžok, vyššie nominálne hodnoty (50 €, 100 €, 200 €, 500 €) obsahujú medailón s hologramom. Na bankovkách 200 € a 500 € sú aj ďalšie hmatové značky: na bankovke 200 € sú vytlačené zvislé čiary na spodnom okraji, na bankovke 500 € sú vytlačené diagonálne čiary pozdĺž pravého okraja. 
Na rozdiel od iných mien sa v prípade eura rokovania s asociáciami zastupujúcimi zrakovo postihnutých a nevidiacich uskutočnili ešte pred vydaním bankoviek.
Ochranné prvky.
ECB definovala základné bezpečnostné prvky, umožňujúce širokej verejnosti rýchle overenie ich pravosti. V záujme bezpečnosti je však úplný zoznam týchto prvkov prísne stráženým tajomstvom. 
Tvrdí sa, že bankovky obsahujú minimálne tridsať rôznych ochranných prvkov.
Hologram.
Na lícnej strane bankoviek 5 €, 10 € a 20 € sa v pravej časti nachádza holografický prúžok. Pri naklonení bankovky sa v holograme na pozadí dúhovej farby strieda nominálna hodnota bankovky a znak €. Po okrajoch sú uvedené drobné čísla, ktoré predstavujú nominálnu hodnotu bankovky.
Na lícnej strane bankoviek 50 €, 100 €, 200 € a 500 € je v pravej časti zobrazený medailón s hologramom. Pri naklonení bankovky sa obraz hologramu mení – zobrazuje sa buď nominálna hodnota bankovky, alebo architektonický motív, t. j. okno alebo brána. Na pozadí sú sústredné kruhy dúhovej farby zložené z drobného písma.
Zlatistý pruh.
Na rubovej strane bankoviek 5 €, 10 € a 20 € je naľavo od stredu bankovky zlatistý pruh, viditeľný pri naklonení bankovky. Zobrazuje číslo nominálnej hodnoty bankovky a znak €.
Opticky premenlivá farba.
Na rubovej strane bankoviek vyššej nominálnej hodnoty (50 €, 100 €, 200 € a 500 €) je v pravom dolnom rohu číslo nominálnej hodnoty vytlačené špeciálnym atramentom, ktorý v závislosti od uhla pohľadu mení farbu (z purpurovej na olivovozelenú alebo hnedú).
Sériové číslo.
Všetky bankovky sú označené sériovým číslom, ktoré je zložené z jednej litery a jedenástich číslic. Sériové číslo je na všetkých nominálnych hodnotách umiestnené na rubovej strane vľavo dole a vpravo hore. Litera označuje emitujúcu národnú banku.
Sériové číslo nie je sekvenčné, obsahuje totiž kontrolné číslo aj kontrolný súčet. Žiadne sériové číslo sa v rámci nominálnej hodnoty neopakuje. Aj v prípade zhody 11 ciferného čísla bude rozdiel v litere.
Kontrolné číslo.
Kontrolné číslo sa využíva na overenie pravosti sériového čísla. Univerzálne kontrolné číslo pre eurobankovky je 8.
Získava sa takýmto postupom: Úvodná litera v sériovom čísle sa nahradí jej zodpovedajúcou pozíciou v anglickej abecede (A=1, B=2...Z=26) a pripočíta sa k súčtu jednotlivých číslic sériového čísla. Následným sčítaním číslic výsledku vychádza konečné jednociferné číslo 8.
Kontrolný súčet.
Podobne ako kontrolné číslo aj kontrolný súčet sa využíva na overenie pravosti sériového čísla. Kontrolný súčet je definovaný národnou literou zoradenou abecedne podľa názvu národnej banky v národnom jazyku a potom spojená s číslom v rozsahu 1-9 opakovane v obrátenom abecednom poradí. Toto jednociferné kontrolné číslo sa získa súčtom číslic (bez litery) v sériovom čísle. Ak je výsledkom následného súčtu znova dvojciferné číslo, za kontrolný súčet sa považuje ďalší súčet číslic.
"pozn.: 
Rozdiely v systéme číslovania.
Pri tlači bankoviek nebola vo všetkých krajinách k dispozícii kompletná kombinácia poradového čísla v sériovom čísle počínajúc "00000000001". Bankovky sú vytlačené v rovnakom čase (20 - 60 bankoviek na tlačovej doske) na spoločný list bankového papiera. Rozsah kombinácií a umiestnenie poradového čísla je zmluvne dohodnutý pre každú krajinu eurozóny inak.
(1): Fínsko čiastočne ustúpilo od jednoznačného označenia hodnoty bankovky v sériovom čísle. Existujú bankovky v hodnote 5 €, ktoré majú sériové čísla určené pre 10 € bankovky. 
(2): Aby bolo možné vygenerovať viac sériových čísel, používajú sa na francúzskych 10 € a 20 € bankovkách na prvých dvoch pozíciách v sériovom čísle aj vyššie hodnoty kódu polohy na tlačovom hárku. Z toho dôvodu existujú 20 € bankovky so sériovými číslami až po U84 a 10 € bankovky po U64. 
Takýmto spôsobom existuje dokopy viac než 522,28 miliárd číselných kombinácií, z ktorých sa do konca roka 2008 využilo už 49,63 miliárd kombinácií, čiže 9,5 %. Systém sa ale vyčerpá oveľa skôr, pretože napríklad nemecké 10 € bankovky dosiahli hodnotu X5... už po siedmich rokoch. Je teda vyčerpaná už viac než polovica súčasnej kapacity čísel.
V súčasnosti sa ukazuje, že mnohé z emitujúcich krajín pravidlá pre číslovanie zmenili a využívaju sériové číslo pre rôzne nominály.
EURion konštalácia.
Eurobankovky obsahujú sústavu značiek známu ako EURion konštalácia, ktorá sa využíva na softvérové rozpoznanie bankoviek pri prevencii kopírovania.
EURion konštaláciu prvýkrát opísal Markus Kuhn ako päť malých žltých, zelených alebo oranžových kruhov, ktoré sa opakujú v celej oblasti bankoviek v rôznych orientáciách. Samotná prítomnosť týchto piatich kruhov na bankovke je dostačujúca na odmietnutie spracovania niektorými farebnými kopírovacími strojmi. Andrew Steer neskôr uviedol jednoduchý pomer medzi plošnými vzdialenosťami blízkych kruhov, ktorý poskytuje ďalšie návody na to, ako má byť vzor rozpoznaný grafickým softvérom.
Vodoznak.
Štandardný vodoznak.
Na bankovkách všetkých nominálnych hodnôt sa v ľavej časti nachádza unikátny vodoznak. Vodoznak je rozpoznateľný pri pohľade proti zdroju svetla.
Digitálny vodoznak.
Rovnako ako EURion konštalácia je integrálnou súčasťou eurobankoviek aj digitálny vodoznak. Súčasné verzie grafických softvérov odmietajú spracovanie bankoviek s digitálnym vodoznakom.
Podoba bankovky pod infračerveným a ultrafialovým svetlom.
Pod infračerveným svetlom sa na bankovkách na rôznych miestach (v závislosti od nominálnej hodnoty) zobrazujú tmavé plochy. Pod ultrafialovým svetlom sa zobrazí EURion konštalácia v jasnejšom zobrazení a zvýraznia sa svetielkujúce prvky zabudované do bankovkového papiera.
Sútlačová značka.
Sútlačová značka v hornom rohu dokazuje spoločnú tlač oboch strán bankovky. Pri pohľade proti zdroju svetla sa jednotlive časti značky z prednej a zadnej časti bankovky spoja do jedného celistvého obrazca zobrazujúceho číslo nominálnej hodnoty bankovky. Akýkoľvek drobný posun medzi dielmi prednej a zadnej strany môže svedčiť o falzifikáte.
Hĺbkotlač.
Niektoré plochy a znaky na bankovkách majú odlišnú textúru. Napr. znaky "BCE ECB EZB EKT EKP" sa dajú rozoznať dotykom.
Čiarový kód.
Pri pohľade na bankovku proti zdroju svetla je medzi štandardným vodoznakom a kovovým vloženým pásikom možné rozoznať čiarový kód. Počet a šírka čiar indikuje hodnotu bankovky. Po oskenovaní bankovky sú čiary konvertované na Manchesterský kód. (pohľad na zadnú stranu bankovky: tmavá čiara = 1, svetlá čiara = 0)
Ochranný prúžok.
Čierny magnetický prúžok v strede bankoviek všetkých nominálnych hodnôt je viditeľný len proti zdroju svetla. Obsahuje nominálnu hodnotu bankovky a slovo EURO.
Magnetická potlač.
Niektoré plochy bankoviek sú vytlačené magnetickým atramentom. Napr. na bankovke 20 € je tak vytlačené pravé okno a veľká nula nad ním.
Mikrotlač.
Niektoré plochy bankoviek sú vyobrazené sekvenciami drobných znakov "EURO ΕΥΡΩ" (napr línia na bankovke 50 € medzi nápisom ΕΥΡΩ a spodným okrajom okna).
Tlačový kód.
Každá eurobankovka obsahuje na lícnej strane malý šesť-znakový kód identifikujúci výrobné informácie. 
Kód je zložený so štyroch skupín, pričom sa ale zobrazuje ako šesť súvislých znakov K006G4 (litera/číslica číslica číslica/litera/číslica) (K/006/G/4). Tento kód je často označovaný ako „shortcode“.
Tlačiarne.
Tlačiarne cenín schopné tlačiť eurobankovky sa nachádzajú na území jedenástich štátov zo šestnástich členov EMÚ vydávajúcich eurobankovky. Cyprus, Luxembursko, Malta, Slovensko a Slovinsko nedisponujú tlačiarňami cenín schopnými tlačiť eurobankovky. Nemecko a Francúzsko disponuje dvoma tlačiarňami. Jediná tlačiareň schopná tlačiť eurobankovky, ktorá je mimo eurozóny, sa nachádza vo Veľkej Británii (De La Rue).
Belgicko, Grécko, Írsko a Taliansko vlastnia štátne tlačiarne, ostatné tlačiarne sú súkromné (vrátane britskej). Portugalská tlačiareň (Velora, S.A.) je joint-venture spoločnosť britskej tlačiarne a Portugalskej národnej banky.
San Maríno, Monako a Vatikán eurobankovky nevydávajú. 
Sériové čísla na bankovkách série Európa.
Sériové čísla na tejto sérii bankoviek sú dve čísla vytlačené na rubovej strane bankovky: horizontálne číslo vytlačené čiernou farbou a vertikálne číslo vytlačené inou farbou. Horizontálne číslo obsahuje dve písmená a desať číslic. 
Prvé písmeno označuje tlačiareň. Druhé písmeno nemá žiadny špeciálny význam a slúži len na rozšírenie počtu možných sériových čísel.

</doc>
<doc id="182028" url="https://sk.wikipedia.org/wiki?curid=182028" title="EMÚ">
EMÚ



</doc>
<doc id="182030" url="https://sk.wikipedia.org/wiki?curid=182030" title="Slovinské euromince">
Slovinské euromince

Slovinské euromince sú euromince so slovinským národným motívom. Sú v obehu od 1. januára 2007, kedy Slovinsko prešlo z toliara na euro. Stalo sa tak prvým členom eurozóny z nových členských štátov Európskej únie. Slovinsko je členom EÚ od 1. mája 2004 a tiež je členom Európskej menovej únie.
Pred vstupom do Eurozóny bolo tiež jedným z členov EMS II. Výmenný kurz toliara k euru sa do júna 2006 mohol pohybovať iba v rozmedzí 15 %, potom bol stanovený na 239,640 toliarov za euro.
Slovinská písaná verzia a výslovnosť názvu meny je "Evro".
Vzhľad približne 230 miliónov slovinských euromincí (celková nominálna hodnota slovinských euromincí je približne 80 miliónov eur) bol odhalený 7. októbra 2005. Navrhli ho Miljenko Licul, Maja Licul a Janez Boljka. Na obvode všetkých eurových mincí je vyobrazených 12 hviezd európskej vlajky a slovo Slovenija, čo znamená v slovinčine Slovinsko.
Na obvode všetkých mincí je 12 hviezd symbolizujúcich EÚ striedavo s písmenami nápisu „SLOVENIJA“ (slovinsky Slovinsko). Mince každej nominálnej hodnoty zobrazujú rozdielne motívy:
Slovinsko nemá vlastnú mincovňu, preto sú Slovinské euromince razené v rôznych iných európskych mincovniach. V rokoch 2007, 2009 – 2011 boli razené vo Fínskej mincovni vo Vantaa, v roku 2008 a 2014 v holandskej kráľovskej mincovní (Royal Dutch Mint) v Utrechte, v rokoch 2012, 2013, 2015, 2017 a 0,1 € 2018 boli razené v Slovenskej mincovni v Kremnici a v roku 2016, 2018 (okrem 0,1 €) a 2019 v talianskej mincovni v Ríme. 
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
3 eurové pamätné mince.
Materiál: Jadro: meď-nikel (75% meď, 25% Ni); Krúžok: mosadz (78% Cu, 20% Zn, 2% Ni); Priemer mince: ; Hmotnosť: 15 g 
30 a 100 eurové pamätné mince.
Slovinská národná banka vydáva spoločné témy pre obidve nominálne pamätné mince.
30€: Materiál: 92,5% striebro; Priemer mince: ; Hmotnosť: 15 g 
100€: Materiál: 90% zlato, Priemer mince: ; Hmotnosť: 7 g

</doc>
<doc id="182031" url="https://sk.wikipedia.org/wiki?curid=182031" title="EMS II">
EMS II



</doc>
<doc id="182034" url="https://sk.wikipedia.org/wiki?curid=182034" title="Dornkappel">
Dornkappel



</doc>
<doc id="182035" url="https://sk.wikipedia.org/wiki?curid=182035" title="Torrnkapel">
Torrnkapel



</doc>
<doc id="182043" url="https://sk.wikipedia.org/wiki?curid=182043" title="Oldboy">
Oldboy

Oldboy (kórejsky Oldboi, 올드보이) je juhokórejský film natočený v roku 2003 režisérom Pak Čan-ukom. Je to druhý film z jeho tzv. „trilógie pomsty“. Film je založený na japonskej mange s rovnakým názvom. 
Obsah.
Film sleduje životný osud muža O Tä-sua, ktorý žil so svojou rodinou kľudným životom až do chvíle, kedy je znenazdania zatvorený na 15 rokov do akéhosi súkromného väzenia. Keď sa jedného dňa dostane na slobodu, nie je už nikto z jeho blízkych živý. O Tä-su sa rozhodne s pomocou mladej Mi-do nájsť človeka, ktorý ho nechal uväzniť. Spoločne zisťujú, prečo to spravil. Pre O Tä-sua nastáva čas pomsty.
Film je podľa slov režiséra predovšetkým úvahou o pomste a o túžbe, ktorú každý zažije, ale málokto ju uskutoční.
Ocenenia.
Film získal 17 ocenení a 8 nominácii.
Oldboy vzbudil v Európe pozornosť kombináciou typicky ázijského prístupu k zobrazovaniu násilia, ale zároveň ironizujúceho nadhľadu a zaujímavého príbehu. Získal množstvo ocenení, vrátane veľkej ceny poroty na filmovom festivale v Cannes, či cenu diváckej verejnosti na filmovom festivale vo švédskom Štokholme.

</doc>
<doc id="182046" url="https://sk.wikipedia.org/wiki?curid=182046" title="Harry Potter a Ohnivá čaša (kniha)">
Harry Potter a Ohnivá čaša (kniha)

Harry Potter a Ohnivá čaša () je štvrtý diel série ôsmich kníh o osude chlapca Harryho Pottera, mladého čarodejníka. Autorkou knihy je anglická spisovateľka Joanne Rowlingová. Kniha bola prvýkrát publikovaná v roku 2000 v anglickom vydavateľstve Bloomsbury. Na Slovensku vyšla v roku 2001 vo vydavateľstve Ikar. Knihu preložila Oľga Kralovičová. Na základe knihy bol natočený rovnomenný film.
Stručný obsah knihy.
Harry Potter je znovu na prázdninách u otravných Dursleyovcov. Chce sa od nich odpútať, a tak sa zúčastní na Svetovom pohári v metlobale spolu s Hermionou, Ronom a Weasleyovcami, kde sa objavia Smrťožrúti a niekto vyčaruje temné znamenie. Okrem toho sa po sto rokoch na Rokforte pripravuje Trojčarodejnícky turnaj a majú sa na ňom zúčastniť dve ďalšie školy. Harry aj naďalej túži byť obyčajným štrnásťročným čarodejníkom. Má však smolu, lebo nie je obyčajný – dokonca ani podľa čarodejníckych meradiel. Ohnivá čaša ho vyberie ako štvrtého reprezentanta, ktorý sa vlastne vôbec nemá turnaja zúčastniť a počas roka musí zvládnuť tri smrteľne nebezpečné a náročné úlohy. Obranu proti čiernej mágií začne učiť výstredný Alastor Moody, z ktorého sa vykľuje smrťožrút Barty Crouch pod pôsobením všehodžúsu. Keď sa víťazi turnaja, Harry a Cedric Diggory dotknú Trojčarodejníckeho pohára, zistia, že je to prenášadlo, ktoré ich zaviedlo rovno k Lordovi Voldemortovi. Cedrica zavraždí a za pomoci Harryho krvi sa vráti. Pred istou smrťou sa mu podarí uniknúť len o vlások, ale nikto mu nechce veriť, okrem priateľov a profesora Dumbledora, že Lord Voldemort znovu povstal. Ministerstvo Harryho pokladá za blázna, že mu sláva stúpla do hlavy. 

</doc>
<doc id="182047" url="https://sk.wikipedia.org/wiki?curid=182047" title="Octan sodný">
Octan sodný

Octan sodný je sodná soľ kyseliny octovej. Jeho vzorec je CH3COONa.
Využitie.
Bezvodný octan sodný sa používa ako katalyzátor, prídavná látka v potravinárstve pod označením E262 ako konzervačná látka a okyselujúci prostriedok pri výrobe marmelád, olejov, polievok, omáčok, cukroviniek, pekárenských a mäsových výrobkov. V priemysle na výrobu acetanhydridu alebo metánu.
Pokiaľ kryštály octanu sodného ohrejeme nad 58°C vznikne kvapalina. Po opätovnom vychladnutí a iniciačnom impulze (napr.dotykom) začne vznikať kryštalická štruktúra a premena na pevné skupenstvo. Pri tejto reakcii sa uvoľňuje teplo. Táto vlastnosť sa využíva napr. v ohrievacích poduškách. Silný roztok octanu sodného je v plastovom vrecku spolu s kovovým plieškom. Keď sa kov mechanicky ohne, octan sodný začne rýchlo kryštalizovať a vytvárať teplo.
Výroba.
Dá sa vyrobiť neutralizáciou kyseliny octovej hydroxidom sodným alebo hydrogénuhličitanom sodným:
CH3COOH + NaOH → CH3COONa + H2O
CH3COOH + NaHCO3 → CH3COONa + H2O + CO2

</doc>
<doc id="182050" url="https://sk.wikipedia.org/wiki?curid=182050" title="1 cent (euro)">
1 cent (euro)

Mince s nominálnou hodnotou 1 cent sú vyrobené z ocele pokovované meďou. Majú priemer , hrúbku a hmotnosť 2,30 g. Hrana mince je hladká. Všetky mince majú spoločnú lícnu stranu a rozdielnu národnú rubovú stranu. 
Národné banky Fínska a Holandska túto mincu emitovali, ale prijali také finančné pravidlá, že došlo k zastaveniu obehu tejto mince (rovnako ako mince 2 centy). Napriek tomu sú obe mince platným platidlom na území celej eurozóny.
Lícna (spoločná) strana.
Minca 1 cent (rovnako ako 2 centy a 5 centov) zobrazuje umiestnenie Európy vo svete. Je vidieť pologuľa s Európou, Afrikou a Blízkym východom so zvýraznením pôvodných pätnástich členov Európskej únie.
Od roku 2017 začali jednotlivé členské štáty s modifikáciou vzoru lícnej strany mincí. Tento vzor sa vyznačuje menšou a zaoblenejšou číslicou "1" a dlhšími úsekmi čiar na vonkajšej strane hviezd pri okraji mince. Slovenské mince prešli na nový vzor v roku 2019, kedy boli ešte razené obe ich verzie. 

</doc>
<doc id="182051" url="https://sk.wikipedia.org/wiki?curid=182051" title="Utečenec (osoba)">
Utečenec (osoba)

Utečenec je človek, ktorý nedobrovoľne odchádza zo svojej rodnej krajiny alebo krajiny, kde žil, pretože je prenasledovaný, alebo je v krajine zlá politická situácia a vojna. Zatiaľ čo emigrant odchádza za lepšou možnosťou, utečenec je nútený opustiť krajinu lebo je v ohrození života. Podľa oficiálnych kritérií je utečenec cudzinec, ktorému sa priznalo postavenie utečenca z dôvodu opodstatnenej obavy z prenasledovania pre rasovú, národnostnú alebo náboženskú príslušnosť, pre príslušnosť k určitej sociálnej skupine alebo pre zastávanie určitých politických názorov, pre ktoré sa cudzinec nechce alebo nemôže vrátiť do štátu, ktorého má štátne občianstvo, či do štátu svojho posledného trvalého pobytu.

</doc>
<doc id="182052" url="https://sk.wikipedia.org/wiki?curid=182052" title="2 centy (euro)">
2 centy (euro)

Mince s nominálnou hodnotou 2 centy sú vyrobené z ocele pokovované meďou. Majú priemer 18,75 mm, hrúbku 1,67 mm a hmotnosť 3,06 g. Hrana mince je hladká s pozdĺžnou ryhou. Všetky mince majú spoločnú lícovou stranu a rozdielnu národnú rubovú stranu. Fínsko a Holandsko túto mincu razia, rovnako ako mincu 1 cent, no nepoužívajú ju.
Od roku 2017 začali jednotlivé členské štáty s modifikáciou vzoru lícnej strany mincí. Tento vzor sa vyznačuje menšou a zaoblenejšou číslicou "2" a dlhšími úsekmi čiar na vonkajšej strane hviezd pri okraji mince.

</doc>
<doc id="182053" url="https://sk.wikipedia.org/wiki?curid=182053" title="Utečenec">
Utečenec

Utečenec môže byť:

</doc>
<doc id="182054" url="https://sk.wikipedia.org/wiki?curid=182054" title="5 centov (euro)">
5 centov (euro)

Mince s nominálnou hodnotou 5 eurocentov sú vyrobené z ocele pokovované meďou. Majú priemer 21,25 mm, hrúbku 1,67 mm a hmotnosť 3,92 g. Hrana mince je hladká. Všetky mince majú spoločnú lícovou stranu a rozdielnu národnú rubovú stranu.
Od roku 2017 začali jednotlivé členské štáty s modifikáciou vzoru lícnej strany mincí. Tento vzor sa vyznačuje menšou a zaoblenejšou číslicou "5" a dlhšími úsekmi čiar na vonkajšej strane hviezd pri okraji mince.

</doc>
<doc id="182055" url="https://sk.wikipedia.org/wiki?curid=182055" title="Remus Lupin">
Remus Lupin

Remus John Lupin (* 10. marec 1960 – † máj 1998) je literárna postava 7-dielnej ságy o mladom čarodejníkovi Harrym Potterovi. Prvý raz sa objavil v knihe Harry Potter a väzeň z Azkabanu ako profesor na Rokfortskej strednej škole čarodejníckej.
Charakteristika.
Remus bol zhruba vo veku Harryho otca (ak by Harryho otec ešte žil). Bol chatrnej postavy, nosil obdraté plášte, lebo bol chudobný. Mal hnedé oči a aj vlasy s malou plešinou, bol večne zahĺbený do kníh. V období okolo splnu pôsobil chorý. Súviselo to s tým, že Remus bol vlkolak. Vždy za splnu sa menil na nebezpečného vlka. Odtiaľ vznikla aj jeho prezývka – Námesačník. Na rozdiel od mnohých iných vlkolakov však Lupin zostal dobrým človekom, s výnimkou dôb strávených vo vlčej podobe, ktorú nemohol ovládať. Bol inteligentný, súcitný, dobrosrdečný, priateľský a zhovievavý. Lupinov proces premeny na vlkodlaka je veľmi bolestivý. Zo svojej choroby, následkom ktorej sa menil na vlkolaka, bol nešťastný. Hanbil sa za ňu, nenávidel ju, tajil ju, obával sa, že z neho robí horšieho človeka neschopného postarať sa o manželku a deti. Prízrak, čiže stvorenie, ktoré sa zmení na to, čoho sa človek najviac bojí, preto pred Lupinom nadobúdal podobu mesačného splnu.
Životopis.
Keď bol malý, pohrýzol ho zlý vlkolak Fenrir Greyback, ale rodičia sa neprestali o neho starať. Nastal však problém s jeho vzdelávaním, pretože raz do mesiaca sa stával pre ľudí životu nebezpečným. Na Rokfortskú strednú školu čarodejnícku ho prijali vďaka Albusovi Dumbledorovi, ktorý kvôli Lupinovi urobil určité bezpečnostné opatrenia. V tom istom roku bola v areáli školy vysadená Zúrivá vŕba. Strážila tajný tunel, ktorý viedol z areálu Rokfortu do Škriekajúcej búdy v čarodejníckej dedine neďaleko Rokfortu - Rokville. Tam sa Lupin za splnu menil na vlkolaka a zúrivo vyvádzal. Preto sa v Rokville rozchýrili legendy, že v Śkriekajúcej búde straší.
V Rokforte sa zoznámil s priateľmi Jamesom Potterom, Siriusom Blackom a Petrom Pettigrevom. Tajil pred nimi, že je vlkolakom, ale oni to odhalili. Rozhodli sa, že sa stanú ilegálnymi animágmi - čarodejníkmi schopnými meniť sa hocikedy na zvieratá - pretože mu chceli byť nablízku, aj keď bude vo vlčej podobe. Vlkolak bol nebezpečný iba ľuďom. Zároveň tak Lupina strážili, aby ľuďom neublížil, najmä James a Sirius, ktorí si zvolili podobu dostatočne veľkých zvierat na to, aby premeneného Lupina strážili. Za splnu potajme utekali zo školy a postupne veľmi dobre spoznali jej okolie. Spolu si hovorili Záškodníci a vymysleli Záškodnícku mapu, ktorá ukazuje všetky tajné cesty a obyvateľov hradu. Remus bol pilný študent a preto ho menovali rokfortským prefektom v nádeji, že svojich búrlivých kamarátov skrotí. Počas štúdií sa o vlkolačom tajomstve dozvedel aj Severus Snape, nepriateľ Jamesa Pottera a jeho kamarátov. 
Čarodejníci mali proti vlkolakom plno predsudkov, a preto si po skončení školy Lupin ťažko zháňal prácu. Napokon mu pomohol opäť Dumbledore, ktorý ho zamestnal na Rokforte ako učiteľa obrany proti čiernej mágii. S Harrym Potterom a jeho priateľmi sa po prvý raz stretol v kupé Rokfortského expresu. Keď doň nastúpili, práve spal - dospával nedávnu premenu na vlkolaka. Neskôr však vlak zastal a nastúpili doň dementori, hrôzostrašné bytosti hľadajúce utečenca z väzenia Azkaban, Siriusa Blacka. Lupin sa prebudil, dementorov zahnal z kupé preč a Harrymu pomohol spamätať sa z ich prítomnosti. Vďaka tomu si ho Harry a priatelia od prvej chvíle vážili a neskôr obľúbili. Naopak, Draco Malfoy a jeho priatelia Lupinom pohŕdali pre jeho očividnú chudobu. 
Harry, Ron a Hermiona hodnotili Lupina ako jednoznačne ako najlepšieho učiteľa, ktorého v tomto predmete doposiaľ mali. Lupin naučí aj Harryho nadštandardné obranné kúzlo, patronus, ktorým vtedy vo vlaku zahnal dementorov. Snape varí Lupinovi protivlkolačí elixír, aby zmiernil premenu na vlkolaka. Po požití elixíru Lupin obdobie splnu prespí premenený na neškodného vlka. Snape neprezradí Lupinovo tajomstvo, no snaží sa naviesť rokfortských študentov, aby naň prišli sami. Hermione Grangerovej sa to napokon podarí, ale domnieva sa, že Lupin pomáha ich domnelému nepriateľovi Siriusovi Blackovi. To však nie je pravda. Lupin považoval Blacka takisto za vinného zradu Jamesa Pottera a jeho manželky Lily (Harryho rodičov) a nepomáhal mu dostať sa do hradu. Ako sa však ukázalo, Black bol nevinný a s Lupinom obnovil staré priateľstvo. Po konci školského roka však je napriek tomu Dumbledore nútený Lupina prepustiť. Snape totiž vypustí na verejnosť Lupinovo tajomstvo a rodičia rokfortských študentov pod vplyvom predsudkov nechcú, aby ich deti učil vlkolak. Lupin zostáva vo Fénixovom ráde, v skupine čarodejníkov, ktorí bojovali proti ústrednému nepriateľovi - Voldemortovi. 
V šiestom dieli sa do Lupina zamiluje Nymphadora Tonksová. Tonksovej patronus sa zmenil na vlka, keď sa do Lupina zamilovala. On ju však odmieta, pretože nemá o sebe vysokú mienku - pripadá si pre ňu príliš starý, príliš chudobný a najmä svoju vlkodlačiu chorobu považuje za priveľký hendikep. Na konci knihy sa však dá presvedčiť a s Tonskovou sa vezmú pri malom, tichom svadobnom obrade. Keď však Tonsková otehotnie, znova sa preľakne, že ako vlkolak nebude dobrým otcom. Opúšťa Tonskovú a ide za Harrym, Ronom a Hermionou, aby sa ponúkol, že im pomôže v ich úlohe súvisiacej so zničením Voldemorta - hoci nevie, aká tá úloha je. Harry ho však odmietne a rozzúri sa, že opustil svoju tehotnú manželku. Po hádke Lupin nahnevane odíde, no k Tonskovej sa vráti. Keď sa mu narodí syn Teddy Remus Lupin, je napokon nadšený. Teddy zdedí po matke schopnosti metamorfmága. Počas Bitky o Rokfort Lupin zomrie so svojou manželkou.

</doc>
<doc id="182057" url="https://sk.wikipedia.org/wiki?curid=182057" title="Su Ji-fan">
Su Ji-fan

Su Ji-fan (* 8. august 1988) je súčasná čínska profesionálna tenistka.

</doc>
<doc id="182058" url="https://sk.wikipedia.org/wiki?curid=182058" title="Chan Sin-jun">
Chan Sin-jun

Chan Sin-jun alebo Sin-jun Chanová (* 30. máj 1990, Ťin-čou, Čína), je súčasná čínska tenistka.

</doc>
<doc id="182064" url="https://sk.wikipedia.org/wiki?curid=182064" title="Miloslav Rybín">
Miloslav Rybín

Miloslav Rybín (* 13. október 1926, Partizánska Ľupča – † 11. november 1995, Liptovský Mikuláš) bol slovenský učiteľ esperanta a organizátor v esperantskom hnutí.
Životopis.
Narodil sa v Partizánskej Ľupči, v rodine holiča. Otec Jozef pochádzal z Čiech z dedinky Bříství, matka Elena (rod. Obrcianová) bola rodáčka z Ľupče. Miloslav sa vyučil u otca za holiča. Neskôr pracoval na pošte v rodnej dedine, potom ako vedúci pošty v Demänovskej Doline.
Esperanto.
Esperantu sa začal venovať po skončení druhej svetovej vojny, v roku 1980 získal aprobáciu na vyučovanie esperanta. Prepracoval sa medzi uznávaných učiteľov tohto jazyka na Slovensku, dostával pozvania na vyučovanie v kurzoch a na letné školy do zahraničia (Bulharsko, Maďarsko, Česko). Vyučoval pomocou Csehovej metódy a dokopy učil viac ako 600 ľudí z 22 národov. Až do svojej smrti v roku 1995 bol Miloslav Rybín aktívnym stúpencom esperanta a členom Liptovského esperantského klubu (LEK).
Bol delegátom a odborným delegátom UEA v Liptovskom Mikuláši a člen Internacia Poŝtista kaj Telekominikista Esperanto-Asocio (IPTEA).
Ocenenia.
Za svoju prácu bol ocenený nielen medzi esperantistami, ale v roku 1989 dostal vysoké vyznamenanie „"Vzorný pracovník kultúry"“ od ministra kultúry Slovenskej republiky. Z príležitosti nedožitých osemdesiatych narodenín slovenskí esperantisti vyhlásili zbierku na pamätnú tabuľu na jeho rodnom dome v Partizánskej Ľupči, ktorá bola slávnostne odhalená 14. októbra 2006.
Ocenenia Slovenského esperantského zväzu:

</doc>
<doc id="182066" url="https://sk.wikipedia.org/wiki?curid=182066" title="Ron Weasley">
Ron Weasley

Ronald Billius Weasley (* 1. marec 1980) je literárna postava 7-dielnej ságy o mladom čarodejníkovi Harry Potterovi, najlepší Harryho priateľ. Ron je jeden z hlavných hrdinov. 
Pochádza z chudobnej čarodejníckej rodiny Weasleyovcov. Jeho rodičia sú Molly a Artur. Má päť bratov a jednu sestru. Počas prvej cesty na čarodejnícku školu Rokfort sa zoznámil s priateľmi Harrym Potterom a Hermionou Grangerovou. 
Charakteristika.
Ron je štíhlej vysokej postavy, má hrdzavé vlasy a po tvári pehy. Je dosť prchký, ľahko sa nahnevá a v zlosti povie a urobí veci, ktoré by ani nechcel. Vyznačuje sa žiarlivosťou na svoju vyvolenú, ale občas aj na Harryho slávu. Napriek tomu je dobrý priateľ. V 5. a 6. ročníku bol strážcom za chrabromilský metlobalový tím. Jeho sebavedomie však vie ľahko otriasť výsmech, a vtedy nehrá dobre. Nevyniká v štúdiu, pri učení a robení domácich úloh mu spolu s Harrym pomáha Hermiona. Hanbí sa za svoju chudobu a nenávidí ju. 
Veľmi sa bojí pavúkov, lebo keď mal tri roky, jeho brat Fred sa nahneval, že mu zlomil hračkársku metlu a kúzlom mu macíka premenil na pavúka. Najviac sa mu hnusí, ako pavúky hýbu nohami. Aj jeho prízrak má tvar pavúka. Veľmi sa desí Hagridových acromantúl - obrovských pavúkov. 
Pri premiestňovaní (čarodejná teleportácia) sa takmer vždy rozštiepi. Pri skúškach mu na pôvodnom mieste ostala polka obočia. Jeho Patronus je Jack Russel teriér, o ktorom je známe, že naháňa vydry. Neznáša hnedú farbu.
Život.
Narodil sa ako najmladší syn Weasleyovcov, druhé najmladšie dieťa v rodine. Musel nosiť a používať veci po svojich starších bratoch. V druhom dieli si zlomil čarodejnícky prútik, no keďže nemal peniaze na nový, skúsil ho opraviť lepiacou páskou. Vlastnil potkana Prašivca, ktorý, ako vysvitlo v treťom dieli, bol v skutočnosti animágus Peter Pettigrew. Po ňom vlastnil maličkú sovičku Kvíka. Postupne sa mu začala páčiť kamarátka Hermiona, čo prejavoval žiarlivosťou voči jej prvému nápadníkovi Viktorovi Krumovi. V piatom ročníku bol vymenovaný za prefekta. Túto funkciu však nebral príliš zodpovedne. Na skúškach v 5. triede získal 7 VČÚ.
V 6. ročníku chodil so spolužiačkou Lavander Brownovou, čo veľmi nahnevalo Hermionu, a preto s ním bola istý čas pohádaná. Keď Ron skončil v nemocničnom krídle kvôli jedu určenému Dumbledoreovi, ticho šepkal Hermionino meno. Vo filme to nahnevalo Lavander, ktorá sa s ním na mieste rozišla. V knihe sa ich vzťah tiahol aj po Ronovom návrate z nemocničného krídla. Ron už nechcel vo vzťahu pokračovať, ale nemal guráž sa s ňou rozísť. Napokon sa s ním rozišla Lavender, pretože žiarlila na Hermionu. 
V 7. ročníku nenastúpil na Rokfort, ale išiel s Harrym a Hermionou hľadať horcruxy. V tomto dieli sa Ron pohádal s Harrym a Hermionou, pretože začal žiarliť aj na Harryho. Preto od nich odišiel. Keď sa vrátil, zachránil Harrymu život, získal Chrabromilov meč a zničil jeden horcrux. Ron plne prejavil svoje city voči Hermione až v siedmej knihe, keď ju pobozkal. Skončilo sa to svadbou a majú dve deti - Huga a Rose, ktorá zdedila talent po mame.

</doc>
<doc id="182068" url="https://sk.wikipedia.org/wiki?curid=182068" title="Eurobankovky">
Eurobankovky



</doc>
<doc id="182070" url="https://sk.wikipedia.org/wiki?curid=182070" title="Cent (euro)">
Cent (euro)

Cent (z lat. centum = sto) alebo neoficiálne eurocent (angl. "euro cent") je čiastková menová jednotka eura. 1 cent je stotina 1 eura. 
Názov.
Podľa nariadenia ES č. 974/98 Rady zo dňa 3. mája 1998 o zavedení eura názov tejto čiastkovej menovej jednotky znie cent (nie eurocent ani euro cent). 
Neoficiálne sa táto menová jednotka nazýva aj eurocent (angl. euro cent). Tento názov vyplýva jednak z potreby odlíšenia od centov iných štátov a jednak z toho, že na samotných minciach sú vytlačené na prednej strane (pod sebou) slová "EURO CENT" (pričom ale slovo Euro je písané menšími písmenami a C v slove Cent je písané ako kapitálka) a niektoré štáty majú na svojich minciach napísané spojenie EURO CENT aj na zadnej strane mince. 
Skratka.
Európska centrálna banka neuvádza žiadny úradný symbol ani skratku centu, preto sa často používa desatinný zápis so znakom eura (napríklad 0,99 €). Neoficiálny znak pre cent je ¢, ktorý pochádza z označenia amerického centu. Bežné skratky sú c. alebo ct.

</doc>
<doc id="182071" url="https://sk.wikipedia.org/wiki?curid=182071" title="Euro cent">
Euro cent



</doc>
<doc id="182072" url="https://sk.wikipedia.org/wiki?curid=182072" title="Euro mince">
Euro mince



</doc>
<doc id="182073" url="https://sk.wikipedia.org/wiki?curid=182073" title="Euro bankovky">
Euro bankovky



</doc>
<doc id="182075" url="https://sk.wikipedia.org/wiki?curid=182075" title="Euro bankovka">
Euro bankovka



</doc>
<doc id="182076" url="https://sk.wikipedia.org/wiki?curid=182076" title="Euro minca">
Euro minca



</doc>
<doc id="182077" url="https://sk.wikipedia.org/wiki?curid=182077" title="Euro zóna">
Euro zóna



</doc>
<doc id="182078" url="https://sk.wikipedia.org/wiki?curid=182078" title="Ichthyostegidae">
Ichthyostegidae

Ichthyostegidae je vyhynutá čeľaď štvornožcov s jediným rodom Ichthystega. Patrí medzi prvé známe suchozemské štvornožce. Pozostatky tohoto stavovca našli v tridsiatych rokoch minulého storočia účastníci dánsko-švédskej vedeckej expedície v devónskych sedimentoch na ostrove Ymer vo východnom Grónsku.
Poznávacie znaky.
Svojím rybovitým telom a nápadným plutvovým lemom nezaprie tento živočích svoj blízky vzťah k lalokoplutvovcom, a tým aj vývojovú minulosť svojich dávnych predkov. Na rozdiel od nich má však už jeho telo dobre vyvinuté krátke, ale silné končatiny. Pomocou nich sa tento primitívny rybovitý praobojživelník dokázal zvoľna pohybovať nielen v plytkej vode sladkovodných močiarov, ale aj po ich slnečných brehoch. Bol to dravec, ktorý sa vo vode živil menšími rybami a na súši drobnými aj väčšími bezstavovcami. Veľkosť jeho tela nepresahovala dĺžku jedného metra.
Ich prvý zástupcovia sa objavili na Zemi v devóne, teda pred viac ako 350 miliónov rokmi. Vtedy boli ešte veľmi podobní lalokoplutvým rybám, ale ich vývoj pokračoval rýchlo. Už v priebehu mladších prvohôr sa niektorí začali svojou anatómiou blížiť primitívnym plazom. Celá skupina vymrela začiatkom jurskej periódy.

</doc>
<doc id="182079" url="https://sk.wikipedia.org/wiki?curid=182079" title="Weasleyovci">
Weasleyovci

Weasleyovci sú literárne postavy v sérii kníh o čarodejníckom študentovi Harry Potterovi od J. K. Rowlingovej, ktoré boli aj sfilmované.
Weasleyovci sú čistokrvný čarodejnícky rod, no sú prezývaný zradcami krvi, pretože sa "bratríčkujú" s muklami. Bývajú v dedinke Vydrí Svätý Dráb v dome, ktorý volajú Brloh (angl. The Burrow). Je to krivoľaká stavba, ktorá evidentne stojí len vďaka kúzlam. Všetci Weasleyovci majú ryšavé vlasy a sú veľmi chudobní, no im to nevadí. Oblečenie a knihy do školy kupujú z druhej ruky. 
Výskyt v príbehu.
Vianočné zvyky - ako darček Weasleyovský sveter a počúvanie piesne "Kotlík plný lásky" od Celestíny Warbeckovej. Je to obľúbená speváčka pani Weasleyovej. Molly Weasleyová bola tiež milovníčkou Lockhartových kníh až do chvíle, keď zistila, že ich autor je klamár. Weasleyovci vlastnili lietajúce auto Ford Angliu, až kým sa nestratila v Zakázanom lese v Rokforte. Artur bol preto vyšetrovaný na Ministerstve mágie a vtedy prišlo Ronovi Vrešťadlo. Pani Weasleyová vlastní aj hodiny, ktoré neukazujú čas, ale kde sa práve každý člen rodiny nachádza. Po návrate Voldemorta stále ukazovali na "Smrteľné nebezpečenstvo." Weasleyovci by chceli mať domáceho škriatka ako majú prastaré rody (napr. Malfoyovci), ale majú iba záhrobného ducha Ghula, ktorý v siedmom diele predstieral, že je Ron.

</doc>
<doc id="182080" url="https://sk.wikipedia.org/wiki?curid=182080" title="Cent">
Cent

Cent môže byť:

</doc>
<doc id="182083" url="https://sk.wikipedia.org/wiki?curid=182083" title="Starý Smokovec">
Starý Smokovec

Starý Smokovec (, , , ) je najstaršia tatranská osada a administratívne centrum Vysokých Tatier.
Sídli tu mestský úrad, sú tu hotely, požičovne, cestovné kancelárie. Je situovaná na križovatke Cesty slobody s cestou II/534 od Popradu, medzi Novým Smokovcom a Horným Smokovcom. Spolu s Tatranskou Lomnicou a Štrbským Plesom patrí medzi najvýznamnejšie tatranské strediská cestovného ruchu.
Názov osady.
Pôvod názvu je nejednoznačný. Historici sa na ňom nezhodujú. Vychádzajú z rôznych prameňov. A tak sa ponúkajú rôzne vysvetlenia.
Blízko osady na ľavom brehu Slavkovského potoka na prelome nášho letopočtu fungovala železná huta, ktorá pravdepodobne obchodovala s rímskymi kupcami. Tatranský autor Anton Marec v štúdii o názvosloví Vysokých Tatier uvažuje, že korene názvu najstaršej tatranskej osady siahajú k jazyku starogermánskych kmeňov k slovu „smeik“ či „smeuk“, prípadne k podstatnému menu „smok“ – dym alebo k staronemeckému slovesu „smoken, schmoekern“ – dymiť. Neďaleko pod Novým Smokovcom sa našli pozostatky po hutníckej činnosti, bola tu lokalita Hámor. Stáli tu taviace pece. Túto lokalitu mohol označovať názov „Smokecke“ alebo „Smeukeck“ – Kút. Z neho sa dymilo. Prešmyčkou bolo vytvorené slovo „Schmoks“ – „Schmeks“. Iná verzia, ktorú uvádza Anton Marec, môže mať základ v spojení „zum Schmeks“, ktorým spišskí Nemci označovali cieľové miesto svojej cesty, akoby chceli naznačiť, že idú do lokality, kde stoja huty a objekty, ktoré tu boli ešte v prvej polovici 15. storočia, keď sa do nich pred rabujúcimi husitmi a bratríkmi uchýlili miestni obyvatelia. Fakt je i to, že osada sa pôvodne menovala Czákyho osada a neskôr Tatranské kúpele. Názov Schmeks sa začal používať až okolo roku 1830, keď intravilán obce prerástol ku potoku Schuttergraben, ktorý tvoril hranicu medzi Starým a Novým Smokovcom, teda na tom území, kde bol „Kút, kde sa dymí“ – „Smeukek, Schmeks“.
Ponúka sa aj iné vysvetlenie. Anton Marec uvádza, že Zmok v staroslovanskom jazyku, okrem iných výrazov, znamená had. Podľa neho v pôvodnej oblasti na mieste Starého Smokovca bolo veľa hadov, preto sa sídlo mohlo pôvodne volať Smokovec v zmysle Hadovo – čo v staroslovanskom jazyku znamenalo Zmok(ovec).
Staroslovanský démon Zmok (Zmok niekde aj Zmak, česky Zmek, v staroslovanskej cirkevnej reči Smok wodnjoho draka (vodného draka). V poľštine Smok je drak, v staroslovanskom, srbskom a ruskom jazyku znamená Zmija, Zmij, had, drak, jašter. Všetky tieto slová sú v slovanských jazykoch etymologicky i mytologicky príbuzné. V slovenskom jazyku sa Zmok najčastejšie objavuje v postave ohňa alebo horiacej v povetrí letiacej reťaze, i ako postava kuriatka a pod.) bol pohanským ochrancom nerastných bohatstiev a patrónom železiarov. Zmokovcom sa ešte pred založením osady volal okolitý les. Možno predpokladať, že sa transformoval zo skoršej podoby. Zmokovec časom premenovali na Smokovec. Kým stál pod Slavkovským štítom sám, bol Smokovcom alebo Šmeksom. Keď v jeho susedstve v roku 1875 vyrástol Nový Smokovec, premenovali staršiu osadu na Starý Smokovec a druhú osadu na Nový Smokovec.
Smokovecká kyselka bola v minulosti podstatne výdatnejšia a silnejšia ako dnes. Ľudia sa ňou ponúkali a vraveli „ochutnaj ju“ (schmeck´s!) a vzájomne si zisťovali "chutí" (schmeckt´s). Od toho ku Šmeksu už nebolo ďaleko. Maďarskej nacionalistickej klientele, ktorá chodila do Smokovca v polovici 19. storočia, sa toto pomenovanie nevidelo. Skupina kúpeľných hostí 31. júla 1846 vpísala do návštevnej knihy veršík, v ktorom odporúčala premenovať Šmeks na Tátrafüred – Tatranské kúpele. Meno prešlo aj do uhorského úradného názvoslovia a po založení Nového Smokovca ho upravili na Ó-Tátrafüred – Staré Tatranské kúpele. Od roku 1918 platí oficiálne ustálený názov Starý Smokovec.
História.
Les, v ktorom vyrástol Starý Smokovec, bol koncom 18. storočia vlastníctvom iliašovského (bijacovského) veľkostatkára Štefana Csákyho. V roku 1793 si pri prameni kyselky postavil poľovnícky domček. Ľudia z okolitých dedín poznali od nepamäti prameň kyslej vody pod Slavkovským štítom, veriac v jeho magickú moc, pili jeho vodu a tradične pri ňom poriadali slávnosti letného slnovratu. Štefanovi Cákymu podnet k založeniu osady dal evanjelický kazateľ, prírodovedec a milovník Tatier Tomáš Mauksch, rodák z Kežmarku, žijúci v tom čase vo Veľkom Slavkove. 
V roku 1797 Štefan Csáky dal pri prameni kyselky vybudovať tri drevené ubytovne pre letných návštevníkov a kaplnku. Tým dal základ pre prvé tatranské letovisko a turistické východisko – Starý Smokovec. Štefan Csáky po rodinných nezhodách stratil záujem o nové letovisko, a tak sa osady, po krátkom čase, ujal na konci prvého decénia 19. storočia jeho druhostupňový synovec Karol Csáky. Prenajal na veľmi krátky osadu Jakubovi Franczovi z Veľkej Lomnice, po ktorom sa v roku 1818 stal ďalším nájomcom Michael Raisz zo Spišskej Soboty. Zakrátko, v roku 1824 Karol Csáky rozšíril kúpele o nové kóje, jedáleň, tanečnú sálu, tavernu a kočiareň so stajňou pre 24 koní. Kúpeľní hostia sa liečili v kyselke, ktorá vyvierala nad osadou. Bol to práve Štefan Csáky, ktorý v plnej miere nasmeroval orientáciu novej tatranskej osady na kúpeľníctvo. Dňa 17. decembra 1883 podpísal zmluvu so spišskosobotským hostinským Jánom Jurajom Rainerom a jeho manželkou Alžbetou na päť rokov. Rainer však zo začiatku nemal záujem o kúpele, ale o letovisko. V rokoch 1834 a 1835 tu vybudoval sieť chodníkov, urobil parkovú úpravu a skvalitnil ubytovacie a stravovacie priestory. Rainerovci sprístupnili dva pramene kyselky, ktoré hostia nazvali Rainerov a Alžbetin prameň. V roku 1839 gróf Csáky predĺžil Rainerovcom zmluvu o nájme. Rainer dospel k názoru, že ďalší rozvoj osady nebude možný bez investícií do kúpeľníctva. V tom istom roku dal prestavať jeden turistický objekt na liečebný dom, v ktorom sa mali klienti možnosť liečiť Priessnitzovou metódou. Poradil mu to fyzikus Provincie XVI. spišských miest Samuel Posevitz. Rainer sa rozhodol, okrem iného, zlepšiť prístup do horskej kúpeľnej osady a začal rokovať s vedením Spišskej župy o rozšírení cesty. Bol úspešný. V roku 1841 sa zmenili vlastnícke pomery a osada sa stala majetkom podtatranskej obce Mlynica. S Rainerom pokračovali v nájomnej zmluve do roku 1846 kedy ju vypovedali. Zakrátko však zistili, že nedokážu sami spravovať kúpeľnú osadu a s Rainerom na konci roku 1847 podpísali zmluvu na tridsať rokov. 
Sprístupnenie Košicko-bohumínskej železnice v roku 1871 znamenalo ďalší rozvoj Tatier. V posledných rokoch 19. stor. bolo v osade 23 budov s 300 lôžkami v 214 izbách. Najlepšie bol vybavený hotel Scepusia, no v 60. rokoch 20. storočia ho zbúrali. Kúpeľných hostí prepravovali z Popradu do Smokovca kočiarmi. Cesta trvala približne 70 minút a taxa bola 3,60 zlatých. Podľa článkov v týždenníku Vasárnapi Ujság z roku 1886: Malé kúpeľné miesto pod Karpatmi, nazvané Schmeks, ktoré pred troma desaťročiami ani nemalo maďarské pomenovanie a pozostávalo iba z niekoľkých malých dreveníc, je dnes pyšnou skupinou švajčiarskych chát a kaštieľov, na ktoré sa díva aj cudzinec so zanietením. V roku 1904 otvorili prvý tatranský veľkohotel Grand. Po pokusoch o nasadenie cestných trolejbusov (v roku 1904) spojili v roku 1908 Poprad so Smokovcom elektrickou železnicou, ktorú v roku 1911 predĺžili do Tatranskej Lomnice a v roku 1912 na Štrbské Pleso. Dňa 21. decembra 1908 dali do prevádzky pozemnú lanovku na Hrebienok. Lanovka bola dlhá 2019 metrov a prekonávala výškový rozdiel 254 metrov. Po prvej svetovej vojne vyrástol Hoepfnerov dom (dnešný hotel Smokovec). 
V roku 1919 bolo vo Vysokých Tatrách obsadených denne tristo lôžok. V roku 1931 mala osada prvú jednotriednu školu. V rokoch 1923 – 1932 rozšírili a vyasfaltovali úsek cestnej magistrály od Štrbského Plesa po Tatranské Matliare a potom do roku 1937 po Tatranskú Kotlinu. Cestu premenovali na Cestu slobody. V medzivojnovom období tu bola zriadená turistická informačná kancelária, Športový klub Vysoké Tatry so sídlom v Starom Smokovci organizoval lyžiarske, volejbalové i tenisové súťaže. V roku 1930 usporiadal stolnotenisové majstrovstvá Európy v Starom Smokovci, svoju činnosť tu sústreďovali horskí vodcovia.
Druhá svetová vojna zabrzdila rozvoj Starého Smokovca. V roku 1947 nariadením Slovenskej národnej rady bola vytvorená obec Vysoké Tatry s kompetenciou od Štrbského Plesa po Tatranskú Kotlinu. Vo februári 1948 vznikol Jednotný národný výbor Vysoké Tatry so sídlom v Starom Smokovci. V roku 1960 sa celá oblasť Vysokých Tatier stala súčasťou Popradského okresu. Po druhej svetovej vojne sa rozbehla nová výstavba hotelov a rekreačných zariadení. Ďalšia výstavba sa uskutočnila pred Majstrovstvami sveta v klasických lyžiarskych disciplínach v roku 1970. Po roku 1989 boli mnohé objekty a rekreačné zariadenia, penzióny a hotely sprivatizované.
Architektúra a urbanizmus Smokovcov.
Najstaršie stavby sú neďaleko prameňov smokoveckej kyselky (Švajčiarsky dom, vila Flóra). Z hrazdených budov vyniká dominanta Starého Smokovca, secesný hotel Grand, rímskokatolícky kostol, vila Klotilda, stanica TEŽ (Tatranskej elektrickej železnice) a menšie penzióny. Pôvodné centrum osady sa tiahlo pozdĺž promenády – teraz parkoviska, nad hotelom Grand a okrem spomenutých zachovaných budov ho tvorili už dávnejšie zaniknuvšie Morské oko, Čarovný dom, Bezstarostnosť, Poľovnícky roh a poniže ležiace kaviarenské budovy.
Po druhej svetovej vojne nastal veľký stavebný rozmach osád (Starého i Nového Smokovca). Hoci sa autori projektov usilovali o identický výraz "slovenskej horskej architektúry", toto obdobie charakterizuje nejednotnosť architektonického stvárnenia stavieb. Napríklad budova terajšieho Mestského úradu, hotel Bystrina, bývalá zotavovňa Budovateľ, hotel MS, hotel Park, údolná stanica lanovky na Hrebienok, Supermarket – bývalý obchodný dom a iné.
Viaceré dominanty, napríklad hotel Bellevue v Hornom Smokovci, rušivo zasiahli do krajinného obrazu Smokovcov. Romantizujúcu horskú architektúru znázorňujú sídliska Pod lesom v Dolnom Smokovci a Sibír v Novom Smokovci. Doprava, prechádza cez centrum Smokovcov.
Obnova historických pamiatok.
Vila Ilona v Starom Smokovci, ktorá je majetkom mesta Vysoké Tatry, bola v minulosti využívaná na bývanie. Budova je zapísaná v Ústrednom zozname pamiatkového fondu v registri nehnuteľných kultúrnych pamiatok pod číslom 11785/0. Mesto Vysoké Tatry sa rozhodlo vytvoriť v nej reprezentačné priestory, ktoré budú slúžiť na rokovania zástupcov mesta so zástupcami domácich aj zahraničných partnerov.
Zaujímavosti.
Ceny lepších izieb v smokovských penziónoch sa v hlavnej sezóne koncom 19. storočia pohybovali od 2 až do 4 zlatých, turistické ubytovanie stálo 1 zlatku, osobitná posteľ stála 40 grajciarov. mimo sezóny boli ceny polovičné. Ako obslužné, hudobná taxa a kúpeľná taxa sa účtovali týždenné poplatky vo výške 1 zlatky, za deti do 10 rokov sa platilo len polovicu. Poplatok za vodoliečebné kúry bol za deň 50, za kosodrevinový kúpeľ s kúpacím úborom v sezóne 75 a mimo sezóny 60 grajciarov.
V roku 1927 spotrebovali tatranské reštaurácie 48 ton mäsa, 28 ton zeleniny, 40 ton múky a pečiva, 5,15 ton tukov, 3 tony masla, 8,6 tony cukru, 8035 hl mlieka a 1 738 000 vajec. Najviac sa míňalo mäso, predovšetkým teľacina 15 t, hovädzina 9,75 t a bravčovina 9,25 t. Mäso stálo v priemere 12,50 Kč. Roľníci spod Vysokých Tatier dochovali každoročne pre tatranských hostí 250 kusov hovädzieho dobytka s hmotnosťou . Menšie a ľahšie kusy reštauratéri odmietali. To isté platilo pre teľatá, ktorých sa spotrebovalo približne 3740 kusov a dovážali ich okrem iných aj z Gemeru a Podkarpatskej Rusi.
Denná penzia stála v tom čase v najdrahšom smokoveckom hoteli Grand 40 Kč. V roku 1925 v Grande jednoposteľová izba stála 18 – 60 Kč a v priemere 30 Kč. V dobre vybavenej Tatre s výbornou diétnou kuchyňou bolo do denného poplatku 65 Kč zahrnuté ubytovanie, stravovanie a základná vodoliečba. Hosťa, ktorý býval v niektorých zo smokoveckých viliek a stravoval sa v Tatre, vyšiel deň pobytu na 40 – 50 Kč. Túto požadoval alpský sedliak, ibaže za puritánsky nocľah a neporovnateľne jednoduchšiu a skromnejšiu stravu. Ceny hotelov rovnakých kategórií boli v Alpách priemerne o 20% vyššie. Cena za nocľah v turistických ubytovniach bola 6 – 8 korún, v Alpách mala zhruba 20 korunovú hodnotu. Obed v cene 25 – 30 korún bol v roku 1936 pre väčšinu vtedajších občanov veľmi drahý.
Zamestnanci v hoteloch a reštauráciách boli väčšinou z okolitých dedín a do práce mnohí dochádzali pešo, alebo nocovali na pôjdoch a v suterénoch budov. Pred prvou svetovou vojnou pracovali v kuchyniach i na vrátniciach, alebo aj pri parkových úpravách deti. Na okraji osád striehli na hostí žobraví Cigáni.
Hostia pokladali Vysoké Tatry za rozprávkové hory a najsolventnejší hostia ich radi využívali na poľovačky. Sám arciknieža Fridrich tu zastrelil za jediný týždeň 11 kamzíkov.
Cirkev.
Kostol v Starom Smokovci je postavený vo vysokohorskom alpskom štýle so svojim charakteristickým hrázdeným murivom. Štíty kostola sú bohato vyrezávané a zdobené, strecha tvorí zároveň aj klenbu kostola. Architektúra je komponovaná v neogotickom štýle a svojou kompozíciou vynikajúco zapadá do vysokohorského prostredia. Je skutočným skvostom a patrí medzi najkrajšie stavby v celých Vysokých Tatrách. Kostol dal postaviť spišský biskup Juraj Császka na žiadosť arcivojvodkyne Klotildy v roku 1888. Projekt vyhotovil architekt Gedeon Majunke zo Spišskej Soboty. Staršia kaplnka zasvätená sv. apoštolom Petrovi a Pavlovi, ktorú dal postaviť spišský veľprepošt Biacovský, už dlhší čas nevyhovovala na bohoslužby kvôli malej kapacite. Vnútorné stolárske práce boli zadané renomovanej firme G.A. Weisz, ktorá medzi iným zariadila kostol v Dolnom Kubíne.
Budova kostola stála 15 000 florénov, jeho slávnostná posviacka sa uskutočnila 26. augusta 1888. Kostol bol postavený v alpskom štýle, ktorého charakteristickým znakom je hrázdené murivo. Steny kostola boli pomaľované sýtymi farbami, znázorňujúce závesy navlečené na krúžkoch na tyči, pričom prevládala farba bordovo červená a modrá. Medzi drevenými konicami na stenách boli vymaľované svetložltou a hnedou farbou rovnoramenné kríže. Kostol bol vymaľovaný tak preto, aby steny pohlcovali čo najviac svetla, keďže okná sú pomerne veľké a preto prepúšťali veľa svetla. V roku 1977 sa začali realizovať farebné vitráže, ktoré zhotovil akademický maliar Vincent Hložník so svojou manželkou a dcérou. Boli postupne až do roku 1979 osadené všetky okná, takže bolo potrebné kostol nanovo vymaľovať a ošetriť zvonka aj zvnútra. Steny boli vnútri natreté na bielo a vtedy vynikla skutočná krása drevenej konštrukcie, ktorá vytvára nádherný veniec po celom obvode kostola. Predtým sýte farby na stenách túto drevenú konštrukciu úplne potlačili. Na oltári je socha gotickej madony z Ruskinoviec, ktorej originál je teraz v Národnom múzeu v Bratislave. Kostol je zasvätený Nepoškvrnenému Počatiu Panny Márie, odpustová slávnosť sa slávi 8. decembra.
Farnosť Vysoké Tatry bola zriadená spišským biskupom Jánom Vojtaššákom 1. júla 1943. Farským kostolom sa stal kostol Nepoškvrneného Počatia Panny Márie v Starom Smokovci. V rokoch 1997 – 2002 bol postavený nový kostol sv. Petra a Pavla v Novom Smokovci, ktorý bol vyhlásený diecéznym biskupom Mons. Františkom Tondrom pri slávnostnej posviacke 13. júla 2002 za farský. Vo farnosti pôsobia v súčasnosti traja kňazi, čiže farár s dvoma kaplánmi a farnosť má približne 3900 veriacich kresťanov katolíkov.
Šport, turistika, horolezectvo.
S príchodom kúpeľných hostí do vysokohorského prostredia, začína sa rozvíjať turistika. Urýchlilo ju vybudovanie Košicko-bohumínskej železnice v roku 1871. Turisti si spestrovali kúpeľný život vychádzkami na Hrebienok, vodopádom Studeného potoka a k Velickému plesu.
V roku 1863 bola vybudovaná v Starom Smokovci kolkáreň. V roku 1865 smokovský lekárnik Karol Cornidesz priniesol do Vysokých Tatier prvé lyže. Od roku 1876 používal lyže majiteľ Nového Smokovca Mikuláš Szontagh starší ako pomôcku pri zimných túrach a poľovačkách. V roku 1886 prišiel do Tatier arciknieža Jozef s lyžami švajčiarskej továrenskej značky. V roku 1863 na Starolesnianskej poľane v ústí Veľkej Studenej doliny dal Juraj Rainer (1800 – 1872) postaviť jednopriestorovú chatu. Rainerovci náročnejším turistom odporúčali výstupy na neďaleký Slavkovský štít, najpopulárnejší bol výstup na Lomnický štít. Rainerova útulňa bola prvou na južnej strane Vysokých Tatier. Postupne potom vyrástli ďalšie chaty v dolinách nad Starým Smokovcom. Ruženina chata na Hrebienku (1875), penzión Kamzík (pôvodne vila Klotilda z roku 1894, ktorá sa v socialistickej ére volala Fučík, dnes vládna vila Kamzík) v smere Studenej doliny a na Hrebienku v roku 1884 bol postavený dvojpodlažný hotel Studený potok.
Ruženina chata v roku 1893 vyhorela. Pri hoteli Studený potok postavili v roku 1894 nový hotel Spiš a trochu obďaleč aj kúpeľný dom. V roku 1927 požiar zničil dnes už zabudnuté Studenovodské kúpele. Na týchto miestach postavil turistický spolok Karpathenverein v roku 1934 Ghurovu chatu, ktorá sa dnes volá Bilíkova. Téryho chata v Malej Studenej doline bola postavená v roku 1899, Zbojnícka chata vo Veľkej Studenej doline 1910, Sillágyiho pavilón na Hrebienku 1904. V roku 1943 horolezec Štefan Zamkovský dokončil Zamkovského chatu v ústí Malej Studenej doliny. V roku 1873 bol založený Uhorský karpatský spolok, prvá turistická organizácia na Slovensku so zameraním predovšetkým na Vysoké Tatry. V roku 1874 absolvovalo kurz prvých 37 horských vodcov, ktorí sa stali aj horskými záchranármi. V roku 1882 výbor Uhorského karpatského spolku vykonal pre horských vodcov školenie v poskytovaní prvej pomoci a záchrannej službe, ktoré viedli smokovskí lekári Dr. Szontág, Dr. Jármay a slavkovský učiteľ Ambrózy. Rok 1913 28. decembra bola vytvorená Tatranská dobrovoľná záchranná komisia pri Uhorskom turistickom zväze.
V roku 1925 sa centrála Sboru tatranských horských vodcov a záchrancov premiestnila do Starého Smokovca. V roku 1933 sa vo Vysokých Tatrách vytvorila samostatná organizácia „Združenie pre záchrannú službu". Po mnohých organizačných zmenách a iných problémoch horské vodcovstvo v medzivojnovom období upadalo. Po druhej svetovej vojne vtedajšie vedenie Záchranného zboru Klubu slovenských turistov a lyžiarov (KSTL) nezvládalo situáciu a tak aktívni smokovskí záchranci Oktavián O. Krejčí a Ivan Bohuš založili v roku 1946 samostatnú miestnu skupinu KSTL v Starom Smokovci. V roku 1950 vznikla profesionálna Horská služba pod vedením Ing. Vladimíra Šimu. V roku 1967 bol dokončený Dom horskej služby v Starom Smokovci, kde sídlilo aj vedenie tejto organizácie.
Od roku 1905 mal Starý Smokovec prvé prírodné klzisko a v roku 1910 bol dejiskom krasokorčuliarskych majstrovstiev Uhorska.
Od roku 1905 bola upravovaná cesta z Hrebienka do Starého Smokovca na sánkovanie. V roku 1907 sa na tejto ceste uskutočnili prvé sánkarské preteky a od roku 1910 sa tu pravidelne uskutočňovali medzinárodné súťaže na boboch. V 60. rokoch 20. storočia boli okolo cesty na zákrutách vybudované kamenné mantinely a okolo cesty vybudovali osvetlenie (1959). V tých rokoch sa tu uskutočňovali medzinárodné sánkarské preteky na prírodnej dráhe, ale aj domáce podujatia. V roku 1930 sa v Starom Smokovci uskutočnili tenisové majstrovstvá Európy a medzinárodné šermiarske súťaže. V čase druhej svetovej vojny pôsobil v Starom Smokovci známy lyžiar – bežec Pavol Bilík. Po druhej svetovej vojne bol Starý Smokovec dejiskom mnohých športových stretnutí a zasadnutí športových organizácií.
Doprava.
Dopravné spojenie Popradu so Starým Smokovcom dlhé roky vykonávali po nepohodlnej ceste konské záprahy. Starý Smokovec mal so Štrbským Plesom spojenie po ceste vedúcej podhorím cez Poprad a Štôlu. Iniciatívou Uhorského karpatského spolku bol v roku 1877 vybudovaný peší chodník medzi Starým Smokovcom a Štrbským Plesom. V roku 1884 bol rozšírený na dva metre širokú jazdeckú cestu a v rokoch 1886 – 1889 na vozovku širokú 4 metre. Súčasne bola vybudovaná cesta medzi Starým Smokovcom a Tatranskou Lomnicou. Úsek na západ nazvali Klotildina cesta a na východ cesta Márie Terézie. Krátko po prestavbe boli transverzálne cesty upravené na autocesty (Štrba – Štrbské Pleso, Lučivná – Vyšné Hágy, Poprad – Starý Smokovec, Veľká Lomnica – Tatranská Lomnica, Spišská Belá – Tatranská Kotlina). Prvé auto prišlo do Starého Smokovca v roku 1900. Podnikavý popradský občan Daniel Krieger dal 1. júna 1904 do prevádzky elektrický trolejbus z Popradu do Starého Smokovca. Po neúspešnom experimentovaní o rok elektrobus odstavili.
V roku 1905 začali budovať trať pre električku spájajúcu Poprad so Starým Smokovcom. Po začiatočných problémoch sa v roku 1906 rozbehli práce naplno. Prvé elektrické vlaky začali premávať 17. decembra 1908. Trať mala rozchod , dlhá bola 13 kilometrov, premávalo sprvu osem malých dvojtonových vozňov pre 40 osôb, tri nákladné motorové vozne a jedna montážna súprava. O štyri dni neskôr uviedli do prevádzky atraktívnu pozemnú lanovku zo Starého Smokovca na Hrebienok. Trať tatranskej električky bola 16. decembra 1911 predĺžená zo Starého Smokovca do Tatranskej Lomnice a 13. augusta 1912 na Štrbské Pleso. Tým bola Tatranská elektrická vicinálna železnica dobudovaná. Od vtedy prešla rôznymi úpravami a zmenami i modernizáciou.
Hrebienok.
Ideový zrod, projekcia, realizácia aj vývoj pozemnej lanovky zo Starého Smokovca na Hrebienok sú v úzkom vzťahu so vznikom a dejinami Tatranskej elektrickej železnice. Budovali ju za peniaze akcionárov spoločnosti Phoebus súčasne s úsekom elektrickej železnice Poprad – Starý Smokovec a do prevádzky ju dali iba o štyri dni neskôr dňa 21. decembra 1908. Jej hlavným cieľom bolo sprístupniť návštevníkom Starého Smokovca i ďalším turistom krásy populárnych Studených dolín.
Na prepravu osôb slúžili dve kabíny s jednou vozňovou triedou. Pozemná lanovka Starý Smokovec – Hrebienok prekonávala výškový rozdiel . Pôvodná trasa pozemnej lanovky úspešne slúžila návštevníkom Vysokých Tatier až do roku 1967. Pôvodne veľmi primitívne vozne pozemnej lanovky boli v roku 1951 vymenené za modernejšie. Výmenou strojového zariadenia bola podstatne zvýšená aj cestovná rýchlosť, ktorá predtým zaraďovala lanovku v jej kategórii v európskom meradle na posledné miesto.
Stúpajúci počet návštevníkov a blížiace sa Majstrovstvá sveta v klasických lyžiarskych disciplínach 1970 kládli vyššie nároky aj na prepravu pozemnou lanovkou. O nahradení nevyhovujúcej a malokapacitne pozemnej lanovky novou bolo rozhodnuté v roku 1964. Prvý návrh projektantov úlohy bol vypracovaný vo februári 1965, pričom v tejto projektovej úlohe predpokladali dodávku technologického zariadenia od rakúskej firmy Waagner-Biro GmbH Viedeň. Po zaslaní ponuky talianskej firmy Ceretti-Tanfani z Milána sa od pôvodnej projektovej úlohy upustilo a vo februári 1966 pracovníci Štátneho ústavu dopravného projektovania vypracovali druhú alternatívu, ktorá uvažovala aj s dodávkou technologického zariadenia od tejto firmy. Dôvodom zmeny dodávateľa technologickej časti bolo výkonnejšie a modernejšie ponúkané talianske zariadenie.
Rekonštrukciu pozemnej lanovky realizovali v roku 1967. V rámci nej bola zrušená budova údolnej stanice v Starom Smokovci, celý železničný zvršok lanovej dráhy a existujúce pohonné zariadenie v hornej stanici na Hrebienku. Súčasne boli postavené nové moderné stanice pozemnej lanovky v Starom Smokovci a na Hrebienku.
Nová lanovka má opäť kyvadlovú sústavu s Abtovou výhybkou. Stavebnými úpravami nastala zmena v znížení výškového rozdielu staníc oproti pôvodnej trati o osem metrov (). Pozdĺž trate sú uložené stožiare vzdušného vedenia pre oznamovacie a zabezpečovacie zariadenie, ďalej pre dodávku elektrickej energie, ktorá je potrebná pre osvetlenie a vykurovanie vozňov a pre pohon kompresorov. Najdôležitejšou časťou lanovky je elektrický pohon spolu s budiacou sústavou a s automatickou reguláciou rýchlosti. Na trati lanovky premávajú kyvadlovým spôsobom dva vozne s kapacitou 128 cestujúcich a jeden sprievodca. Vozeň č. 1 je riadiaci, čo znamená, že zo stanovišťa sprievodcu možno v prípade potreby priamo riadiť prevádzku. Z vozňa č. 2 možno prevádzku len zastaviť. Prestavbou lanovky sa získalo asi päťnásobné zvýšenie prepravného výkonu, odstránilo sa čakanie, podstatne sa zvýšilo pohodlie cestujúcich a celková kultúra prepravy.
Cez Hrebienok vedie od dolnej stanice lanovky červeno značený bezbariérový turistický chodník, vhodný pre ľudí so zníženou mobilitou a imobilných. Má dĺžku 4,2 km, končí pri Rainerovej chate a jeho povrch tvorí zhutnený štrk. Vzhľadom na značné prevýšenie sa vozíčkarom odporúča sprievod. Pohodlnejšie je však pre imobilných využitie pozemnej dráhy.

</doc>
<doc id="182084" url="https://sk.wikipedia.org/wiki?curid=182084" title="Robert Plant">
Robert Plant

Robert Anthony Plant, CBE (* 20. august 1948, West Bromwich, Spojené kráľovstvo) je anglický rockový hudobník, skladateľ a spevák, ktorý sa preslávil účinkovaním v legendárnej hudobnej skupine Led Zeppelin. Jeho sólová kariéra trvá viac ako 30 rokov. Je považovaný za jedného z najlepších spevákov histórie rokenrolu a za toho kto ovplyvnil svojich nasledovníkov, medzi ktorými boli mená ako Freddie Mercury, Axl Rose a Chris Cornell. V roku 2006 ho heavy metalový časopis "Hit Parader" zvolil za „najlepšieho metalového speváka všetkých čias“. V roku 2009 bol v hlasovaní rozhlasovej stanice "Planet Rock" označený za „najlepší hlas rocku“. V roku 2008 o redaktori časopisu "Rolling Stone" zaradili na 15. miesto ich zoznamu stovky najlepších spevákov všetkých čias. V roku 2011 Roberta Planta čitatelia "Rolling Stone" označili za najlepšieho zo všetkých sólových spevákov.
V osemdesiatych rokoch, po zániku Led Zeppelin, začal sólovú kariéru. Niektoré albumy nahral spolu s bývalým gitaristom skupiny Led Zeppelin, Jimmy Pageom.
Život a kariéra.
Mladosť a hudobné začiatky.
Robert Anthony Plant sa narodil 8 km severozápadne od Birminghamu v meste West Bromwich v anglickom grófstve West Midlands, v rodine Roberta C. Planta, kvalifikovaného stavebného inžiniera, ktorý počas 2. svetovej vojny pracoval v Royal Air Force. Jeho matka, Annia Celia Plantová, rodená Cainová, pochádzala z britského rómskeho etnika romanichalov. Robert Plant vyrastal v meste Kidderminster, Worcestershire. Už od útleho veku sa zaujímal o spev a rokenrolovú hudbu. Ako desaťročný rád napodobňoval spev Elvisa Presleya.
Ako tínedžer chodil Robert Plant do chlapčenského gymnázia, King Edward VI Grammar School for Boys v Stourbridge, kde začal rozvíjať svoj záujem o blues. Obdivoval rannú tvorbu hudobníkov ako bol Willie Dixon, či Robert Johnson. Ako šestnásťročný sa prestal venovať riadnemu štúdiu a odišiel z domu aby začal spievať v rôznych zoskupeniach bluesovej hudobnej scény stredného Anglicka. 
Medzi tých, ktorí v začiatkoch Roberta Planta najviac ovplyvnili patria Johnson, Bukka White, Skip James, Jerry Miller a Sleepy John Estes. Plant sa v tom čase neživil hudbou. V roku 1967 pracoval napríklad aj ako asfaltér v Birminghame v britskej stavebnej firme Wimpey, či krátko aj v predajni obchodného reťazca Woolworths Group v Halesowene. Popritom nahral aj tri single u CBS Records a spieval s mnohými skupinami, ako bola napríklad Crawling King Snakes, kde stretol bubeníka Johna Bonhama. Spolu potom hrali v kapele Band of Joy, v skupine ktorá vtedy spájala blues s novou vlnou psychedelických trendov.
Led Zeppelin.
V roku 1968 gitarista Jimmy Page oslovil štúdiového hráča na gitary a speváka, Terryho Reida, aby ho požiadal o spoluprácu pri opätovnom rozbehnutí práve rozpadnutej skupiny The Yardbirds. Reid Pageovu ponuku odmietol a doporučil mu Roberta Planta, ktorého videl spievať na akademickom dni na strednej škole v Birminghame so školskou skupinou Obs-Tweedle. Pieseň, ktorú pred Pageom, Plant spieval bola „Somebody to Love“ od skupiny Jefferson Airplane. Page sa Planta opýtal, či nechce spievať s Yardbirds. Plant hovorí, že „vtedy vedel, že Yardbirds má za sebou viacero vystúpení v USA, bol presvedčený, že majú aj dosť veľké publikum, a tak sa mu to pozvanie zdalo zaujímavé“.
Obnovená verzia skupiny, ktorá začínala ako New Yardbirds, sa čoskoro premenovala na Led Zeppelin, kapelu, ktorej eponymný debutový album je niektorými hudobnými kritikmi považovaný za začiatok, hudobného štýlu, ktorý dnes poznáme ako „heavy metal“. Spolu so skupinou Led Zeppelin Plant nahral ešte osem úspešných albumov a, medzi septembrom 1968 až letom roku 1980, absolvoval stovky vypredaných koncertov na celom svete.
V roku 1975 Plant a jeho vtedajšia manželka Maureen (v súčasnosti rozvedení) mali na gréckom ostrove Rodos vážnu dopravnú nehodu. Následkom tejto udalosti skupina Led Zeppelin musela prerušiť plánované koncertné turné a pár mesiacov rekonvalescencie využili na výrobu svojho siedmeho štúdiového album, "Presence". V júli 1977 zomrel na infekčné ochorenie žalúdka, Plantov syn Karac. Plant prerušil turné po Severnej Amerike a vrátil sa do svojho domu v Midlands. Poctou mŕtvemu synovi mala byť aj skladba „All My Love“, ktorá vyšla na poslednom, ôsmom albume, ktorý skupina Led Zeppelin nahrávala spoločne a vydala v roku 1979 pod názvom "In Through the Out Door", rok pred smrťou ich bubeníka, Johna Bonhama. Deviaty štúdiový album skupiny Led Zeppelin, "Coda", kompilácia nepoužitých nahrávok z predchádzajúcich projektov, vyšiel v roku 1982, t.j. dva roky po ich oficiálnom rozpade.
Sólová kariéra (1982–súčasnosť).
Začiatok a úspech (1982–1993).
Krátko po smrti Johna Bonhama a následnom rozpade skupiny Led Zeppelin sa Plant zahrával myšlienkou, že zanechá hudobnú kariéru a začne sa venovať profesii učiteľa, alternatívnym systémom vzdelávania, ktorý sa nazýva Waldorfská pedagogika. K tomu, aby pokračoval v kariére sólového umelca ho povzbudil bývalý člen kapely Genesis a hráč na bicie nástroje Phil Collins, ktorý sa zároveň ponúkol, že by bol ochotný s ním hrávať. Plantovu sólovú kariéru začal jeho album "Pictures at Eleven" (1982), po ktorom v nasledujúcom roku, 1983, pokračoval ďalším projektom s názvom "The Principle of Moments". Z týchto čias sólovej kariéry pochádzajú niektoré populárne nahrávky, ako napríklad „Big Log“ (hit v Top 20 roku 1983), „In the Mood“ (1983), „Little by Little“ (z albumu "Shaken 'n' Stirred", z r. 1985), „Far Post“ (pôvodne len B-strana singlu „Burning Down One Side“, ktorú spopularizovali rozhlasové stanice vysielajúce AOR), „Tall Cool One“ (hit #25 z albumu "Now and Zen", z r. 1988), neskôr aj „I Believe“ (album "Fate of Nations", z r. 1993). Posledná menovaná skladba, podobne ako „All My Love“ od Led Zeppelin bola venovaná, jeho synovi Karacovi.
Napriek tomu, že sa v tejto perióde svojej kariéry Robert Plant v playlistoch vyhýbal vystúpeniam so skladbami Led Zeppelin, jeho turné v roku 1983 (s Philom Collinsom) ako aj v roku 1985 sa často konali vo vypredaných arénach. V roku 1986 Plant spolu s ďalšími midlandskými umelcami hral na koncerte Birmingham Heart Beat Charity Concert.
Koncom 80. a začiatkom 90. rokov 20. storočia sa Robert Plant autorsky podieľal aj na troch sólových albumoch, ktoré vydal hráč na klávesové nástroje a skladateľ, Phil Johnstone. Boli to projekty: : "Now and Zen" (r. 1988), "Manic Nirvana" (r. 1990) a v roku 1993 album "Fate of Nations". Na albumoch spolupracovali aj Moya Brennan (zo skupiny Clannad) a gitarista Kevin Scott MacMichael (bývalý člen kapely Cutting Crew). Piesne z tretieho albumu spolu s niektorými klasikami od Led Zeppelin sa stali súčasťou setlistu, s ktorými títo hudobníci v roku 1993 vystúpili na hlavnom pódiu festivalu v Glastonbury. 
Aj napriek rozpadu Led Zeppelin v roku 1980 Plant občas na rôznych projektoch spolupracoval s Jimmym Pageom. Patrila k nim v roku 1984 aj spolupráca s Jeffom Beckom, ktorá dostala názov The Honeydrippers. Vydali spolu album "" a nahrali dva hity: coververziu pesne Phila Phillipsa, „Sea of Love“ a „Rockin' at Midnight“, pôvodne od Roya Browna
Dvojica sa spolu stretla aj pri výrobe Pageho sólového albumu "Outrider", kým Page spolupracoval v tom istom roku na Plantovej sólovke, "Now and Zen". Dňa 15. mája 1988 všetci spolu vystúpili ako Led Zeppelin na výročnom koncerte ku 40. výročiu hudobného vydavateľstva Atlantic Records. Na tomto koncerte Plant vystúpil aj ako osobitný sólista. Plant vystupoval ako hosť aj na ďalších akciách, medziiným aj v roku 1992 na štadióne vo Wembley so skupinou Queen s ktorou zaspieval piesne „Innuendo“, „Crazy Little Thing Called Love“, od kapely Led Zeppelin vtedy zahrali piesne „Kashmir“ a „Thank You“.
Page and Plant (1994–1998).
V roku 1994 hudobná dvojica, Page and Plant vydala album "Unledded". Po vydaní albumu, v roku 1995, spolu absolvovali úspešné koncertné turné, v rámci ktorého sa predstavili aj na festivale v Glastonbury. Svoje bývalé partnerstvo v skupine Led Zeppelin po štrnástich rokoch špekulácií fanúšikov nakoniec uzavreli koncertnou kompiláciou, ktorá vyšla pod názvom "". Bola to ich odpoveď aj na v tom čase módnu vlnu "Unplugged" projektov usporiadaných televíznou stanicou MTV. Dlho sa bránili zúčastniť sa na takomto projekte, no nakoniec sa časť akustického nahrávania konala v Maroku, kde s nimi účinkovali Egyptskí hudobníci a spievala aj britsko-ázijská hviezda Najma Akhtar. Album debutoval na štvrtom mieste popového rebríčka Billboardu. V roku 2014 dal tento nosič časopis "Guitar World" do zoznamu 50 najneznámejších ikonických albumov, ktoré vyšli v roku 1994. V roku 1998 Page and Plant vydali jediný hudobný album, ktorý mal originálne nahrávky pod názvom "Walking into Clarksdale". Ich snaha nedopadla úspešne a tak sa Plant rozhodol vrátiť k sólovej kariére. Verzia piesne z tohto albumu, „Please Read the Letter“, ktorú Plant nahral s Alison Kraussovou získala v roku 2007 cenu Grammy za „nahrávku roka“.
Priory of Brion (1999–2000).
Od polovice roku 1999 Plant vystupoval až do konca roku 2000 na niekoľkých menších podujatiach so svoju folk-rockovou formáciou, ktorú nazvali Priory of Brion. 
V roku 1999 sa Plant zúčastnil na nahrávaní tribute albumu nevyliečiteľne chorému Skip Spencemu, bývalému členovi Jefferson Airplane, neskôr aj členovi skupiny Moby Grape. Výsledkom nahrávania bol album "" (Birdman, 1999), ktorý v svojom názve naznačoval titul jediného Skipovho sólového projektu, "Oar" (Columbia, 1969). Tribute album začínal piesňou „Little Hands“, ktorá bola Plantom naspievaná verzia zo Skipovho debutu. Ešte v začiatkoch Moby Grape, v rok 1967, kedy táto kapela vydala svoj eponymný album patril Plant medzi Spenceho obdivovateľov.
V roku 2001 sa Plant podieľal aj na albume "", ktorý nahrala etno-trance formácia Afro Celt Sound System. Naspieval naň duet s waleskou folkovou speváčkou, Julie Murphyovou. Julie bola tiež medzi tými, ktorí sa zúčastnili Plantovho koncertného turné.
Strange Sensation (2001–2007).
V roku 2002 Plantovi vyšla na albume "Dreamland" kolekcia všeobecne uznávaných a známych väčšinou bluesových a folkových coveverzií. Skupina, ktorá tento projekt zrealizovala bola nazvaná Strange Sensation. V kontraste s touto zbierkou ich druhý album, "Mighty ReArranger" (2005), obsahoval nové originálne songy. Obidva projekty sa stretli v rámci Plantovej sólovej kariéry s priaznivou odozvou a každý z albumov mal po svojom vydaní po dve nominácie na cenu Grammy. Ako bývalý člen Led Zeppelin spolu s Jonesom a Pageom, dostal v roku 2005 Plant cenu Grammy za celoživotné dielo a v roku 2006 cenu Polar Music.
Medzi rokmi 2001-2007 Plant aktívne spolu so Strange Sensation koncertoval po Európe a USA. Ich koncertný set zahrňoval okrem sólového hudobného materiálu aj niektoré obľúbené skladby od Led Zeppelin. V októbri roku 2006 vyšlo DVD "Soundstage: Robert Plant and Strange Sensation", s materiálom, ktorý zväčšiny pochádzal z vystúpenia v Chicagu, dňa 16. septembra 2005.
V roku 2003 bol Plant spolu s Justinom Adamsom spoluhráčom zo Strange Sensation v dokumente z festivalu "Festival au Desert", ktorý sa pravidelne koná v púšti na severe Mali. 
Dňa 23. júna 2006 bol Plant hedlajnerom, keď vystúpil v New Yorku spolu so sprievodnou kapelou Iana Huntera na benefičnom koncerte pre Arthura Leeho, ktorý potreboval peniaze na svoj boj s leukémiou. Plant spieval trinásť piesní: päť od Arthura Leeho, päť od skupiny Led Zeppelin a tri ďalšie. Medzi nimi bol duet s Ianom Hunterom. Lee podľahol chorobe šesť týždňov po koncerte.
V novembri 2006 vyšla na boxsete "Nine Lives", dovtedy kompletná zbierka Plantových sólových albumov. Zbierka bola rozšírená o rôzne bonusy, ako sú B strany singlov, niektoré demonahrávky, či zostrihy z koncertov. Jej súčasťou je aj DVD.
V roku 2007 sa Plant podieľal na pocte pre Fatsa Domina, albume "". Naspieval naň dve piesne: „It Keeps Rainin'“ a „Valley of Tears“.
Alison Kraussová (2007–2008).
Medzi rokmi 2007-2008 Robert Plant nahrával a vystupoval s bluegrassovou hviezdou Alison Kraussovou. 
Dňa 23. októbra 2007 vo vydavateľstve Rounder Records spolu vydali album duetov, "Raising Sand". Je to kolekcia nahrávok, ktoré v produkcii T-Bone Burnetta vyrobili v Nashville and Los Angeles. Sú to žánrovo pestré, zahŕňajú R&amp;B, blues, folk a country, no menej známe piesne od autorov ako sú Mel Tillis, Townes Van Zandt, Gene Clark, Tom Waits, Doc Watson, Little Milton a od Everly Brothers. Nahrávka „Gone Gone Gone (Done Moved On)“ z tohto albumu získala v roku 2008 cenu Grammy za najlepšiu popovú vokálnu spoluprácu. "Raising Sand" sa tiež stal Albumom roka, 51. ročníka udeľovania cien Grammy. Tento hudobný nosič, ktorý bol priaznivo hodnotený kritikou, ale aj úspešný po komerčnej stránke získal dňa 4. marca 2008 platinovú certifikáciu. V júli 2008 album získal nomináciu na Mercury Prize
V apríli 2008 sa Plant a Kraussová vydali na spoločné koncertné turné. Súčasťou ich playlistu boli, okrem skladieb z albumu "Raising Sand", aj niektoré ďalšie pôvodné americké klasiky a prispôsobené pôvodné diela kapely Led Zeppelin. V roku 2008 Plant taktiež vystúpil s bluegrassovými umelcami na podujatiach New Orleans Jazz &amp; Heritage Festival a Bonnaroo Music &amp; Arts Festival. V tom istom roku sa stal „koncertným prekvapením“ akcie Fairport's Cropredy Convention|Cropredy Festival (pravidelne usporiadajú Fairport Convention), kde spolu s Kristinou Donahueovou na počesť Sandy Dennyovej zaspievali Zeppelinovskú pieseň „The Battle of Evermore“.
Band of Joy (2010–2011).
V júli roku 2010 Robert Plant začal sériu dvanástich koncertov po Spojených štátoch, ktorú absolvoval so skupinou Band of Joy. Nazval ju podľa niekdajšej kapele, s ktorou hrával spolu s Johnom Bonhamom ešte v 60. rokoch 20. storočia. V skupine ho sprevádzala speváčka Patty Griffinová, spevák a gitarista Buddy Miller, multi-inštrumentalista Darrell Scott, basgitarista Byron House a hráč na bicie nástroje a perkusie, Marco Giovino.
Po poslednom koncerte v USA, ktorý sa konal 12. septembra 2010 v Bowery Ballroom v New Yorku, nasledovalo ďalších dvanásť jesenných koncertov po Európe, ktoré sa mali konať v októbri a novembri toho istého roku. V novembri bola zverejnená správa, že od začiatku nasledujúceho roku pokračujú koncerty po Severnej Amerike.
Dňa 13. septembra 2010 vydalo hudobné vydavateľstvo Rounder Records album "Band of Joy". Tento nosič dostal v roku 2011 nomináciu Grammy „za najlepší americký album“ a Plantova verzia skladby „Silver Rider“ od skupiny Low (album "The Great Destroyer") získala nomináciu „za najlepší sólový rockový vokálny výkon“.
Oficiálne finálne spoločné vystúpenie mala táto hudobná formácia dňa 7. augusta 2011 na podujatí Big Chill Festival, ktoré sa konalo na Eastnor Castle Deer Park v Herefordshire. Šou sa končila Plantovým predstavením svojich spoluhráčov a posledným srdečným poďakovaním za spoluprácu. Dňa 30. septembra 2011 Plant a Band of Joy hrali v parku Golden Gate, v San Francisku v programe 11. ročníka festivalu Hardly Strictly Bluegrass.
Sensational Space Shifters (2012–súčasnosť).
Prvýkrát bolo vystúpenie Roberta Planta s Sensational Space Shifters oficiálne oznámené v roku 2012 na festivale WOMAD v anglickom Wiltshire. Pre menšie publikum, asi 400 ľudí skôr v komornej atmosfére tam vystúpilo desať účinkujúcich. Oficiálne sú, okrem Planta, členmi zoskupenia Sensational Space Shifters, člen skupiny Cast gitarista Liam "Skin" Tyson, Justin Adams, Billy Fuller, John Baggot, Dave Smith a Juldeh Camara. Patty Griffinová na premiérových koncertoch účinkovala ako špeciálny hosť. Bolo to predtým, ako vyšiel jen nový album po ktorom pokračovalo je vlastné koncertné turné.
Dňa 13. júla 2012 skupina dala k dispozícii na stiahnutie koncertný album Sensational Space Shifters. Je na ňom zbierka väčšinou coververzií piesní Led Zeppelin, Strange Sensation a krátky príspevok od Patty Griffinovej. Po vystúpení na WOMAD a v Gloucestri si Sensational Space Shifters naplánovali koncert na 10-12. augusta 2012 na bezplatnej akcii Sunflower River Blues and Gospel Festival v Mississippi.
Dňa 23. júna 2014 Robert Plant oznámil, že mu 8. septembra 2014 vyjde desiaty sólový štúdiový album, "Lullaby and... The Ceaseless Roar", ktorý bude prvý nahratý s formáciou Sensational Space Shifters. Dňa 28. júna 2014 vystúpili Robert Plant a Sensational Space Shifters na festivale v Glastonbury. So skupinou hral západoafrický hudobník, Juldeh Camara, gitaristi Skin Tyson a Justin Adams, hráč na bicie Dave Smith, hráč na klávesové nástroje z Massive Attack, John Baggott a basgitarista Billy Fuller. Dňa 7. augusta 2014 Plant ohlásil, že medzi 25. septembrom až 7. októbrom toho roku má naplánované koncertné turné.
Pri príležitosti sviatku, Record Store Day, ktorým sa od roku 2007 označuje jedna aprílová sobota, Plant v roku 2015 vydal v limitovanom 10 tisícovom náklade EP, "More Roar". Sú na ňom tri nahrávky z posledného koncertného turné, ktoré mal pri vydaní albumu, "Lullaby and... The Ceaseless Roar": sú to piesne „Turn It Up“ a „Arbaden“ na prvej strane, na druhej, B strane, je spojenie skladieb „Poor Howard“ s „Whole Lotta Love“.
Počas koncertu na Hammerstein Ballroom v New Yorku, ktorý bol 19. septembra 2015 sa Plant zmienil, že má plány na vydanie ďalšieho albumu, ktory nahrá s Sensational Space Shifters. 
Dňa 19. septembra 2016, Plant potvrdil, že plánuje na vybrané termíny v októbri spojiť umelcov ako sú Emmylou Harris, Steve Earle, Patty Griffin, Buddy Miller, The Milk Carton Kids. Koncerty, nazvané Lampedusa Concerts for Refugees tour, sa potom konali postupne 12., 13., 14., 16., 18., 19. a 21. októbra 2016 v St. Louis, Milwaukee, v Chicagu, v Toronte, v Bostone, v New Yorku, v Philadelphii a vo Washingtone. organizoval na podporu utečencov. Toto turné po jedenástich severoamerických mestách (6.–21. október 2016) malo za cieľ zvýšiť povedomie o bezprecedentnej utečeneckej celosvetovej kríze a vytvoriť fond na podporu vzdelávacích programov pre utečencov. Vystúpenia boli vo forme akustickej, komornej koncertnej atmosféry. Plant sa k nim vyjadril, že boli riešené tak, aby každý účinkujúci mal možnosť zahrať si na nich maximálne dva, či tri songy.
Projekty po Led Zeppelin.
Plant vystúpil so žijúcimi členmi Led Zeppelin dňa 13. júla 1985 na koncerte Live Aid (za bicími boli Phil Collins a Tony Thompson) a 15. mája 1988 na koncerte na počesť 40 výročia vydavateľstv Atlantic Records. Na koncerte v roku 1988 bol za bicími nástrojmi syn Johna Bonhama, Jason. Na obidvoch vystúpeniach spolu zahrali len niekoľko piesní, ktoré si spolu naskúšali iba minimálne. Plant ´výsledkom nebol nadšený, komentoval ich že boli „ako keby sa práve vyspal so svojou rozvedenou manželkou, ku ktorej nič necíti“.
V roku 1990 na koncerte tých, ktorí získali Silver Clef Award na festivale v Knebworthe vystúpili aj Plant s Pageom. Niektoré časti ich vystúpenia potom vyšli na videu a na koncertnom albume. V roku 1995, keď boli uvádzaní do Rokenrolovej sieni slávy, Jimmy Page, John Paul Jones, Jason Bonham, Neil Young, Steven Tyler a Joe Perry zahrali verzie skladieb „Bring It On Home“, „Honeybee“ a „When the Levee Breaks“.
Po rokoch fám o opätovnom spojení kapely Led Zeppelin, mali jej členovia 10. decembra 2007 dvojhodinové vystúpenie na koncerte, ktorý bol na počesť bývalého zakladateľa Atlantic Records, Ahmeta Ertegüna. Z bicími nástrojmi aj vtedy sedel Jason Bonham. Aj napriek proklamovanému záujmu verejnosti Plant odmietol ponuku dotácie 200 miliónov dolárov pre nasledujúci rok na turné skupiny Led Zeppelin. Po tomto koncerte v roku 2007 Plant úplne nezamietol možnosť budúcej spolupráce s ostatnými členmi kapely Led Zeppelin. Bol spokojný s tým, aký silný zážitok mal z tejto akcie. Page a Jones verejne vyjadrovali záujem o spoločné turné pod značkou Led Zeppelin, no narážali neustále odmietavý postoj Roberta Planta. V ineterview v januári 2008 poznamenal, že „...nechce aby boli banda znudených starých mužov podobných The Rolling Stones“. 
Vo februári 2013 Plant zverejnil poznámku, že je otvorený pre spojenie Led Zeppelin v nasledujúcom roku.. Na jar roku 2014 v interview pre BBC pri príležitosti vydania reedície ich prvých troch albumov, Page povedal že si je istý, že ich fanúšikovia by privítali ďalší spoločný koncert Led Zeppelin, no Plant sa neskôr vyjadril, že šanca na to, že sa tak stane sa rovná nule. Ďalšie mediálne vyjadrenia viedli k tomu, že Page strácal záujem naliehať na Planta, aby došlo k obnoveniu činnosti skupiny Led Zeppelin.
Textár piesní.
Robert Plant sa významnejšie začal podieľať ako textár piesní od albumu "Led Zeppelin II" (1969). Bolo to potom ako ho k tomu provokoval Jimmy Page. Plantove texty pre Led Zeppelin boli často mystické, filozofické a spirituálne. Odkazovali na diela klasickej a severskej mytológie. Príkladom môže byť nahrávka „Immigrant Song“, ktorá naznačuje témy Valhally, siene zabitých a dobyvateľských výprav Vikingov. Chybne sa k tejto téme prisudzuje aj pieseň „No Quarter“. Je v nej síce spomenuté slovo „Thor“, no je v súvislosti s horou Mount Thor, ktorá nesie meno tohto boha. Ďalším príkladom témy mytológie je nahrávka „The Rain Song“.
Podobne, ako mnohých iných skladateľov populárnej hudby (hlavne psychedelického, ale aj progresívneho rocku), aj Plant čerpal inšpirácie k textom od J. R. R. Tolkiena, ktorého série kníh boli inšpiráciou niektorých ranných skladieb skupiny Led Zeppelin. Medzi ne patria nahrávky „The Battle of Evermore“, „Misty Mountain Hop“, „No Quarter“, „Ramble On“ a „Over the Hills and Far Away“. Obsahujú verše, ktoré majú odkazy na Tolkienove série "Pána prsteňov", či "Hobbit". Naopak, Plant niekedy používa jednoznačnejšie bluesovo orientované texty, ktoré sa zaoberajú predovšetkým sexuálnymi narážkami. Je to napríklad v skladbách „The Lemon Song“, „Trampled Under Foot“ a „Black Dog“.
Robert Plant vyrastal v blízkosti waleských hraníc a často chodieval na letné výlety do ich národného parku, Snowdonii. V roku 1973 si kúpil waleský salaš. Začal sa učiť miestny jazyk a mal záujem o waleskú mytológiu, napríklad aj o "Llyfr Du Caerfyrddin" (Čierna kniha z Carmarthenu), či "Book of Taliesin" (stredosekú Taliesinovu knihu básní). Jeho prvý syn, Karac, dostal meno po waleskom bojovníkovi Caratacusovi. Pieseň „Bron-Y-Aur Stomp“, ale aj inštrumentálka „Bron-Yr-Aur“ sú pomenované podľa waleskej usadlosti, Bron-Yr-Aur, ktorú pôvodne vlastnil priateľ jeho otca. Piesne „Misty Mountain Hop“, „That's the Way“ a prvotiny, z ktorých neskôr vznikla skladba „Stairway to Heaven“ boli napísané vo Walese a po lyrickej stránke reflektovali Plantov mystický náhľad na túto krajinu. Kritik Steve Turner poznamenáva, ze Plantove ranné, aj neskoršie zážitky z Walesu poskytli základy pre jeho záujem o mytológiu, ktorý sa odrazil aj v jeho textoch piesní (vrátane severskej mytológie, či kníh od Tolkiena).
Pageho záujem o rôzne hudobné štýly ovplyvnil aj Planta, ktorý v Afrike, presnejšie v marockom Marakéši narazil na egyptskú speváčku Umm Kulthum. Obdivoval na nej „ako narába s hlasom, ako silne dokáže držať tóna ako má pocit, že celý orchester drží tón s ňou, kým sa ona nerozhodne pre zmenu“. Táto hudobná inšpirácia sa naplno prejavila v nahrávke piesne „Kashmir“ (album "Physical Graffiti", 1975), ale aj v nahrávkach, ktoré ako Page and Plant v roku 1994 nahrali "". V sólovej kariére Plant s touto technikou koketoval aj v roku 2002 na albume "Dreamland".
Jedným z najvýznamnejších Plantových príspevkov v kariére skupiny Led Zeppelin je nahrávka „Stairway to Heaven“, epickej rockovej balady, ktorá je na albume "Led Zeppelin IV". Táto jediná skladba má v sebe vplyvy rôznych hudobných žánrov, no najviac folku, blues, tradičnej keltskej hudby a hard rocku. Väčšiu časť textu tejto piesne, Plant napísal spontánne v roku 1970, v nahrávacom štúdiu Headley Grange.
Plant je tiež uznávaný za to ako dokáže s textami na koncertoch improvizovať tak, že ich spieva vo verziách, ktoré predtým v štúdiových nahrávkach neodzneli. Bežne na koncertoch imituje Pageho gitarové efekty. Môžeme to počuť v piesňach „How Many More Times“, „Dazed and Confused“, „The Lemon Song“, „You Shook Me“, „Nobody's Fault but Mine“ a „Sick Again“.
Počas vystúpení Plant často hovorí o pôvode a pozadí vzniku interpretovaných skladieb. Pripomína aj inšpiráciu v tvorbe amerických bluesmanov a vyzdvihuje pri nich mená ako Robert Johnson, Howlin' Wolf, Blind Willie Johnson a Willie Dixon. Bolo tomu tak napríklad pri uvedení do Rokenrolovej sieni slávy, či v roku 2007, keď so skupinou Led Zeppelin vystúpil na koncerte na počesť Ahmeta Ertegüna.
Osobný život.
Dňa 9. novembra 1968 sa Robert Plant oženil s Maureen Wilsonovou. Maureen a Robert Plantovci mali tri deti, dcéru Carmen Jane (*1968), (neskôr sa vydala za basgitaristu Charlieho Jonesa, člena Plantovej koncertnej kapely); a synov: Karaca Pendragona (*1972–†1977) a Logana Romera (*1979). Dvojica sa v auguste roku 1983 rozviedla. Robert Plant má ešte jedného mladšieho syna, Jesseho Leeho (*1991), ktorého matkou je sestra Mureen, Shirley Wilsonová. 
V roku 1977 počas amerického turné Robert Plant dostal z domova správu, že jeho syn Karac zomrel na infekčné ochorenie žalúdka. Jemu je venovaná pieseň „All My Love“ (na albume "In Through the Out Door" z r. 1979).
Plant sa zaujíma o welšskú históriu. Bol jendým zo sponzorov výroby bronzovej sochy welšského princa menom Owain Glyndŵr, ktorá bola v roku 2004 odhalená v jeho bývalom sídle vo Walese, v meste Machynlleth. Taktiež prispel k výrobe Glyndŵrovho erbu, ktorý je na keltskom múzeu v Machynllethe. Plant je aj členom klubu priaznivcov princa Owaina Glyndŵra, ktorí pôsobia vo Walese.
V súčasnosti má Robert Plant bydlisko neďaleko anglického mesta Bewdley.
Význam Roberta Planta.
Plant ovplyvnil už aj niektorých svojich súčasníkov, ako boli napríklad Geddy Lee, Ann Wilson, či Sammy Hagar, a aj nasledujúce generácie, medzi nimi spevákov ako Jeff Buckley a Jack White, ktorý napodobňoval jeho vystupovanie na pódiu. Medzi tých, ktorých Robert Plant ovplyvnil patrí aj Freddie Mercury z kapely Queen, či Axl Rose z Guns N' Roses. V "Encyclopædii Britannica" je poznámka o tom, že „Prehnaným spôsobom vokálneho prejavu a expresivity bluesových spevákov, ako boli Howlin' Wolf a Muddy Waters, (Robert) Plant vytvoril zvuk, ktorým sa neskôr definovalo hard rockové a heavy metalové spievanie: veľký rozsah, výrazné skreslenie, hlasný objem a nadbytok emócií.“ 
V roku 1990 Plant prevzal cenu Knebworth Silver Clef Award. V roku 2006 rockovo-heavy metalový magazín "Hit Parader" označil Roberta Planta za jednotku svojho zoznamu najlepších heavy metalových spevákov všetkých čias. Za ním boli na zozname Rob Halford (#2, Judas Priest), Steven Tyler (#3), Freddie Mercury (#6), Geddy Lee (#13) a Paul Stanley (#18), všetci, ktorí uznali, že boli ovplyvnení Robertom Plantom. V roku 2008 časopis "Rolling Stone" dal Robertovi Plantovi 15. miesto svojho zoznamu stovky najlepších spevákov všetkých čias ("100 Greatest Singers of All Time"). V roku 2009 bol v hlasovaní rozhlasovej stanice "Planet Rock", Robert Plant označený za „najlepší hlas rocku“. Robert Plant je podľa časopisu "Q" magazine od roku 2009 v zozname umelcov storočia, či od roku 2007 na ôsmej priečke zoznamu stovky najlepších spevákov V roku 2009 bola Plantovi udelená cena Q Awards za výnimočný prínos k hudbe. Hudobný časopis "SPIN" dal Planta na 3. miesto zoznamu 50 najlepších rockových frontmanov všetkých čias. dňa 20. septembra 2010 stanica National Public Radio (NPR) označila Roberta Planta ako jedného z päťdesiatich najlepších hlasov sveta.
Za „službu hudbe“ udelil dňa 10. júla 2009 princ Charles Robertovi Plantovi titul "Commander", Radu britského impéria.

</doc>
<doc id="182085" url="https://sk.wikipedia.org/wiki?curid=182085" title="Meganeura monyi">
Meganeura monyi

Meganeura monyi je vyhynutý druh hmyzu (jediný z rodu Meganeura) z čeľade Meganeuridae. 
Býva často označovaná ako žijúca fosília. To preto, že sa táto pravážka od svojho vzniku, ku ktorému došlo na prelome devónu a karbónu, do dnešných dní príliš nezmenila. Ubralo z nej hlavne na veľkosti, pretože impozantných 75 cm v rozpätí krídel už nikdy neskôr vážky nedosiahli. 
Medzi predstaviteľmi života mladších prvohôr zastupuje Meganeura veľkú skupinu hmyzu, ktorá v tom období ako prvá z celej živočíšnej ríše dokázala preniknúť aj do vzduchu. S ohľadom na množstvo nepriateľov z radov dravých článkonožcov, obojživelníkov a v neposlednej rade aj úspešne sa vyvíjajúcich plazov bol útek do vzduchu vlastne účinnou obranou. Počas karbónu došlo v dôsledku priaznivého podnebia k búrlivému rozvoju nielen rôznych skupín hmyzu (švábov, kobyliek a neskôr aj chrobákov), ale aj ďalších skupín suchozemských článkonožcov. Početné boli v tom období už škorpióny, pavúky a stonožky. 
Meganeura nebola vo svojej neobvyklej veľkosti osamostatnená. Iným podobným obrom medzi bezstavovcami bola karbónska mnohonožka Arthropleura, ktorá mala 150 cm dlhé telo. Vedľa vymenovanými zástupcami žily v mladších prvohorách ešte ďalšie skupiny hmyzu, ktoré však vymreli, a poznáme ich preto len z ich fosílnych nálezov.

</doc>
<doc id="182086" url="https://sk.wikipedia.org/wiki?curid=182086" title="Tatranské Zruby">
Tatranské Zruby

Tatranské Zruby (, , ) sú osada na Slovensku a jedno z katastrálnych území mesta Vysoké Tatry vo výške .
Osada bola založená v roku 1923 ako zrubový výcvikový tábor česko-slovenskej armády pod názvom Vojenské Zruby. Po vojne sa "Vojenské Zruby" stali Vojenskou zotavovňou a dostali názov "Tatranské Zruby". V roku 1967 tu bola postavená nová vojenská zotavovňa hotelového typu. V areáli vojenskej zotavovne sa nachádza aj Detský tábor, ktorý využíva Ministerstvo obrany na rekreácie detí vojenských príslušníkov.
V roku 2010 sa do Tatranský Zrubov nasťahovali zrušené "Klimatické kúpele Tatranské Matliare", čím vznikol "Hotel a klimatické kúpele Tatranské Zruby".

</doc>
<doc id="182087" url="https://sk.wikipedia.org/wiki?curid=182087" title="Tatranská Kotlina">
Tatranská Kotlina

Tatranská Kotlina (, , ) je liečebná osada na katastrálnom území mesta Vysoké Tatry. Nachádza sa pri Ceste slobody, pod SV svahmi Kobylieho vrchu 9 km od osady Tatranská Lomnica.
Názov osady.
Nad cestami do intravilánu osady stáli od roku 1883 drevené, vyrezávané slávobrány s textom Barlangliget, t.j. jaskynný háj. Toto označenie uhorská onomastika prijala za oficiálny názov osady. Spišskí Nemci si ho preložili na Höhlenhain, neskôr ho však obsahovo chybne pretvorili na Höhlenhaim, t.j. jaskynný domov. V slovenskom ľudovom názvosloví prešiel na osadu miestny názov lokality, teda Kotliny; až neskôr sa ustálilo pomenovanie Tatranská Kotlina. 
História.
Podnet na založenie osady dalo roku 1881 turistické sprístupnenie novoobjavenej Belianskej jaskyne. Popri ceste, ktorá viedla do Lendaku stála už predtým belianská mestská horáreň aj s mlynom a nad ždiarskou cestou kamenárska usadlosť Kardolin (Kardolina), ktorú v roku 1874 založil Poliak Kardolińsky. Osadu založilo mesto Spišská Belá, ktoré bolo majiteľom tunajších pozemkov. Prvým nenáročným objektom bol v roku 1882 prístrešok strážcu jaskyne Jána Kohúta. Do letnej sezóny 1883 postavilo mesto reštauráciu a dve ubytovne. Do konca 19.storočia tu vyrástlo 31 budov s 254 hosťovskými izbami a 370 posteľami. Medzi nimi nechýbal kúpeľný dom s vodoliečbou. Kasíno pre 500 hostí malo reštauračné miestnosti. Počas prvej svetovej vojny sa v Tatranskej Kotline liečili a zotavovali frontoví vojaci. Po vojne mesto Spišská Belá osadu predalo podnikateľovi Ondřichovi a ten zase lekárnikovi Ctiborovi Zelenému. Keď turistika začala upadať, lekárnik z komplexu budov vytvoril liečebňu pľúcnej TBC pre menej náročných a menej zámožných pacientov. Po požiari v roku 1930 časť objektov prestavali a vybudovali nové sanatórium. Po druhej svetovej vojne, po znárodnení, liečebné objekty slúžili ako Odborný liečebný ústav respiračných chorôb. V súčasnosti osada má štatút klimatických kúpeľov. Hlavnou činnosťou sanatória je komplexná ústavná starostlivosť o dospelých chorých s diagnózou priedušková astma, obštrukčná choroba pľúc a iné nešpecifické (netuberkulózne) ochorenia dýchacieho ústrojenstva, prevažne chronické.

</doc>
<doc id="182088" url="https://sk.wikipedia.org/wiki?curid=182088" title="Tatranská Lesná">
Tatranská Lesná

Tatranská Lesná (, , ) je tatranská osada pri Ceste slobody, medzi Horným Smokovcom a Tatranskou Lomnicou. Leží poniže ústia Studenej doliny a po jej východnom okraji tečie Studený potok. Je to jedno z katastrálnych území mesta Vysoké Tatry.
Názov.
Územie patrilo obci Stará Lesná. Po roku 1927, keď v jej chotári bola postavená detská ozdravovňa Detský raj, bolo nové zoskupenie budov vyhlásené za osadu Tatranská Lesná.
Dejiny.
Základom osady, ktorá sa vyvinula nad Cestou slobody v chotári obce Stará Lesná, bol hotel "Carpathia". Na 1. poschodí mal pôvodne 10 dvojposteľových a 18 jednoposteľových izieb, na 2. poschodí dve spoločné turistické nocľahárne, ktoré po vzájomnej dohode s majiteľom obsadzovala miestna skupina Turistického spolku Priateľov prírody z Matejoviec. Hotel na pravom brehu Studeného potoka dal postaviť hostinský z Matejoviec Armin Eichner. Stavebné práce vykonal staviteľ Július Marcsán z Popradu, zariadenia dodala firma J. Hartmann a synovia z Kežmarku, a nábytok stolár Pataky z Popradu-Veľkej. Slávnostné otvorenie hotela Carpatia za širokej účasti verejnosti sa uskutočnilo 15. decembra 1928. Po znárodnení hotel zmenili na odborársku zotavovňu Karpatia, ktorá od začiatku 90. rokov je ako hotel opäť k dispozícii aj voľnému cestovnému ruchu.
Západne od hotela Carpathia bola ako tretia budova vznikajúcej osady v roku 1931 postavená ozdravovňa "Detský raj", ktorej majiteľom bol kúpeľný lekár v Tatranskej Lomnici MUDr. Ladislav Jurecký. Vznikla ako reprezentačná trianglová stavba, prvá svojho druhu v Tatrách. Vyčnievajúce priečelie jednotlivých izieb mali tvar trojuholníka s oknami na juhovýchod a juhozápad, takže slnečné svetlo dopadalo dovnútra izieb v priebehu celého dňa. Dvojposchodová budova dlhá 80 metrov mala na prízemí jedáleň a spoločenské miestnosti a na dvoch poschodiach izby pre detských pacientov. Detský raj doteraz patrí deťom ako medzinárodná škola v prírode. Až po jeho postavení zoskupenie budov západne od Studeného potoka dostalo oficiálne pomenovanie Tatranská Lesná.
Asi dvesto metrov západne od rozostavaného Detského raja prevzal MUDr. Ladislav Jurecký aj nedokončený Rothov penzión a po stavebných úpravách tu začiatkom roka 1931 otvoril penzión "Sanitas" (zdravie). Stojí na vyvýšenine nad Cestou slobody. Pôvodne mal 14 izieb a pod odborným vedením majiteľa tu bol detský chirurgický ústav pre liečenie hltanu, nosných a ušných chorôb. Po roku 1939 sa majiteľom penziónu stal Eduard Alexy a po konfiškácii v roku 1946 zmenili penzión na odborársku zotavovňu, od začiatku 50. rokov pod názvom "Úderník" (priekopník nových socialistických metód práce), patriacu odborárskej rekreačnej ústredni Zdravá generácia. V roku 1990 zotavovňu nazvali "Marína", podľa lyrickej básne Andreja Sládkoviča. Po privatizácii od roku 1996 je ako penzión "Echo" k dispozícii voľnému cestovnému ruchu.
Nižšie od penziónu Sanitas, bezprostredne nad Cestou slobody, vznikol v roku 1934 objekt pre rodinnú rekreáciu, ktorého majiteľom bol Ján Kozák. Penzión nazval "Erika", podľa mena svojej dcéry. V objekte bolo 10 izieb a na prízemí veľká reštaurácia. Po znárodnení tu v roku 1950 zriadili odborársku zotavovňu "Bratislava", ktorá zakrátko dostala nové pomenovanie "Jánošík". Po reštitúcii vnuk pôvodného majiteľa penzión v roku 1996 opäť sprístupnil verejnosti a v roku 2002 ho zväčšil o stavbu ďalšieho poschodia.
V roku 1935 postavil popradský zubný lekár MUDr. Artur Fornousek v lesnom poraste na vyvýšenine nad Cestou slobody ako najzápadnejšiu budovu Tatranskej Lesnej penzión "Bohémia". Jeho 16 izieb bolo určených na dlhodobú rodinnú rekreáciu. Pekný dvojposchodový objekt na kamennom základe po znárodnení v roku 1950 prevzalo Revolučné odborové hnutie a zriadilo v ňom zotavovňu "Detvan", nazvanú podľa básne A. Sládkoviča. Na priečelí budovy, takto takisto ako aj na jej dvoch susedkách, boli v 50. rokoch v nadživotnej veľkosti znázornení nositelia ich nových mien. Po roku 1990 bývalú zotavovňu Detvan v reštitúcii vrátili dnes už 102 ročnému pôvodnému majiteľovi, no budova od toho času stojí nevyužitá.
Doprava.
V Tatranskej Lesnej je zastávka TEŽ. Električky premávajú smerom na Starý Smokovec alebo do Tatranskej Lomnice. Je tam autobusová zastávka.

</doc>
<doc id="182089" url="https://sk.wikipedia.org/wiki?curid=182089" title="Kežmarské Žľaby">
Kežmarské Žľaby

Kežmarské Žľaby (, , ) sú neveľká osada na Slovensku a jedno z katastrálnych území mesta Vysoké Tatry. Nachádzajú sa nad Cestou slobody, medzi Tatranskými Matliarmi a Tatranskou Kotlinou.
Názov osady.
Názov osady vznikol skôr, ako tu boli postavené prvé budovy. Súvisí s pasením kežmarských stád dobytka na niekdajších mestských pozemkoch v dolinách Bielej vody a Zeleného plesa. Pôvodne mal pomiestny charakter a nie miestny význam. 
História.
Prvou budovou bola kežmarská mestská horáreň, ktorú postavili v roku 1885, v ktorej dočasne poskytovali aj turistické nocľahy. O tri roky neskôr postavili jednoduchý zrubový hotel, neskôr s niekoľkými vedľajšími budovami. Osada bola súčasťou mesta Kežmarok do roku 1947, kedy ju od Kežmarku oddelili a začlenili do novovzniknutého mesta Vysoké Tatry. V roku 1933 časť osady vyhorela. Po druhej svetovej vojne jestvujúce stavby upravili a v roku 1995 novostavbu rozšírili pre potreby rekreačného strediska školskej mládeže a popri dvoch starších horárňach vyrástli nové budovy Štátnych lesov TANAPu. Dnes bývalé rekreačné stredisko školskej mládeže je premenené na rekreačné zariadenie Odborového zväzu pracovníkov školstva a vedy na Slovensku CROCUS. Poskytuje stravovacie a ubytovacie služby počas celého roku. 

</doc>
<doc id="182091" url="https://sk.wikipedia.org/wiki?curid=182091" title="Nová Polianka (Vysoké Tatry)">
Nová Polianka (Vysoké Tatry)

Nová Polianka (, , ) je osada na Slovensku a jedna z mestských častí mesta Vysoké Tatry Osada leží v katastrálnom území Starý Smokovec, ktorý je ako mestská časť a súčasne osada sídlom mesta Vysoké Tatry.
Vznikla po 2. svetovej vojne ako vojenská osada, má nadmorskú výšky Základný kameň prvého objektu bol položený v roku 1952 a liečebný ústav, ako základ osady bol otvorený v roku 1956.
Zaujímavosťou osady je existencia plavecko-rekreačného bazéna (s vyhrievanou vodou), s dĺžkou 13 m umiestneného v nadmorskej výške Bazén je umiestnený pod holým nebom (otvorený, bez strechy) a bol súčasťou areálu materskej škôlky v areáli liečebného ústavu. Nie je prístupný verejnosti. Dlhé roky, počas obdobia 1956 - 2008, sezóna miestneho kúpania trvala zvyčajne od polovice júna do konca augusta. Kríza od roku 2009 pribrzdila dotácie na rekreačné aktivity miestnych obyvateľov a bazén v roku 2009 neplnil účel.

</doc>
<doc id="182092" url="https://sk.wikipedia.org/wiki?curid=182092" title="Children of Bodom">
Children of Bodom

Children of Bodom bola fínska metalová hudobná skupina z mesta Espoo.
História skupiny.
Kapela bola založená v roku 1993 pod menom IneartheD, ale neskôr si na návrh nahrávacej spoločnosti zmenila názov na Children of Bodom. Pôvodná zostava (Alexi Laiho, Jaska Raatikainen, Henkka Seppälä, Alexander Kuoppala) fungovala ako thrash metal combo, potom objavili čaro klasického heavy metalu a zakomponovali ho do svojej hudby. Keď pribrali do skupiny aj klávesáka Janneho Wirmana, ich štýl bol mixom starej školy black metalu, klasického heavy a death metalového vokálu. Keď Spinefarm Records obdržali v roku 1996 ich demo, netrvalo dlho kým si uvedomili, čo mali v rukách. Ich debutový singel nazvaný „Children of Bodom“ sa dostal priamo na prvé miesto vo fínskej hitparáde. Debutový album "Something Wild" vyšiel v roku 1997. Tlač ich označila za nových kráľov fínskeho undergroundu. Podpísanie zmluvy s Nuclear Blast pre strednú Európu prebehlo prakticky hneď a krátko nato bol album vydaný aj v Japonsku a Thajsku.
Children of Bodom lietali cez celú Európu píšuc materiál pre nový album "Hatebreeder", ktorý bol realizovaný v roku 1999. Na tomto albume ich hudba našla správny tvar – bola tvrdšia, rýchlejšia a všestrannejšia ako "Something Wild". Singel „Downfall“ viedol fínske hitparády. Počas leta '99 boli Children of Bodom na turné po Európe, v júni toho istého roku vypredali tri živé vystúpenia v Japonsku (spolu s Dark Tranquillity a Sinergy). Zo spomínaných tour po Japonsku vydali koncertné CD "Tokyo Warhearts-Live in Japan". Ošiaľ okolo skupiny naberal nové výšky. V roku 2000 sa singel „Hate Me“ prebojoval na prvé miesto fínskych hitparád za pár týždňov. Keď singel okupoval prvé miesta, Children of Bodom dokončili svoj tretí počin v Peter Tägtgren's Abyss Studio, ktorý uzrel svetlo sveta 30. októbra 2000. "Follow the Reaper" bol mix ťažkých riffov ich debutu ("Something Wild") a monštróznej technickej metalovej akrobacie z albumu "Hatebreeder". Najzreteľnejšie však bolo zlepšenie kapely ako celku.
Na "Hate Crew Deathroll" z januára 2003 boli texty piesní oveľa agresívnejšie a tvrdšie a spôsob, akým kapela piesne previedla, zmietli všetko, čo doteraz urobili, v prach. Alexi doslova vypľúva svoje texty s jedovatou nenávisťou, gitary rozorvú všetko s precíznosťou ostrej britvy, zatiaľ čo demolujúce duo Henkka T. Blacksmith a Jaska W. Raatikainen bijú ako keby mal byť koniec sveta. Ako rana z milosti prichádzajú klávesy so zápalom a presnosťou ostrieľaného popravcu v záchvate vraždenia, ktoré uisťujú, že deštrukcia je kompletná.
V lete 2003, Alexander Kuoppala opúšťa skupinu a je nahradený Roope Latvalom, ktorý bol považovaný azda za najuznávanejšieho gitaristu vo Fínsku. Jeho pružný štýl hrania a zvláštny zmysel pre harmóniu mal silný vplyv na CoB. V roku 2004 skupina testovala ich novú posilu na štvorsinglovom EP a samostatnom DVD-EP "Trashed, Lost and Strongout". EP bolo vstupom do drsnejšej ostrosti, stále však znelo ako CoB. Po realizovaní úspešného minialbumu sa Children of Bodom zabarikádovali v štúdiu Hästholmen v Helsinkách, aby vytvorili celý album s producentom inžinierom Mikko Karmilom. Výsledkom bolo "Are You Dead Yet?".
Témami skladieb je najčastejšie jazero Bodom a vraždy, ktoré sa tu odohrali, ďalej smrť a problémy v osobných vzťahoch. Texty píše sám Alexi.
Názov skupiny.
Názov skupiny pochádza od doteraz neobjasneného zločinu (trojnásobnej vraždy kempujúcich teenagerov), ktorý sa stal v lete roku 1960 pri jazere Bodom.

</doc>
<doc id="182093" url="https://sk.wikipedia.org/wiki?curid=182093" title="Zakopané">
Zakopané

Zakopané () je okresné mesto v poľskom Malopoľskom vojvodstve. Je strediskom powiatu tatrzańskiego, najväčším mestom v bezprostrednej blízkosti Tatier a centrom cestovného ruchu, zimných športov, ktorému Poliaci hovoria „hlavné zimné mesto Poľska“. Na území, ktorého je administratívnym centrom, sa nachádza veľká časť poľského Tatranského národného parku. Podľa údajov z 31. decembra 2010 žilo v meste 26 737 obyvateľov a bolo druhým, čo do veľkosti, po Novom Targu v Podhalí.
Poloha.
Mesto sa nachádza na úpätí Tatier, v Podtatranskej brázde, ktorej súčasťou je "Zakopanská kotlina" (Kotlina Zakopiańska). Jeho chotárom preteká niekoľko potokov, ktorých vody tečú do rieky Zakopianka a potom do Bieleho Dunajca. Je najvyššie položeným mestom v Poľsku. Centrálnym bodom mesta je križovatka ulíc Krupówki a Kościuszki.
Prírodné podmienky.
Mesto pre nevýhodnú geografickú polohu je vystavené nadmerným koncentráciám tuhých častíc v ovzduší, najmä počas vykurovacieho obdobia. Podľa správy Svetovej zdravotníckej organizácie v roku 2016 bolo Zakopané klasifikované ako 45. najviac znečistené mesto v Európskej únii.
História.
Názov mesta.
Začiatky Zakopaného sú nejasné. Pôvod jeho názvu historici vysvetľujú spojitosťou so slovom „kopane“ (vyklčované miesto v lese, klčovisko). Takéto miesto sa nachádzalo pri ústí Bieleho potoka blízko poľany, ktorú vyklčoval prvý osadník. Traduje sa, že ním bol Gąsienica. Hovorilo sa, že Gąsienica žije na poľane za „Kopanem“. Z tohto spojenia pravdepodobne vzniklo Zakopané.
Prvá zmienka.
Ako samostatná osada sa prvý raz spomína v listine, ktorú vystavil kráľ Michał Korybut Wiśniowiecki v roku 1670. V listine sa spomína Štefan V. Bátori, ktorý v roku 1578 postavil osadu pre obyvateľov Zakopanskej kotliny.
18.19. storočie.
Na začiatku sa Zakopané skladalo z niekoľkých osád. Postupne sa rozširovali v údolí potoka Cicha Woda. Obyvatelia sa zaoberali chovom dobytka, oviec, roľníctvom, remeslami. V roku 1676 v obci žilo 43 obyvateľov (spoločne s Olczou a Poroninom). Pôvodne osada patrila kráľovi. V roku 1824 bolo Zakopané a časť Tatier predané maďarskej rodine "Homolacs". V 18. storočí boli v Kuźniciach postavené železiarne (v 19. storočí boli najväčšou hutníckou továrňou v Haliči). Bol tu drevený kostolík, trhovisko, obchodík a cirkevná škola, ktorú založil Józef Stolarczyk. V roku 1867 bola v Zakopanom zvolená prvá gminná rada (obecná rada). Jej kompetencie neboli na samom začiatku veľké. Starala sa o poriadok, opravu ciest a mostov, vydávala koncesie na služby, vyberala poplatky. V polovici 19. storočia začali do Zakopaného prichádzať prví turisti. Postupne ich počet rástol, a to bola príležitosť na založenie Tatranského spolku ("Towarzystwo Tatrzańskie"), ktorý chcel podporovať rozvoj turistiky v Karpatoch a predovšetkým v Tatrách. Medzi zakladateľmi bol Tytus Chałubiński, Józef Stolarczyk, Walery Eljasz Radzikowski a ďalší. Spolok vybudoval turistické chodníky, staral sa o ochranu prírody, organizoval sprievodcovské služby, postavil drevenú Tatranskú kúriu a založil Rezbársku školu.
Rozvoj turistiky a kúpeľníctva.
Rozkvet Zakopaného sa začal v polovici 19. storočia, kedy po vybudovaní železnice do Chabowky v roku 1899 navštívilo Zakopané vyše 3000 turistov. Rozširovali sa ubytovacie kapacity. V roku 1889 tu stálo 250 domov, v roku 1902 takmer 600 s 3200 izbami. O rozvoj Zakopaného sa ako prvý pričinil Tytus Chałubiński, lekár, milovník prírody. Bol jedným z prvých priekopníkov klimatickej liečby a propagoval liečebné účinky tatranského podnebia. Veľký význam malo pre Zakopané objavenie horúcich prameňov v Jaszczuróvke. V roku 1885 bolo Zakopané uznané za kúpeľné mesto. Samotné kúpele boli založené v roku 1889.
Náboženský život.
Na začiatku malo Zakopané dve farnosti. O vytvorenie samostatnej farnosti sa usiloval Emanuel Homolacs. Jeho úsilie v roku 1845 naplnili Klementyna a Edward Homolacsovci. Do novej farnosti patrilo Zakopané, Olcza a Kościelisko. V roku 1847 postavili prvý drevený kostol. Prvým zakopanským farárom bol Józef Stolarczyk. Podľa sčítania ľudu z roku 1900 v Zakopanom žilo 5768 obyvateľov z toho 5531 (95,9%) katolíkov a 234 (4,1%) židov.
Gróf Zamoyski.
O rozvoj Zakopaného sa významnou mierou zaslúžil gróf Wladyslav Zamoyski. Okrem založenia "Školy domácich prác žien" sa významnou mierou pričinil o založenie Tatranského národného parku, ktorému daroval nielen svoje pozemky, ale aj iné, kúpené prostredníctvom fondu, ktorý založil. Pomohol pri zalesňovaní týchto pozemkov. Spoločne s predstaviteľmi Poľský turisticko-vlastivedný spolok sa podieľal na rozvoji Zakopaného stavbou vodných diel, poštového úradu, škôl, múzeí a ďalších verejných budov. Z jeho iniciatívy v rokoch 18991901 bola postavená železničná trať ChabówkaZakopané. V Kuźniciach zamoyského Školu domácich prác žien riadila grófka Zamoyska. Vzdelanie v nej získalo asi 6 tisíc mladých žien. Gróf Zamoyski po získaní majetkov sa dostal do konfliktu s majiteľom susedných tatranských pozemkov kniežaťom Christianom Hohenlohe, ktorého majetky siahali až po Dolinu Rybieho potoka. Tu boli pozemky, ktoré tiež patrili Zamoyskému. Rozhorel sa spor nielen o pozemky, ale aj o hranicu medzi Haličou a Uhorskom. Medzinárodný súd v Grazi v roku 1902 rozhodol v prospech poľskej strany.
Medzivojnové obdobie.
Zakopané sa stále viac stávalo vyhľadávaným liečebným, rekreačným, športovým a turistickým strediskom. Boli tu liečebne, penzióny a hotely.
Dynamicky sa rozvíjal lyžiarsky šport a horská turistika. V roku 1920 sa v Zakopanom konali Majstrovstvá Poľska v lyžovaní. V roku 1907 bola založená Lyžiarska sekcia poľského Towarzystwa Tatrzańskiego (Zakopanský lyžiarsky oddiel). Najznámejšími pretekármi boli Bronislaw Czech, Helena a Stanislav Marusarzovci, Jan Kula a iní. V doline Jaworzynky postavili v roku 1920 skokanský mostík. V roku 1925 bol dokončený nový skokanský mostík na svahoch Krokwy. V roku 1933 sa Zakopané stalo mestom. V roku 1936 postavili visutú lanovku na Kasprov vrch. V roku 1938 pozemnú lanovku na Gubalówku.
Druhá svetová vojna.
Počas druhej svetovej vojny sa Zakopané stalo tranzitným bodom pre utečencov smerujúcich do Maďarska. Niektorí z goralov sa pripojili k pronemeckej organizácii Goralenvolk. V suteréne hotela Palace bolo väzenie Gestapa. Jeho celami prešlo niekoľko tisíc Poliakov. Na cintoríne fašisti popravovali rukojemníkov. Zo Zakopaného fašisti vytvorili špeciálnu zónu, kde sa mali zotavovať a rekreovať nemeckí vojaci a vysokí funkcionári Tretej ríše a ich spojenci. Počas vojny pracovali v Zakopanom a na jeho okolí viaceré odbojové protifašistické skupiny. Súčasťou odporu boli Tatranskí kuriéri - kuriérska služby, ktorých úlohou bolo prenášať hlásenia, inštrukcie, informačné materiály, peniaze a zbrane. Kuriéri pomáhali utečencom pri prechode tatranskými dolinami na Slovensko a ďalej k spojencom.
Povojnové obdobie.
Mesto bolo oslobodené, keď ho 29. januára 1945 opustili nemecké vojská. V ten večer prišiel do mesta z Kościeliskej doliny ruský partizánsky oddiel Potemkin. Správy mesta sa ujali robotnícke ľavicové strany a najmä Poľská robotnícka strana. Komunisti prevzali moc a na čelo samosprávy postavili Bronislawa Kuleszu. Mesto riadili nasledujúcich 45 rokov. Po vojne, v dôsledku nových politicko-spoločenských pomerov, sa začal nový rozvoj mesta. Pribudli obyvatelia, začali sa stavať nové objekty potrebné pre život obyvateľov. V roku 1949 bol vytvorený Fond rekreácie pracujúcich. V roku 1955 vznikol Tatranský národný park. Turistickému ruchu začali slúžiť nové hotely a chaty. Počet základných škôl sa rozšíril na deväť, pribudli nové stredné školy. Mesto sa stalo organizátorom mnohých kultúrnych podujatí, medzi inými Festivalu Folkloru Ziem Górskich (Folklórny festival horských krajín). Veľkou udalosťou bola štvordňová návšteva pápeža Jána Pavla II., ktorý tu pobudol v dňoch 4.7. júna 1997.
Demografia.
Údaje z 31. decembra 2014
Pyramída veku návštevníkov Zakopaného v roku 2014 (vľavo ženy, vpravo muži)
Kultúra.
Na konci devätnásteho storočia sa Zakopané stalo kultúrnym centrom. Mesto navštívili a bývali v ňom také známe osobnosti poľskej kultúry ako Henryk Sienkiewicz, Władysław Orkan, Stanisław Witkiewicz, Stefan Żeromski, Kazimierz Przerwa-Tetmajer, Jan Kasprowicz, Mieczysław Karłowicz, Karol Szymanowski, Stanislaw Ignacy Witkiewicz a ďalší. Stále rastúca návštevnosť turistov a horolezcov, časté horské nehody vyvolali potrebu vzniku horskej záchrannej služby. V roku 1909 vzniklo Tatrzańskie Ochotnicze Pogotowie Ratunkowe (TOPR) (Tatranská horská záchranná služba). Iniciátorom jej vzniku Mariusz Zaruski. S turistami je zviazaný aj vznik prvého zakopanského divadla. Prvé predstavenie amatérskych hercov - návštevníkov Zakopaného bolo v roku 1892. Združenie priateľov Zakopaného, iniciovalo vznik trvalého amatérskeho divadla a už vtom istom roku navštívila Zakopané divadelná spoločnosť zložená z profesionálnych hercov. Predstavila sa tu napríklad Helena Modrzejewska, Antonina Hoffman, Solscy a Irene Ludwig a ďalší.
Šport.
Od roku 2002 sa každoročne V Zakopanom koná Svetový pohár v skoku na lyžiach. V Zakopanom sa uskutočnili tri svetové šampionáty v severských lyžiarskych disciplínach - v roku 1929, 1939 a 1962. V roku 2008 sa uskutočnil sa Svetový pohár v alpskom lyžovaní v slalome.
Turistické trasy.
Niektoré vybrané trasy
Medzinárodná spolupráca.
Mestá a partnerské okresy:

</doc>
<doc id="182094" url="https://sk.wikipedia.org/wiki?curid=182094" title="Zakopane">
Zakopane



</doc>
<doc id="182096" url="https://sk.wikipedia.org/wiki?curid=182096" title="Poprad (časť mesta)">
Poprad (časť mesta)

Poprad (neoficiálne nazývaná aj: "Staré mesto ") je najväčšia mestská časť dnešného Popradu. Prvé osídlenie dokazuje nález 100 000 rokov starého odliatku mozgu človeka neandertálskeho v Gánovciach blízko Popradu. Prvá písomná zmienka je z roku 1256. Žije tu 38 338 obyvateľov (2015).
V 13. storočí sa tu začali usadzovať nemeckí kolonisti až získali v meste prevahu. Mesto patrilo medzi menšie mestá Spoločenstva spišských Sasov. Poprad zmenil svoje meno na "Popradzaza (Saský Poprad) " a neskôr na nemecké pomenovanie "Deutschendorf". K názvu Poprad sa vrátilo až v roku 1660, kedy Slováci postupne opäť získali v meste prevahu. 
Od roku 1412 až do roku 1772 bol Poprad v poľskom zálohu - uhorský kráľ Žigmund Luxemburský založil Poprad a ďalšie mestá Spiša poľskému kráľovi Vladislavovi Jagelovskému za 40 000 kôp českých grošov. Sídlo starostu zálohovaných miest bolo na hrade v Starej Ľubovni. 
V 16. až 18. storočí sa v chotári ťažila medená ruda. V roku 1606 mesto prijalo za patróna mesta sv. Egídia, aby mohlo dosiahnuť status susednej Spišskej Soboty a stať sa mestom s panovníkom udeleným erbom a privilegovanou mestskou kanceláriou. V roku 1692 tu vznikla papiereň, najstarší podnik v meste. Mestská radnica bola postavená na ploche hlavného námestia ešte pred požiarom v roku 1708. Obyvateľstvo sa zaoberalo zväčša poľnohospodárstvom a drobným remeslom. 
V 18. storočí dostalo mesto trhové právo. Význam Popradu vzrástol po vybudovaní Košicko-Bohumínskej železnice v roku 1871. V meste sa začal rozvíjať priemysel (nová budova pivovaru r. 1892, Vagónka r. 1904), Poprad sa rozrastal až predstihol dovtedy významnejšiu Spišskú Sobotu. 
Na začiatku 20.storočia sa Poprad stal najvýznamnejším z hornospišských miest. V roku 1927 sa sídlo okresu presunulo zo Spišskej Soboty do Popradu. "Veľký" Poprad oficiálne vznikol v roku 1946, keď Povereníctvo pre veci vnútorné určilo zlúčeným obciam Poprad, Veľká a Spišská Sobota spoločný názov Poprad. 
Na námestí je ranogotický kostol svätého Egídia z 13. storočia (z pôvodnej stavby sa zachovala veža, časť lode a presbytérium) s nástennými maľbami z 15. storočia. Pri kostole je renesančná zvonica z roku 1663. Ďalší kostol na námestí je Evanjelický kostol sv. Trojice je z roku 1834.

</doc>
<doc id="182099" url="https://sk.wikipedia.org/wiki?curid=182099" title="Manowar">
Manowar

Manowar je americká heavymetalová skupina z mesta Auburn v New Yorku. Bola založená v roku 1980 a stala sa známou aj vďaka jej textom, ktoré majú základ v žánri fantasy (predovšetkým v subžánri meč a mágia) a mytológii (predovšetkým v severskej mytológii). V roku 1984 bola skupina zapísaná do Guinessovej knihy rekordov za najhlasnejšie koncertné vystúpenie, pričom tento rekord neskôr dvakrát prekonali. Tiež sú držiteľmi svetového rekordu v najdlhšom heavymetalovom vystúpení, ktoré trvalo 5 hodín a 1 minútu a konalo sa v Bulharsku v roku 2008. Známi sú tiež svojím sloganom "Death to false metal".

</doc>
<doc id="182106" url="https://sk.wikipedia.org/wiki?curid=182106" title="Ritchie Blackmore’s Rainbow (album)">
Ritchie Blackmore’s Rainbow (album)

Ritchie Blackmore's Rainbow je prvý album bývalého gitaristu zo skupiny Deep Purple, Ritchieho Blackmorea, ktorý v roku 1975 nahral so skupinou Rainbow. Rainbow pozostávali z bývalých členov skupiny Elf, ktorá robila predskokanov počas koncertných turné Deep Purple.

</doc>
<doc id="182120" url="https://sk.wikipedia.org/wiki?curid=182120" title="Óšio">
Óšio

Óšio môže byť:

</doc>
<doc id="182121" url="https://sk.wikipedia.org/wiki?curid=182121" title="Klasická japončina">
Klasická japončina

Klasická japončina () je forma japončiny, ktorá sa používala medzi rokmi 794 a 1185, v období známom ako heianské obdobie. Je nasledovníkom starej japončiny.

</doc>
<doc id="182124" url="https://sk.wikipedia.org/wiki?curid=182124" title="Rovníkové súradnice">
Rovníkové súradnice



</doc>
<doc id="182132" url="https://sk.wikipedia.org/wiki?curid=182132" title="10 centov (euro)">
10 centov (euro)

Mince s nominálnou hodnotou 10 eurocentov sú vyrobené zo severského zlata. Majú priemer 19,75 mm, hrúbku 1,93 mm a hmotnosť 4,10 g. Hrana mince je profilovaná s jemnými zúbkami. Všetky mince majú spoločnú lícovou stranu a rôznu národnú rubovú stranu.

</doc>
<doc id="182133" url="https://sk.wikipedia.org/wiki?curid=182133" title="Óšio (torpédoborec)">
Óšio (torpédoborec)

Óšio () bol druhá jednotka torpédoborcov triedy Asašio japonského imperiálneho loďstva. Mala deväť sesterských lodí: Asashio, Mičišio, Arašio, Nacugumo, Jamagumo, Minegumo, Asagumo, Arare a Kasumi. 
Bojové nasadenie.
19.-20. februára 1942 sa Óšio zúčastnil bitky v Bandungskom prielive. Spoločne s torpédoborcom Asašio sprevádzal transportnú loď "Sasago Maru", keď na konvoj okolo 23 hodiny zaútočila skupina spojeneckých lodí. Óšio pomohol Asašiu potopiť holandský torpédoborec "Piet Hein" a pri neskoršom stretnutí s ďalšou skupinou spojeneckých lodí sa podieľal na poškodení krížnika Tromp a torpédoborca USS Stewart. Sám Óšio bol v priebehu bitky tiež zasiahnutý a 7 členov posádky zahynulo. Po bitke z mora zachránil 10 trosečníkov z potopeného "Piet Hein".
20. februára 1943, pri návrate z transportnej plavby na Wewak, bola jednotka Óšio torpédovaná americkou ponorkou USS Albacore (SS-218) a potopila sa. Jeho sesterská loď Arašio sa ho síce pokúsila odtiahnuť, no Óšio sa potopil 70 míľ (130 km) severozápadne od ostrova Manus (00°50′ s.š., 146°06′ v.d.).

</doc>
<doc id="182134" url="https://sk.wikipedia.org/wiki?curid=182134" title="Samaritánka">
Samaritánka

Samaritánka (kórejsky Samaria, 사마리아) je juhokórejský film natočený v roku 2004 režisérom Kim Ki-dokom. Film bol uvedený do slovenských kín 11. januára 2007.
Obsah.
Čä-jong a Jo-džin sú dve stredoškolské kamarátky zo Soulu, ktoré získavajú peniaze netradičným spôsobom na ich cestu do Európy. Kým z Čä-jong je prostitútka, Jo-džin hľadá zákazníkov, dohaduje medzi nimi schôdzky a stráži pred hotelom.
Jedného dňa, kedy má práve Čä-jong zákazníka, vtrhne do hotelovej izby policajná hliadka. Vystrašená Čä-jong vyskočí z okna hotelovej izby a vážne sa pritom zraní. Následne je prevezená kamarátkou Jo-džin do nemocnice, kde následkom zranení zomiera. Zmätená Jo-džin si pripisuje smrť Čä-jong na seba, lebo nedostatočne strážila pred hotelom. Rozhodne sa ponúkať svoje telo bývalým zákazníkom Čä-jong , ale s prekvapivým zámerom, jeho cieľom je vykúpenie.
Do príbehu vstupuje otec Jo-džin, ktorý je policajtom. Šokovaný skutočnosťou, čo robí jeho dcéra Jo-džin po škole, začne hľadať bývalých klientov. Časom nastáva konfrontácia medzi policajtom a zákazníkmi, následkom čoho je v závere filmu brutálne zabitý jeden z nich.
Vo filme sa objavuje násilie, sex a smrť podporované zvláštnou pochmúrnou náladou, lyrickou hudbou a atmosférou kórejskej jesene v Soule.
Ocenenia.
Na rozdiel od väčšiny filmov režiséra Kim Ki-doka, snímka Samaritánka nemala veľký úspech v Kórejskej republike. Film vzbudil ovácie a získal cenu Strieborného leva na Medzinárodnom filmovom festivale v Berlíne.

</doc>
<doc id="182135" url="https://sk.wikipedia.org/wiki?curid=182135" title="DC Towers">
DC Towers

DC Towers je názov projektu dvoch mrakodrapov vo viedenskej štvrti Donau City. Projekt vytvoril francúzsky architekt Dominique Perrault. DC Tower 1 má výšku 250 metrov, DC Tower 2 bude mať 168 metrov. Prvá z nich, DC Tower 1 bola dokončená v roku 2014.

</doc>
<doc id="182138" url="https://sk.wikipedia.org/wiki?curid=182138" title="Aktivita (termodynamika)">
Aktivita (termodynamika)

Aktivita je termodynamická veličina charakterizujúca mieru interakcie molekúl reálneho plynu alebo roztoku s okolím. Aktivita je definovaná ako veľkosť rozdielu chemického potenciálu v uvažovanom a referenčnom stave. Pojem aktivita definoval G. Lewis ako pomer fugacity uvažovaného a referenčného stavu. Ako referenčný stav pre kondenzované látky sa najčastejšie volí fugacita čistej látky pri teplote a tlaku systému (pozn. "tento referenčný stav nie je idealizovaný príklad, fugacitný koeficient nie je jednotkový" ). Pre plynné látky sa ako referenčná fugacita berie štandardný tlak 101 325 Pa ideálneho plynu (pozn "jeho fugacitný koeficient je samozrejme rovný jednej").
formula_1 ...(1)
Matematická definícia.
kde:
ai - je aktivita zložky "i"
fi - je fugacita zložky "i"
foi - je fugacita zložky "i" v referenčnom stave
Ak si v definičnom vzťahu aktivity vyjadríme fugacity ako súčin molárneho zlomku, fugacitného koeficientu a tlaku systému a za referenčný stav zvolíme čistú zložku "i", pri danom tlaku a teplote systému dostaneme:
formula_2
kde:
formula_3 - je fugacitný koeficient zložky "i" v systéme
formula_4 - je fugacitný koeficient čistej zložky "i"
formula_5 - molárny zlomok zložky "i" v systéme
Aktivita čistej zložky (ak je čistá zložka braná ako referenčný stav) je v súlade s definíciou (1) vždy rovná jednej. 
Vzťah medzi chemickým potenciálom a aktivitou.
Integrovaním definičného vzťahu fugacity medzi referenčným a konečným stavom a v súlade s definíciou aktivity dosadením aktivity za podiel fugacít dostaneme vzťah medzi zmenou chemického potenciálu (v hodnotenom stave oproti referenčnému) a aktivitou v hodnotenom stave:
formula_6
kde:
formula_7 - je chemický potenciál zložky "i"
formula_8 - je referenčný chemický potenciál (napr. čistej zložky "i")
Aktivitný koeficient.
Aktivitný koeficient sa definuje nasledovne:
 formula_9
Pozn. "Pre čistú zložku platí, že jej aktivita je vždy jednotková (ak je čistá zložka aj referenčným stavom) a v súlade s definíciou aj aktivitný koeficient čistej zložky je jednotkový."
Výhodou zavedenia aktivitného koeficientu je to, že mnohé rovnice odvodené pre ideálne správanie sa zložiek, v ktorých vystupuje molový zlomok xi, platia aj pre reálny stav, ak molárny zlomok vynásobíme ešte aktivitným koeficientom. Neplatí to však v rovniciach, kde výsledok je ovplyvnený neideálnosťou referenčného stavu (nech je ním čistá zložka). Aktivitný koeficient je v tomto rade v súlade s definíciou jednotkový, potom 1*xi=xi dostaneme teda rovnicu totožnú s rovnicou ideálneho správania, hoci čistá zložka nie je ideálna. Väčšina rovníc termodynamiky však popisuje zmenu nejakej veličiny, napr. chemického potenciálu, a v týchto prípadoch je použitie aktivitného koeficientu správne.
Ideálne roztoky.
Ideálne roztoky sú podľa G. Lewisa definované tak, že fugacita zložky "i" v roztoku je priamo úmerná molárnemu zlomku a to v celom koncentračnom rozpätí:
formula_10
Z toho vyplýva, že aktivita zložky "i" v ideálnom roztoku (plynnom alebo kondenzovanom) je rovná molárnemu zlomku a aktivitný koeficient je jednotkový (ak ako štandardný stav berieme čistú zložku pri danej teplote a tlaku).
Je si treba všimnúť, že definícia ideálneho roztoku (nech je to plynná zmes) nepredpokladá ideálne správanie sa čistej zložky (nemusí sa správať ako ideálny plyn, teda fugacita čistej zložky sa nemusí rovnať tlaku čistej zložky).

</doc>
<doc id="182139" url="https://sk.wikipedia.org/wiki?curid=182139" title="Donau City">
Donau City

Donau City (voľný preklad "Dunajské mesto") je miestna časť v 22. viedenskom mestskom obvode Donaustadt.
Nachádza sa severne od Dunaja, v predĺžení mosta Reichsbrücke. Nachádzajú sa tu moderné výškové budovy a mrakodrapy, komplexy Vienna International Centre a Austria Center Vienna.

</doc>
<doc id="182141" url="https://sk.wikipedia.org/wiki?curid=182141" title="Blériot IX">
Blériot IX

Blériot IX bola jedna z prvých konštrukcií francúzskeho konštruktéra Luisa Blériota.
Išlo o experimentálne lietadlo predvedené v decembri 1908 na výstave Paris motor show. 
Popis konštrukcie.
Jednoplošník drevenej konštrukcie s plátenným poťahom. Výstuhy trupu boli napnuté pomocou klavírnych strún. Posádku tvoril jeden pilot. 

</doc>
<doc id="182144" url="https://sk.wikipedia.org/wiki?curid=182144" title="Strategický manažment">
Strategický manažment

Strategický manažment alebo strategické manažérstvo (z angl. "strategic management") je prístup, skladajúci sa z formulovania stratégie, jej implementácie a kontroly.
Definície.
Podnik orientovaný "na budúcnosť" má vedenie so spoločnou perspektívou, schopné vypracovať víziu a je premknuté kolektívnym duchom. Stratégia v tomto zmysle je idea, koncepcia a kultúra, s ktorou sa stotožnili všetci pracovníci podniku a orientuje ich do budúcnosti. Túto definíciu treba chápať ako jednotný celok zložený z navzájom prepojených a neoddeliteľných súčastí.
"G. Johnson" a "K. Scholes" zostavili komplexnú definíciu stratégie, uvádzajú takého charakteristiky: Stratégia ako prirodzený výber, stratégia ako plán, Stratégia ako postupnosť čiastkových krokov, stratégia ako kultúra, stratégia ako politika, stratégia ako vízia.
Obsah pojmu.
Strategický manažment sa skladá z formulovania vízie, poslania a cieľov podniku, analýzy vonkajšieho a vnútorného prostredia podniku, voľby vhodnej stratégie na podnikateľskej a podnikovej úrovni, návrhu organizačných zmien, administratívnych opatrení a kontrolného systému na realizáciu stratégie. Z uvedených krokov analýza externého a interného prostredia a výber vhodnej stratégie sa spoločne označujú ako formulovanie stratégie. Súbor opatrení na zavedenie a uskutočnenie stratégie sa nazýva implementáciou stratégie.
Medzi stratégiu a taktiku nie je možné vložiť presnú deliacu čiaru a často sa tieto pojmy podľa zaujatého hľadiska a postavenia prelínajú. To, čo je pre nižšiu riadiacu úroveň stratégiou, môže byť pre vyššiu riadiacu úroveň taktikou. To, čo sa zo súčasného hľadiska javí ako taktické, sa môže v budúcnosti ukázať ako strategické.
Vízia predstavuje príťažlivý obraz podniku vo vzdialenejšej budúcnosti. Poslanie odpovedá na otázku, prečo podnik existuje a čo by mal robiť. Ciele konkretizujú poslanie.
Externá analýza slúži na identifikovanie strategických hrozieb a príležitostí v odvetvovom prostredí a v širšom národohospodárskom a globálnom rozsahu. Interná analýza určuje sily a slabosti podniku, identifikuje kvantitu a kvalitu disponibilných zdrojov.
Voľba stratégie znamená utváranie strategických variantov, ktoré sú vymedzené cieľmi podniku, jeho vnútornými silami a slabosťami, vonkajšími príležitosťami a hrozbami. Stratégia na podnikateľskej úrovni je stratégiou podniku, ktorý pôsobí iba v jednom odvetví, alebo je to stratégia jednej samostatnej podnikateľskej jednotky podniku, ktorý sa skladá z viacerých podnikateľských jednotiek (závodov, filiálok, divízií…). Stratégia na podnikovej úrovni formuje skladbu podnikateľských aktivít orientovaných na rozličné odvetvia z hľadiska dlhodobej maximalizácie zisku podniku ako celku.
Implementácia stratégie predstavuje rovnako významnú časť procesu strategického riadenia ako formulovanie stratégie. Úspech závisí od priebehu jej realizácie. Na úspešnú realizáciu stratégie je potrebné analyzovať zdroje moci a zdroje možných konfliktov. Strategické riadenie je nepretržitý proces. Keď je stratégia implementovaná, jej fungovanie musí byť stále sledované, aby bolo zrejmé, do akej miery sa vytýčené ciele reálne plnia. Spätná väzba slúži na potvrdenie jestvujúcich cieľov a stratégií alebo odporúča zmenu.
Uvedený proces strategického riadenia má charakter tradičného prístupu. Spontánne stratégie však vznikajú vnútri podniku bez predchádzajúceho plánovania. Aby nespôsobovali chaos, vedenie podniku ich musí testovať. Znamená to porovnať každú spontánnu stratégiu s cieľmi podniku, vonkajšími hrozbami a príležitosťami, vnútornými silami a slabosťami. Porovnávaním sa má zistiť, či spontánna stratégia je v súlade s potrebami a schopnosťami podniku.
Vývoj teórie a praxe strategického manažmentu.
Prvá fáza sa začala v 50-tych a 60-tych rokoch a bolo pre ňu príznačné využívanie metód "dlhodobého plánovania". Vyznačovala sa pomerne stabilnými vonkajšími podmienkami a dostatkom zdrojov. Prosperita podnikov závisela najmä od efektívneho využívania vnútorných zdrojov, a preto bolo plánovanie zamerané najmä na interné procesy a ich racionalizáciu.
Druhá vývojová fáza sa objavila koncom 60-tych a začiatkom 70-tych rokov a nazýva sa "strategické plánovanie". Je dôsledkom prudko sa meniacich vonkajších podmienok (energetické krízy, ekologické hrozby, ...). Podnik začína byť chápaný ako otvorený systém, ktorý závisí od svojho okolia. Strategické plánovanie je založené na podrobnom skúmaní vonkajšieho a vnútorného prostredia, stanovuje strategické ciele a formuluje stratégiu podniku ako spôsob dosahovania cieľov.
Tretia vývojová fáza vzniká v druhej polovici 70-tych rokov a je chápaná ako široko založený "systém strategického riadenia". V predchádzajúcej fáze sa malá pozornosť venovala skúmaniu spoľahlivosti a realizovateľnosti stratégie. Strategické riadenie doplnil stratég. Plánovanie o implementáciu, hodnotenie a kontrolu stratégie a chápe sa ako súvislý proces so spätnou väzbou.
Štvrtá vývojová fáza sa objavila na začiatku 90-tych rokov a jej najčastejšie pomenovanie je "strategické riadenie založené na zmene", alebo "spolupracujúce stratégie", alebo "superkonkurencia". Strategické riadenie založené na zmene – prechod od jednoduchého a stabilného k zložitému a dynamickému podnikateľskému prostrediu sa stal pre mnohé podniky vážnou hrozbou. Podstatou takto chápanej stratégie je schopnosť prispôsobovať sa neustále sa meniacemu prostrediu. Spolupracujúce stratégie sa prejavujú v zakladaní strategických aliancií, partnerstiev a sietí. Superkonkurencia je založená na výraznej konkurenčnej výhode, ktorá podniku umožní dosiahnuť poprednú pozíciu v odvetví a od nej sa odvíjajúci mimoriadny zisk.
Prístupy k strategickému manažmentu.
Súčasnú situáciu v rozvoji teórie strategického riadenia charakterizuje už niekoľkoročný názorový súboj dvoch vyhranených škôl (I. Ansoff, H. Mintzberg). Ansoff dáva prednosť cieľovej orientácii a Mintzberg procesnej orientácii strategického rozvoja. Ak sa tieto dva zásadne odlišné názory usporiadajú do matice, vzniknú štyri prístupy k procesu strategického riadenia:
Plánovanie ako proces riadeného spoznávania.
Súčasnú situáciu v rozvoji teórie strategického riadenia charakterizuje už niekoľkoročný názorový súboj dvoch vyhranených škôl, ktorých predstavitelia sú:
Podstata sporu sa dá vyjadriť slovami preskriptívny, teda nadriaďujúci, a deskriptívny, teda opisný prístup. Ansoff tvrdí, že strategické riadenie musí udávať smer riadeným činnostiam. Mintzberg zastáva názor, že stratégiu možno opísať až pri spätnom pohľade ako model týchto činností, ktorý nie je vytvorený po zrelej úvahe, ale vzniká spontánne počas aktívneho konania. Preto možno povedať, že Ansoff dáva prednosť cieľovej organizácii a Mintzberg procesnej orientácii strategického rozvoja. Ak sa dva odlišné názory usporiadajú do matice (obr. č. 1), tak vzniknú štyri koncepcie procesu strategického riadenia:
Plánovanie ako proces riadeného spoznávania pripúšťa, že je náročné alebo nemožné predvídať budúce externé a interné prostredie, pričom podniky v konkurenčnom prostredí sú vystavené časovému stresu a musia sa veľmi rýchlo orientovať, spoznávať. 
Nekonkretizované problémy, neistota, protirečenia a paradoxy nemôžu byť uspokojivo vyriešené iba pomocou cieľovej orientácie. 
Skutočné spoznávanie sa realizuje v praxi, v prostredí reálnych osôb a reálnych problémov. Tento prístup vytvára myšlienkové modely, ktoré sú predmetom diskusie. V nej sa utvára spoločná predstava o:
realite, vzájomné porozumenie.
Spoločne sa nadobúdajú nové prenikavé poznatky o prostredí, ktoré sú práve také dôležité, ako definovanie presných cieľov do budúcnosti. Proces spoznávania je procesom plynulého prispôsobovania sa zdrojom tvorivého tlaku.
V prostredí, ktoré sa často ukáže ak nepredvídateľné, je riadenie založené na vnútornej motivácií a ochote k zmenám, pretože externé ciele nedokážu nepretržite určovať potrebný smer. 
Manažér s týmto štýlom nikdy nie je spokojný so súčasným stavom. Strategický rozvoj je potom nekonečný proces neprestajného zdokonaľovania.
Predstaviteľa smeru plánovania ako procesu riadeného spoznávania sú:
Predstavitelia spadajú do školy „učiacej sa organizácie“. Používajú nasledovné metódy:
metóda scenára – nepoužíva sa kvôli jej cieľovej orientácii alebo preskriptívnym schopnostiam, ale skôr preto, aby ovplyvnila vedomie, myšlienkové pochody a komunikáciu v podniku, metóda mäkkých systémov – technika, pomocou ktorej sa štruktúruje zložitý problém a o systematickom riešení sa diskutuje v kolektíve, všetky praktiky týkajúce sa inovačných tímov.
Predchádzajúce kritické argumenty k racionálnemu plánovaniu sa vzťahujú aj na proces riadeného spoznávania, ktorý sa prednostne zameriava na rozvoj modelov myslenia než aktívne konanie. Vízie , myšlienkové modely, problémy implementácie a podniková kultúra sa ťažko začleňujú do analytických modelov, ktoré preto podávajú do istej miery jednoduchý pohľad.
Spontánna stratégia.
Henry Mintzberg poukázal na to, že stratégia nie je vždy výsledkom racionálneho plánovacieho procesu. Stratégie, ktoré zdôrazňujú úlohu plánovania, ignorujú skutočnosť, že stratégie môžu vznikať bez akejkoľvek prípravy. Aj pri absencii zámeru môže mať podnik určitú stratégiu, ktorá vyplýva z jeho štruktúry a má spontánny, implicitný charakter. Súvisí to najmä s jedným zo základných problémov strategického riadenia, ktorý spočíva v rozpore medzi požiadavkou dlhodobej stability stratégie a požiadavkou jej maximálnej pružnosti. 
Spontánne stratégie vznikajú vo vnútri podniku bez predchádzajúceho plánovania. Aby nespôsobovali chaos, vedenie podniku ich musí testovať. To znamená, že musí porovnať každú spontánnu stratégiu s cieľmi podniku, s vonkajšími hrozbami a príležitosťami, vnútornými silami a slabosťami. Týmto porovnávaním sa má zistiť, či spontánna stratégia je v súlade s potrebami a schopnosťami podniku. 
Spontánnej stratégii chýba dostatok cieľovej i procesnej orientácie. Podľa tohto prístupu nie je možné navrhnúť budúcu vyhliadku a formulovať explicitné ciele v nepredvídateľnom okolí, naopak, je nutné reagovať pružným, dôvtipným spôsobom na nové, náhodne vznikajúce udalosti. Hlavným predstaviteľom tohto prístupu H. Mintzberg tvrdí, že významná časť strategického rozvoja podniku pozostáva z pružnej stratégie, ktorá sa spontánne vynára a objavuje. Podľa jeho názoru sú podniky prekvapované vývojovými trendmi, reagujú na ne neštruktúrovaným spôsobom a učia sa na svojich vlastných chybách.
Podľa Mintzberga má stratégia podniku rozličné podoby, ktoré vyjadril pomocou tzv. piatich P:
Profesor Henry Mintzberg (narodený 2. septembra 1939) je medzinárodne uznávaným profesorom a autorom mnohým publikácií o podnikaní a manažmente. Od roku 1968 pôsobí na Univerzite McGill, v Montreali, kde prednáša na Fakulte manažmentu. Jeho publikácie sa sústreďujú na oblasť manažmentu a podnikateľských stratégií. Doteraz bolo publikovaných viac ako 140 jeho článkov. Stal sa autorom 30 kníh. V knihe The Rise and Fall of Strategic Planning kritizuje niektoré praktiky súčasného strategického plánovania. Nedávno vydal knihu Managers Not MBAs, v ktorej kritizuje nesprávny spôsob výučby manažmentu na školách. Kritizované sú aj univerzity ako Harvardská škola podnikania alebo Pennsylvanská univerzita. Napriek kritike mu bola dvakrát udelená cena McKinsey Award za publikovanie najlepšieho článku v Harvard Business Review. 
Racionálne plánovanie.
Racionálne plánovanie je sústredené na navrhovanie a formulovanie dosiahnuteľných cieľov. Východiskom je určenie poslania a základných cieľov podniku, pre ktoré sa stanovujú variantné stratégie ich dosiahnutia. Výber vhodnej stratégie sa uskutočňuje podľa hodnotenia príležitostí a hrozieb v externom okolí podniku a síl a slabostí v internom prostredí. Medzi najznámejších teoretikov racionálneho plánovania patrí I. Ansoff, ktorý spracoval procesy strategickej analýzy a M. Porter, ktorý je známy modelmi odvetvovej štruktúry a hodnotového raťazca. Súčasťou praktickej aplikácie racionálneho plánovania sa stali techniky portfóliovej analýzy, ako sú matica BCG, matica McKinsey (GEC), metóda PIMS a benchmarking. 
Plánovanie ako proces riadeného spoznávania pripúšťa, že je náročné alebo nemožné predvídať budúce externé a interné prostredie, pričom podniky v konkurenčnom prostredí sú vystavené časovému stresu a musia sa veľmi rýchlo orientovať (spoznávať). Proces spoznávania je procesom plynulého prispôsobovania sa a zdrojom tvorivého tlaku. Zástancami plánovania ako procesu riadeného spoznávania sú A. de Geuss, P.M Senge, P. Schwartz, a ďalší zo školy „učiacej sa organizácie“.
Súčasnú situáciu v rozvoji teórie strategického riadenia charakterizuje už niekoľkoročný názorový súboj dvoch vyhranených škôl (Ansoff, Mintzberg). Ansoff dáva prednosť cieľovej orientácii a Mintzberg procesnej orientácii strategického rozvoja. Ak sa tieto dva zásadne odlišné názory usporiadajú do matice, vzniknú štyri prístupy k procesu strategického riadenia: 
Racionálne plánovanie je sústredené na navrhovanie a formulovanie dosiahnuteľných cieľov. Modely RP sú založené na iteratívnom rozvíjaní stratégie. Výber vhodnej stratégie sa uskutočňuje podľa hodnotenia príležitostí a hrozieb v externom okolí podniku a síl a slabostí v internom prostredí. 
Medzi najznámejších teoretikov RP patrí I. Ansoff (procesy strategickej analýzy) a M. Porter (modely odvetvovej štruktúry a hodnotový reťazec).
Igor Ansoff, na rozdiel od jednoduchosti harvardskej učebnice K. Andrewsa (obidve vyšli v r. 1965), dopracoval svoj model strategického plánovania do väčších detailov -57 políčok 
Ak porovnávame tieto dve modely, tak Andrew ho nepripravoval pre tých, ktorých nazývame plánovači a preto prakticky ignoroval základný mechanizmu plánovania, ktorý nie je možné stotožniť s procesom formulácie stratégie, ale jeho model bol určený pre vrcholových manažérov. I. Ansoff na rozdiel od toho vypracoval určitý scenár, ako rozvíjať teóriu strategického plánovania, so stupňom rozpracovania, ktorý bol dovtedy zriedkavý.
Predpoklady, na ktorých bol založený model koncepčnej škole:
Formulácia stratégie by mala byť kontrolovaný a premyslený, dobre formalizovaný a prepracovaný proces, dekomponovaný do jednoznačných krokov, každý doložený popisom a podporený technikami.
Zodpovednosťou za celý proces zostáva v princípe na CEO, zodpovednosť za jeho výkon v skutočnosti zostáva na plánovačoch.
Stratégia vychádza z tohto procesu plne vyvinutá, typicky formou generovanej pozície, musí byť jasná tak, aby mohla byť implementovaná prostredníctvom detailizácie cieľov, rozpočtami a operačnými plánmi rôzneho druhu
Anssoff sa v svojom modely nevenoval procesu strategického plánovania celkove, ale sa v sústredil iba na užší problém, ako podnikovú expanziu a diverzifikáciu – čo boli v 60. rokoch najaktuálnejšie problémy podnikových stratégií – tzv. produkt-market stratégií. „Konečný výsledok strategického rozhodnutia je záludne jednoduchý: pre firmu sme vybrali vhodnú kombinácia produktov a trhov. Táto kombinácia vyšla z možností inovácie produktov a expanzie na súčasných, vstupu na nové alebo diverzifikácie nových výrobkov na nové trhy.“ Jeho pohľad na stratégiu bol ako na pozíciu a nie ako na perspektívu.
Ansoff svoj model strategického plánovania charakterizoval ako “kaskádu rozhodnutí, začínajúcu s vysoko agregovaných a postupujúcu k viac špecifickým“. Tento model umožňuje riešenie problému niekoľkokrát opakovať a tak sa dostať k jasným výsledkom.
Prvým krokom je rozhodovanie o tom, či má firma diverzifikovať, druhým vybrať výrobko-trhovú orientáciu a tretím zušľachtiť orientáciu. 
Hlavným rozhodnutím je firemná organizačná stratégia (synegicky štruktúrne rozhodnutie), ktoré nadväzuje na postupnosť rozhodnutí o štyroch komponentoch stratégie (výrobkov-trhová orientácia, rastový vektor, synergia a konkurenčné výhody).
V celkom postupe sú dôležitými dva pojmy, a to analýza medzery a synergia.
Ako veľmi populárny manažérsky pojem, ktorý je v slovníkoch vysvetľovaný ako „kombinačná“ alebo „kooperačná“ činnosť medzi nervami v tele, alebo prvkami v chémii. Ansoff ju aplikoval na organizačnú stratégiu, kde ju popísal ako 2+2=5 efekt, vznikajúci vo firme, ktorá hľadá vhodnú výrobkovo-trhovú kombináciu z tohto pohľadu. Neskôr svoju definíciu rozšíril na „efekt, ktorý ak je vytvorený vhodnou kombináciou návratnosti firemných zdrojov môže byť väčší ako je suma ich častí“. Poznamenáva však, že synergia môže byť i negatívna. Meranie synergie je podobným spôsobom ako pri hodnotení silných a slabých stránok. 
Ansoff rozvinul svoj model do niekoľkých krokov. 
Ansoff svoju knihu inovoval v r. 1988 ako The New Corporate Strategy. Jeho prístup sa však stále sústreďuje na výrobkovo-trhovú orientáciu a nerieši strategický problém firmy celkove.
Modely používané v strategickom manažmente.
Existuje veľký počet strategických modelov a ich náročná porovnateľnosť spôsobuje, že rozdelenie je dosť problematické. H. Mintzberg sa pokúsil klasifikovať ich a rozdelil ich na desať "strategických škôl“, ale je možné ich definovať oveľa viac. Väčšina škôl a autorov sa nezameriava na problém stratégie ako celok, ale vystihuje niektorú jej dôležitú stránku. 
Pre zjednodušenie môžeme vymedziť 4 základné prístupy, ktoré nájdeme vo všetkých týchto modeloch a sú nimi:
BCG matica (Boston Consulting Group) – predstavuje dve dimenzie hodnotenia postavenia podniku na trhu. Na vodorovnej osi sa znázorňuje podiel na trhu a na vertikálnej osi rast trhu. Táto matica využíva 2 varianty úrovne, a to úroveň nízka a úroveň vysoká. V tejto dvojdimenzionálnej matici nám vznikajú 4 kvadranty, ktoré sú pomenované: hviezdy, otázniky, dojné kravy a psy, každý z týchto kvadrantov zastupuje určitú skupinu výrobkov:
GEC matica – je obdobou BCG matice, ktorá má odstrániť jej nedostatky. Má dvojdimenzionálne hodnotenie, ale má tri varianty (nízky, priemerný a vysoký). Úroveň trhu sleduje dlhodobo podľa kritérií, ktorými sú veľkosť trhu, miera rastu trhu, hrozby a príležitosti, sezónne a cyklické vplyvy apod. Pri úrovni podnikateľskej sily, resp. konkurenčnej pozície sú nasledované kritériá: podiel na trhu, porovnávanie s konkurenciou, znalosť trhov, kvalita manažérov apod. Každé z týchto kritérií je charakterizované dvomi faktormi, a to váhou a bodovým hodnotením. Výsledkom tohto hodnotenia môžu byť pozície: priemer. postavenie, produkovanie zisku, otáznikové postavenie.
PIMS analýza (Proft Impact of Marketing Strategy) - Táto analýza sa zameriava na vplyv marketingovej stratégie na zisk z hľadiska jednotlivých strategických podnikateľských jednotiek. Predstavuje bázu dát, ktorá predstavuje vzťah medzi výkonom podnikateľských jednotiek a základnými parametrami marketingových stratégií.
Zaoberá sa:
GE matica - Bola vypracovaná firmami General Electric a McKinsey. je založená na týchto kritériách:
Poznáme 3 pásma matice GE:
BSC metóda- Balanced scorecard alebo „bilančná kartička“- Vytvorili ju v 90-tych rokoch Robert Kaplan a David Norton. Je to metóda vytvárajúca väzbu medzi stratégiami a operatívnymi činnosťami, pričom sa kladie dôraz na merateľnosť výkonu, teda dôležité pre túto metódu je výkazníctvo podniku. Meria výkonnosť prostredníctvom týchto štyroch perspektív: finančná a zákaznícka, perspektíva interných procesov a učenia sa a rastu.
ABC analýza- Activity Based Costing- vznikla koncom 20.storočia, vychádza z Paretovho pravidla, ktoré tvrdí, že: „80% všetkých dôsledkov spôsobuje len asi 20% príčinzákladom". je klasifikácia úloh do nasledovných skupín:
Podľa tejto analýzy by sa malo najskôr začať s úlohami skupiny A, ale v reálnom živote je to veľmi individuálna záležitosť.

</doc>
<doc id="182145" url="https://sk.wikipedia.org/wiki?curid=182145" title="Asašio (torpédoborec)">
Asašio (torpédoborec)

Asašio (jap.:朝潮) bol prvá jednotka torpédoborcov triedy Asašio japonského imperiálneho loďstva. Mala deväť sesterských lodí: Óšio, Mičišio, Arašio, Nacugumo, Jamagumo, Minegumo, Asagumo, Arare a Kasumi. 
Bojové nasadenie.
3. marca 1943, pri eskortovaní výsadkového konvoja z Rabaulu na Lae, počas bitky v Bismarckovom mori, bol konvoj napadnutý spojeneckými torpédovými lietadlami. Po prvej vlne útoku, keď sa pokúša pomôcť sesterskej jednotke Arašio a lodi Nodžima bol zasiahnutý bombou aj Asašio. Potopil sa asi 45 námorných míľ (85 km) južne od Finschhafen (Nová Guinea) (7°15' j.š. 148°15' v.d.).
Externé odkazy.
Asashio class - anglicky

</doc>
<doc id="182148" url="https://sk.wikipedia.org/wiki?curid=182148" title="Trolejbusová doprava vo Vysokých Tatrách">
Trolejbusová doprava vo Vysokých Tatrách

Trolejbusová doprava vo Vysokých Tatrách bola forma verejnej hromadnej dopravy vo Vysokých Tatrách, ktorá bola v prevádzke medzi rokmi 1904 a 1906.
Dejiny.
Na začiatku 20. storočia sa začali Vysoké Tatry turisticky rozvíjať, obmedzením sa stala absencia verejnej dopravy. Prvý tatranský hromadný dopravný prostriedok bol vlak, ktorý začal na trati Studený potok – Tatranská Lomnica jazdiť od roku 1895. Od roku 1898 sa k nemu pripojila parná ozubnicová trať Štrba – Štrbské Pleso.
Srdce Tatier Starý Smokovec bolo od dopravy stále odrezané. Podnikatelia Viliam Krieger a Vincent Matejka 2. augusta 1904 uviedli do prevádzky trolejbusovú prevádzku (vtedy omnibusovú) na linke Poprad – Veľký Slavkov – Starý Smokovec. V tej dobe v Rakúsko-Uhorsku to bol unikát. Trať merala 13,8 km a jej súčasťou bola jediná meniareň v Starom Smokovci, ktorú napájal vodný elektrický mlyn v obci Veľká. Trolejové vedenie bolo napájané prúdom 550 voltov. Práce na výstavbe omnibusovej trate trvali len 4 mesiace. Robotníci osadili drevené podpery s kovovými konzolami, na ktoré upevnili trolej. Vozne dodal Karol August Stoll z Drážďan a boli vybavené elektromotormi s výkonom 12 - 15 kW. Voz mal tri nápravy, nad prostrednou - poháňanou bol elektromotor. Kolesá boli drevené, v oceľových ráfoch. 
Na trati premávali dva omnibusy a posádka pozostávala z vodiča a pomocníka, ktorý obsluhoval káblovú zbernicu. Omnibus premával len v lete, lebo koncesia bola vydaná na obdobie od 1. júna do 15. októbra. Keď pršalo, omnibus nevládal prekonať zablatenú cestu najmä pri Dolnom Smokovci. Ak bolo dobré počasie prešiel svoju trasu za 75 minút. Návštevníci omnibus pokladali za zaujímavú novinku, ale radšej na cestu do Starého Smokovca využili fiakre. V roku 1905 omnibus prepravoval cestujúcich bez väčších problémov. Starosti vodičovi robila úzka vozovka, najmä vtedy, keď sa stretol s fiakrom. Počas prevádzky sa vyskytlo niekoľko kolízií povozov ťahaných koňmi. Inšpektori, ktorí v roku 1905 vykonali revíziu, konštatovali, že omnibusy, až na veľmi zlú hradskú, sú schopné ďalšej prevádzky. Ale v roku 1906 omnibusy náhle skončili a ako neskôr vysvitlo, kone arcikňažnej Izabely, boli na omnibus "alergické" a pri jednom takom stretnutí s elektrickou "mašinou" sa splašili a koč s jej výsosťou vyvrátili do priekopy. Habsburgovci zasiahli a premávku zastavili v auguste 1906.
Vozidlový park.
Po celý čas prevádzky (2 roky) slúžili v prevádzke 2 trolejbusy typu Daimler-Stoll, ktoré mohli prepraviť až 20 osôb.
Súčasnosť.
Pretože sa trolejbusy neosvedčili, bol v roku 1906 schválený projekt rovnakých podnikateľov na výstavbu železničnej trate s rozchodom 1000 mm na trase Poprad – Starý Smokovec. So stavbou sa začalo koncom roku 1907 a v roku 1908 bola spustená prevádzka úzkokoľajky. Dnes je vo Vysokých Tatrách v prevádzke okrem trate s normálnych rozchodom do Tatranskej Lomnice aj tato úzkorozchodná trať, ktorá bola predĺžená na Štrbské Pleso s odbočkou do Tatranskej Lomnice.

</doc>
<doc id="182150" url="https://sk.wikipedia.org/wiki?curid=182150" title="Elektrobus">
Elektrobus



</doc>
<doc id="182151" url="https://sk.wikipedia.org/wiki?curid=182151" title="Alberta Briantiová">
Alberta Briantiová

Alberta Briantiová (* 5. apríl 1980, San Secondo Parmense, Taliansko) je súčasná talianska profesionálna tenistka.

</doc>
<doc id="182152" url="https://sk.wikipedia.org/wiki?curid=182152" title="Alberta Brianti">
Alberta Brianti



</doc>
<doc id="182153" url="https://sk.wikipedia.org/wiki?curid=182153" title="Andreja Klepačová">
Andreja Klepačová

Andreja Klepačová (* 13. marec 1986, Koper, Slovinsko) je súčasná slovinská profesionálna tenistka.

</doc>
<doc id="182154" url="https://sk.wikipedia.org/wiki?curid=182154" title="Andreja Klepač">
Andreja Klepač



</doc>
<doc id="182161" url="https://sk.wikipedia.org/wiki?curid=182161" title="Rajovec dlhoplutvý">
Rajovec dlhoplutvý

Rajovec dlhoplutvý ("Macropodus opercularis") je druh ryby z čeľade labyrintkovité.
Pôvod.
Rajovec dlhoplutvý pochádza z východnej Ázie (Kórea, Taiwan, Vietnam).
Opis.
Rajovec dlhoplutvý dorastá do maximálnej veľkosti 9 až 15 cm. Na bokoch stranách tela sa nachádza kresba priečnych pásov červenej, modrej a hnedej farby. Jedna vyšľachtená forma, ktorá sa v prírode nevyskytuje, je albín. Samec má predĺženú dorzálnu, kaudálnu a análnu plutvu, ktorými sa predvádza aby zapôsobil na samičku, alebo zastrašil iné samce. Rajovec znáša aj nízke teploty až do 15 °C, ktoré nie sú typické pre tropické sladkovodné ryby, a v letných mesiacoch môže byť chovaný aj v rybníku.
Ekológia a biotop.
Obýva plytké porastené vody (napr. ryžové polia). Žije na pobreží i v brakickej vode. Je to omnivorný druh (všežravec), ktorý dáva prednosť väčšej živej potrave, ako sú napr. larvy hmyzu, a iné živé organizmy, ktoré sa vyskytujú v horných a stredných vrstvách vodného prostredia. V podmienkach chovu v starostlivosti človeka sú to aj tubifexi, malé alebo sekané väčšie dážďovky, rupice, ako aj umelá potrava, ktorá je určená pre tento druh. Samec stavia penové hniezda na vodnej hladine. Pár bráni svoje vytieracie teritórium spoločne, ale iba do skončenia trecej periódy. Samička kladie niekoľko sto ikier, ktoré sa vyliahnu asi po dvoch dňoch. Po ukončení trecej periódy, je nutné samicu odloviť, pretože by ju samec neustále prenasledoval (čo sa stáva hlavne v malých akváriách). Je to tzv. otcovský typ rodiny, kedy ošetrovanie ikier cez ich embryonálny a larválny vývoj až do voľného rozplávania plôdika, preberá samec.
Chov.
Pri chove v starostlivosti človeka v akváriu, tak ako aj v svojich pôvodných ekologických nikách výskytu, sa zdržuje v horných až stredných vrstvách vodného prostredia. Pri chove v starostlivosti človeka by sa hodnota pH mala pohybovať v rozmedzí 6,8 až 8,0; celková tvrdosť vody (°dGH) v rozmedzí 4,0 - 18,0 °N a teplota v rozmedzí 16,0 - 26,0 °C. V rámci druhu je znášanlivý, ale k menším druhom môže byť agresívny.

</doc>
<doc id="182167" url="https://sk.wikipedia.org/wiki?curid=182167" title="Hermiona Grangerová">
Hermiona Grangerová

Hermiona Jean Grangerová je literárna postava 7-dielnej ságy o mladom čarodejníkovi Harrym Potterovi. Hermiona je jedna z hlavných hrdinov, študentka čarodejníckej školy Rokfort, chrabromilskej fakulty. V škole sa zoznámila s priateľmi Harrym Potterom a Ronom Weasleym, s ktorými chodí do rovnakého ročníka. 
Narodila sa v nečarodejníckej (muklovskej) rodine. Vyniká intelektom, pracovitosťou, vynikajúcimi študijnými výsledkami, ale aj odvahou. 
Charakteristika.
Hermiona je strednej postavy, má hnedé kučeravé neposlušné vlasy a miestami trochu panovačný hlas. Do 4. ročníka mala priveľké zuby. Je veľmi inteligentná, rozvážna, tvrdohlavá, trochu citlivá a predovšetkým lojálna. Jej patronus nadobúda podobu striebornej vydry (možno je to tým, že Ron býva v dedinke Vydrí sv. Dráb). Najradšej má vôňu čerstvo pokosenej trávy, nového pergamenu a mentolovej zubnej pasty. Hermiona je veľmi inteligentné dievča, ktoré prečítalo množstvo kníh. Neimponuje jej veštenie, lebo je to veľmi nejasný odbor mágie. Jej najobľúbenejším predmetom je aritmancia, má rada aj čarovanie, transfiguráciu, starobylé runy a ako jediná z celej triedy vie odolávať uspávajúcemu, monotónnemu hlasu profesora Binnsa, ktorý učí dejiny mágie.
Život.
Pochádza z muklovskej rodiny, obaja jej rodičia sú zubári. Mala nosiť strojček, ale po incidente pred hodinou elixírov, pri ktorom jej Draco Malfoy zväčšil zuby, nechala scvrkávacie kúzlo pôsobiť dlhšie. Vlastnú sovu nikdy nemala, no v 3. ročníku si kúpila Krivolaba (kríženec knézla a mačky). V 4. ročníku s ňou veľmi pohlo, keď Bartemius Crouch prepustil svojho domáceho škriatka Winky. Na základe toho založila SOPLOŠ - Spoločnosť pre ochranu práv a legálne oslobodenie škriatkov. V 5. ročníku založila na čele s Harrym hnutie s názvom Dumbledorova armáda. Na skúškach toho roku získala plný počet VČÚ, všetko vynikajúci, až na Obranu proti čiernej mágii, a stala sa prefektkou. V 7. roku nenastúpila na Rokfort, ale išla s Harrym a Ronom hľadať horcruxy. Do Rokfortu sa po porazení Voldemorta ako jediná z trojice vrátila dokončiť štúdium. 
Hermiona sa postupne zaľúbila do kamaráta Rona. Plne prejavila svoje city voči Ronovi až v siedmej knihe, keď sa pobozkali. Skončilo sa to svadbou a majú dve deti – Huga a Rose, ktorá zdedila talent po mame. Po tom, čo porazili Voldemorta, mala vlastnú kartičku v čokoládových žabkách - čarodejníckych cukrovinkách. Jej prízrak má podobu profesorky McGonagallovej, ktorá na ňu kričí, že nespravila ani jednu skúšku.

</doc>
<doc id="182174" url="https://sk.wikipedia.org/wiki?curid=182174" title="Rajovec cejlónsky">
Rajovec cejlónsky

Rajovec cejlónsky ("Belontia signata") je druh ryby patriacej do čeľade labyrintkovité.
Dĺžka: 125 mm, miesto výskytu: Srí Lanka, pohlavné znaky: samec s viac zašpicatenými plutvami s predĺžením, obťažnosť chovu: veľmi jednoduchý, potrava: všetky druhy potravy, spôsob rozmnožovania: stavia penové hniezdo, odchov: veľmi jednoduchý, tento druh nestavia penové hniezdo s takou starostlivosťou ako príslušníci iných druhov
Opis.
Zlatosfarbené telo tohoto druhu je pokryté sieťovým vzorom, pretože každá šupina má tmavý červenohnedý okraj. Všetky plutvy sú jemné, modrasto zafarbené. Pri pohlavnej zrelosti sa celé telo sfarbuje viac dočervena. Samec rajovca cejlónskeho má lúče na chvostovej plutve predĺžené. Tento rajovec sa považuje za bojovný druh, preto spoločne chované ryby by mali byť dosť veľké, aby neboli tyranizované.
Akvárium.
Voda pre chov: všetky druhy, teplota: 24 °C, typ nádrže: pre druh, miesto v akváriu: všetky vrstvy, zvláštne požiadavky: rastliny.

</doc>
<doc id="182175" url="https://sk.wikipedia.org/wiki?curid=182175" title="Horcrux">
Horcrux

Horcrux je magický predmet zo série kníh "Harry Potter". Ide o predmet, do ktorého čarodejník vloží časť svojej duše. V prípade smrti jeho tela tak čarodejník neumrie, ale vďaka horcruxu existuje ďalej. Na vytvorenie horcruxu treba niekoho zavraždiť a za pomoci veľmi silnej čiernej mágie svoju dušu, ktorá sa pri vražde odtrhla, vložiť do daného predmetu. 
Doposiaľ boli záznamy o ľuďoch, ktorí vytvorili len jeden horcrux, ale Albus Dumbledore spolu s Harrym zistili, že Lord Voldemort ich vytvoril sedem.
Spôsoby zničenia horcruxu (vyskytujúce sa v knihách):
Voldemortove horcruxy.
Presnejšie by sme mohli povedať, že Voldemort vytvoril úmyselne len šesť horcruxov a jeden nedopatrením - Harryho.
Rozdiel medzi horcruxom a telom.
Keď niekto zničí telo, duša prežije. Duša je v tomto prípade silná a telo je iba slabá schránka. U horcruxov je to opačne. Obal je "takmer" nezničiteľný, dá sa zlikvidovať iba veľmi silným predmetom, ktorý ho natrvalo zničí. Duša v horcruxe je veľmi slabá a zanikne vtedy, keď sa zničí obal.

</doc>
<doc id="182176" url="https://sk.wikipedia.org/wiki?curid=182176" title="Draco Malfoy">
Draco Malfoy

Draco Malfoy je literárna postava 7-dielnej ságy o mladom čarodejníkovi Harrym Potterovi. Draco je študent Rokfortskej strednej školy čarodejníckej nepriateľ Harryho. 
Pochádza zo starobylej čarodejníckej rodiny v duchu fakulty Slizolin. Jeho rodičia sú Lucius Malfoy a Narcissa Malfoyová Blacková. Nemá súrodencov. Na škole sa zoznámil s Vincentom Crabbom a Gregorym Goylom, ktorí sú niečo ako jeho kumpáni. Po výrovi (jeho sove) mu rodičia posielali plné krabice sladkostí. Je rozmaznaný a namyslený, pyšný na svoj čistokrvný čarodejnícky pôvod. Pohŕda čarodejníkmi narodenými v nečarodejníckych (muklovských) rodinách, medzi ktorých patrí aj Harryho kamarátka Hermiona. Harryho kamarátovi Ronovi sa zase posmieva najmä za to, že pochádza z chudobnej rodiny. Draca to tiahne k temnej mágii. Nenávidí nielen Harryho a jeho kamarátov, ale aj Harryho obľúbených učiteľov, najmä Hagrida.

</doc>
<doc id="182177" url="https://sk.wikipedia.org/wiki?curid=182177" title="Bojovnica pestrá">
Bojovnica pestrá

Bojovnica pestrá "(Betta splendens)" je druh ryby z čeľade labyrintkovité a obľúbená akváriová ryba. V prírode žije v stojatých vodách južnej a juhovýchodnej Ázie (v povodí rieky Mekong), ktoré sú veľmi často chudobné na kyslík. Preto sa im vyvinul pomocný dýchací orgán tzv. labyrint, ktorý rybám umožňuje prijímať kyslík priamo zo vzduchu. Ich miestny názov, pochádzajúci z Taiwanu, je "pla-kad". Bojovnice obvykle dorastajú do veľkosti 6 až a dožívajú 2-3 roky, vo veľmi dobrých podmienkach aj 4 roky. V ich domovine bola bojovnica po dlhý čas hlavným účastníkom obdoby známych kohútích zápasov.
Tieto ryby boli dlho a ešte stále sú šľachtené, preto sa akváriová forma od divokej formy značne líši. Samce aj samice sa vyskytujú v mnohých farbách, ako je modrá, fialová, zelená, červená, biela a v ich rôznych kombináciách. Plutvy samčekov bývajú v prípade správneho chovu veľmi dlhé a rozličných tvarov. Najčastejšou farbou týchto rybičiek je tmavomodrá a červená, prípadne fialová. Najvzácnejšie sú žlté a oranžové varianty.
Agresivita.
Samce sú voči sebe (a po nerese aj voči samičkám) veľmi agresívni, a preto sa odporúča chovať vždy iba jedného samca v akváriu. V prípade chovu viacerých samcov súčasne je nevyhnutné ich chovať v dostatočne veľkom akváriu s množstvom prirodzených skrýš. V prírode samce síce nebojujú až do usmrtenia protivníka, ale v nevhodne riešenom akváriu nemá porazený kam uniknúť, takže boj môže skončiť jeho smrťou. Chovatelia, ktorí sa zameriavajú na výcvik výstavných samcov, používajú obvykle prepojené menšie akvária. V každom z nich je jeden samec, ktorý súperí s ostatnými cez sklo a vďaka tomu rastú jeho plutvy.
Niekedy môžu byť navzájom neznášanlivé aj samice, akokoľvek ich agresivita je obvykle vedená k vytváraniu pomerne prísnej, no viac-menej pokojnej hierarchie – za predpokladu, že je v nádrži tri a viac samíc. Súžitie dvoch samíc, pokiaľ je jedna z nich dominantná, obvykle končí smrťou tej slabšej. Samice môžu napadnúť aj slabšieho samca, na čo treba brať ohľad predovšetkým pri odchove. V každom prípade platia pre chov rovnaké pravidlá, ako pre samce, teda priestranné a členité akváriá.
Rozmnožovanie.
Hoci je vlastný chov bojovníc čo sa týka prípravy pomerne zložitý, odchov je vďaka silne vyvinutému rozmnožovaciemu pudu tohto druhu pomerne jednoduchý a zaujímavý. Samček pomocou sekrétu z tlamy postaví penové hniezdo z bublín, do ktorého ukladá oplodnené ikry. Samička je hneď po trení od hniezda odohnaná a musí sa z akvária vyloviť. Samček neustále hniezdo upravuje a opätovne do neho zabudováva popadané potomstvo. Po zhruba troch dňoch, keď plôdik vstrebe svoj žĺtkový vak a rozpláva sa, musí byť odlovený aj samček. Plôdik je veľmi drobný a odchováva sa prachovou potravou a planktónom. Rozmnožovací pud možno posilniť zvýšením teploty a znížením hladiny vody v akváriu.
Bojovnica sa rozmnožuje tak, že postaví hniezdo a keď sa mu samička poddá, tak z nej vytlačí v nežnom objatí vajíčka a starostlivo ich poukladá do hniezda, o ktoré sa pozorne stará a odháňa všetkých nevítaných návštevníkov.
Chov v akváriu.
Bojovnice sa dobre hodia do spoločenských nádrží, ale iba ku pokojným a neagresívnym druhom, ktoré bojovniciam nebudú obhrýzať ich dlhé plutvy a súčasne nemôžu byť pre bojovnice vizuálnym rivalom, ako napríklad niektoré cichlidy. Ani malé rybky nie sú vhodní spoločníci, pretože by ich bojovnice mohli považovať za potravu. Ideálnym prostredím pre bojovnice je akvárium klasického formátu nad 10 litrov, v ktorom nechýbajú vysoké a voľne plávajúce rastliny. Vhodná teplota pre tieto rybky je medzi 24 – 30 °C a pH vody by malo byť v rozpätí 6,5 – 7,0, pričom je nevyhnutné prostredie udržiavať v uvedených mantineloch. Bojovnice sú veľmi citlivé na nepriaznivé podmienky, môžu trpieť alergiami na niektoré vybavenie akvária, prípadne na premnoženie baktérii a siníc. Môžu mať aj krupičku, ktorá sa prejavuje tak, že sa na bojovnici začnú objavovať biele šupinky.

</doc>
<doc id="182181" url="https://sk.wikipedia.org/wiki?curid=182181" title="20 centov (euro)">
20 centov (euro)

Mince s nominálnou hodnotou 20 centov sú vyrobené zo severského zlata. Majú priemer 22,25 mm, hrúbku 2,14 mm a hmotnosť 5,74 g. Hrana mince je hladká so sedmimi drážkami (tvar španielskeho kvetu). Všetky mince majú spoločnú lícovú stranu a rôznu národnú rubovú stranu.

</doc>
<doc id="182182" url="https://sk.wikipedia.org/wiki?curid=182182" title="50 centov (euro)">
50 centov (euro)

Mince s nominálnou hodnotou 50 centov sú vyrobené zo severského zlata. Majú priemer 24,25 mm, hrúbku 2,38 mm a hmotnosť 7,80 g. Hrana mince je profilovaná s jemnými zúbkami. Všetky mince majú spoločnú lícovú stranu a rôznu národnú rubovú stranu.

</doc>
<doc id="182184" url="https://sk.wikipedia.org/wiki?curid=182184" title="1 euro">
1 euro

Mince s nominálnou hodnotou 1 euro sú vyrobené z dvoch zliatin, vnútorná časť je z mediniklu a vonkajšia z niklovej mosadze. Majú priemer , hrúbku a hmotnosť 7,55 g. Hrana mince je striedavo hladká a jemne vrúbkovaná (3 segmenty hladká, 3 segmenty vrúbkovaná). Všetky mince majú spoločnú lícovou stranu a rôznu národnú rubovú stranu.

</doc>
<doc id="182185" url="https://sk.wikipedia.org/wiki?curid=182185" title="2 eurá">
2 eurá

Mince s nominálnou hodnotou 2 eurá sú vyrobené z dvoch zliatin, vonkajšia časť je z mediniklu a vnútorná z niklovej mosadze. Majú priemer 25,75 mm, hrúbku 2,2 mm a hmotnosť 8,50 g. Hrana mince je jemne vrúbkovaná s vtlačeným nápisom alebo motívom. Všetky mince majú spoločnú lícovou stranu a rôznu národnú rubovú stranu. Okrem národných euromincí existujú aj pamätné euromince s nominálnou hodnotou 2 eurá.

</doc>
<doc id="182187" url="https://sk.wikipedia.org/wiki?curid=182187" title="IMT-2000">
IMT-2000

IMT-2000 (International Mobile Telecommunications-2000) je štandardom pre tretiu generáciu (3G) bezdrôtových komunikačných sietí definovaný Medzinárodnou komunikačnou úniou.

</doc>
<doc id="182194" url="https://sk.wikipedia.org/wiki?curid=182194" title="Seymouria">
Seymouria

Seymouria bol podivuhodný stavovec, o ktorého systematickom postavení sa vedci dohadovali viac než sto rokov. Nemohli sa totiž zhodnúť, či ide o obojživelníka alebo plaza. Väčšina prikladala väčší význam jeho plazím znakom, a považovala ho preto za primitívneho plaza. Spor bol ukončený až nálezom pozostatkov fosílnych lariev tohoto živočícha so zachovanými žiabrami. Po tomto zistení bolo jasné, že seymouria je vysoko organizovaný obojživelník. 
Poznávacie znaky.
Bol to dravec s jašterovitým, približne 60 cm dlhým telom, ktorý žil na suchej zemi. Jeho fosílne kostry boli nájdené v Texase v uloženinách permu. Tieto živočíchy žili pred 270 miliónmi rokmi. Seymouria patrí do skupiny živočíchov, o ktorých dlho panovalo presvedčenie, že tvoria prechod medzi obojživelníkmi a plazmi. Až neskôr sa ukázalo, že sú potomkami starej karbónskej skupiny, ktorá síce stála pri zrode prvých plazov, ale sa skoro od tej hlavnej vývojovej línie odklonila. Vývojový proces premeny obojživelníka na plaza bol ovplyvnený meniacou sa klímou. Ku koncu karbónu sa z vlhkého menilo na suchšie a v perme už prevládalo suché. Niektoré rody krytolebcov sa včas s týmito zmenami dokázali vysporiadať a nedostatok vody im nevadil. Pokožka ich tela zrohovatela, až vytvorila pancier chrániaci telo pred vyparovaním vody. Vajíčka už neznášali do vody, ale zahrabávali ich do vlhkého piesku alebo pod lístie. Jednoducho, život sa sťahoval trvalo na súš.

</doc>
<doc id="182197" url="https://sk.wikipedia.org/wiki?curid=182197" title="Xenacanthus">
Xenacanthus

Xenacanthus je vyhynutý rod žralokov z čeľade Xenacanthidae. 
Žili v mladších prvohorách. Boli to obávané dravce, ktoré sa najmä v karbóne rozšírili takmer po celom svete. Svedčia o tom nálezy ich fosílnych kostier, objavené na rôznych miestach Európy, Ameriky aj Austrálie. Aj u nás boli hojní. Žili v riekach a sladkovodných jazerách, kde boli ich hlavnou potravou v tom čase už tiež hojne rozšírené menšie druhy rýb. O spôsobe života a obživy týchto dravcov hovorí množstvo ostrých špicatých zubov, ktorými bola vyzbrojená ich tlama. Nápadný je mohutný tŕň, ktorý čnel zo zadnej časti hlavy smerom k chrbtovej plutve. Veľkosť ich tela sa pohybovala okolo 70 cm a ani väčšie druhy nepresahovali dĺžku jedného metra. 
Primitívne prvohorné pražraloky (rad Xenacanthida), medzi ktoré patrí aj Xenacanthus, sa prvý raz objavili v strednom devóne. Tvoria pomerne úzko špecializovanú vedľajšiu vetvu neveľkých žralokovitých parýb, ktoré neprežili koniec prvohôr, lebo už v strednom perme, zhruba pred 240 miliónmi rokov, vymreli.

</doc>
<doc id="182198" url="https://sk.wikipedia.org/wiki?curid=182198" title="Ao-men lü-jou-tcha">
Ao-men lü-jou-tcha

Ao-men lü-jou-tcha (, , doslova "Macajská turistická veža", angl. "Macau Tower") je vysoká televízna veža na južnom cípe Macaa, zvláštnej administratívnej oblasti Čínskej ľudovej republiky. Výška samotnej veže je 248 metrov na vrchole ktorej je 90-metrová anténa. Jej stavba trvala 3 roky podľa návrhu Gordona Mollera, architekta z Nového Zélandu. Oficiálne ju otvorili 19. decembra 2001. 
Návštevníkom veže je k dispozícii päť vyhliadkových plošín, tá hlavná je vo výške 223 metrov. Poskytuje výhľad až do 55 kilometrovej vzdialenosti na druhú stranu Macaa alebo Taipy. Okrem iného sa tu nachádza taktiež reštaurácia, ktorá sa otáča okolo svojej osi o 360 stupňov. 
Zaujímavosťou je možnosť dostať sa na vonkajšiu stranu veže z hlavnej vyhliadkovej plošiny cez asi 1,5 metrovú, ale zato zdolateľnú prekážku. Na vrchole veže je návštevník zaistený bezpečnostným lanom, a môže sa zúčastniť tzv. "Sky Jump"-u, ktorá sa na veži prevádzkuje od septembra 2005. Adrenalínová atrakcia je podobná bungee jumpingu, ale bez charakteristického jo-jo efektu.

</doc>
<doc id="182199" url="https://sk.wikipedia.org/wiki?curid=182199" title="Wolfsthal-Berg">
Wolfsthal-Berg

Wolfsthal-Berg bola obec v Rakúsku do roku 1996, potom sa rozdelila na Wolfsthal a Berg.

</doc>
<doc id="182211" url="https://sk.wikipedia.org/wiki?curid=182211" title="Johan Wilhelm Zetterstedt">
Johan Wilhelm Zetterstedt

Johan Wilhelm Zetterstedt (* 20. máj 1785, Lärketorp, Švédsko - † 23. december 1874, Lund, Švédsko) bol významný švédsky univerzitný profesor, prírodovedec a entomológ, ktorý sa zaoberal viacerými radmi hmyzu. 
Biografia.
Zetterstedt študoval v rokoch 1805 až 1808 na univerzite v švédskom meste Lund, kde bol jeho učiteľom Anders Jahan Retzius. V roku 1808 sa stáva doktorom filozofie, v roku 1810 docentom botaniky, v roku 1812 sa stáva kandidátom prírodných vied a v roku 1822 sa stáva profesorom v Lunde. Od roku 1840 sa na tejto univerzite stáva profesorom botaniky a praktickej ekonómie.
Entomologické aktivity.
Počas svojho života sa zaoberal hlavne entomológiou. Preslávil sa svojimi klasickými prácami, ktoré sa zaoberali faunou hmyzu škandinávskeho polostrova, hlavne Lapplandie. Zbieral a študoval predovšetkým rad dvojkrídlovcov (Diptera) a blanokrídlovcov (Hymenoptera). K jeho žiakom patril i významný švédsky entomológ Anders Gustaf Dahlbom (1806 – 1859). Bol aj členom "The entomological Society of London". 
Jeho zbierka hmyzu (hlavne radu Diptera a Orthoptera) sa nachádza vo Švédsku - Zoologické múzeum Lundskej univerzity = Lunds universitet. 

</doc>
<doc id="182215" url="https://sk.wikipedia.org/wiki?curid=182215" title="Sacuma (provincia)">
Sacuma (provincia)

Provincia Sacuma () je bývalá japonská provincia, na ktorej území sa dnes rozkladá západná polovica prefektúry Kagošima na ostrove Kjúšú. Jej skrátený názov bol Sasšú (薩州). 
V období Sengoku bola Sacuma léno rodiny Šimazu, ktorá vládla väčšej časti južného Kjúšú zo svojho hradu v meste Kagošima.
V roku 1871, so zrušením feudálnych panstiev a vytvorením prefektúr po reformách Meidži, provincie Sacuma a Ósumi boli spojené do relatívne stabilnej prefektúry Kagošima. 
Sacuma bola jedna z hlavných provincií, ktoré sa postavili do opozície k Tokugawskému šógunátu v polovici 19. storočia. Preto oligarchia, ktorá sa dostala k moci po "Reformách Meidži" v roku 1868 mala silné zastúpenie z provincie Sacuma, vo vodcoch ako boli Tošimiči Ókubo a Takamori Saigó, ktorí sa dostali do kľúčových vládnych pozícii.
Sacuma je dobre známa ako producent sladkých zemiakov, ktoré sú v Japonsku známe ako 薩摩芋 (sacumaimo alebo "Sacumský zemiak").

</doc>
<doc id="182216" url="https://sk.wikipedia.org/wiki?curid=182216" title="Rakúske euromince">
Rakúske euromince

Rakúske euromince sú v obehu od 1. januára 2002. Rakúsko je členom Európskej únie od roku 1995 a tiež členom Európskej menovej únie.
Dizajn minci bol vybraný vo verejnom hlasovaní. Mince každej nominálnej hodnoty majú rozdielne motívy a súčasne má každá z troch skupín mincí svoje vlastné témy. Mince s hodnotou 1, 2 a 5 centov zobrazujú rakúske Alpské kvety – na 0,01 € je Horec, na 0,02 € je Plesnivec alpínsky a na 0,05 € sa nachádza Prvosienka jarná. Na minciach 10, 20 a 50 centoch sú príklady architektúry z Viedne. Konkrétne na 10 centoch je Stephansdom (Dóm svätého Štefana) vo Viedni ako príklad gotiky, na 20 centoch sa nachádza viedenský Belvedér ako príklad baroka a na 50 centoch je viedenská secesná budova ako príklad secesie. Na minciach nominálnej hodnoty 1 a 2 eurá sú zobrazení známi Rakúšania. Na 1 eure je to slávny hudobný skladateľ Wolfgang Amadeus Mozart, ktorý sa narodil v Salzburgu a na 2-eurovej minci je vyobrazená radikálna rakúska pacifistka a držiteľka Nobelovej ceny za mier Bertha von Suttner.
Všetky motívy mincí navrhol Josef Kaiser a obsahujú 12 hviezd symbolizujúcich EÚ, vlajku Rakúska a rok vyrazenia mince.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
Žetóny Viedeňskej filharmónie.
4 €: Materiál: 99,9 % zlato; Priemer mince: 13 mm; Hmotnosť: 1,24 g
10 €: Materiál: 99,9 % zlato; Priemer mince: 16 mm; Hmotnosť: 3,12 g
25 €: Materiál: 99,9 % zlato; Priemer mince: 22 mm; Hmotnosť: 7,78 g
50 €: Materiál: 99,9 % zlato; Priemer mince: 28 mm; Hmotnosť: 15,52 g
100 €: Materiál: 99,9 % zlato; Priemer mince: 37 mm; Hmotnosť: 31,1 g
100 €: Materiál: 99,95 % platina; Priemer mince: 37 mm; Hmotnosť: 31,1 g
2 000 €: Materiál: 99,9 % zlato; Priemer mince: 74 mm; Hmotnosť: 622,13 g
100 000 €: Materiál: 99,9 % zlato; Priemer mince: 370 mm; Hmotnosť: 31,103 g
3-eurové pamätné mince.
Materiál: meď-nikel (75 % meď, 25 % nikel); Priemer mince: 34 mm; Hmotnosť: 16 g 
5-eurové pamätné mince.
Typ A: Materiál: 80 % striebro; Priemer mince: 28,5 mm; Hmotnosť: 10 g
Typ B: Materiál: meď; Priemer mince: 28,5 mm; Hmotnosť: 8,9 g 
10-eurové pamätné mince.
Typ A: Materiál: 92,5 % striebro; Priemer mince: 17,3 mm; Hmotnosť: 14,9 g
Typ B: Materiál: meď; Priemer mince: 32 mm; Hmotnosť: 32 g 
20-eurové pamätné mince.
Typ A: Materiál: 90 % striebro; Priemer mince: 34 mm; Hmotnosť: 18 – 20 g
Typ B: Materiál: 92,5 % striebro; Priemer mince: 34 mm; Hmotnosť: 19 g 
25-eurové pamätné mince.
Typ A: Materiál: Stred: Niób, Okraj: 90 % striebro; Priemer mince: 34 mm; Hmotnosť: 17,15 g
Typ B: Materiál: Stred: Niób, Okraj: 90 % striebro; Priemer mince: 34 mm; Hmotnosť: 16,5 g 
50-eurové pamätné mince.
Materiál: 98,6 % zlato; Priemer mince: 22 mm; Hmotnosť: 10,14 g
100-eurové pamätné mince.
Materiál: 98,6 % zlato; Priemer mince: 30 mm; Hmotnosť: 16,23 g

</doc>
<doc id="182218" url="https://sk.wikipedia.org/wiki?curid=182218" title="Sacuma">
Sacuma

Sacuma môže byť:

</doc>
<doc id="182223" url="https://sk.wikipedia.org/wiki?curid=182223" title="Varicella">
Varicella



</doc>
<doc id="182227" url="https://sk.wikipedia.org/wiki?curid=182227" title="Normostrana">
Normostrana

Normostrana (skratka NS) je štandardizovaná strana s 1 800 znakmi textu (vrátane medzier a interpunkcie), čo pri písaní na stroji zodpovedá tridsiatim riadkom po šesťdesiat znakov, alebo približne 250 slovám bežného textu.
Pri použití iného formátovania je postup na zistenie zodpovedajúceho počtu normostrán jednoduchý: počet znakov v texte treba vydeliť číslom 1 800 a výsledkom je počet normostrán. Napríklad v aplikácii Microsoft Word ide o položku "Počet znakov (vrátane medzier)" v menu "Nástroje".

</doc>
<doc id="182230" url="https://sk.wikipedia.org/wiki?curid=182230" title="Ekosozológia">
Ekosozológia

Ekosozológia je strešným pojmom pre náuku o ochrane prírody a obnovnej ekológii (conservation biology and restoration ecology), ktorý vznikol na pôde Ústavu zoológie SAV a bol odbornou verejnosťou akceptovaný zatiaľ na Slovensku, v Poľsku a čiastočne v Česku. Do angličtiny sa prepisuje ako "ecosozology".
Ochrana prírody je činnosť; ekosozológia je vedná disciplína, ktorá ju podporuje.
Pojem ekosozológia bol vnesený do "Slovníka súčasného slovenského jazyka" (Buzássyová &amp; Jarošová, eds., VEDA, 2006) ako náuka o ochrane prírody na ekologickom (vedeckom) základe.

</doc>
<doc id="182231" url="https://sk.wikipedia.org/wiki?curid=182231" title="Visegrádska štvorka">
Visegrádska štvorka



</doc>
<doc id="182232" url="https://sk.wikipedia.org/wiki?curid=182232" title="Vyšehrad (Maďarsko)">
Vyšehrad (Maďarsko)

Vyšehrad (maď. "Visegrád") je malé starobylé mesto na severe Maďarska v ohybe Dunaja, 25 km východne od Štúrova a severne od Budapešti oproti mestu Nagymaros. Nad Vyšehradom sa na pravom brehu Dunaja nachádza na skale hrad zo 4. storočia. Je známe ako sídlo viacerých kráľov a neskôr ako miesto vzniku Vyšehradskej skupiny (V4) v roku 1991.
Mesto má rozlohu a obyvateľov "()".
Dejiny.
Na území sídla žil človek už od pradávna. Najstaršie nálezy sa našli pri ústí miestneho potoka. V starom kameňolome objavili predmety zo železnej doby. Rimania si pod dnešným hradným kopcom v polohe Sibrik postavili prvé opevnenie s názvom Ponte Navata. Po Rimanoch sa tu zachovali viaceré míľniky, náhrobné kamene a ďalšie predmety. 
V období sťahovania národov prešli cez Vyšehrad Góti, Huni, Avari a Slovania, ktorí tu pobudli najdlhšie. Od Slovanov pochádza aj názov sídla. V roku 973 presťahoval maďarský knieža Gejza svoje hlavné mesto z Fejérváru do Ostrihomu, čím vzrástol aj význam samotného Vyšehradu, ktorý sa stal župným centrom. Keď Belo IV. v roku 1249 presťahoval svoj kráľovský dvor z Ostrihomu do Budína, začal sa na obranu nového hlavného mesta stavať predsunutý hrad vo Vyšehrade. V podhradí vzniklo sídlo, ktoré zaznamenalo najväčší rozmach počas panovania Ladislava IV. a Ondreja III.
Kráľ Karol I. Róbert z Anjou sa rozhodol sem presťahovať svoj kráľovský dvor, pretože Budín mu nedovolil usadiť sa v arpádovskom sídle. V roku 1323 do Vyšehradu (ako centra svojej ríše) premiestnil aj uhorské korunovačné klenoty a presťahoval sa sem z Temesváru. Prvým známym šafárom na hrade (kastelánom) bol Karolov diplomat "Štefan Sáfár""," ktorý je uvádzaný na listine z roku 1325. 
Stretnutie troch panovníkov - 1335.
Po smrti poľského kráľa Vladislava Lokietka sa na trón v roku 1333 dostal jeho syn Kazimír III. Veľký, ktorého cieľom bolo v prvom rade urovnanie sporov s českým kráľom Jánom Luxemburským. Obaja panovníci si zvolili za svojho sprostredkovateľa uhorského panovníka Karola Róberta, ktorý bol v tom čase tiež najstarším panovníkom v regióne. Navyše mal kedysi za manželku mladšiu sestru Jána Luxemburského Beatrix (zomrela 1319) ako aj dcéru poľského Lokietka, Kazimírovu sestru, Alžbetu.  
Prvým krokom bolo rokovanie v lete 1335 pravdepodobne v Trenčíne medzi Kazimírom a synom Jána Luxemburského Karolom IV. , ktorý mal vtedy 19 rokov. Na základe tohto prímeria sa český kráľ Ján a jeho syn zriekli nárokov na Poľské kráľovstvo a poľský kráľ Kazimír sa zriekol poľských území, ktoré boli v lénnom vzťahu k českému kráľovi – Sliezsko a Mazovsko (Rád nemeckých rytierov predtým čiastočne anektoval Mazovsko a až v rokoch 1526/1529 bola jeho hlavná časť s hlavným mestom vo Varšave začlenená do poľského štátu).
Faktická dohoda vznikla na osobnom stretnutí troch panovníkov, ktoré Karol I. Róbert zvolal na začiatok novembra 1335 do paláca na Vyšehrade (v čase menín svojej manželky Alžbety, sestry poľského kráľa, pripadajúcich na 19. november). Takmer štyri týždne tu hostil poľského a českého kráľa, viaceré poľské, sliezske a nemecké kniežatá, ako aj zástupcov Rádu nemeckých rytierov. Bolo zároveň dohodnuté, že Kazimír mal zaplatiť českému kráľovi 20 000 kôp pražských grošov (českých strieborných hrivien),čo predstavovalo asi 4 tony striebra. Listina, v ktorej to bolo potvrdené, bola zverená do opatery Karola Róberta aj preto, že bol jej ručiteľom. 
Poľskí a českí vládcovia aj keď s nevôľou prijali aj kompromisné rozhodnutie arbitráže o sporných územiach Východné Pomoransko a Kujavsko. Okrem toho sa všetci dohodli na spoločnom postupe, ktorý smeroval proti Habsburgovcom (cisárovi Ľudovítovi IV. a jeho spojencovi "Albertovi Rakúskemu)". Boli napríklad dohodnuté obchodné cesty, tak aby obchádzali Viedeň. V roku 1338 alebo 1339 nasledoval ďalší spoločný "kongres" vo Vyšehrade.
Hrad.
Spojením pôvodného hradu opevneného hradbami s vežami so staršou obytnou vežou (donjon), nazvanou "Šalamúnova" vznikol tzv. "Dolný hrad". V jeho blízkosti vystaval Karol I. Róbert palác, ktorý bol jeho synom Ľudovítom a neskôr Žigmundom Luxemburským mohutne prestavaný a rozšírený. (Žigmund ale presunul kráľovské sídlo do Budína v rokoch 1405 až 1408). Vyšehrad využíval počas svojej vlády Matej I. Korvín ako letné sídlo. V roku 1473 tam začal stavbu svojho paláca. Stavba bola v rokoch 1476 - 84 postavená v neskorogotický štýle, ale v detailoch už vyzdobená talianskymi renesančnými umelcami, čo bol prvý prienik renesancie na pôdu Strednej Európy. Tento palác (dnes Kráľovský (či Matyášov) palác) stojí dodnes a je prístupný verejnosti. 
Po smrti Mateja Korvína nastáva úpadok Vyšehradu. Význam stratil najmä po bitke pri Moháči v roku 1526. V roku 1543 sa posádka hradu vzdala presile tureckých vojsk. Hrad bol vyhodený do povetria Turkami v roku 1686. Definitívne bol hrad zničený po kuruckých povstaniach v rokoch 1703 – 1704. 
O tom že Vyšehrad neupadol do zabudnutia, rozhodli v roku 1869 aktivity farára Jozefa Karola Viktorina, ktorý vyhlásil zbierku a vybudoval turistický chodník na horný hrad. Visegrád získal opäť mestské privilégiá v roku 2000.
Dnes je hrad a mesto vyhľadávanou turistickou lokalitou.

</doc>
<doc id="182233" url="https://sk.wikipedia.org/wiki?curid=182233" title="Visegrád">
Visegrád



</doc>
<doc id="182234" url="https://sk.wikipedia.org/wiki?curid=182234" title="Nagymaros">
Nagymaros

Nagymaros (, ) je mesto v Peštianskej župe v Szobskom okrese v Maďarsku. 
Má rozlohu 3 439 ha a žije tu obyvateľov "()".

</doc>
<doc id="182235" url="https://sk.wikipedia.org/wiki?curid=182235" title="NS">
NS



</doc>
<doc id="182236" url="https://sk.wikipedia.org/wiki?curid=182236" title="V3">
V3

V3 môže byť:

</doc>
<doc id="182237" url="https://sk.wikipedia.org/wiki?curid=182237" title="SBL">
SBL

SBL môže byť:

</doc>
<doc id="182240" url="https://sk.wikipedia.org/wiki?curid=182240" title="Travis Barker">
Travis Barker

Travis Landon Barker (* 14. november, 1975) je americký bubeník, ktorého meno sa preslávilo vďaka kapele Blink-182 v ktorej hral na bicie. Momentálne je bubeníkom v kapele Blink 182 a taktiež hral pre projekty Box Car Racer, +44, Transplants a Expensive Taste.
V roku 1996, Barker hral bicie pre kapelu The Aquabets. Nahral s nimi jeden album - The Fury of the Aquabats!, v roku 1997. Jeho kariera odštarotvala, keď sa pridal do pop punkovej kapely Blink-182 v roku 1998. Barker sa preslávil svojím účesom a jeho tendenciou vystupovať bez trička, čím odhaľoval jeho tetovania. Barker sa ukázal ako veľmi prispôsobivý bubeník. Vyrábal a pomáhal pri veľkom množstve hudobných projektov rôznorodých štýlov ako napríklad hip-hop, punk rock, alternatívny rock, ska, rap, pop a aj country.

</doc>
<doc id="182241" url="https://sk.wikipedia.org/wiki?curid=182241" title="Chemický potenciál">
Chemický potenciál

Chemický potenciál je termodynamická veličina charakterizujúca voľnú (Gibbsovú) energiu jedného mólu zložky v roztoku, ide teda o tzv. parciálnu molárnu veličinu. Chemické potenciály rovnako ako aj iné parciálne molárne veličiny sú funkciou tlaku, teploty a zloženia roztoku, teda môžu mať iné hodnoty ako jeden mól čistej zložky. "Ako názorný príklad parciálnych veličín možno uviesť molárny objem, tj. objem jedného molu látky. Napr. čistá voda ma tento objem 18 cm3. Ak jeden mól vody pridáme do veľmi veľkého množstva vodného roztoku inej látky (takže sa koncentrácia praktický nezmení) a odmeriame prírastok objemu zistíme, že tento nemusí byť 18 ale trebárs 16 alebo 22cm3. Takto nameraná veličina sa volá parciálny molárny objem vody (za danej teploty, tlaku a zloženia roztoku)." Podobný vzťah ako v tomto príklade je aj medzi Gibbsovou energiou jedného mólu čistej zložky a jej chemickým potenciálom v roztoku.
Matematická definícia.
Chemický potenciál je parciálna molárna voľná entalpia čo možno matematicky zapísať:
formula_1
Kde:
formula_2 - voľná entalpia roztoku [J]
formula_3 - počet molov zložky "i" [mol]

</doc>
<doc id="182242" url="https://sk.wikipedia.org/wiki?curid=182242" title="Estónske euromince">
Estónske euromince

Estónske euromince sú euromince s estónskym národným motívom. Sú v obehu od 1. januára 2011, kedy Estónsko prešlo z koruny na euro. Estónsko je členom EÚ od 1. mája 2004 a tiež je členom Európskej menovej únie. Do systému ERM II vstúpilo 28. júna 2004.
Výmenný kurz koruny k euru bol stanovený na 15,6466 korún za euro.
Estónsko bolo prvé z nových členov EÚ, ktoré sa rozhodli prijať euro a prvé aj odhalilo vzhľad euromincí. Vzhľad bol vybraný v súťaži vyhlásenej v júni 2004 a do 19. októbra prijali 134 návrhov. Komisia vybrala 10 najlepších motívov, z ktorých Estónci mali možnosť telefonicky hlasovať jeden týždeň. 
Súťaže sa zúčastnilo 45 453 občanov. 27,46 % z nich si vybralo motív číslo 4, kde na všetkých minciach je zobrazený rovnaký motív - mapa Estónska a pod ňou nápis „Eesti“ (estónsky Estónsko). Motív je obklopený 12 hviezdami symbolizujúce EÚ a na motíve sa nachádza rok, kedy mali mince prísť do obehu. 
Prvé estónske mince s rokom 2011 boli razené v polovici roka 2010 vo Fínsku. V roku 2012 sa Estónske mince razili v Holandsku, v roku 2015 a 2018 v Litovskej mincovni a v rokoch 2016 – 2017 sa mince razili opäť vo Fínsku. V rokoch 2013 – 2014 neboli razené mince do obehu. 
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
7-eurové pamätné mince.
Materiál: striebro 92,5 %; Priemer mince: ; Hmotnosť: 28,28 g 
8-eurové pamätné mince.
Materiál: striebro 92,5 %; Priemer mince: ; Hmotnosť: 28,28 g 
10-eurové pamätné mince.
Typ A: Materiál: striebro 92,5 %; Priemer mince: ; Hmotnosť: 28,28 g 
Typ B: Materiál: striebro 99,9 %; Priemer mince: ; Hmotnosť: 28,8 g 
12-eurové pamätné mince.
Materiál: striebro 99,9 %; Priemer mince: ; Hmotnosť: 28,28 g 
15-eurové pamätné mince.
Materiál: striebro ?; Priemer mince: ; Hmotnosť: ? g 
20-eurové pamätné mince.
Materiál: bimetalická 99,9 %; Jadro: zlato 99,9 %; Kruh: striebro 99,9 % Priemer mince: ; Hmotnosť: 14,6 g 
25-eurové pamätné mince.
Materiál: zlato 99,9 %; Priemer mince: ; Hmotnosť: 3,11 g 
100-eurové pamätné mince.
Materiál: zlato 99,9 %; Priemer mince: ; Hmotnosť: 5,65 g 

</doc>
<doc id="182243" url="https://sk.wikipedia.org/wiki?curid=182243" title="Záporožie">
Záporožie

Záporožie (; ) je priemyselné mesto, ktoré leží na juhovýchode Ukrajiny na rieke Dneper. S počtom 780 000 obyvateľov je 6. najväčšie mesto na Ukrajine a administratívne stredisko Záporožskej oblasti. Má rozlohu , ale mestský úrad chce pripojiť dva vedľajšie rajóny, a týmto spôsobom zväčšiť rozlohu, ale aj počet obyvateľov.
Predpokladá sa, že v najbližšej dobe sa bude Záporožie rozvíjať aj juhozápadným smerom v okolí mostov, ktoré sú v súčasnosti vo výstavbe.
Sídli tu aj Východoukrajinský slovenský národnostný a kultúrny spolok.
Do roku 1921 sa mesto volalo "Alexandrovsk" (po rusky: Александровск, po ukrajinsky: Олександрівськ) podľa ruského veliteľa, princa Alexandra Golicyna. Dnešný názov dostalo mesto podľa rýchleho toku pri ostrove Chortycia.
V okolí mesta, v dedine Voznesenka, bol objavený náhrobok bulharského chána Asparucha. Okrem toho v Záporoží a v oblasti bývajú Tavrijskí Bulhari. Nachádza sa pri Kachovskej vodnej nádrži.

</doc>
<doc id="182248" url="https://sk.wikipedia.org/wiki?curid=182248" title="Incheon">
Incheon



</doc>
<doc id="182249" url="https://sk.wikipedia.org/wiki?curid=182249" title="Urbanistika">
Urbanistika



</doc>
<doc id="182264" url="https://sk.wikipedia.org/wiki?curid=182264" title="Plánovanie podnikových zdrojov">
Plánovanie podnikových zdrojov

Plánovanie podnikových zdrojov alebo enterprise resource planning (ERP) je vnútropodnikový softvérový informačný systém používaný na správu a koordináciu všetkých zdrojov, pracovísk a funkcií biznis sféry prostredníctvom zdieľaných dátových úložísk.
Stavba ERP.
ERP systém pozostáva z modulových softvérových a hardvérových jednotiek, ktoré komunikujú na lokálnej sieti (LAN). Modulový princíp dovoľuje podniku pridať alebo rekonfigurovať moduly (aj od rôznych dodávateľov), pričom sa zachováva integrita dát v rámci jednej zdieľanej databázy, ktorá je centralizovaná.
História.
ERP je pôvodne odvodený z MRP II (Manufacturing Resource Planning), ktoré je nástupcom MRP (Material Requirements Planning). ERP systémy sú zamerané na výrobu, logistiku, distribúciu, zásoby, fakturáciu a účtovníctvo podniku. ERP softvér má často dosah aj na ďalšie sféry biznisu ako je marketing alebo ľudské zdroje.
Systémy boli masovo nasadzované koncom 90. rokov v súvislosti Y2K problémom. Mnoho firiem využilo túto príležitosť, aby nahradilo svoj zastaraný podnikový informačný systém založený na odkazoch, novým prelomovým riešením na princípe zdieľania. Pokles predaja bol zaznamenaný až s blížiacim sa príchodom roku 2000, kedy väčšina spoločností už mala implementované svoje riešenie Y2K problému.
ERP je často nesprávne označované ako „back office systems“, čo znamená, že nedochádza k priamemu kontaktu so zákazníkom, na rozdiel od CRM (Customer Relationship Management), riešení SRM (Supplier Relationship Management), či e-Business systémov (eCommerce, eGovernment, eTelecom, eFinance).
ERP II.
ERP II, pojem zavedený po roku 2000 je používaný v súvislosti s nastupujúcou generáciou ERP systémov. Upravené riešenie je založené na webovom rozhraní, ktoré dovoľuje súčasne interným pracovníkom a externým zdrojom (dodávatelia, zákazníci), pristupovať v reálnom čase k dátam, uloženým v systéme.
Nástupca je odlišný aj v spôsobe harmonizácie systému s biznis sférou. Kým prvé systémy boli dizajnované bez ohľadu na podnikové fungovanie, v súčasnosti je trend opačný, pričom dôraz je pri vývoji informačného systému kladený najmä na to, ako podnik funguje. V súčasnosti toto riešenie poskytuje väčšina známych firiem, zaoberajúcich sa ERP.

</doc>
<doc id="182265" url="https://sk.wikipedia.org/wiki?curid=182265" title="ERP">
ERP



</doc>
<doc id="182269" url="https://sk.wikipedia.org/wiki?curid=182269" title="Enterprise Resource Planning">
Enterprise Resource Planning



</doc>
<doc id="182273" url="https://sk.wikipedia.org/wiki?curid=182273" title="Urbanizmus">
Urbanizmus

Urbanizmus môže byť:

</doc>
<doc id="182274" url="https://sk.wikipedia.org/wiki?curid=182274" title="P. O. Hviezdoslav">
P. O. Hviezdoslav



</doc>
<doc id="182275" url="https://sk.wikipedia.org/wiki?curid=182275" title="Zoznam ulíc a námestí v Banskej Bystrici">
Zoznam ulíc a námestí v Banskej Bystrici

Zoznam ulíc a námestí v Banskej Bystrici je úplný zoznam ulíc a námestí v Banskej Bystrici zostavený podľa oficiálneho zoznamu, zverejneného Mestským úradom.

</doc>
<doc id="182276" url="https://sk.wikipedia.org/wiki?curid=182276" title="Eččú (provincia)">
Eččú (provincia)

Provincia Eččú () bola stará japonská provincia na ostrove Honšú pri pobreží Japonského mora. Na jej území sa dnes rozkladá prefektúra Tojama. Eččú susedila s provinciami Ečigo, Hida, Kaga, Noto a Šinano.
Jej hlavným mestom bolo Takaoka, ale v priebehu obdobia Sengoku ju väčšinou ovládal vládca niektorej zo susedných provincií, ako boli Ečigo a Kaga.

</doc>
<doc id="182278" url="https://sk.wikipedia.org/wiki?curid=182278" title="Maastrichtské kritériá">
Maastrichtské kritériá



</doc>
<doc id="182279" url="https://sk.wikipedia.org/wiki?curid=182279" title="Pražskaja (stanica moskovského metra)">
Pražskaja (stanica moskovského metra)

Pražskaja () je stanica moskovského metra. Pomenovaná je podľa hlavného mesta Česka, Prahy. Bola postavená na deviatej linke (Serpuchovsko-Timirjazevskaja), v južnej časti mesta. Jej projektový názov bol "Krasnyj majak" (červený maják). Pražskaja bola otvorená v novembri roku 1985, v rámci Česko-slovensko-sovietskeho priateľstva v Prahe pomenovali jednu zo staníc na novom úseku linky B Moskevská. Na úprave Pražskej sa podieľali aj českí architekti a tiež boli dovezené rôzne materiály z ČSSR.

</doc>
<doc id="182280" url="https://sk.wikipedia.org/wiki?curid=182280" title="Ečigo (provincia)">
Ečigo (provincia)

Provincia Ečigo () bola bývalá japonská provincia ležiaca v severnom Japonsku na pobreží Japonského mora. Tvorila najsevernejšiu časť správneho okruhu Hokurikudó (北陸道). Susedila s provinciami Uzen, Iwaširo, Kózuke, Eččú a Šinano. Na jej území sa dnes rozkladá prefektúra Niigata, ku ktorej patrí i ostrov Sado, ktorý bol pôvodne samostatnou provinciou.
Od roku 752 zaberala provincia Ečigo stále rovnaké územie až do svojho zrušenia.
V priebehu obdobia Sengoku ovládal provincii Ečigo Kenšin Uesugi a jeho dediči. Neskoršie sa provincia stala lénom príbuzných Iejasua Tokugawu.

</doc>
<doc id="182281" url="https://sk.wikipedia.org/wiki?curid=182281" title="Maastrichtské konvergenčné kritériá">
Maastrichtské konvergenčné kritériá



</doc>
<doc id="182283" url="https://sk.wikipedia.org/wiki?curid=182283" title="Dewa (provincia)">
Dewa (provincia)

Provincia Dewa () bola bývalá japonská provincia. Na jej území sa dnes rozkladajú prefektúry Jamagata a Akita s výnimkou miest Kazuno a Kosaka).
Provincia Dewa sa v roku 708 odštiepila od provincie Ečigo a postupne rozširovala svoje územie smerom na sever tak, ako Japonci vytlačovali pôvodných obyvateľov severného Honšú.
V priebehu obdobia Sengoku ovládal južnú časť provincie okolom mesta Jamagata klan Mogami a severnú časť klan Akita. Oba klany bojovali v bitke pri Sekigahare na strane Iejasua Tokugawu.
Na začiatku obdobia Meidži, predtým než bol zavedený systém prefektúr, bola Dewa na krátku dobu rozdelená na provincie Uzen a Ugo.

</doc>
<doc id="182285" url="https://sk.wikipedia.org/wiki?curid=182285" title="Notting Hill Gate (stanica metra)">
Notting Hill Gate (stanica metra)

Notting Hill Gate je jedna zo staníc londýnskeho metra nachádzajúca sa v londýnskom obvode Kensington and Chelsea, v štvrti Notting Hill. Výstupy zo stanice ústia na rovnomennú ulicu Notting Hill Gate. Stanica sa nachádza na prelome tarifných zón č.1 a 2.
História.
Podpovrchové nástupištia Circle a District Line boli otvorené 1. októbra 1868 pod záštitou spoločnosti Metropolitan Railway ako súčasť predĺženia z Paddingtonu do stanice Gloucester Road. Central Line sa tu objavila 30. júla 1900 ako spoločnosť Central London Railway. Vchody do týchto dvoch pôvodne oddelených staníc boli na opačných stranách ulice a vstup na nástupištia Central Line bol pôvodne výťahom.
Vchod do stanice bol prestavaný koncom 50. rokov s opätovným otvorením 1. marca 1959. Cieľom prestavby bolo zmeniť oddelenosť týchto dvoch staníc výstavbou nového podpovrchového vestibulu odkiaľ sa dolu na Central Line dalo dostať eskalátormi. Tieto eskalátory boli prvé v sieti londýnskeho metra, ktoré mali bočné panely z kovu a nie z dreva. Vchod tiež slúži aj ako podchod pre chodcov ponad rušnú Notting Hill Gate.
Linky.
Stanicu v súčasnosti obsluhujú tri linky:

</doc>
<doc id="182292" url="https://sk.wikipedia.org/wiki?curid=182292" title="Peter Krištúfek (spisovateľ)">
Peter Krištúfek (spisovateľ)

Peter Krištúfek (* 23. jún 1973, Bratislava – † 23. apríl 2018, Badín) bol slovenský spisovateľ, trojnásobný finalista literárnej súťaže Poviedka (v rokoch 2000, 2002 a 2004) a dvojnásobný finalista literárnej ceny Anasoft litera (2011, 2013).
Životopis.
Vyštudoval filmovú a televíznu réžiu a za svoju režijnú tvorbu získal viacero ocenení. Pracoval ako moderátor vo viacerých rádiách, neskôr sa venoval najmä režijnej a literárnej tvorbe. Bol tiež členom hudobnej skupiny EYE.
Tvorba.
Debutoval zbierkou poviedok "Nepresné miesto" a publikoval poviedky v periodikách "Vlna", "Knižná revue", "Romboid", "Revue Labyrint", "Pravda", "SME" a "Rak". Niektoré boli tiež prednesené v slovenskom a českom rozhlase. Okrem kníh vytvoril aj viac ako 20 autorských dokumentárnych filmov.

</doc>
<doc id="182294" url="https://sk.wikipedia.org/wiki?curid=182294" title="Zoznam ulíc a námestí v Banskej Štiavnici">
Zoznam ulíc a námestí v Banskej Štiavnici

Toto je úplný zoznam ulíc a námestí v Banskej Štiavnici. Pre celé mesto platí PSČ 969 01, ku ktorému patrí pošta Banská Štiavnica 1 a preto nie je pri jednotlivých uliciach uvádzané.
Ulice.
Miestna časť Počúvadlianske Jazero.
Bez názvu ulíc
Zdroj.
Tento zoznam bol zostavený podľa oficiálneho zoznamu ulíc Banskej Štiavnice 

</doc>
<doc id="182295" url="https://sk.wikipedia.org/wiki?curid=182295" title="Zoznam ulíc a námestí v Bytči">
Zoznam ulíc a námestí v Bytči

Toto je zoznam ulíc a námestí v Bytči. Všetky uvedené majú PSČ 014 01. V miestnych častiach Beňov, Hliník nad Váhom, Hrabové, Malá Bytča, Mikšová (Bytča) a Pšurnovice nemajú ulice oficiálne pomenovania, tento zoznam teda uvádza len ulice ležiace vo Veľkej Bytči.

</doc>
<doc id="182298" url="https://sk.wikipedia.org/wiki?curid=182298" title="Mastodonsaurus">
Mastodonsaurus

Mastodonsaurus bol obrom medzi krytolebcami a zároveň spolu s bylinožravými dinosaurami jedným z najväčších živočíchov svojej geologickej doby. 
Poznávacie znaky.
Podobal sa obrovskej žabe, nemal však hlavu polkruhovitú, ako je u žiab obvyklé, ale trojuholníkovitú a veľmi mohutnú. Dosahovala dĺžky až . Na tak veľkú hlavu mal trup pomerne malý a tiež chvost bol veľmi krátky. Končatiny boli pomerne malé, slabé a niektoré kosti končatín dokonca nahradzovala chrupavka. Redukované končatiny a tzv. sínusové čiary na hlave, ktoré podobne ako postranná čiara rýb slúžili k orientácii vo vode, dokazujú, že mastodonsaurus bol vodný živočích, ktorý vodu pravdepodobne vôbec neopúšťal. Žil v močaristých tôňach a živil sa hlavne rybami, ktorých kosti a šupiny sa našli v skamenelých výkaloch mastodonsaurov. Niektorí autori sa domnievajú, že mastodonsaury neboli schopné opustiť vodu za žiadnych okolností. Túto domnienku podporujú hromadné nálezy kostí týchto živočíchov, dokazujúce, že v dobách sucha, kedy tône vyschli, mastodonsaury hromadne hynuli. Mastodonsaury dorastali dĺžky až troch metrov a žili v triase, teda v druhohorách, v dobe pred 220 miliónmi rokov.

</doc>
<doc id="182301" url="https://sk.wikipedia.org/wiki?curid=182301" title="Anteosaurus">
Anteosaurus

Anteosaurus je rod z vyhynutej čeľade Anteosauridae patriacej medzi terapsidy. Žil pred 260 miliónmi rokov, to znamená na konci prvohôr, v období permu. Jeho fosílne nálezy sú známe z južnej Afriky.
Poznávacie znaky.
Dosahoval dĺžku 500 až a mal až dlhú lebku. Čeľuste boli neobyčajne mohutné a v prednej časti boli vyzbrojené veľkými rezákmi, za ktorými vystupovali ešte mohutné špicáky. Zadné zuby boli pomerne drobné, jednohroté, neschopné žuvaním rozmieľať potravu. Pomerne krátke a slabé končatiny naznačujú obojživelný spôsob života.

</doc>
<doc id="182305" url="https://sk.wikipedia.org/wiki?curid=182305" title="Zoznam ulíc v Hlohovci">
Zoznam ulíc v Hlohovci

Zoznam ulíc v Hlohovci je úplný zoznam ulíc v Hlohovci zostavený podľa oficiálneho zoznamu ulíc zverejneného Mestským úradom Hlohovec.
"Pozri aj: Zoznam námestí v Hlohovci"

</doc>
<doc id="182310" url="https://sk.wikipedia.org/wiki?curid=182310" title="Zoznam ulíc a námestí v Kežmarku">
Zoznam ulíc a námestí v Kežmarku

Toto je zoznam ulíc a námestí v Kežmarku.
Ulice.
Bardejovská, Baštová, Biela voda, Cintorínska, Dr. Alexandra, Dr. D. Fischera, Fraňa Kráľa, Garbiarska, Gaštanová, Gen. Štefánika, Hradská cesta, Huncovská, Hviezdoslava, Ivana Stodolu, J. Záborského, Jakuba Kraya, Jána Chalupku, Južná, Kamenná baňa, Karola Kuzmányho, Kláštorná, Komenského, Košická, Krvavé pole, Kukučínova, Kušnierska brána, Lanškrounská, Levočská, Ľubická cesta, Martina Lányiho, Michalská, Možiarska, Mučeníkov, Nábrežná, Nad traťou, Nižná brána, Nová, Obrancov mieru, P.J.Šafárika, Petržalská, Pod lesom, Pod traťou, Poľná, Pradiareň, Pri zastávke, Priekopa, Rázusova, Severná, Sihoť, Slavkovská, Starý trh, Strelnica, Suchá hora, Štúrova, Tatranská, Teheľňa, Toporcerova, Továrenská, Trhovište, Tvarožnianska, Vyšný mlyn, Weilburská, Záhradná, Zochova
Kláštorná, J. Jesenského, S. Tomášika
Námestia.
Hlavné námestie, Hradné námestie, Kostolné námestie

</doc>
<doc id="182311" url="https://sk.wikipedia.org/wiki?curid=182311" title="Abel Paz">
Abel Paz

Abel Paz (* 12. august 1921, Almería - † 13. apríl 2009, Barcelona) bol španielsky anarchista, bývalý bojovník a historik. Jeho skutočné meno je Diego Camacho.
Život.
Narodil sa v meste Almería roku 1921, a roku 1929 sa s rodinou presťahoval do Barcelony. Roku 1935 začal pracovať v textilnom priemysle. Stal sa členom anarchosyndikalistickej Národnej konfederácie práce (španielsky Confederación Nacional del Trabajo - CNT).
V júli 1936 začala občianska vojna a revolúcia, Abel Paz vstúpil do anarchistickej Durrutiho kolóny. Bojoval na aragonskom fronte a roku 1937 v Barcelone.
Po páde Katalánska v januári 1939, odišiel do exilu vo Francúzsku. V 40. rokoch bojoval proti Hitlerovi.
Abel Paz je autorom množstva prác o anarchizme, jedna z najdôležitejších bola biografia Buenaventuru Durrutiho vydaná vo viacerých edíciách a jazykoch.
Zomrel 13. apríla 2009 v Barcelonskej nemocnici.

</doc>
<doc id="182312" url="https://sk.wikipedia.org/wiki?curid=182312" title="Maltské euromince">
Maltské euromince

Maltské euromince sú euromince s maltským národným motívom.
Malta je členom Európskej únie od 1. Mája 2004 a tiež patrí do Hospodárskej a menovej únie. Malta prijala euro ako oficiálnu menu 1. Januára 2008, zrušením Maltskej líry. 
Na národnej strane mincí nominálnej hodnoty 1-, 2- a 5-cent sa nachádza neolitický chrám Mnajdra. Na minciach hodnoty 10-, 20- a 50-centov je to štátny znak Malty a na minci 1 euro a 2 eurá je to maltézsky kríž.
Motívy boli vybraté maltskou verejnosťou v dvoch kolách. V prvom kole, ktoré trvalo od 14. januára 2006 do 29. januára 2006 si ľudia mohli zvoliť z 12 možností, rozdelených do 4 kategórií– Prehistorická Malta, Renesančná Malta, Identita Malty a Maltské súostrovie. Pre každú kategóriu boli predstavené 3 návrhy. 
Výsledky prvého kola boli: Krst Krista v katedrále Sv. Johna (3498 hlasov v kategórii Renesančná Malta), erb Malty (2742 hlasov v kategórii Identita Malty) a chrám Mnajdra (1872 hlasov v kategórii Prehistorická Malta). Motív, pevnosť St. Angelo obdržala 2037 hlasov, ale nebola zahrnutá medzi 3 víťazné návrhy, pretože skončila na druhom mieste za motívom Krstu Krista v danej kategórii. 
Počas posledných dvoch týždňov hlasovania si mohla verejnosť zvoliť vlastný návrh poslaním SMS. Prvým a druhým najobľúbenejším motívom boli Maltský kríž a Dun Karm. Riadiaci výbor pre prijatie eura rozhodol, že najobľúbenejší návrh, Maltský kríž, bude zaradený do druhého kola s troma predtým zvolenými návrhmi. Tieto návrhy boli poslané dizajnérovi Noel Galea Basonovi.
Počas druhej fázy hlasovania, ktorá trvala od 29. mája do 9. júna 2006, si verejnosť volila zo štyroch motívov navrhnutých dizajnérom. Tri návrhy s najväčším počtom hlasov sa dostali na národná stranu maltských euromincí.
Malta nemá vlastnú mincovňu, preto boli mince razené v iných krajinách Európy. Obehové mince boli vyrazené vo Francúzsku a do zberateľských sád v Holandsku. Pamätné mince určené sú razené v holandskej mincovni, pričom zberateľské obsahujú aj jej značku. Od roku 2016 sa pamätné mince razia vo francúzskej mincovni, pričom zberateľské obsahujú aj jej značku.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
Typ A: Materiál: mosadz; Priemer mince: ; Hmotnosť: 10,5 g 
Typ B: Materiál: zlato 58,5%; Priemer mince: ; Hmotnosť: 0,5 g 
Typ C: Materiál: zlato 99,9%; Priemer mince: ; Hmotnosť: 0,5 g 
10 eurové pamätné mince.
Typ A: Materiál: striebro 92,5%; Priemer mince: ; Hmotnosť: 28,28 g 
Typ B: Materiál: striebro 92,5%; Priemer mince: ; Hmotnosť: 20 g 
50 eurové pamätné mince.
Materiál: zlato 91,6%; Priemer mince: ; Hmotnosť: 6,5 g 

</doc>
<doc id="182313" url="https://sk.wikipedia.org/wiki?curid=182313" title="Cyperské euromince">
Cyperské euromince

Cyperské euromince sú euromince s cyperským národným motívom. 
Do obehu sa dostali 1. januára 2008. Cyprus je členom Európskej únie od 1. mája 2004 a do Európskeho menového systému vstúpil 29. mája 2005. 1. januára 2008 sa Cyprus spolu s Maltou stal členským štátom eurozóny. Mesiac január roku 2008 bol prechodným obdobím, kedy mince a bankovky starej cyperskej meny, libry, boli zároveň s eurom zákonným platidlom a bolo možné ich používať v bežnom platobnom styku. Od februára 2008 už nebolo možné používať librové mince a bankovky. Konverzný kurz libry k euru je 1 € = 0,585274 CYP.
Na 1-, 2- a 5-centových eurominciach je vyobrazený muflón ako symbol prírody. Na 10-, 20- a 50-centových minciach je zase zobrazená cyperská loď "Kyrenia" ako symbol mora. Na minciach nominálnej hodnoty 1 € a 2 € sa nachádza Pomoský idol, 5000 rokov stará prehistorická soška. Na všetkých minciach sú tiež nápisy „ΚΥΠΡΟΣ“ a „KIBRIS“ (grécky a turecky Cyprus) a rok vydania. 
Cyprus nemá vlastnú mincovňu, preto boli mince razené v rôznych štátoch Európy. V roku 2008 a 2009 boli mince razené vo Fínsku a pamätná 2€ minca z roku 2009 v Holandsku. Od roku 2010 sa všetky mince razia v Grécku.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5- a 20-eurové pamätné mince.
5 €: Materiál: 92,5 % striebro; Priemer mince: ; Hmotnosť: 28,28 g 
20 €: Materiál: 91,7 % zlato, Priemer mince: ; Hmotnosť: 7,99 g

</doc>
<doc id="182314" url="https://sk.wikipedia.org/wiki?curid=182314" title="Zoznam ulíc a námestí v Košiciach">
Zoznam ulíc a námestí v Košiciach

Toto je zoznam ulíc a námestí v Košiciach.

</doc>
<doc id="182317" url="https://sk.wikipedia.org/wiki?curid=182317" title="MTV">
MTV

MTV môže byť:

</doc>
<doc id="182318" url="https://sk.wikipedia.org/wiki?curid=182318" title="Litovské euromince">
Litovské euromince

Litovské euromince sú euromince s litovským národným motívom. 
Litva je členom Európskej únie od 1. mája 2004 a je tiež členom Európskej menovej únie. Do prijatia eura používala Litva svoju národnú menu - litas. Pevný kurz medzi litasom a eurom bol stanovený na 3.45280 LTL = 1 EUR. Litva sa snažila vstúpiť do eurozóny už 1. januára 2007, ale nesplnila inflačné maastrichtské kritérium. Litva prijala spoločnú európsku menu 1. januára 2015 ako posledná z 3 pobalstkých krajín (Estónsko v roku 2011 a Lotyšsko v roku 2014).
Motív na eurominciach vytvoril sochár Antanas Žukauskas a bol odhalený 11. novembra 2004. Mince sú razené v litovskej mincovni. 
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
1,5 eurové pamätné mince.
Materiál: Meď-nikel; Priemer mince: ; Hmotnosť: 11,1 g 
5 eurové pamätné mince.
Typ A: Materiál: Severské zlato; Priemer mince: ; Hmotnosť: 10 g 
Typ B: Materiál: Striebro 92,5%; Priemer mince: ; Hmotnosť: 12,44 g 
Typ C: Materiál: Zlato 99,9%; Priemer mince: ; Hmotnosť: 1,24 g 
Typ D: Materiál: Meď-nikel; Priemer mince: ; Hmotnosť: 13,15 g 
10 eurové pamätné mince.
Materiál: Striebro 92,5%; Priemer mince: ; Hmotnosť: 23,3 g 
20 eurové pamätné mince.
Materiál: Striebro 92,5%; Priemer mince: ; Hmotnosť: 28,28 g 
50 eurové pamätné mince.
Materiál: Zlato 99,9%; Priemer mince: ; Hmotnosť: 7,78 g 

</doc>
<doc id="182319" url="https://sk.wikipedia.org/wiki?curid=182319" title="Lotyšské euromince">
Lotyšské euromince

Lotyšské euromince sú euromince s lotyšským národným motívom. Lotyšsko je členom Európskej únie od 1. apríla 2004 a tiež je členom Európskej menovej únie. Lotyšsko prijalo euro v 1. januára 2014, výmenou za starú menu lats.
Na minciach najmenšej nominálnej hodnoty (0,01 €, 0,02 €, 0,05 €) sa nachádza malý veľký štátny znak Lotyšska, na minciach strednej nominálnej hodnoty (0,10 €, 0,20 €, 0,50 €) je to veľký veľký štátny znak Lotyšska. Na minciach hodnoty 1 € a 2 € je motív lotyšskej panny, ktorý je prevzatý z niekdajšej mince 2 laty pred druhou svetovou vojnou. Mince tiež obsahujú 12 hviezd Európskej únie, rok razby a nápis „Latvija“ (lotyšsky Lotyšsko).
Na minci 2 € mal byť pôvodne Pamätník slobody v Rige , ktorý bol prevzatý z mince 5 latov, ale tento námet nevhodne zasahoval do medzikružia, preto bol zopakovaný námet lotyšskej panny z 1 € mince.
Tender pre razenie lotyšských euromincí začal 20. septembra 2012 . 10. decembra 2012, bolo oznámené, že razba bude v Bádensko-Württemberskej mincovni v Nemecku. Razba mincí začala v júli 2013 . Mince pre rok 2016 budú razené v litovskej mincovni.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
Typ A: Materiál: striebro 92,5%; Priemer mince: rôzny; Hmotnosť: rôzna; Tvar: rôzny
Typ B: Materiál: zlato 99,99%; Priemer mince: 18 mm; Hmotnosť: 3,1 g
Typ C: Materiál: striebro 92,5%, pozlatené 99,5%; Priemer mince: 29 mm; Hmotnosť: 16,5 g; Tvar: Včelí plast
20 eurové pamätné mince.
Typ A: Materiál: zlato 99,99; Priemer mince: 21 mm; Hmotnosť: 6 g 
Typ B: Materiál: zlato 99,99; Priemer mince: 22 mm; Hmotnosť: 13 g 

</doc>
<doc id="182321" url="https://sk.wikipedia.org/wiki?curid=182321" title="Pamätné euromince">
Pamätné euromince

Dvojeurové pamätné mince resp. eurové mince s nominálom 2 eurá, sú špeciálne euromince razené a emitované národnými (centrálnymi) bankami členov eurozóny od roku 2004 ako legálne a obehové platidlo všetkých členských štátov. Od júla 2012 môže každá krajina vydať za rok dve takéto mince. Tieto mince obyčajne oslavujú výročie historickej udalosti alebo upozorňujú na práve prebiehajúcu udalosť.
Pamätné mince sa stali zberateľským artiklom, ale nemali byť zamieňané a nenahrádzajú maloemisné zlaté a strieborné pamätné mince, priamo určené na zberateľské účely a priamo definované ako „zberateľské“. Takéto mince sú zväčša vyrobené vo vysokoleštených emisiách a s vyšším nominálom.
Pravidlá a obmedzenia.
Základom pravidiel pre emisiu pamätných mincí bolo rozhodnutie Európskej rady, ktoré zrušilo zákaz zmeny národnej strany mincí počínajúc 1. januárom 2004.
Napriek tomu niektoré pravidlá a obmedzenia stále platia.
Dve obmedzenia sa týkajú tvorby grafických návrhov. Prvé určuje spoločnú zadnú stranu, druhé stanovuje, za akých okolností môže dôjsť k zmene národnej strany mince. Táto norma stanovila, že lícna strana by nemala byť menená pred rokom 2008, iba v prípade, ak sa hlava štátu, vyobrazená na niektorých minciach, zmení. Moratória na ďalšie zmeny mali byť preskúmané v roku 2008.
Ďalšie predpisy obmedzili frekvenciu a počet pamätných mincí. Každý členský štát eurozóny môže vydať v roku pamätnú mincu, len v nominále 2 €. Celkový počet týchto mincí, emitovaných do obehu za rok by nemal presiahnuť nasledujúci počet:
Ďalšie rozhodnutie (z 18. júla 2005) pridalo dve ďalšie usmernenia týkajúce sa návrhu mince. Štát emitujúci mince by mal byť nejakým spôsobom jasne identifikovaný na lícnej strane, a to buď uvedením plného mena, alebo jasne identifikovateľnou skratkou. Názov meny a nominálna hodnota mince by sa nemala opakovať na národnej strane, nakoľko sa už nachádza na spoločnej rubovej strane.
Tieto obmedzenia však neplatia retroaktívne, len pre nové členské štáty eurozóny a pre nové vzory národných lícnych strán štátov, ktoré menia ich dizajn a pre pamätné euromince po roku 2006.
Toto pravidlo tak ovplyvnilo 5 členských štátov a boli donútené zmeniť svoje národné strany v blízkej budúcnosti (Rakúsko, Belgicko, Fínsko, Nemecko a Grécko). Zmena prebehla vo Fínsku v roku 2007
 a v Belgicku v roku 2008.
Následné rozhodnutie upravilo pravidlá znova:
 # každých pätnásť rokov, tak aby bola v súlade s aktuálnym vzhľadom;
 # ak hlava štátu abdikuje, zomrie, alebo sa inak zmení. Dočasné hlavy štátov nemôžu byť použité ako dôvod pre zmenu dizajnu, skôr pre 2 € pamätnú mincu (prípadne druhú pamätnú mincu 2 €).
 # každých pätnásť rokov bez ohľadu na dôvod. Táto doba je pre jednotlivé krajiny rôzna.
Tieto odporúčania sa budú prehodnocovať znovu v roku 2015.
Emisie.
Do konca roka 2017, všetky krajiny eurozóny samostatne emitovalo aspoň jednu pamätnú mince 2 €: (Andorra, Belgicko, Cyprus, Estónsko, Fínsko, Francúzsko, Grécko, Holandsko, Írsko, Litva, Lotyšsko, Luxembursko, Monako, Nemecko, Portugalsko, Rakúsko, San Maríno, Slovensko, Slovinsko, Španielsko, Taliansko a Vatikán), počínajúc gréckou olympijskou mincou, ktorá odštartovala emitovanie pamätných mincí.
Okrem vlastných národných mincí sa vydávajú aj spoločné série mincí. Pričom do týchto sérií sa môžu, ale nemusia pripojiť aj štáty Monako, San Maríno, Vatikán a Andorra. Túto možnosť využilo zatiaľ iba San Maríno v roku 2012. 
Niektoré krajiny eurozóny sa rozhodli, že vydajú mincu s rovnakou témou a motívom. Spoločná téma súvisí hlavne s vydávajúcimi krajinami. 
Niektoré členské štáty eurozóny sa rozhodli v jednom roku nezávisle na sebe vydať mincu s rovnakou témou, ale rôznym motívom. 
Niektoré členské štáty eurozóny sa rozhodli vydať mince s totožnou témou, len iným číselným výročím. 
Niektoré členské štáty eurozóny sa rozhodli v rôznych rokoch vydať mince s rovnakou témou. Motívy mincí sú rôzne. Môžu, ale nemusia pripomínať isté výročie od danej udalosti. 
Nominál mincí je zvyčajne nižší ako ich trhová (zberateľská) hodnota (medzi 3 € a 12 €). Výnimku tvoria emisie San Marína, Monaka, Vatikánu a Andorry, ktorých mince sú bežne predávané medzi 25 € a 60 €, staršie emisie sú často hodnotené nad 100 €.
Vydané vzory boli uverejnené v Úradnom vestníku Európskej únie
Série národných pamätných mincí.
Päť členských štátov eurozóny – Luxembursko, Nemecko, Španielsko, Malta, Lotyšsko, Litva a Francúzsko sa rozhodli raziť určité roky svoje národné pamätné dvojeurové mince v ucelenom tematickom celku.
Luxemburská veľkovojvodská dynastia.
Od roku 2004 vydáva každoročne dvojeurovú pamätnú mincu s motívom veľkovojvodskej dynastie vládnucej v Luxembursku. Každá minca bude zobrazovať udalosť, stavbu alebo iné témy týkajúce sa dynastie alebo člena dynastie spolu s ich portrétmi. Do tejto série patria všetky vydané a plánované Luxemburské mince okrem spoločných mincí. Rok ukončenia série nie je známy.

</doc>
<doc id="182322" url="https://sk.wikipedia.org/wiki?curid=182322" title="Princíp najmenšieho účinku">
Princíp najmenšieho účinku

Princíp najmenšieho účinku je variačný princíp, podľa ktorého sa mechanický systém vyvíja takým spôsobom, ktorý minimalizuje účinok. Viedol k vytvoreniu Lagrangeovskej a Hamiltonovskej formulácie klasickej mechaniky. Tento princíp zrejme prvýkrát formuloval francúzsky fyzik Pierre-Louis Moreau de Maupertuis v rokoch 1744 a 1746. Podobné myšlienky však boli v rámci optiky rozvíjané už v starovekom Grécku, dnes ich poznáme (v omnoho presnejšej podobe) pod názvom princíp najkratšieho času.
Matematická formulácia.
Účinok pre systém v klasickej mechanike je definovaný vzťahom
formula_1
kde formula_2 je čas, formula_3 sú súradnice popisujúce stav systému a formula_4 je Lagranžián systému závisiaci od času formula_2, súradníc formula_6 a rýchlostí formula_7. Bodkou tu značíme deriváciu veličiny podľa času. Tento Lagranžián je pritom definovaný ako rozdiel kinetickej a potenciálnej energie. Teda napríklad pre bodovú časticu v gravitačnom poli s intenzitou formula_8 v smere osi formula_9 je to
formula_10

</doc>
<doc id="182323" url="https://sk.wikipedia.org/wiki?curid=182323" title="Diego Camacho">
Diego Camacho



</doc>
<doc id="182324" url="https://sk.wikipedia.org/wiki?curid=182324" title="Asashio (torpédoborec)">
Asashio (torpédoborec)



</doc>
<doc id="182327" url="https://sk.wikipedia.org/wiki?curid=182327" title="Michishio">
Michishio



</doc>
<doc id="182328" url="https://sk.wikipedia.org/wiki?curid=182328" title="Mičišio (torpédoborec)">
Mičišio (torpédoborec)

Mičišio (jap.:満潮) bol tretia jednotka torpédoborcov triedy Asašio japonského imperiálneho loďstva. Mala deväť sesterských lodí: Asashio, Óšio, Arašio, Nacugumo, Jamagumo, Minegumo, Asagumo, Arare a Kasumi. 
Bojové nasadenie.
25. októbra 1944, počas eskortovania Južných síl admirála Nišimura Šódžiho po bitke v prielive Surigao bola jednotka torpédovaná USS McDermutom (DD-677), Mičišio sa potopil po zasiahnutí druhým torpédom z ďalšieho torpédoborca USS Hutchins (DD-476) v prielive Surigao (10° 25' s.š, 125° 23' v.d.). Väčšina posádky zahynula včítane kapitána lode Takahashi Kameshirou.
Jednotka bola oficiálne vyradená zo zostavy námorníctva 10. januára 1945.

</doc>
<doc id="182329" url="https://sk.wikipedia.org/wiki?curid=182329" title="Oshio">
Oshio



</doc>
<doc id="182333" url="https://sk.wikipedia.org/wiki?curid=182333" title="Cover verzia">
Cover verzia

Cover verzia alebo remake je nová verzia (hudobného prevedenia alebo technológiou nahrávania) predtým nahratej skladby.
Definície.
Termín "cover verzia" bol pôvodne mienený ako konkurenčná (prekrývajúca) verzia inej verzie skladby. Na začiatku 20. storočia bolo v rádiách bežnou praxou, že niektorí umelci si v hitparádach navzájom konkurovali vlastnou verziou toho istého hitu, ktorý veľakrát znel úplne odlišne.
Zároveň tento termín vlastne zdôrazňuje, že iba jedna verzia nahrávky môže byť originálna a autentická v tej podobe ako vznikla, ostatné sú iba jej menšími konkurentmi, alternatívami alebo tej originálnej vzdávajú akúsi poctu bez ohľadu na to, ktorá verzia je v konečnom dôsledku najpopulárnejšia.
Podmienky, dôvody vzniku cover verzií.
Súčasný prehľad o populárnej hudbe (na rozdiel od klasickej) vzniká počúvaním nahrávok, nie interpretovaním napísaných nôt. Tieto nahrávky vznikajú v interpretácii umelcov doby svojho vzniku, poetika prezentácie je daná ich originálnym prejavom a pochopením témy. Zmenami hudobných vplyvov, zoskupení členov hudobných formácií, či dokonca generácií hudobníkov sa mení pohľad na pôvodnú prezentáciu skladieb. Niektorí umelci cítia potrebu vylepšiť či prezentovať osvedčené diela, prípadne aktualizovať/ upozorniť na niektoré nadčasové myšlienky, či hudobné kvality starších skladieb (napr. množstvo verzií skladby „Knockin’ on Heaven’s Door“ od Boba Dylana, či pieseň „V slovenských dolinách“ od Karola Duchoňa v podaní skupiny Desmod atď.). 
Iné cover verzie vznikajú z potreby populárnych umelcov prezentovať hudobné nápady z repertoáru nezávislých interpretov klubových scén, či potreby prezentácie svojich hudobných vzorov.
Iné príklady.
Česko-Slovensko.
Iným príkladom cover verzií známych skladieb je aj repertoár spevákov populárnej hudby bývalého Česko-Slovenska konca 60. rokov a hlavne 70. rokov 20. storočia. V tomto období bolo bežnou praxou otextovanie originálnych verzií skladieb populárnej hudby zahraničných umelcov tohto žánru slovenskými/českými textármi. 
Vznikali tak v rádiách hrané hity, ktoré sa do povedomia verejnosti za „železnou oponou“ dostávali ako pôvodné hity česko-slovenského interpreta.
Niektoré príklady cover verzií zahraničných skladieb v českej a slovenskej verzii:

</doc>
<doc id="182345" url="https://sk.wikipedia.org/wiki?curid=182345" title="Bulíkova (Bratislava)">
Bulíkova (Bratislava)



</doc>
<doc id="182347" url="https://sk.wikipedia.org/wiki?curid=182347" title="Trpasličí pinč">
Trpasličí pinč

Trpasličí pinč je plemeno psa pôvodom z Nemecka, uznané v FCI v skupine 2 pod číslom 185. Pôvodne bola šľachtená na stráženie a lov škodcov, špeciálne na potkany. Slovenský názov je doslovným prekladom nemeckého pomenovania tejto rasy - "Zwergpinscher". 
Vzhľad.
Trpasličí pinč je zmenšenina nemeckého pinča, pričom sa neprejavujú nepriaznivé stránky vyplývajúce zo zakrpateného vzhľadu (napr. veľké očné buľvy oproti veľkosti hlavy). Elegantný štvorcový rámec podčiarkuje krátka, priliehavá, hladká a lesklá srsť. Má dlhú lebku zakončenú čiernym nosom. Vysoko posadené uši sú sklopené do tvaru V. Rovné predné a svalnaté zadné končatiny umožňujú tomuto plemenu elegantný a plynulý pohyb, pričom najprirodzenejší je preň klus. Pes môže mať viac ako 20 cm a aj sučka môže mať viac ako 17 cm. 
Temperament.
Napriek svojej povesti bojazlivého malého psíka je trpasličí pinč húževnatý, temperamentný pes vyžadujúci fyzickú aj psychickú aktivitu. Nedostatok pohybu a zamestnania vedie k problémom v správaní. Jeho temperamentu vyhovujú rôzne kynologické športy ako sú agility či dogdancing. Je prirodzene nebojácny, pri správnej motivácii je ľahko cvičiteľný. K cudzím ľuďom sa správa s primeranou nedôverou a pri správnom vedení sa dobre znáša aj s inými domácimi zvieratami. Ako pinč zvykne viac prilipnúť k jednej osobe.
Zdravie.
Trpasličí pinč je jedno z malých plemien, ktoré netrpí na žiadne špecifické dedičné ochorenie. Vyhýba sa mu aj pre iné malé plemená typycká luxácia pately.

</doc>
<doc id="182353" url="https://sk.wikipedia.org/wiki?curid=182353" title="Sanmarínske euromince">
Sanmarínske euromince

Sanmarínske euromince sú euromince so sanmarínskym národným motívom.
Každá minca zobrazuje iný motív, ale všetky boli navrhnuté hamburským sochárom Františkom Chocholou. Zobrazujú motívy z histórie a budovy San Marina. V roku 2012 sa krajina dohodla, že množstvo mincí, ktoré môže vyraziť je obmedzené na 2 600 000€ ročne, pričom 70% mincí musí ísť do obehu. Od roku 2015 je táto hodnota zvýšená na 80%. 
Na minciach prvej série sa nachádza:
Na druhej sérii:
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
5€: Materiál: 92,5% striebro; Priemer mince: ; Hmotnosť: 18 g 
10 eurové pamätné mince.
5€: Materiál: 92,5% striebro; Priemer mince: ; Hmotnosť: 22 g 
20 a 50 eurové pamätné mince.
20€: Materiál: 90% zlato, Priemer mince: ; Hmotnosť: 6,45 g
50€: Materiál: 90% zlato, Priemer mince: ; Hmotnosť: 16,13 g

</doc>
<doc id="182356" url="https://sk.wikipedia.org/wiki?curid=182356" title="EUR">
EUR



</doc>
<doc id="182357" url="https://sk.wikipedia.org/wiki?curid=182357" title="€">
€



</doc>
<doc id="182363" url="https://sk.wikipedia.org/wiki?curid=182363" title="Non-Partisan Association">
Non-Partisan Association

Non-Partisan Association, NPA je mestská politická strana v kanadskom meste Vancouver. Ďalšie politické strany s týmto názvom sú a nachádzali sa v mestách Burnaby, Richmond a Surrey.
NPA bola založená v roku 1937 ako reakcia na vznik sociálnodemokratickej strany Co-operative Commonwealth Federation. NPA je stredopravá strana, ktorá má najväčšiu podporu v komunite obchodníkov a v mestských častiach a oblastiach na západe a juhu Vancouveru.

</doc>
<doc id="182364" url="https://sk.wikipedia.org/wiki?curid=182364" title="Národný park Nízke Tatry">
Národný park Nízke Tatry

Národný park Nízke Tatry (skr. NAPANT) je národný park na strednom Slovensku medzi údoliami riek Váh a Hron. Národný park a jeho ochranné pásmo zaberá celé horské pásmo Nízkych Tatier. Má rozlohu a jeho ochranné pásmo , čím je to rozlohou najväčší národný park na Slovensku.
Poloha.
Rozkladá sa na území Banskobystrického (okres Banská Bystrica a Brezno), Žilinského (okres Ružomberok a Liptovský Mikuláš) a Prešovského kraja (okres Poprad). Park bol založený v roku 1978 a spočiatku zaberal plochu a ochranné pásmo , spolu . Jeho hranice boli upravené v roku 1997, kedy bola jeho celková plocha zredukovaná na .
Najvyšší vrch je Ďumbier Pod vrchom Kráľova hoľa pramenia štyri slovenské rieky, Váh, Hron, Hnilec a Hornád.
Flóra a fauna.
Dominujúcim rastlinným spoločenstvom v NP Nízke Tatry je les, ktorý pokrýva asi 70% z celkovej rozlohy. Plošne najrozšírenejšie sú zmiešané lesy s bukom lesným (Fagus sylvatica), jedľou bielou (Abies alba), smrekom obyčajným (Picea abies), javorom horským (Acer pseudoplatanus), javorom mliečnym (Acer platanoides) a jaseňom štíhlym (Fraxinus excelsior), ktoré prevládajú v západnej a južnej časti národného parku.
Približne od 1500 m n.m. začínajú porasty kosodreviny, ktoré boli na mnohých miestach v minulosti činnosťou človeka odstránené. Vďaka hustým a vzájomne poprepletaným konárom kosodreviny v tejto zóne môžeme vidieť len málo vzrastom vyšších druhov, najčastejšie sú brusnica čučoriedková i obyčajná (Vaccinium myrtillus, V. vitis-idaea) a tráva metluška krivolaká (Avenella flexuosa).
Veľmi hodnotná a zaujímavá flóra je na vápencových bralách a sutinách. V oblasti Demänovských vrchov a Salatína sú prítomné všetky typické druhy rastlín, ktoré na Slovensku možno vidieť v týchto biotopoch. Horné okraje skál zaberajú presvetlené reliktné porasty borovice lesnej (Pinus sylvestris) s poniklecom slovenským (Pulsatilla slavica), ranostajom pošvatým (Coronilla vaginalis), dušovkou alpínskou (Acinos alpinus).
Rôznorodé typy biotopov, členitý reliéf, rozľahlosť a neprístupnosť niektorých častí územia podmieňuje aj druhovú pestrosť živočíšstva.
Žijú tu takmer všetky západokarpatské horské a vysokohorské druhy, z ktorých viaceré sú endemické a reliktné. Domov tu nachádzajú vzácne druhy hmyzu a iného drobného živočíšstva, ale i veľké cicavce, vzácne šelmy a početné vtáctvo.
Medzi najznámejšie živočíchy Nízkych Tatier patrí kamzík vrchovský tatranský (Rupicapra rupicapra tatrica). Súčasná populácia kamzíka v Nízkych Tatrách žije vyše 30 rokov. Je potomstvom 30 jedincov, ktoré boli do tohto územia postupne umelo vypustené z Vysokých a Belianskych Tatier v polovici 70. rokov 20. storočia.
Geomorfológia.
Nízke Tatry sú geomorfologicky jednotný celok. Z hľadiska geologickej stavby patria k dvom odlišným pásmam centrálnych Západných Karpát. Západná ďumbierska časť (Ďumbierske Tatry, najvyšší vrch Ďumbier ) patrí k pásmu jadrových pohorí, východná kráľovohoľská časť (Kráľova hoľa) k veporskému pásmu. Obe časti sú od seba oddelené sedlom Čertovica.

</doc>
<doc id="182365" url="https://sk.wikipedia.org/wiki?curid=182365" title="NAPANT">
NAPANT



</doc>
<doc id="182393" url="https://sk.wikipedia.org/wiki?curid=182393" title="Jim Green">
Jim Green

Jim Green (* 25. máj 1943, Birmingham, Alabama – † 28. február 2012, Vancouver) bol mestský politik a pomocný profesor z kanadského mesta Vancouver. Green sa narodil v Alabame a do Kanady sa presťahoval, aby sa vyhol vojne vo Vietname.
V roku 2002 bol zvolený do Mestskej rady Vancouveru (Vancouver City Council), za politickú stranu COPE a následne po tom, čo z nej vtedajší starosta Larry Campbell a Raymond Louie vystúpili a založili novú stranu, za Vision Vancouver. Za ňu aj v roku 2005 neúspešne kandidoval na starostu, no prehral voľby a starostom sa stal Sam Sullivan.
Green bol pomocný profesor antropológie na Univerzite Britskej Kolumbie a spoluzakladateľ univerzitnej Urban Field School.

</doc>
<doc id="182403" url="https://sk.wikipedia.org/wiki?curid=182403" title="Filmový priemysel">
Filmový priemysel

Filmový priemysel pozostáva z technologických a komerčných inštitúcií vyrábajúcich filmy, napríklad z filmových produkčných spoločností, filmových štúdií, kinematografie, produkcie, písania scenárov, preprodukcie, postprodukcie, filmových festivalov, distribúcie filmov, a z hercov, režisérov a ďalších členov filmového štábu.
Aj keď výdavky spojené s výrobou filmov viedli filmovú produkciu k tomu, aby sa spojila pod záštitou produkčnej spoločnosti, pokrok vo vývoji vybavenia, používaného pri výrobe filmov a nárast príležitostí k získaniu investícií k výrobe filmu mimo samotný filmový priemysel, umožnil produkcii nezávislých filmov vlastný rozvoj.

</doc>
<doc id="182409" url="https://sk.wikipedia.org/wiki?curid=182409" title="Inostrancevia">
Inostrancevia

Inostrancevia je rod plazov z vyhynutej čeľade Gorgonopsidae z taxónu Gorgonopsia patriaceho medzi teriodonty.
Bol pomenovaný na počesť ruského geológa A. A. Inostranceva. Poznáme ho vďaka nálezu dobre zachovaných lebiek z európskej časti bývalého ZSSR, a to v blízkosti rieky Severná Dvina. Tu Inostrancevia žila pred 250 miliónmi rokmi, teda v perme, v rovnakom období ako juhoafrické rody "Thrinaxodon" a "Lystrosaurus".
Poznávacie znaky.
 
Zástupcovia rodu "Inostrancevia" sa vyznačovali mohutnou telesnou konštrukciou a dĺžkou tela až do . Lebka rodu bola vysoká a v čeľustiach za rezákmi stály mohutné, takmer šabľovité tesáky (špicáky). Iných zubov bolo málo – to je jav u jašterov neobvyklý. Robustné telo niesli silné nohy s prstami zakončenými veľkými, ale tupými pazúrmi. "Inostrancevia" sa pravdepodobne zdržovala v priaznivejších oblastiach pozdĺž riek a živila sa nepochybne mäsitou potravou – so svojím chrupom by sa rastlinami nemohla uživiť.
Spôsob života.
Veľké šabľovité špicáky rodu "Inostrancevia" svedčia o dravom spôsobe života. Je možné, že dovoľovali lov veľkej koristi.

</doc>
<doc id="182415" url="https://sk.wikipedia.org/wiki?curid=182415" title="Lycaenops">
Lycaenops

Lycaenops bol rod z vyhynutej čeľade Gorgonopsidae z taxónu Gorgonopsia patriaceho medzi teriodonty. Vynikal nápadne cicavcovitou stavbou tela. Dosahoval dĺžku asi jedného metra a žil pred 250 miliónmi rokov, to znamená v permskom období prvohôr v južnej Afrike.
Poznávacie znaky.
V odbornom rodovom názve môžeme postrehnúť upozornenie na podobnosť s vlkom (grécky je vlk "lykos") – jeho lebka do značnej miery pripomína lebku psa alebo vlka. Rezáky sú však pomerne dlhé, ale za nimi stáli dlhé zahnuté špicáky, ktoré vyčnievali z tlamy. Ostatné zuby potom už boli malé a tupo kuželovité. Stavba zubov prezrádza, že "Lycaenops" prijímal značne špecializovanú potravu, ktorú bolo nutné drviť alebo rozmieľať. Zatiaľ sa nezistilo, čo tou špecializovanou potravou mohlo byť, ale bola to pravdepodobne nejaká živá korisť (vzhľadom na špicáky). Končatiny boli vysoké, už podsunuté pod telo, nie posadené zo strán ako u jašterov. Boli prispôsobený rýchlemu behu a oveľa viac pripomínajú končatiny cicavcov ako plazov. "Lycaenops" a jeho príbuzní boli menej špecializovaný ako príslušníci taxónu Anomodontia a predpokladáme, že sa oveľa jednoduchšie prispôsobovali nárokom prostredia, a mohli byť teda rozšírený na ďaleko väčšom území.

</doc>
<doc id="182416" url="https://sk.wikipedia.org/wiki?curid=182416" title="Biotechnológia">
Biotechnológia

Biotechnológia je technológia založená na využívaní poznatkov z biológie, ktorá sa využíva v poľnohospodárstve, potravinárskom priemysle a v medicíne. Ide najmä o využívanie mikroorganizmov.
Existuje veľa definícií. Definícia sformulovaná Spojenými národmi v „"Dohode o biologickej diverzite"“ znie: "„Biotechnológia je akákoľvek technológia, ktorá využíva biologické systémy, živé organizmy alebo ich časti k určitej výrobe alebo ich premene, či inému špecifickému použitiu.“"
Jedna zo sekcií biotechnológie sa zaoberá produkciou potravín (pivo, mliečne produkty, kvasnice…). Niektoré prírodné baktérie sa využívajú aj na ťažbu niektorých prvkov (tzv. bioleaching, v prípade rastlín tzv. fytomining).
Biotechnológia sa uplatňuje aj pri úprave odpadov a organických materiálov (napr. kompostovanie, anaeróbne trávenie, mechanicko-biologická úprava). Používa sa aj na revitalizáciu znečistenej pôdy (bioremediácia). Široké uplatnenie má aj v medicíne, napríklad pri výrobe antibiotík, niektorých amínokyselín a pod. 
Intenzívne sa rozvíjajúcim odvetvím biotechnológie sú genetické manipulácie. Pri genetickej manipulácii sa do jedného organizmu cielene vnáša určitý gén, či gény, iného organizmu. Tieto geneticky modifikované organizmy (GMO) sa dnes vo veľkej miere využívajú v medicíne (výroba inzulínu a iných hormónov), v potravinárskom priemysle (napr. rekombinantný chymozín na výrobu syrov) alebo v poľnohospodárstve (odrody kukurice a bavlny odolné proti hmyzu, sója odolná proti herbicídom). 
Rozdelenie biotechnológií.
Disciplíny biotechnológie sa dajú klasifikovať podľa rôznych kategórií. Pomerne bežná je klasifikácia na základe oblasti, v ktorej sa použije výsledný biotechnologický produkt:

</doc>
<doc id="182418" url="https://sk.wikipedia.org/wiki?curid=182418" title="Lystrosaurus">
Lystrosaurus

Lystrosaurus je rod z vyhynutej čeľade Lystrosauridae z taxónu Dicynodontia patriaceho do taxónu Anomodontia patriaceho do taxónu terapsidy. 
Dosahoval dĺžku 100 až . Žil pred asi 250 miliónmi rokov na rozhraní permu a triasu v južnej Afrike a v Antarktíde. Nálezy kostier týchto cicavcovitých plazov v týchto oblastiach sú jedným z dôkazov, že kontinenty južnej pologule boli v dávnej geologickej minulosti spojené v jednu súvislú pevninu (Pangeu). Bol bylinožravý.
Poznávacie znaky.
"Lystrosaurus" bol vzrastom tela veľký asi ako dnešná sviňa. Mal guľatú hlavu s nosnými otvormi položenými značne vysoko, priamo pod očnicami. Rovnako ako iní príslušníci taxónu Dicynodontia mal ústa premenené do formy pripomínajúcej korytnačí zobák, ktorý mu slúžil na spásanie rastlinnej potravy. Mal aj dva očné zuby podobné klom, ktoré mu mohli slúžiť pri predvádzaní sa alebo pri obrane. Valcovitý trup niesli krátke a silné končatiny, z ktorých predné boli silnejšie ako zadné. Mali päť prstov so silnými plochými pazúrmi značnej veľkosti, ktoré pravdepodobne slúžili na hrabanie. 

</doc>
<doc id="182420" url="https://sk.wikipedia.org/wiki?curid=182420" title="Thrinaxodon">
Thrinaxodon

Thrinaxodon je rod z vyhynutej čeľade Thrinaxodontidae z taxónu Epicynodontia patriaceho medzi cynodonty. Zahŕňa jediný druh Thrinaxodon liorhinus.
Žil v perme pred 230 miliónmi rokov v južnej Afrike. 
Poznávacie znaky.
Bol to plaz pomerne malý, dosahoval dĺžku len pol metra a svojím výzorom sa podobal cicavcom. Jeho lebka je nízka, u samcov väčšia a mohutnejšia než u samíc (to je znak u cicavcov dosť bežný), tlama vpredu zúžená. Za rezákmi a špicákmi už nasleduje rada "stoličiek", ktoré sú trojhroté a veľmi sa blížia stoličkám primitívnych cicavcov. Pevný a široký hrudný kôš svedčí o prítomnosti bránice, a teda aj o zdokonalenom spôsobe dýchania (tzv. brušné dýchanie, ktoré plazy nemajú). "Thrinaxodon" bol zrejme pokrytý srsťou. Nálezy kostier v typickej stočenej polohe dokazujú, že bol "teplokrvný", teda mal stálu telesnú teplotu, ktorú si stočením v spánku bránil proti nadbytočnej strate presne tak, ako to robia súčasné cicavce. Je známy aj nález kostry samice s mláďaťom, ktorý dokladá určitý stupeň starostlivosti o mláďatá, čo je u plazov zjavom veľmi riedkym.

</doc>
<doc id="182422" url="https://sk.wikipedia.org/wiki?curid=182422" title="Mosasaurus">
Mosasaurus

Mosasaurus bol rod jaštera z čeľade Mosasauridae. Prvá lebka rodu Mosasaurus bola nájdená v roku 1770 v Maastrichte v Holandsku. V roku 1795 ju za úplatok 600 fliaš vína získalo parížske "Prírodovedné múzeum", kde ju podrobne popísal a preskúmal známy francúzsky paleontológ Georges Cuvier. 
Poznávacie znaky.
Rod Mosasaurus mal lebku pretiahnutú v nápadný kužeľovitý útvar pripomínajúci zobák. Tlama bola vyzbrojená početnými kužeľovitými zubami, končatiny boli premenené na plutvovité orgány. Celkom chrup aj plutvy značne pripomínajú rovnako orgány veľrýb alebo plutvonožcov. Ide len o zhodu, vyplývajúcu z rovnakého spôsobu života, nie o doklad príbuznosti týchto veľmi vzdialených živočíšnych skupín. Trup zakončoval mohutný chvost, ktorý súčasne s hadovitým vlnením celého tela poháňal zviera vpred omnoho účinnejšie než plutvovité končatiny, ktoré pravdepodobne slúžili skôr ako stabilizátory. Rod Mosasaurus žil v druhohorách, v období kriedy, asi pred 70 miliónmi rokov. Boli obyvateľmi voľného mora a živili sa rybami, čo dokazuje ich silný a veľmi ostrý chrup. Žili väčšinou pri hladine. Hoci boli schopní sa potápať, do veľkých hĺbok sa zrejme nepúšťali.

</doc>
<doc id="182432" url="https://sk.wikipedia.org/wiki?curid=182432" title="Hyung-taik Lee">
Hyung-taik Lee



</doc>
<doc id="182433" url="https://sk.wikipedia.org/wiki?curid=182433" title="Kim Čong-il">
Kim Čong-il

Kim Čong-il (; rodné meno: Jurij Irsenovič Kim; ; * 16. február 1941, Viatskoje, Ruská SFSR, Sovietsky zväz alebo 16. február 1942 na hore Päktusan (podľa kórejských prameňov) – † 17. december 2011, Pchjongjang, KĽDR) bol severokórejský politik a najvyšší vodca Kórejskej ľudovodemokratickej republiky od roku 1994 až do svojej smrti v roku 2011. 
Oficiálny názov jeho funkcie bol Predseda Výboru národnej obrany KĽDR. Bol aj najvyšším veliteľom Kórejskej ľudovej armády a generálnym tajomníkom Kórejskej strany práce, ktorá v krajine vládne od roku 1948. V týchto funkciách nahradil zakladateľa KĽDR a „večného prezidenta“, svojho otca Kim Il-songa (známy aj ako Kim Ir-sen), ktorý zomrel v roku 1994. Za nástupcu si vybral svojho najmladšieho syna Kim Čong-una. Kim Čong-il zomrel na následok srdcového infarktu. Potom bol vyhlásený za „večného generálneho tajomníka Kórejskej strany práce“.
Vodca Severnej Kórey.
Dňa 8. júla 1994 zomrel Kim Il-song vo veku 82 rokov na infarkt. Kim Čong-il bol určeným nástupcom svojho otca už v roku 1974, v roku 1991 bol vymenovaný za hlavného generála a po smrti svojho otca sa stal najvyšším vodcom. 
Ekonomika Severnej Kórey mala počas 90. rokov problémy, predovšetkým kvôli zlému hospodáreniu. Okrem toho Severná Kórea zažila v polovici 90. rokov silné záplavy, ktoré ešte zhoršilo zlé hospodárenie s pôdou. Toto, spolu so skutočnosťou, že iba 18 % Severnej Kórey tvorí orná pôda, a neschopnosť krajiny dovážať tovar potrebný na udržanie priemyslu viedli k veľkému hladomoru a Severnú Kóreu ekonomicky zdevastovali.
Kim prijal politiku „na prvom mieste“ na posilnenie krajiny a posilnenie režimu. Na národnej úrovni japonské ministerstvo zahraničných vecí uznáva, že to viedlo k pozitívnemu tempu rastu krajiny od roku 1996, s implementáciou „prelomových trhových ekonomických praktík socialistického typu“ v roku 2002, čím sa sever udržal nad vodou napriek pokračujúcej závislosti od zahraničná pomoc pre potraviny.
Kim bol známy ako zručný a manipulatívny diplomat. V roku 1998 juhokórejský prezident Kim Dae-jung zaviedol „politiku slnečného svitu“, aby zlepšil vzťahy medzi Severom a Juhom a umožnil juhokórejským spoločnostiam začať projekty na Severe. Kim oznámil plány na import a vývoj nových technológií na rozvoj nového softvérového priemyslu. V dôsledku novej politiky bol postavený priemyselný park Kaesong v roku 2003 severne od demilitarizovanej zóny.
Tituly a funkcie.
Jeho najvýznamnejšou funkciou v súčasnom systéme bola funkcia predsedu Výboru národnej obrany, takisto bol najvyšším veliteľom Kórejskej ľudovej armády, štvrtej najväčšej na svete a generálnym tajomníkom Ústredného výboru Kórejskej strany práce – v týchto funkciách nahradil „večného prezidenta“ Kim Il-songa. V hierarchii Kórejskej strany práce začal stúpať od polovice 60. rokov, kde najskôr pôsobil v oddelení agitácie a propagandy.

</doc>
<doc id="182434" url="https://sk.wikipedia.org/wiki?curid=182434" title="Kim Il-song">
Kim Il-song

Kim Il-song (; vlastným menom: Kim Song-džu; ; * 15. apríl 1912, Mankeidai, Kórea, Japonské cisárstvo − † 8. júl 1994, Pchjongjang, KĽDR) bol severokórejský politik a zakladateľ Kórejskej ľudovodemokratickej republiky, všeobecne známej ako Severná Kórea, ktorú viedol ako najvyšší vodca od jej vzniku v roku 1948 až do svojej smrti v roku 1994. Potom ho vystriedal jeho syn Kim Čong-il a bol vyhlásený za „večného prezidenta“.
Narodil sa v roľníckej obci Mangjongdä neďaleko Pchjongjangu. Od roku 1924 pravdepodobne býval v Číne, kde sa detailne oboznámil s myšlienkami marxizmu a stalinizmu. Počas japonskej okupácie sa zúčastnil protijaponského odboja na severe krajiny. Od roku 1934 bol vodcom revolučnej ľudovej armády. K moci sa dostal po skončení japonskej nadvlády nad Kóreou v roku 1945 po kapitulácii Japonska v druhej svetovej vojne. V roku 1950 schválil inváziu do Južnej Kórey, čo vyvolalo intervenciu na obranu Južnej Kórey zo strany OSN pod vedením Spojených štátov. Po vojenskej patovej situácii v kórejskej vojne bolo v júli 1953 podpísané prímerie. Stal sa treťou najdlhšie slúžiacou nekráľovskou hlavou štátu/vlády v 20. storočí. V úrade bol viac ako 45 rokov.
Život.
Narodil sa 15. apríla 1912 ako Kim Song-džu v obci Mangjongdä (vtedy nazývanej Mankeidai, keďže Kórea bola okupovaná Japonskom) neďaleko Pchjongjangu. Od roku 1924 pobýval v Mandžusku, kde sa po prvýkrát zoznámil s myšlienkami marxizmu a komunizmu. Bol členom Komunistickej strany Číny a v rámci jej armády podporovanej Kominternou sa od polovice 30.rokov zúčastňoval protijaponského boja. V roku 1935 sa stal politickým komisárom skupiny skladajúcej sa zo 100 až 200 mužov. V tom istom roku prijal meno Kim Il-song (v preklade: Kim „dosiahol slnko“). V partizánskych bojoch s Japoncami na severe Kórei sa stal veliteľom a koncom roku 1940 jediným preživším najvyšším veliteľom Prvej kórejskej armády. Pod tlakom Japonska sa koncom roku 1940 a začiatkom roku 1941 s ostatnými vojakmi uchýlil do bezpečia Sovietskeho zväzu.
Preplávali rieku Amur a v tábore v obci Vjatskoje (rusky: Вя́тское) 70 km severovýchodne od Chabarovska bola jeho jednotka dozbrojená aby sa stala súčasťou Červenej armády a on získal hodnosť kapitána. Na stretnutiach v Chabarovsku, ktoré sa konali od decembra 1940 do marca 1941, sa Kim prvý krát osobne stretol so svojimi budúcimi blízkymi spolupracovníkmi Kim Chaekom a Choi Yong Gongom, kórejskými veliteľmi zo severného Mandžuska, ktorí neskôr obsadili kľúčové vojenské a stranícke posty v KĽDR. V záverečnej fáze na stretnutia dohliadal nový šéf spravodajského oddelenia veliteľstva Červenej armády na ďaleko-východom fronte plukovník Naum Sorkin (Соркин Наум Семёнович). Sorkin a predchádzajúci šéf spravodajského oddelenia vystupujú v zápisoch Kim Il-songa pripravených počas stretnutí. Sorkin vystupoval aj ako zástupca Kominterny vyžadujúcej spojenie "proletárov" a preto novovytvorená 88. zvláštna strelecká brigáda sa skladala z etnických Číňanov aj Kórejcov. Z celkového počtu asi 1500 vojakov len kórejská časť, umiestnená vo Vjatskoje, bola pod Kim Il-songovým velením. Pôvodní Kimovi spolubojovníci boli doplnení etnickými Kórejcami zo ZSSR. Jednotka nikdy nezasiahla do priamych bojov a bola určená na sabotážne a výzvedné akcie proti Japonsku. Kim bol v ZSSR aj s rodinou.
Jeho prvá žena Kim Jong-suk (alebo Kim Čŏng-suk) mu v Chabarovskom kraji porodila najstaršieho syna Kim Čong-ila, ktorý ho po jeho smrti nahradil na poste 1. generálneho tajomníka Kórejskej strany práce, t. j. lídra KĽDR.
Vodca Severnej Kórey.
Začiatkom septembra 1945 začali Američania obsadzovať južnú časť polostrova. Demarkačná línia medzi sovietskymi a americkými vojskami sa stanovila okolo 38. rovnobežky. Na juhu Američania umožnili vznik viacerých politických strán a položili základy veľmi krehkej demokracie. Sovietsky zväz začal na severe budovať komunistický štát. Tesne po oslobodení začali po celej krajine vznikať ľudové výbory, ktoré mali snahu prevziať iniciatívu po predchádzajúcich kolonialistoch do vlastných rúk. Keďže išlo o široké hnutie ľudu, malo tendencie viac doľava, s cieľom odstrániť Japoncov a kórejských kolaborantov od vplyvu v spoločnosti. Sovieti privítali túto iniciatívu a „pomáhali“ Kórejčanom. Časom však odstránili umiernené, alebo dokonca pravicové sily a nahradili ich ultraľavicovo zmýšľajúcimi komunistami. Keď na jeseň 1945 prišiel Kim zo ZSSR späť do vlasti, bol predstavený ako národný hrdina bojujúci za kórejské záujmy, hoci doma bol úplne neznámy. Kim s časom získaval čoraz väčšiu popularitu a bol schopný odstraňovať akúkoľvek opozíciu nielen v štáte, ale dokonca aj vo vlastnej strane. Tak sa stal „jediným“ vodcom severokórejského ľudu a postupne začal budovať svoj kult osobnosti.
Dňa 1. marca 1946 počas prejavu Kim Il-songa sa člen protikomunistickej teroristickej skupiny Spoločnosť bielych košieľ pokúsil zavraždiť Kima granátom ktoré hodil na pódium. Sovietsky vojenský dôstojník Jakov Novichenko však zobral granát do ruky a absorboval výbuch svojím telom, takže Kim a všetci ostatní zostali nezranení.
Kim Il-song stál na čele Severnej Kórey od roku 1946 až do svojej smrti. Po vzniku Kórejskej strany práce v roku 1946 sa stal jej podpredsedom. Vo februári 1946 bol vybraný do funkcie predsedu Dočasného ľudového výboru, fakticky fungujúceho ako severokórejská vláda a v roku 1949 sa stal taktiež predsedom KSP (Kórejskej strany práce), ktorá vznikla zlúčením severokórejskej strany práce s jej juhokórejským náprotivkom (neskôr bola v Južnej Kórei zakázaná).
V roku 1947 Valné zhromaždenie OSN zriadilo Dočasnú komisiu OSN pre Kóreu (UNTCOK) a poverilo ju dohľadom nad priebehom slobodných, demokratických volieb. Sovietsky zväz však komisiu označil za ilegálnu a sovietska okupačná správa odmietla jej členov vpustiť na severokórejské územie. Demokratické voľby pod dohľadom medzinárodného spoločenstva sa teda 10. mája 1948  uskutočnili len na juhu polostrova, kde žili dve tretiny populácie. Zvolení poslanci prijali ústavu Kórejskej republiky, zvolili prezidenta Li Syn-mana (I Sung-mana) a pri príležitosti tretieho výročia oslobodenia Kórey 15. augusta 1948 oficiálne Kórejskú republiku vyhlásili. V decembri  1948 Valné zhromaždenie OSN uznalo jej vládu za jedinú legitímnu vládu v Kórei. Medzitým sovietske a severokórejské orgány oznámili, že sa v krajine 25. augusta 1948 uskutočnili voľby, v ktorých 99 % obyvateľov hlasovalo pre jednotnú kandidátku tzv. demokratické fronty (Jednotný demokratický vlastenecký front pre zjednotenie krajiny, v českom prepise "Choguk t'ongil minju chuŭi chŏnsŏn"), a 9. septembra 1948 bola vyhlásená Kórejská ľudovodemokratická republika na čele s Kim Il-songom ako predsedom vlády. Hlavným cieľom Severnej Kórey bolo zjednotenie celej Kórey pod komunistickú vládu.
Po založení štátu začal Kim Il-song rokovať s hlavnými komunistickými vodcami svojej doby, Stalinom a Mao Ce-tungom, o napadnutí Kórejskej republiky. Bol teda priamym iniciátorom kórejskej vojny v roku 1950. Kimovi vojaci prepadli Južnú Kóreu 25. júna 1950 na úsvite a už za tri dni dobyli hlavné mesto Soul. Američania narýchlo sťahovali vojská z Japonska, ale tie neboli ani dobre vyzbrojené, ani vycvičené. Na výzvu OSN šestnásť štátov vyslalo vojakov proti útočníkovi. Vojna však skončila až v 1953 a Kim nesie hlavnú zodpovednosť za niekoľko miliónov obetí.
V priebehu kórejskej vojny a v dekáde po jej skončení Kim Il-song a jeho skupina zlikvidovali všetkých vnútorných oponentov, zakázali náboženstvá a kampaňou "čchŏllima" od roku 1958 začali decimovať hodnotový systém severokórejského obyvateľstva. V období rokov 1945 až 1958 nechali zavraždiť, popraviť alebo uväzniť všetky významné osobnosti, vrátane predstaviteľov náboženských obcí v krajine a proti všetkým veriacim zaviedol tvrdé represie. Došlo k najhoršiemu ťaženiu proti kresťanom v 20. storočí. Do tej doby kresťania tvorili 13 % z celkového počtu obyvateľov a Pchjongjang bol kedysi nazývaný ako „Jeruzalem Východu“. V duchovnom vákuu, ktoré nastalo, zaviedol monolitický myšlienkový systém Čučche.
V roku 1972 bola vydaná nová ústava a Kim Il-song sa usadil do novozriadenej funkcie prezidenta. Jeho mandát mal päťročné cykly − každých 5 rokov bol opätovne volený. Po jeho smrti mu bol priznaný titul „večný prezident“, a tak funkcia "pozemského" prezidenta ústavou zanikla.
Kim Il-song posledné roky života dožíval v atómovom kryte, pretože sa v dobe rozpadu komunistického bloku v strednej a východnej Európe obával o svoje postavenie. Dnes je jeho telo uložené v mauzóleu.
Návštevy Česko-Slovenska.
Česko-Slovensko navštívil v roku 1956, keď jeho návšteva Prahy začala 21. júna. O dva dni neskôr sa presunul do Bratislavy, kde si prezrel priemyselný závod a rozostavaný panelák, absolvoval výjazd na vidiek a plavil sa loďou po Dunaji. Potom odletel do Bulharska.
Kim Il-song navštívil Česko-Slovensko ešte v roku 1984. Zvláštnosťou tejto návštevy bolo, že Kim cestoval vlakom. Najskôr išiel tisíce kilometrov cez Čínu a Sovietsky zväz, potom navštívil Poľsko, NDR, Československo, Maďarsko, Juhosláviu, Bulharsko a nakoniec Rumunsko. V Česko-Slovensku, kam prišiel 4. júna 1984, nesmeli po plánovanej trase prejsť bežné vlaky dve hodiny pred a dve hodiny po severokórejskej delegácii. V rámci programu potom Kim Il-song napríklad večeral na Pražskom hrade a navštívil podnik Avia v Letňanoch. A hoci ho jeho oficiálne fotky zobrazovali v oveľa mladšej verzii, vtedajší československý prezident Gustáv Husák bol od neho o necelý rok mladší.
Úmrtie.
Doobeda 7. júla 1994, krátko pred 12:00, Kim Il-song skolaboval v dôsledku náhleho srdcového infarktu vo svojej rezidencii v Hyangsane v Severnom Pyongane. Po infarkte Kim Čong-il nariadil, aby tím lekárov, ktorí boli neustále po boku jeho otca, odišiel a zariadil, aby z Pchjongjangu priviezli najlepších lekárov v krajine. Po niekoľkých hodinách dorazili lekári z Pchjongjangu, ale napriek ich snahám o jeho záchranu Kim Ir Sen zomrel 8. júla 1994 o 02:00 PST vo veku 82 rokov. Jeho smrť bola ohlásená až 34 hodín po jeho smrti.

</doc>
<doc id="182438" url="https://sk.wikipedia.org/wiki?curid=182438" title="Awa (provincia, Tokušima)">
Awa (provincia, Tokušima)

Provincia Awa () je bývalá japonská provincia na ostrove Šikoku, na ktorej území sa dnes rozkladá prefektúra Tokušima. Awa susedila s provinciami Ijo, Sanuki a Tosa.

</doc>
<doc id="182439" url="https://sk.wikipedia.org/wiki?curid=182439" title="Izumi (provincia)">
Izumi (provincia)

Provincia Izumi () nazývaná tiež Senšú (泉州) bola bývalá japonská provincia rozkladajúca sa v juhozápadnej časti dnešnej prefektúry Osaka (mimo vlastné mesto Osaka). 
Hlavné mesto provincie ležalo zrejme na mieste dnešného moderného predmestia mesta Izumi. K Izumi patrila aj južná časť veľkého prístavu Sakai. 
V provincii obvykle vládol ten, kto ovládal Osacký hrad a provinciu Seccu.

</doc>
<doc id="182440" url="https://sk.wikipedia.org/wiki?curid=182440" title="Kim Ir-sen">
Kim Ir-sen



</doc>
<doc id="182442" url="https://sk.wikipedia.org/wiki?curid=182442" title="Jamaširo (provincia)">
Jamaširo (provincia)

Provincia Jamaširo () nazývaná tiež Senšú (泉州) bola bývalá japonská provincia, na ktorej území sa dnes rozkladá južná časť prefektúry Kjóto.
Od roku 794 mal v provincii sídlo cisársky dvor (v meste Kjóto) a v priebehu obdobia Muromači aj Ašikagaský šógunát.

</doc>
<doc id="182444" url="https://sk.wikipedia.org/wiki?curid=182444" title="EMS">
EMS

EMS môže byť:

</doc>
<doc id="182445" url="https://sk.wikipedia.org/wiki?curid=182445" title="Kii (provincia)">
Kii (provincia)

Provincia Kii (), nazývaná tiež Kišú (紀州), bola bývalá japonská provincia, na ktorej území sa dnes rozkladá prefektúra Wakajama a južná časť prefektúry Mie.
Kii hraničila s provinciami Ise, Izumi, Jamato, Kawači a Šima. Podľa provincie bol pomenovaný polostrov Kii.
V priebehu obdobia Edo mala vo Wakajame svoj hrad vetva Kii klanu Tokugawa. 

</doc>
<doc id="182446" url="https://sk.wikipedia.org/wiki?curid=182446" title="Európsky menový systém">
Európsky menový systém

Európsky menový systém (EMS) je dohoda z roku 1979, kedy sa krajiny Európskych spoločenstiev dohodli, že navzájom na seba naviažu kurzy svojich mien, aby predišli kurzovým fluktuáciám. Bola to reakcia na rozpad Brettonwoodského menového systému v roku 1971, v ktorom boli európske meny naviazané na americký dolár.
Krajiny sa zaviazali udržiavať svoje menové kurzy v rozmedzí +/- 2,25 %. Súčasne so vznikom EMS bola zavedená menová jednotka ECU. Neskôr sa zistilo, že toto rozmedzie je pre väčšinu krajín veľmi úzke a v roku 1993 sa zaviedlo nové fluktuačné pásmo +/- 15 %.
1. januára 1999 vznikol nástupca Európskeho menového systému, EMS 2, ktorý zrušil naviazanie mien na ECU a zaviedol naviazanie na novovzniknuté euro. Fluktuačné pásmo ostalo zachované na +/- 15 %.

</doc>
<doc id="182448" url="https://sk.wikipedia.org/wiki?curid=182448" title="Mimasaka (provincia)">
Mimasaka (provincia)

Provincia Mimasaka (), nazývaná tiež Sakušú (作州), bola bývalá japonská provincia, ktorej územie dnes tvorí severovýchodnú časť prefektúry Okajama. Mimasaka susedila s provinciami Biččú, Bizen, Harima, Hóki a Inaba.
Mimasaka bola vnútrozemská provincia, ktorej často vládol daimjó z provincie Bizen. Hlavným a hradným mestem bola Cujama.

</doc>
<doc id="182453" url="https://sk.wikipedia.org/wiki?curid=182453" title="Mucu (provincia)">
Mucu (provincia)

Provincia Mucu (), nazývaná tiež Sakušú (作州), bola bývalá japonská provincia, na ktorej území sa dnes rozkladajú prefektúry Fukušima, Mijagi, Iwate a Aomori a mestá Kazuno a Kosaka v prefektúre Akita. Bola tiež známa ako Óšú (奥州).
Provincia Mucu v severnej časti ostrova Honšú bola založená ako jedna z posledných provincií, až kde si cisársky dvor (Japonci) podrobil pôvodné obyvateľstvo (Ainu) a stala sa najväčšou provinciou, pretože mohla postupne expandovať smerom na sever. Starobylé hlavné mesto ležalo na území dnešnej prefektúry Mijagi. V priebehu obdobia Sengoku vládli rôznym častiam provincie rôzne rody. Na juhu v Aizuwakamacu mal svoje hradné mesto klan Uesugi, na severe v Morioke zasa klan Nanbu a blízky spojenec Iejasua Tokugawu, Masamune Date, založil mesto Sendai, ktoré je dnes najväčším mestom celého regiónu Tóhoku.
V priebehu obdobia Meidži boli (na krátku dobu) z časti Mucu vytvorené štyri ďalšie provincie: Rikučú, Rikuzen, Iwaki a Iwaširo. Oblasť, ktorá je dnes prefektúrou Aomori, zostala súčasťou Mucu až do zrušenia systému lén a zavedenia prefektúr v roku 1871.

</doc>
<doc id="182455" url="https://sk.wikipedia.org/wiki?curid=182455" title="Disociácia (chémia)">
Disociácia (chémia)

Disociácia je proces rozkladu látky na jednoduchšie molekuly, atómy, atómové skupiny alebo ióny. Typicky sa o disociácii hovorí v prípade kyselín, zásad alebo elektrolytov, môže však ísť napríklad aj o termickú disociáciu (termolýzu).
Disociáciu elektrolytu na ióny (vo vode alebo tavenine) prebieha podľa rovnice:
 &lt;chem&gt;A_{a}B_{b} (aq) -&gt; aA^{b+} (aq) + bB^{a+} (aq)&lt;/chem&gt;
V roztoku sa z daného množstva látky len časť molekúl štiepi na ióny, ostatné zostávajú nedisociované. Pri kyselinách a zásadách, ktoré môžu byť rozpustené aj v nedisociovanej forme, sa udáva tzv. disociačná konštanta "KA" pre kyseliny a "KB" pre zásady, odvodená od rovnovážnej konštanty, ktorá udáva pomer koncentrácie disociovanej a nedisociovanej formy.
Disociačné konštanty.
Disociačná konštanta závisí len od teploty.
Silné kyseliny.
Disociácia silných kyselín prebieha takmer úplne. Hodnota ich disociačných konštánt je Ka &gt; 10-2. Medzi príklady silných kyselín patria , HI, HBr, HCl, alebo . 
Slabé kyseliny.
Slabé kyseliny uvoľňujú vodíkové katióny (protóny) ťažko, preto je ich disociácia len čiastočná. Hodnota ich disociačných konštánt je KA &gt; 10-4. Medzi príklady slabých kyselín patria HCN, , alebo .
Zásady.
Definicía disociačnej konštanty zásad je obdobná definícii disociačnej konštanty kyselín. Čím vyššia je disociačná konštanta kyseliny, tým nižšia je disociačná konštanta jej konjugovanej zásady a naopak.
Príklady disociácie.
Disociovať môžu napr. kyseliny, hydroxidy, soli, koordinačné zlúčeniny, voda a iné molekuly.
 → + + OH-
 → 2 H+ + 2-
 → Ba2+ + 2 OH-
 → + + Cl-
Mieru sily kyselín a zásad vyjadruje hodnota ich disociačných konštánt.

</doc>
<doc id="182456" url="https://sk.wikipedia.org/wiki?curid=182456" title="Nasýtený roztok">
Nasýtený roztok

Nasýtený roztok je taký roztok, v ktorom sa rozpustná látka za daných podmienok už ďalej nerozpúšťa. Ak je v roztoku menej látky, ako je jej rozpustnosť pri danej teplote, je roztok nenasýtený. Pri odparovaní rozpúšťadla môžeme pripraviť "presýtený roztok", pričom sa nevylučuje rozpustená látka, tá sa začne vylučovať po vhodení kryštáliku rozpustenej látky. Pritom sa vylúči také množstvo rozpustenej látky, ktoré prevyšuje jej rozpustnosť za daných podmienok.
Nenasýtený roztok je roztok, v ktorom je menej rozpustenej látky ako v nasýtenom roztoku, čiže látka v roztoku sa pri danej teplote ešte rozpúšťa.

</doc>
<doc id="182458" url="https://sk.wikipedia.org/wiki?curid=182458" title="Anti-amerikanizmus">
Anti-amerikanizmus



</doc>
<doc id="182467" url="https://sk.wikipedia.org/wiki?curid=182467" title="Disociácia">
Disociácia

Disociácia môže byť:

</doc>
<doc id="182468" url="https://sk.wikipedia.org/wiki?curid=182468" title="Biotechnológie">
Biotechnológie



</doc>
<doc id="182474" url="https://sk.wikipedia.org/wiki?curid=182474" title="Siderický deň">
Siderický deň

Siderický deň je dĺžka jednej rotácie kozmického telesa napr. planéty vzhľadom na vzdialené hviezdy (pre Zem je to 23,934 hodín (86 162,4 sekundy)). 
Ak teleso obieha okolo centrálneho telesa napr. Slnka rovnakým smerom, akým rotuje, potom je jeho siderický deń kratší ako synodický. Ak obieha opačným smerom ako rotuje, potom je siderický deň dlhší než synodický. Čím rýchlejšie teleso obieha, tým je rozdiel medzi jeho siderickým a synodickým dňom väčší. V prípade Zeme predstavuje tento rozdiel necelé 4 minúty. 
Pre danú planétu existuje ešte aj solárny deň, čo je 1 rotácia planéty vzhľadom na nadhlavnú pozíciu hviezdy.

</doc>
<doc id="182475" url="https://sk.wikipedia.org/wiki?curid=182475" title="Ichthyostega">
Ichthyostega



</doc>
<doc id="182476" url="https://sk.wikipedia.org/wiki?curid=182476" title="Meganeura">
Meganeura



</doc>
<doc id="182478" url="https://sk.wikipedia.org/wiki?curid=182478" title="Dawn">
Dawn

Dawn môže byť:

</doc>
<doc id="182480" url="https://sk.wikipedia.org/wiki?curid=182480" title="Remix">
Remix

Remix je alternatívna, odlišná verzia originálnej skladby. Zvukovou mixážou hlavnej nahrávky sa mení tempo (zrýchľovanie, spomaľovanie, kolísanie, dynamika), pridávajú, uberajú sa zvukové stopy, prípadne sa mení vyváženie basov a výšok, dĺžka skladieb a iné vlastnosti novej, remixovanej verzie. V niektorých remixoch je zmenený aranžmán nahrávky, v niektorých je kladený dôraz na zvýraznenie spevákovho hlasu. 
Krátené verzie skladieb zo štúdiových hudobných albumov, ktoré sú určené pre marketing a vysielanie v masmédiách nie sú skutočnými remixami.
Zámerom vydania remixu často býva pokus o poskytnutie novej šance menej úspešnej nahrávke pre rádiá, či kluby, či prispôsobenie nahrávky pre fanúšikov odlišného hudobného žánru. 
Prvým albumom remixov bol "Aerial Pandemonium Ballet" od Harryho Nilssona z roku 1971. Nasledujúcich osem rokov sa na trhu remixovaný album neobjavil. Až v roku 1979 vyšiel retrospektívny album remixovaných hitov funky, rock a soulovej formácie Family Stone s blokom ich diskotékových hitov zo šesťdesiatych rokov. Roku 1982 vydalo synthpopové duo Soft Cell album "Non-Stop Ecstatic Dancing", na ktorom je aj nahrávka „A Man Could Get Lost“, ktorá je v hudobnej histórii považovaná za predchodcu žánru house. Mesiac po jeho vydaní tejto skupine vyšiel ďalší album "The Human League's Love and Dancing", do jedného roka po vydaní skupina vydala ďalší pod názvom "Imagination's Nightdubbing".
Remix spopularizovala skupina Pet Shop Boys vydaním albumu "Disco" (1986) po ktorom sa o ďalšie zviditeľnenie technológie remixovania postarali aj ďalšie hviezdy pop-music ako napríklad Madonna edíciou EP "You Can Dance" (1987) a Paula Abdul so svojim druhým albumom "Shut Up and Dance". 
Aj keď táto technológia výroby hudby existuje už roky, neboli albumy s týmito skladbami na trhu významnejšie akceptované. Až po roku 2000 nastáva boom vydávania albumov s remixami od umelcov ako sú Ayumi Hamasaki, Destiny’s Child, Mariah Carey, Jermaine Dupri, P. Diddy, Faith Evans, Tupac Shakur, Deborah Cox, Janet Jackson, Michael Jackson, Mary J. Blige, Jessica Simpson, Britney Spears a Jennifer Lopezová, ktorej album remixov z roku 2002 s názvom "" bol prvým remixovaným albumom, ktorý dosiahol vrchol v rebríčku Billboard 200.
Príkladom novodobých remixov sú anglické verzie albumov/ skladieb hudobníkov, ktorí pochádzajú z iných ako anglofónnych krajín, ako sú napríklad albumy remixov: "The Remixes" - Shakira, alebo "Hits Remixed" – Thalía atď., keď nejde iba o skladby, ktoré majú nahradiť ich pôvodné verzie (tzv. coververzie originálnych skladieb). Úpravy remixovaním skladieb týchto albumov sú zámerne robené pre dosiahnutie odlišnosti a atraktívnosti a rozšírenie svojho portfólia pre potencionálnych zberateľov diskografie interpreta.
Pohľad na remix kultúru v posledných rokoch spopularizoval Kirby Ferguson svojim dokumentárnym dielom „Everything is a Remix“. Ferguson sa v roku 2011 a tiež počas populárnej TED talk série vyjadril, že všetko, čo nazývame originál, je remix, už postavený na existujúcich materiáloch. Tvrdí, že ak by bolo všetko duševné vlastníctvo ovplyvnené inými kúskami prác, autorské práva by boli zbytočné.

</doc>
<doc id="182482" url="https://sk.wikipedia.org/wiki?curid=182482" title="Námer">
Námer

Námer alebo (najmä ak je kladný aj) elevácia je uhol vo zvislej rovine medzi vodorovnou rovinou prechádzajúcou zbraňou či zameriavačom a osou zbrane (=os vývrtu hlavne uvažovaná ako priamka) či zameriavača, resp. pri palebných či zameriavacích prístrojoch maximálny takýto uhol, ktorý daný prístroj umožňuje. Záporný námer sa niekedy označuje aj ako depresia.

</doc>
<doc id="182483" url="https://sk.wikipedia.org/wiki?curid=182483" title="Odmer">
Odmer

Odmer je uhol vo vodorovnej rovine medzi osou zbrane (=os vývrtu hlavne uvažovaná ako priamka) či zameriavača a hlavným smerom streľby, resp. pri palebných či zameriavacích prístrojoch maximálny takýto uhol, ktorý daný prístroj umožňuje.

</doc>
<doc id="182484" url="https://sk.wikipedia.org/wiki?curid=182484" title="Granville">
Granville

Granville môže byť:

</doc>
<doc id="182486" url="https://sk.wikipedia.org/wiki?curid=182486" title="Purizmus (pamiatková starostlivosť)">
Purizmus (pamiatková starostlivosť)

Purizmus alebo puristická metóda (z fr. pur = čistý) je obnova ("očistenie") historického objektu do hypotetického stavu určitého vybraného obdobia jeho existencie (najčastejšie gotiky). V praxi to znamená odstránenie detailov, konštrukcií, častí stavby alebo aj celých stavieb a/alebo naopak doplnenie chýbajúcich častí aj bez presnej dokumentácie o týchto častiach. Purizmus bol rozšírený najmä v 19. storočí.

</doc>
<doc id="182495" url="https://sk.wikipedia.org/wiki?curid=182495" title="Rating">
Rating

Rating (z angl. "stanovenie sadzieb") môže byť:

</doc>
<doc id="182496" url="https://sk.wikipedia.org/wiki?curid=182496" title="Synodický deň">
Synodický deň

Synodický deň je časová jednotka, ktorá je definovaná ako čas, za ktorý sa planéta otočí okolo svojej osi vzhľadom na teleso, ktoré obieha, čo je najčastejšie hviezda, napríklad Slnko.
Je to napríklad čas od východu Slnka po východ Slnka, pričom siderický deň je čas od východu hviezdy po východ hviezdy. Tieto časy sú odlišné, pretože planéta sa s rotáciou pohybuje aj okolo centrálneho telesa a tým sa mení aj jej poloha vzhľadom na hviezdu.

</doc>
<doc id="182497" url="https://sk.wikipedia.org/wiki?curid=182497" title="Vatikánske euromince">
Vatikánske euromince

Vatikánske euromince sú euromince s vatikánskym motívom. Vydáva ich Vatikánsky úrad pre filatelistiku a numizmatiku () a sú oficiálnou menou Vatikánu. 
Každá z doterajších sérií zobrazuje na minciach všetkých nominálnych hodnôt rovnaký motív - portrét úradujúceho pápeža, nápis „CITTÀ DEL VATICANO“ (taliansky mesto Vatikán), 12 hviezd symbolizujúcich Európsku úniu a rok, kedy boli vyrazené. V období sedisvakancie bol portrét pápeža nahradený emblémom pápežskej kancelárie. V roku 2010 sa krajina dohodla, že množstvo mincí, ktoré môže vyraziť je obmedzené na 2 300 000€ ročne, pričom aspoň 51% mincí musí ísť do obehu. Zároveň sa dohodla, že každých 5 rokov bude toto množstvo preskúmané . Vatikán vyrazil viacero sérií svojich mincí:
Táto verzia euromincí sa razila do smrti pápeža Jána Pavla II. 2. apríla 2005 a niesla jeho portrét. Motív navrhol sochár Guido Veroi a vyryl Uliana Pernazza
Po smrti pápeža Jána Pavla II. nastalo obdobie sedisvakancie, kedy sa razili mince s motívom emblému pápežskej kancelárie (dva skrížené kľúče pod dáždnikom a znak kardinála - komorníka, ktorým bol v roku 2005 Eduardo Martínez Somali. Všetky motívy navrhla sochárka Daniela Longo, mince nominálnej hodnoty 1 a 20 centov vyryl Maria Angela Cassola, mince 2 a 50 centov Luciana De Simoni, mince 5 centov a 1 euro Ettore Lorenzo Frapiccini a mince 10 centov a 2 eurá Maria Carmela Colaneri.
Na tretej sérii euromincí je zobrazený portrét pápeža Benedikta XVI.. Vatikán vypustil nové euromince do obehu prvýkrát 27. apríla 2006. Motívy tretej série navrhla tiež sochárka Daniela Longo a aj rytci mincí zostali rovnakí, ako pri druhej sérii. Konkrétne 1 a 2 vyryl Luciana De Simoni, mince 5 centov a 1 euro Ettore Lorenzo Frapiccini, mince 10 centov a 2 eurá Maria Carmela Colaneri, mince 20 centov a 50 centov Maria Angela Cassol.
Na štvrtej sérii euromincí je z troch rôznych uhlov portrét pápeža Františka.
Na poslednej sérii nebude na prianie pápeža Františka nezobrazený tradične jeho portrét z dôvodu toho, že nechce byť spájaný so žiadnou iniciatívou komerčného charakteru. Táto zmena je v rozpore s pravidlami, pretože zmena môže nastať len pri zmene hlavy štátu alebo po 15 rokoch. 
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
Materiál: 92,5% striebro; Priemer mince: ; Hmotnosť: 18 g 
10 eurové pamätné mince.
Materiál: 92,5% striebro; Priemer mince: ; Hmotnosť: 22 g 
Materiál: 91,7% zlato; Priemer mince: ; Hmotnosť: 3 g 
20 eurové pamätné mince.
Materiál: 91,6% zlato; Priemer mince: ; Hmotnosť: 6 g 
Materiál: 92,5% striebro; Priemer mince: ; Hmotnosť: 26 g 
50 eurové pamätné mince.
Materiál: 91,7% zlato; Priemer mince: ; Hmotnosť: 15 g 
100 eurové pamätné mince.
Materiál: 91,7% zlato; Priemer mince: ; Hmotnosť: 30 g 
200 eurové pamätné mince.
Materiál: 91,7% zlato; Priemer mince: ; Hmotnosť: 40 g 

</doc>
<doc id="182501" url="https://sk.wikipedia.org/wiki?curid=182501" title="Monacké euromince">
Monacké euromince

Monacké euromince sú euromince s monackým národným motívom. Doteraz boli vydané dve série mincí, každá s inými motívmi. 
Prvá séria mincí bola vydávaná, keď bol na tróne Rainiera III. Na minciach nominálnej hodnoty 0,01 €, 0,02 € a 0,05 € je erb monackého kniežatstva. Na minciach hodnoty 0,10 €, 0,20 € a 0,50 € je to pečať monackého kniežatstva. Na minci 1€ sú portréty kniežat Rainiera III. a Alberta II., na 2€ minci to bol portrét Rainiera III. Na všetkých minciach je nápis „MONACO“, 12 hviezd symbolizujúcich Európsku úniu a rok vyrazenia.
Potom, čo Albert II. nastúpil na trón, boli schválené nové motívy na minciach a prvé nové mince boli vydané v decembri 2006. Mince najmenšej nominálnej hodnoty sa nezmenili, stále obsahujú erb monackého kniežatstva. Na minciach stredných hodnôt (0,10 €, 0,20 €, 0,50 €) sa nachádza monogram kniežaťa Alberta II. a na minciach 1 a 2 eurá portrét Alberta II. Zmenilo sa umiestnenie nápisu „MONACO“, roku vydania a znaku mincovne z vonkajšieho kruhu do vnútornej časti, podľa odporúčaní Európskej únie. 
Monako nemá vlastnú mincovňu preto si mince razí vo Francúzskej mincovní, v Paríži. V roku 2012 sa krajina dohodla, že množstvo mincí, ktoré môže vyraziť je obmedzené na 2 340 000€ ročne, pričom minimálne 80% mincí musí ísť do obehu. Zároveň sa dohodla, že každých 5 rokov bude toto množstvo preskúmané .
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
Materiál: 90% striebro; Priemer mince: ; Hmotnosť: 12 g 
10 eurové pamätné mince.
Materiál: 90% striebro; Priemer mince: ; Hmotnosť: 25 g 
Materiál: 90% zlato; Priemer mince: ; Hmotnosť: 3,22 g 
20 eurové pamätné mince.
Materiál: 90% zlato; Priemer mince: ; Hmotnosť: 6,45 g 
100 eurové pamätné mince.
Materiál: 90% zlato; Priemer mince: ; Hmotnosť: 32 g 

</doc>
<doc id="182503" url="https://sk.wikipedia.org/wiki?curid=182503" title="Andorrské euromince">
Andorrské euromince

Andorrské euromince sú euromince s národným andorrským motívom na rube. Hoci Andorra prijala euro 1. januára 2002 (urobila tak jednostranne, bez akejkoľvek predchádzajúcej dohody, podobne ako Čierna Hora a Kosovo).
Andorra nie je členom Európskej únie ani Európskej menovej únie a ani menovej únie s Francúzskom ani Španielskom, čo pravdepodobne súvisí s tým, že do roku 1993 nemala dostatočnú ústavu. V súčasnosti vyjednáva s Európskou úniou o práve raziť obmedzený počet euromincí. Tri ostatné európske mikroštáty, ktoré nie sú členmi EÚ, Monako, San Maríno a Vatikán, boli v rovnakej situácii ako Andorra, keď používali meny okolitých štátov, ktoré prijali euro, ale na rozdiel od Andorry sa im podarilo dosiahnuť dohodu s EÚ o práve raziť vlastné euromince.
V roku 2003, Andorra požiadala o právo raziť vlastné mince. V roku 2004 Rada Európskej únie prijala postup pri vyjednávaniach s Andorrou. Rokovania odvtedy prebiehali, najprv bola očakávaná dohoda do roku 2008, neskôr 2012, ale boli opakovane prerušované. Tieto prekážky boli čiastočne spôsobené zlými vzťahmi prameniacimi z ekonomického štatútu Andorry ako daňového raja. Menová dohoda bola dosiahnutá vo februári 2011, a podpísaná 30. júna 2011. Po ratifikácii, dohoda umožní používať "euro" ako oficiálnu menu Andorry a bude jej dovoľovať vyraziť až 2,4 milióna vlastných euromincí, počnúc 1. júlom 2013, ak vyhovie všetkým zmluvným podmienkam. Andorrský premiér však v októbri 2012 prehlásil, že pravdepodobnejší dátum prvej emisie euromincí je rok 2014.
Andorrské mince z roku 2014, 2015 a 2017 boli razené vo Francúzskej mincovni, v roku 2016 v Španielskej mincovni.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
Materiál: ?% striebro; Priemer mince: ; Hmotnosť: ? g 
50 eurové pamätné mince.
Materiál: ?% zlato; Priemer mince: ; Hmotnosť: ? g 

</doc>
<doc id="182508" url="https://sk.wikipedia.org/wiki?curid=182508" title="Lily Evansová">
Lily Evansová



</doc>
<doc id="182509" url="https://sk.wikipedia.org/wiki?curid=182509" title="Hosok Tere">
Hosok Tere



</doc>
<doc id="182510" url="https://sk.wikipedia.org/wiki?curid=182510" title="Hermiona Grengerová">
Hermiona Grengerová



</doc>
<doc id="182511" url="https://sk.wikipedia.org/wiki?curid=182511" title="Liadok">
Liadok



</doc>
<doc id="182512" url="https://sk.wikipedia.org/wiki?curid=182512" title="HMS Dreadnought (1906)">
HMS Dreadnought (1906)

HMS Dreadnought bola bojová loď Royal Navy postavená v roku 1906. Dreadnought predstavovala natoľko veľký pokrok v námornej vojne, že jej pomenovanie sa stalo vzorom pre celú generáciu bojových lodí (tzv. dreadnoughtov), ktoré boli pomenované podľa nej, ako aj pre generáciu lodí, ktoré prekonala, ktoré sú označené ako „pre-dreadnought“.
História.
Počas Rusko-japonskej vojny v rokoch 1904-1905 sa ukázalo, že delá kalibru do  nie sú schopné prestreliť pancier na vzdialenosť nad . Námorných odborníkov prekvapilo, že námorné boje sa viedli práve z takýchto vzdialeností. Ukázalo sa, že delostrelectvo stredných kalibrov je proti pancierovaným ťažkým lodiam bezcenné. Reakcia anglickej admirality bola neobyčajne rýchla a už roku 1906 bola spustená na vodu radová loď HMS Dreadnought, ktorá poslala všetky radové lode do histórie. Išlo o tak významnú loď, že podľa nej bola nazvaná celá kategória radových lodí. Bola vyzbrojená desiatimi delami kalibru . Dosahovala na tú dobu veľmi vysokú rýchlosť, až 18 uzlov a bola silne pancierovaná. Všetky existujúce radové lode boli okamžite zastarané.

</doc>
<doc id="182513" url="https://sk.wikipedia.org/wiki?curid=182513" title="Szépművészeti Múzeum">
Szépművészeti Múzeum

Szépművészeti Múzeum (slovensky Múzeum krásneho umenia) je jedno z významných maďarských múzeí nachádzajúce sa v Budapešti na Hősök tere. Oproti múzeu sa nachádza Palác umenia – Műcsarnok. 
Kolekcia múzea pozostáva z vyše 100 000 kusov zahraničných (nie maďarských) umeleckých diel. Kolekcia je rozdelená do šiestich tematických okruhov: egyptské; antické umenie; staré sochy, starí majstri, kolekcia moderného umenia a kolekcia grafík.
Budova, v ktorej sídli múzeum, je dielom Alberta Schickedanza a Fülöpa Herzoga. Budovu postavili v eklektickom neoklasickom štýle rokoch 1900 až 1906. V roku 2006 oslávilo múzeum svoju storočnicu.
Dejiny.
Príprava tejto stavby sa začala v roku 1896 po dlhých prípravách, a bolo potvrdení v miléniovom zákone. Po tom čo hlavné mesto predalo parcelu zadarmo, v roku 1898 vypísali konkurz na návrh budovy. Z deviatich projektov si vybrali prácu dvojici: Schickedanz Albert a Herzog Fülöp Ferenc. Súbor budovy sa stavala v rokoch od 1900 až do roku 1906, najprv neorenesanské krídlo galérie, po nej sa urobila klasicistická časť. Na jeho zasvätení (1. december 1906) sa zúčastnil aj vtedajší kráľ a cisár Jozef Ferdinand, pre verejnosť bolo múzeum otvorené od 5-ho decembra. V novootvorenej budove dostali priestor a možnosť jednotnej výstavy tie výtvarné diela, ktoré sa dovtedy nachádzali v rôznych zbierkach. 
Na konci druhej svetovej vojny sa najcennejšie pamiatky odniesli na západ a aj budova utrpela vážne poškodenia. V rokoch 1945-47 sa podarilo väčšinu pamiatok získať späť, po ich reštaurovaní a po rekonštrukcií budovy sa znovu otvorili stále expozície Starej galérie a Novej maďarskej obrazárne a potom krok po kroku sa obnovili aj ostatné výstavy zbierok. Kvôli čoraz väčšej zbierke maďarského umenia bolo potrebné zbierku premiestniť do samostatnej budovy. Maďarské pamiatky prebrala Národná maďarská galéria, kým úlohou Múzea umení sa stalo od roku 1957 prezentovať univerzálne umenie.

</doc>
<doc id="182517" url="https://sk.wikipedia.org/wiki?curid=182517" title="ECU">
ECU

ECU môže byť:

</doc>
<doc id="182518" url="https://sk.wikipedia.org/wiki?curid=182518" title="Európska menová jednotka">
Európska menová jednotka

Európska menová jednotka (European Currency Unit, ECU) bola košová menová jednotka krajín Európskych spoločenstiev slúžiaca na zúčtovanie medzinárodných operácií.
Názov je odvodený od anglického „European Currency Unit“ a zároveň z francúzskeho výrazu pre štít: "„écu“", bola nazývaná aj jedna starofrancúzska minca.
ECU vzniklo 13. marca 1979 (bankový ISO kód XEU) a 1. januára 1999 bola nahradená eurom (ISO kód EUR). 

</doc>
<doc id="182519" url="https://sk.wikipedia.org/wiki?curid=182519" title="Oxidačné činidlo">
Oxidačné činidlo

Oxidačné činidlo alebo oxidovadlo je látka, ktorá sa v chemickej reakcii redukuje (jej atómy získavajú elektróny) čiže zmenšuje svoje oxidačné číslo a tým oxiduje druhú látku (odoberá im elektróny) a zároveň jej zväčšuje oxidačné číslo. Opačné chemické vlastnosti majú redukčné činidlá.
 2 Na0 + F20 → 2 NaIF−I
 C0 + O20 → CIVO2−II
 Cu0 + 2 H2SVIO4 → CuIISO4 + 2 H2O + SIVO2
 3 Cu0 + 8 HNVO3 → 3 CuII(NO3)2 + 2 NIIO + 4 H2O
Silné oxidačné činidlá.
Tieto chemické reakcie sa všeobecne označujú ako oxidačno-redukčné reakcie.
Silnými oxidačnými činidlami sú najmä zlúčeniny prechodných kovov s vysokým oxidačným číslom, napr.: KMnO4, Na2CrO4, K2FeO4, Na2Cr2O7...

</doc>
<doc id="182521" url="https://sk.wikipedia.org/wiki?curid=182521" title="Redukčné činidlo">
Redukčné činidlo

Redukčné činidlo alebo redukovadlo je látka, ktorá sa v chemickej reakcii oxiduje (jej atómy odovzdávajú elektróny), čiže zväčšuje svoje oxidačné číslo, a tým redukuje druhú látku (poskytuje jej elektróny) a zároveň jej zmenšuje oxidačné číslo. Opačné chemické vlastnosti majú oxidačné činidlá.
Silné redukčné činidlá.
Sodík (a ostatné alkalické kovy): 2Na0 + 2H2IO → 2NaIOH + H20
Hliník: Cr2IIIO3 + 2Al0 → Al2IIIO3 + 2Cr0
Oxid uhoľnatý: 3Fe2IIIO3 + CIIO → CIVO2 + 2FeIIO.Fe2O3
Uhlík: Fe2IIIO3 + 3C0 → 3CIIO + 2Fe0
Tieto chemické reakcie sa všeobecne označujú ako oxidačno-redukčné reakcie.

</doc>
<doc id="182524" url="https://sk.wikipedia.org/wiki?curid=182524" title="Vision Vancouver">
Vision Vancouver

Vision Vancouver je jedna z troch strán, ktoré majú zastúpenie vo Vancouver City Counsil (mestskej rade) v kanadskom meste Vancouver. Strana vznikla niekoľko mesiacov pred mestskými voľbami v roku 2005.
Vision Vancouver je stredopravá politická strana, ktorá bola založená bývalými členmi ľavicovej Coalition of Progressive Electors (COPE), ktorí boli predtým zvolení do Vancouver City Counsil v roku 2002. Po týchto voľbách dostali starosta Larry Campbell a členovia rady Jim Green, Raymond Louie a Tim Stevenson od miestnych médií prezývku "COPE Lite", pre ich umiernené postoje ohľadne výšky daní a rozvoja mesta, čo bolo v protiklade so zvyškom viacej ľavicových radných ("COPE Classic").
Narastajúce nezhody medzi týmito dvoma tábormi viedli v decembri 2004 Campbella a jeho spojencov k vytvoreniu nezávislej frakcie v rámci COPE. V tej istej dobe podporovatelia Campbella a jeho spojenci vytvorili organizáciu nezávislú od COPE, ktorú nazvali Friends of Larry Campbell (Priatelia Larryho Campbella).
Táto skupina a jej podporovatelia nakoniec založili novú stranu, ktorú nazvali Vision Vancouver. Zo začiatku ju viedol Campbell, ktorý ale keď oznámil, že sa nebude uchádzať o svoje druhé volebné obdobie a nebude opäť kandidovať na starostu, vyzval Jima Greena, aby ho nahradil. Strana sa v auguste 2005 rozhodla postaviť len 5 z 10 možných kandidátov na pozície vo Vancouver City Counsil a nezúčastniť sa volieb do školského výboru a do výboru pre správu parkov.
Vo voľbách do Vancouver City Counsil v roku 2005 uspeli štyria kandidáti za Vision Vancouver (Raymond Louie, Tim Stevenson, Heather Deal a George Chow), no hlavný kandidát strany Jim Green bol porazený.
Pred voľbami v novembri 2008 bola Vision Vancouver vážnym favoritom na celkového víťaza volieb z dôvodu narastajúcej nespokojnosti s vtedajším starostom Samom Sullivanom z Non-Partisan Association (NPA). V straníckych primárkach v júni 2008 porazil Gregor Robertson svojich protikandidátov Raymonda Louiea a Allana DeGenovu, čím sa mu podarilo zaistiť si svoju stranícku nomináciu.
Dynamika predvolebného súboja sa zmenila, keď sa NPA rozhodla nepostaviť vtedajšieho starostu Sullivana do boja o starostovské kreslo, ale nahradila ho dlhoročným členom mestskej rady a biznismanom Peterom Ladnerom.
Vision Vancouver pod vedením svojho kandidáta Robertsona uzavrela zmluvu o spolupráci s COPE a s Vancouver Green Party (Stranou Zelených). Týmto sa jej podarilo získať veľa potenciálnych kandidátov na posty v mestskej rade (Vancouver City Council), v školskom výbore (School Board) a vo výbore pre správu parkov (Parks Board). Nominačné voľby sa uskutočnili v sobotu 20. septembra 2008.
15. novembra 2008 Gregor Robertson zvíťazil vo voľbách nad Peterom Ladnerom a stal sa tak novým starostom mesta. Vision Vancouver získala väčšinu kresiel v Mestskej rade.

</doc>
<doc id="182525" url="https://sk.wikipedia.org/wiki?curid=182525" title="Stavebnicová metóda">
Stavebnicová metóda

Stavebnicová metóda (z angl. build-up model) je empirická metóda odhadu očakávanej výnosnosti vlastného kapitálu vo WACC (priemerné vážené náklady kapitálu).
Kalkulovaná úroková miera zostavená stavebnicovou metódou, podobne ako metóda CAPM (Capital Asset Pricing Model) zahŕňa: (1) bezrizikovú úrokovú mieru (väčšinou výnosnosť štátnych dlhopisov) a (2) prirážok za špecifické riziká. Hlavnou odlišnosťou týchto dvoch metód je, že stavebnicová metóda nezahŕňa faktor β, ktorý zachytáva systematické riziko.
Algebricky sa dá stavebnicová metóda zachytiť nasledovne:
formula_1
kde:
"formula_2" sú náklady vlastného kapitálu
"formula_3" je bezriziková úroková miera
"formula_4" je riziková prémia, ktorá pozostáva z rôznych faktorov v základnom členení ako faktory obchodného rizika (faktory rizika trhu na ktorom subjekt pôsobí, faktory súvisiace s veľkosťou podniku a iné špecifické faktory) a faktory finančného rizika (riziko kolísania peňažných tokov).
Stavebnicová metóda je založená na subjektívnom a nie tržnom hodnotení rizika. V praxi existuje veľké množstvo variant stavebnicovej metódy.

</doc>
<doc id="182527" url="https://sk.wikipedia.org/wiki?curid=182527" title="Slieň">
Slieň

Slieň a jeho spevnený ekvivalent slieňovec je usadená hornina, ktorá je prechodom medzi vápencami a ílovitými horninami. Niekedy je tiež klasifikovaná ako chemicko-klastická hornina. Patria medzi ne rôzne stupne vápenatých ílovcov a ílovitých vápencov, kde tvorí vápenatá zložka 25 až 75% objemu horniny a ílovitá zložka ostatných 75 až 25% objemu horniny.
Vzniká usadzovaním ílovitých a vápencových častíc vo vodnom prostredí, najprv vo forme bahna. Neskôr dochádza k jeho spevneniu, kedy sa z neho stáva slieň, či ďalším spevňovaním slieňovec, prípadne slienitá bridlica. Sliene s hojnou prímesou klastického kremeňa sú niekedy označované ako šlír.
Klasifikácia a vymedzenie pojmu slieň.
Neostrý prechod medzi karbonátovými a ílovitými horninami v smere rastu podielu ílovitej zložky tvorí rad vápenec – ílovitý vápenec – vápenatý ílovec – ílovec. Vápenec obsahuje maximálne 10 % ílovitej zložky. Ílovitý vápenec má už 10-50% ílovej zložky a zvyšných 50 – 90% objemu tvoria karbonáty. Ak podiel ílovitých látok prekročí 50%, hovoríme už o vápnitých ílovcoch.
Ílovité vápence až vápnité íly sa často označujú vžitým a jednoduchším, avšak pomerne všeobecným termínom sliene alebo slieňovce. Sliene sú však definované len ako zmes vápenatých karbonátov a ílov s obsahom ílovitých minerálov v rozmedzí 25-75%, a nepokrývajú preto celkom celý rad od ílovitých vápencov po vápenaté íly. Termín slieň a slieňovec však dobre vystihuje vlastnosť, že hornina je tvorená zmesou ílovitých a karbonátových minerálov, pričom nie je potrebné vyjadrovať, v akej miere sú jednotlivé zložky zastúpené.
Takéto horniny sú v prírode veľmi časté a s ílovcami a vápencami sa mnohokrát rôzne prelínajú a striedajú. Podľa vzrastajúceho stupňa spevnenia ich možno triediť na sliene, slieňovce a slienité bridlice.
Z hľadiska ložiskovej geológie je dôležitý obsah CaO, ktorý pri slieňoch a slieňovcoch dosahuje 14 až 42%. Horniny s obsahom od 22 do 42% sú však niekedy nazývané aj vápnité sliene alebo vápnité slieňovce, čím sa zdôrazňuje vyšší obsah CaO. 
Minerálne zloženie.
Medzi minerály podieľajúce sa na tvorbe slienitých hornín patria hlavne aluminosilikáty a karbonáty, ktoré sa v hornine nachádzajú v rôznych pomeroch. Všeobecne 25 - 75% objemu zmesi tvoria aluminosilikáty a ostatných 75 – 25% karbonáty. Spomedzi aluminosilikátov to sú najčastejšie minerály ílovej skupiny napr. illit a kaolinit, ktoré vznikajú rozpadom živcov, alebo montmorillonit, ktorý vzniká premenou sopečných produktov. Karbonátické minerály tejto skupiny hornín zastupuje hlavne kalcit, no často môžu obsahovať aj malé množstvo dolomitu. Podľa obsahu uhličitanu vápenatého ich možno rozdeliť na nízkopercentné (25 – 50% CaCO3) a vysokopercentné (50 – 75% CaCO3).
Častými prímesami slieňov sú klasty prachovej až pieskovej veľkosti, preto možno v malom množstve sledovať ako prímes aj kremeň. Spomedzi neklastických prímesí možno pozorovať červené, hnedé až fialové trojmocné oxidy železa, najmä hematit. Zelenkasté sfarbenie spôsobuje dvojmocné železo, ktoré môže pochádzať z kryštálovej mriežky illitu alebo chloritu. Zelené sfarbenie spôsobujú aj glaukonitické sľudy, ktoré sú indikátorom vzniku v morskom prostredí.
Organické zvyšky často reprezentujú kalcitové alebo kremité ihlice morských hubiek, či kremité schránky prvokov radiolaria. Sliene, obsahujúce ihlice hubiek a prachový materiál, sa označujú ako prachovité spongilitické ílovce alebo opuky.
Vznik.
Väčšina slieňov má morský alebo jazerný pôvod. Bývajú pridružené k ložiskám evaporitov v soľných panvách, kde sa pomerne často striedajú s vrstvami sadrovca a kamennej soli. Pri usadzovaní v plytkom sladkovodnom jazernom prostredí s hojnou vegetáciou sa na ich tvorbe podieľajú aj biochemické deje. Medzi slienité horniny možno zaradiť časť jazerných kried. Jazerá, typické rýchlou sedimentáciou, sú pomerne dobré prostredie pre zachovanie kalcifikovaných organizmov a peľových zrniečok. V jazerných sedimentoch sa často nachádzajú v podloží vrstiev rašeliny na rašeliniskách.
V dôsledku glaciálnych procesov tiež dochádza k vzniku a usadzovaniu slieňov v postglaciálnych prostrediach, kde tvoria prechod medzi suvkovými ílmi a vápenatými jazernými usadeninami, tzv. suvkové sliene.
Diagnostické vlastnosti.
Sliene bez prímesí iných minerálov sú sivej alebo svetlo sivej farby. Prímesi ďalších látok, ako glaukonit, môžu dodať zelené sfarbenie. Sivočervenú až sivohnedú farbu dodávajú železité oxidy. Organický detrit, prípadne bitúmen môže spôsobovať tmavé sfarbenie. Jemnozrnná štruktúra nemá žiadne zvláštne makroskopické znaky. Horninu je najvhodnejšie skúmať pomocou mikroskopu. Prítomnosť vápenca spôsobuje, že sliene prudko reagujú so zriedenou kyselinou chlorovodíkovou. Opuky majú sivo žltú až žltkastú farbu. Často sa striedajú s polohami rôznych odtieňov.
Výskyt.
Vo svete.
Vápnité ílovce a ílovité vápence sú na území Slovenska aj vo svete jedny z najbežnejších hornín. Tvoria napríklad spodné stratigrafické členy kriedových súvrství Doverských útesov, kde sa striedajú sliene s prímesou glaukonitu rytmicky s polohami vápencov a slieňov bez prímesí. Podobné vrchnokriedové cyklické sekvencie v Nemecku boli korelované a zodpovedajú Milankovičovym cyklom. Známe sú tiež jurské ílovité vápence ostrova Portland na pobreží Lamanšského prielivu, ktoré sa stali pre svoj vhodný obsah vápenatých a ílovitých látok pôvodnou surovinou pre výrobu portlandského cementu podľa patentu z roku 1824.
Na území Českého masívu možno nájsť najmä opuky hlavne v kriedových súvrstviach, kde sa na odkryvoch často opakujú. Pekné odkryvy možno nájsť v údolí Tichej a Divokej Orlice vo východných Čechách blízko Chocnĕ, ale aj pri Prahe, napr. na Bielej hore alebo na Knĕževsi. Slienité bridlice sú v menšom množstve známe zo súvrství ílovitých bridlíc v barrandiene.
Na Slovensku.
V Západných Karpatoch sú sliene rozšírené napríklad v druhohorných sekvenciách obalu tatrika a subtatranských príkrovoch. Nachádzajú sa tam sliene jurského a kriedového, menej triasového veku. Škvrnité sliene s slienité bridlice tzv. fleckenmergel (allagäuské súvrstvie), sedimentovali hlavne v hlbokomorskom prostredí. Pestré, hlavne červené sliene jury a kriedy sú známe z bradlového pásma, tzv. púchovské sliene alebo škvrnité slieňovce čorštýnskej jednotky, tvoriace obal krinoidových vápencov. Sliene sa nachádzajú aj v ďalších oblastiach bradlového pásma, ako sú brodnianske a rudinské vrstvy kysuckej jednotky. Slieňovce sú tiež súčasťou viacerých súvrství manínskej jednotky, dôležité sú predovšetkým sliene butkovského súvrstvia, ťažené pre cementáreň v Ladcoch.
Vyskytujú sa aj vo vonkajšom flyši a paleogénnych horninách Centrálnych Karpát. Nespevnené sliene sa na území Slovenska zachovali len v morských neogénnych panvách na južnom Slovensku. Paleogénne horniny už vykazujú znaky prechodu k viac spevnenej forme, ktorou je slieňovec.
Ekonomicky zaujímavé ložiská ílovitých vápencov v bradlovom pásme sa nachádzajú a ťažia pri Hornom Srní v okrese Trenčín, ďalšie ložiská sa nachádzajú blízko Krivoklátu. Na východe sa sliene ťažia v Bystrom v okrese Vranov nad Topľou. Ílovité vápence krížňanského príkrovu sa ťažia v Kostiviarskej pri Banskej Bystrici a v Lietavskej Lúčke, no ďalšie ložiská sú aj pri Bielom Potoku a Vlkolínci blízko Ružomberka. Ložiská slieňov v silickom príkrove sa nachádzajú blízko Hrhova.
Použitie.
Vápnité ílovce a ílovité vápence sú zvlášť vhodné na výrobu cementu a hydraulického vápna. Ich výhodou pri výrobe cementu oproti bežným vápencom je prítomnosť hydraulických prímesí, takže do nich nie je potrebné vo veľkom pridávať ďalšie prímesi. Na tieto účely sa však používajú najmä sliene s vyšším obsahom CaO. Pri spekaní slinku je však pomerne nevýhodná ich vysoká teplota topenia. Na výrobu žiaruvzdorných materiálov je vhodné aby takéto sliene nemali prímesi Fe2O3. Používajú sa aj na melioráciu piesčitých, alebo neutralizáciu kyslých pôd.
Opuky sa používali v minulosti ako stavebný kameň. V súčasnej dobe sa skôr používajú ako dekoračný a obkladový kameň.

</doc>
<doc id="182528" url="https://sk.wikipedia.org/wiki?curid=182528" title="Rudnayovo námestie">
Rudnayovo námestie

Rudnayovo námestie je námestie v Bratislave v mestskej časti Staré Mesto. Nachádza sa pri Dóme svätého Martina.
Námestie je pomenované podľa slovenského kardinála Alexandra Rudnaya (1760 – 1831), uhorského primasa.
Na Rudnayovom námestí 4 má sídlo Gašparkovo divadlo.

</doc>
<doc id="182529" url="https://sk.wikipedia.org/wiki?curid=182529" title="Electric boogie">
Electric boogie

Electric boogie môže byť:

</doc>
<doc id="182533" url="https://sk.wikipedia.org/wiki?curid=182533" title="Purizmus">
Purizmus

Purizmus môže byť:

</doc>
<doc id="182535" url="https://sk.wikipedia.org/wiki?curid=182535" title="Hold Katalánsku">
Hold Katalánsku

V diele Hold Katalánsku politický žurnalista a spisovateľ George Orwell zaznamenáva svoje skúsenosti a poznámky (z decembra 1936 až júna 1937) o španielskej občianskej vojne. Prvé vydanie knihy vyšlo v roku 1938.

</doc>
<doc id="182537" url="https://sk.wikipedia.org/wiki?curid=182537" title="Puristická metóda">
Puristická metóda



</doc>
<doc id="182543" url="https://sk.wikipedia.org/wiki?curid=182543" title="Fázový diagram">
Fázový diagram

Fázový diagram je diagram, ktorý zachytáva, v akých fázach sa nachádza skúmaná látka v rovnováhe pri rôznych podmienkach (tlak, teplota, magnetická indukcia a podobne). Pri zmenách fázy dochádza k fázovému prechodu. Používa sa vo fyzikálnej chémii, štatistickej fyzike a všeobecne pri skúmaní vlastností materiálov.

</doc>
<doc id="182546" url="https://sk.wikipedia.org/wiki?curid=182546" title="Hej, slnko vychodí">
Hej, slnko vychodí

Hej, slnko vychodí je jedna z revolučných piesní z obdobia socializmu v Česko-Slovensku.
Hudbu zložil Bartolomej Urbanec, ktorý je aj autorom textu.
Nadišiel sveta novy čas
a nám zasvitli krásne rána,
keď človek práce vzniesol hlas:
zdvihol bedára, zničil pána.
Povzniesol práce vznešenost,
bo z nej najväčšia plynie sláva,
rozkvitli nové zahrady,
kde len holá púšť predtým stála.
Hej, hej, slnko vychodí
a človek strhol putá
pod zástavou Leninovou,
pod ním duní zem, hej,
pod ním duní zemi, hej,
celá duní zem! 
Hej, hej, svet sa už budí
a človek vol'ne dýcha
pod zástavou Leninovou,
čuje mieru hlas, hej,
jasný mieru hlas, hej,
pevný mieru hlas! 
A kráča smelo hrdo vpred
s červenou zástavou už celý svet!
Hej, hej, slnko vychodí,
za šťastie pracujúcich strana sa borí.
Hej, hej, slnko vychodí
a človek strhol putá
pod zástavou Leninovou,
pod ním duní zem, hej,
pod ním duní zemi, hej,
celá duní zem! 
Hej, hej, svet sa už budí
a človek vol'ne dýcha
pod zástavou Leninovou,
čuje mieru hlas, hej,
jasný mieru hlas, hej,
pevný mieru hlas! 
A kráča smelo hrdo vpred
s červenou zástavou už celý svet!
Hej, hej, slnko vychodí,
za šťastie pracujúcich strana sa borí.

</doc>
<doc id="182550" url="https://sk.wikipedia.org/wiki?curid=182550" title="Kim Il-sung">
Kim Il-sung



</doc>
<doc id="182551" url="https://sk.wikipedia.org/wiki?curid=182551" title="Antonín Jaroslav Puchmajer">
Antonín Jaroslav Puchmajer

Antonín Jaroslav Puchmajer (* 7. január 1769, Týn nad Vltavou - † 29. september 1820, Praha) bol český spisovateľ, prekladateľ a vlastenecký kňaz. 
Životopis.
Vyštudoval filozofiu v Prahe. Pôsobil na rôznych miestach v Čechách, bol priateľom Josefa Dobrovského a získal pre svoje zámery mnoho ďalších obrodencov. Počas desaťtýždenného pobytu medzi Rómami na panstve v Radnici pri Plzni ako vôbec prvý Čech popísal v roku 1819 rómčinu. Spolu so Šebestiánom Hněvkovským a Vojtěchom Nejedlým založili v roku 1791 prvé "Básnické združenie" v Čechách. Členmi tohto združenia boli aj Bohuslav Tablic a Juraj Palkovič. Význam A. J. Puchmajera spočíva viac v organizácii tohto hnutia než vo vlastnej tvorbe.
Dielo.
Jeho dielo nie je príliš originálne, veľmi často je ovplyvnené nemeckou literatúrou.

</doc>
<doc id="182552" url="https://sk.wikipedia.org/wiki?curid=182552" title="Ján z Dukly">
Ján z Dukly

Svätý Ján z Dukly (* okolo 1414, Dukla, Poľsko - † 29. september 1484, Ľvov, Poľsko) bol poľský mních.
Životopis.
Narodil sa v meštianskej rodine. Študoval v rodnom meste, neskôr v Krakove. V mladosti pobýval v pustovni na hore Zaśpit v dedine Trzcina pri Dukle v juhozápadnom Poľsku pri dnešnej hranici so Slovenskom. Okolo roku 1440 vstúpil do františkánskeho rádu. Stal sa predstaveným kláštora v Krosne a v Ľvove. Po reformách rádu františkánov, uskutočnených sv. Bernardínom zo Sieny a vzniku kláštorov Bernardínov v Poľsku (vďaka pôsobeniu Jána Kapistrána), sv. Ján z Dukly prestúpil vo svojich šesťdesiatich rokoch do rádu Bernardínov. Pôsobil v ich kláštoroch v Poznani a Ľvove. Ku koncu života stratil zrak. Zomrel 29. septembra 1484 a bol pochovaný v Ľvove v kostole Bernardínov.
Svätorečenie.
Po smrti sa stal objektom uctievania, v roku 1733 bol blahorečený. Od roku 1948 prebiehal v Ríme proces vedúci k jeho svätorečeniu. K tomu došlo 10. júna 1997 v Krosne, pri príležitosti návštevy pápeža Jána Pavla II. v Poľsku. Liturgická spomienka podľa Rímskeho martyrológia pripadá na 29. september.
V ikonografii je zobrazovaný ako slepý vo františkánskom habite, osvietený lúčmi svetla. Je uctievaný tiež pravoslávnou cirkvou.

</doc>
<doc id="182558" url="https://sk.wikipedia.org/wiki?curid=182558" title="Alkoholické nápoje">
Alkoholické nápoje



</doc>
<doc id="182564" url="https://sk.wikipedia.org/wiki?curid=182564" title="André Breton">
André Breton

André Breton (francúzsky IPA: ) (* 19. február 1896, Tinchebray, Francúzsko - † 28. september 1966 Paríž) bol francúzsky spisovateľ, básnik a teoretik surrealizmu a jeden z jeho najznámejších zakladateľov. Je tiež autorom "manifestu surrealizmu" z roku 1924.
Životopis.
Študoval medicínu a psychiatriu. Počas 1. svetovej vojny pracoval na neurologickom oddelení nemocnice v Nantes, kde sa stretol s duchovným synom Alfreda Jarryho, Jacquesom Vaché, ktorého anti-sociálny postoj a pohŕdanie zaužívanými umeleckými tradíciami silne ovplyvnili mladého Bretona. Vaché spáchal samovraždu vo veku 24 rokov a jeho listy z obdobia vojny Bretonovi a ďalším boli vydané v roku 1919 vo zväzku nazvanom "Lettres de guerre", pre ktorý napísal Breton štyri úvodné eseje.
Od dadaizmu k surrealizmu.
V roku 1919 Breton založil revue "Littérature" spolu s Louisom Aragonom a Philippom Soupaultom. Spojil sa tiež s dadaistom Tristanom Tzarom. V roku 1924 pomáhal pri založení "Centrale Surréaliste". V "Les Champs Magnétiques", spoločnom diele s Philippom Soupaultom, použil princípy automatického písania v praxi. V roku 1924 vydal "Surrealist Manifesto (Manifest surrealizmu)" a od tohto roku tiež vydával "La Révolution surréaliste". Okolo neho sa vytvorila skupina umelcov: Philippe Soupault, Louis Aragon, Paul Éluard, René Crevel, Michel Leiris, Benjamin Peret, Antonin Artaud a Robert Desnos.
Pod Bretonovym vedením ovplyvnil surrealizmus všetky oblasti umenia, a viedol k otázke vzniku ľudského porozumenia a ľudských dojmov z vecí a diania. V roku 1938 kultúrna komisia francúzskej vlády dovolila Bretonovi vycestovať do Mexika. To mu poskytlo možnosť stretnúť sa s Trockým. Breton a ďalší surrealisti hľadali útočisko počas dlhej cesty loďou z Pátzcuaro do surrealistického mesta Erongaricauro. Diego Rivera a Frida Kahlo boli medzi návštevníkmi, skrytí v spoločnosti intelektuálov a umelcov. Breton a Lev Davidovič Trockij spolu napísali "Pour un art révolutionnaire indépendent" (vydaná pod menom Bretona a Diega Riveru), ktorá bola nazývaná "kompletnou slobodou umenia", ktorá sa stala čoraz ťažšou z pohľadu situácie, v ktorej sa začal nachádzať svet.
40. roky 20. storočia.
Na začiatku 2. svetovej vojny Breton opäť pracoval ako zdravotník vo francúzskej armáde (mal hodnosť desiatnika). Vichystická vláda zakázala jeho literárne diela ako "veľmi popierajúce národnú revolúciu". 
 a v roku 1941 Breton našiel útočisko v USA a Karibiku. Tu sa zoznámil so spisovateľkou z Martiniku, a neskôr napísal úvod k jej dielu "Cahier d'un retour au pays natal" z roku 1947. Počas svojho exilu v New Yorku sa stretol s Elisou Clarovou, Čilankou, ktorá sa stala jeho treťou manželkou. V roku 1944 spolu cestovali do Gaspésie v Québecu, Kanada, kde napísal "Arcane 17", knihu, ktorá vyjadrovala jeho obavy z 2. svetovej vojny, opisovala zázraky Rocher Percé a severovýchodného konca Severnej Ameriky a oslavovala jeho novonájdenú lásku k Elise.
Neskorší život.
Breton sa vrátil do Paríža v roku 1946, kde protestoval proti kolonializmu vo Francúzsku (napr. ako signatár "Manifesto of the 121" proti alžírskej vojne za nezávislosť) a pokračoval, až do svojej smrti, v podporovaní druhej skupiny surrealistov vo forme výkladov a recenzií kníh ("La Brèche", 1961-1965). V roku 1959 zorganizoval výstavu v Španielsku na oslavu 40. výročia surrealizmu, nazvanú "Homage to Surrealism", ktorá predstavila diela Salvatora Dalího, Joana Miró, Enrigua Tábara a Eugenia Granella.
André Breton zomrel v roku 1966 vo veku 70 rokov a bol pochovaný na parížskom cintoríne "Cimetière des Batignolles".
Osobný život.
Bol ženatý tri razy: 
Breton bol zapáleným zberateľom umenia, etnografických materiálov a nezvyčajných šperkov. Zaujímal sa obzvlášť o materiály zo severozápadného pobrežia Severnej Ameriky. Keď v roku 1931 musel čeliť finančnej kríze, väčšina jeho zbierky (podľa jeho priateľa Paula Éluarda) predaná v dražbách. Následne obnovil svoju zbierku, ktorú chránili členovia jeho rodiny od jeho smrti až do roku 2003, kedy sa jeho knihy, umenie a etnografické materiály dostali do aukčnej siene Camels Cohen.

</doc>
<doc id="182565" url="https://sk.wikipedia.org/wiki?curid=182565" title="Druhá španielska republika">
Druhá španielska republika

Druhá španielska republika je obdobie španielskych dejín v rokoch 1931 až 1939. 
Po víťazstve republikánskych strán v komunálnych voľbách vo veľkých mestách v roku 1931 bola vo viacerých mestách vyhlásená republika. Kráľ Alfonz XIII. utiekol zo Španielska a bola utvorená dočasná vláda tvorená socialistami a republikánmi. Socialisti a republikáni zvíťazili aj v nasledujúcich parlamentných voľbách v roku 1931. V tom istom roku bola prijatá nová ústava, bola liberálna, pokroková, zaručovala súkromné vlastníctvo a zakotvila odluku cirkvi od štátu. V decembri 1931 bol zvolený za prvého prezidenta advokát Niceto Alcalá-Zamora. 
V roku 1932 dostalo Katalánsko autonómiu, pozemkový zákon prerozdelil pôdu v prospech maloroľníkov a vykonalo sa veľa ďalších reforiem. V roku 1933 sa konali vzbury extrémnej ľavice proti republike, v dôsledku čoho v tom istom roku v parlamentných voľbách zvíťazila koalícia (radikálne) pravicových strán, ktorá hneď zrušila väčšinu reforiem z rokov 1931 a 1932. Ľavica nato zorganizovala vzburu v Astúrii a vyhlásila tam republiku rád a v Katalánsku vyhlásila nezávislosť Katalánska. Obe vzbury boli krvavo potlačené a Katalánsko stratilo autonómiu. 
V roku 1936 vyhrali parlamentné voľby ľavicové strany (spojené do tzv. Ľudového frontu). Nasledovalo obdobie politických vrážd, štrajkov. Krajina bola rozdelená na dva tábory (pravica a ľavica). Pravica sa rozhodla uchopiť moc násilím, čo sa jej nakoniec aj postupne podarilo v občianskej vojne v rokoch 1936 - 1939. 1. apríla 1939, keď Francisco Franco spolu s nemeckými a talianskymi fašistami porazil vládne vojská Španielska a medzinárodné brigády, sa skončila občianska vojna a s ňou aj druhá španielska republika.

</doc>
<doc id="182568" url="https://sk.wikipedia.org/wiki?curid=182568" title="Antikomunista">
Antikomunista



</doc>
<doc id="182571" url="https://sk.wikipedia.org/wiki?curid=182571" title="Eurokomunizmus">
Eurokomunizmus

Eurokomunizmus je smer (najmä západoeurópskych) komunistických strán, ktorý vznikol v 70. rokoch 20. storočia a bol veľmi výrazný aj v 80. rokoch v západnej Európe. Eurokomunisti chcú dosiahnuť komunizmus nie s diktatúrou proletariátu, ale s pluralitným politickým systémom. Chcú dosiahnuť komunizmus bez revolúcie, za pomoci postupných reforiem. Najviac sa eurokomunizmus prejavil v Talianskej komunistickej strane pod vedením E. Berlinguera.
Eurokomunisti sa nachádzajú v "Strane Európskej ľavice" v Európskom Parlamente.

</doc>
<doc id="182580" url="https://sk.wikipedia.org/wiki?curid=182580" title="Roman Čechmánek">
Roman Čechmánek

Roman Čechmánek (* 2. marec 1971, Gottwaldov† 11. november 2023, Všemina) bol český hokejový brankár.
Ako brankár českého klubu HC Slovnaft Vsetín dosiahol v 90. rokoch viaceré úspechy, štyrikrát získal titul ligy a päťkrát získal ocenenie Najlepší brankár extraligy. V roku 2000 bol draftovaný klubom Philadelphia Flyers, kde odohral tri sezóny.
V roku 1998 reprezentoval Česko na Olympijských hrách v Nagane, kde český tím získal zlaté medaily.
Čechmánek bol považovaný za výborného brankára s výbušnou a neskrotnou povahou.

</doc>
<doc id="182584" url="https://sk.wikipedia.org/wiki?curid=182584" title="Gosudarstvennyj gimn Sojuza Sovetskich Socialističeskich Respublik">
Gosudarstvennyj gimn Sojuza Sovetskich Socialističeskich Respublik

Gosudarstvennyj gimn Sojuza Sovetskich Socialističeskich Respublik (doslova "Štátna hymna Zväzu sovietskych socialistických republík") bola v poradí posledná hymna ZSSR. Nahradila v roku 1945 Internacionálu. Po destalinizácii sa z textu odstránilo meno Stalina a text bol tak upravený, aby celý text sa naďalej rýmoval.
Verzia z roku 1977.
Prepis do IPA.
1.

 | | 
REFRÉN: 


2.
|

REFRÉN 
3.


REFRÉN

</doc>
<doc id="182585" url="https://sk.wikipedia.org/wiki?curid=182585" title="Olympiacos">
Olympiacos



</doc>
<doc id="182586" url="https://sk.wikipedia.org/wiki?curid=182586" title="Queen Mary 2">
Queen Mary 2

RMS "Queen Mary 2" (QM2) je britská zaoceánska loď. Od apríla 2004 slúži ako vlajková loď spoločnosti Cunard Line a je jedinou zaoceánskou loďou (tzv. ocean liner) vyhradenou pre osobnú dopravu, ktorá je stále v prevádzke. Okrem krátkych plavieb a každoročnej plavby okolo sveta, "Queen Mary 2" pravidelne pláva cez Atlantický oceán medzi Southamptonom a New Yorkom. Pomenovaná bola po škótskej kráľovnej Márii Stuartovej.
Bola navrhnutá tímom britských námorných architektov pod vedením Stephena Paynea a postavená vo Francúzsku spoločnosťou Chantiers de l’Atlantique. V čase svojej výstavby bola "Queen Mary 2" s dĺžkou 345,03 m najdlhšou a s hrubou tonážou 148 528 GT najväčšou osobnou loďou, aká bola kedy postavená. Po postavení výletnej lode "Freedom of the Seas" spoločnosti Royal Caribbean International s hrubou tonážou 154 407 GT v apríli 2006 už tieto rekordy nedrží, ale naďalej zostáva najväčšou zaoceánskou loďou, aká bola kedy postavená.
Konštrukcia.
V roku 1998 vznikol plán na výstavbu najväčšej a najmodernejšej osobnej lode na svete, ktorá mala nahradiť loď "Queen Mary". Práce na lodi trvali až do roku 2004, kedy boli ale dokončovacie práce poznamenané tragédiou, pri ktorej zomrelo pätnásť ľudí. 
"Queen Mary 2" bola určená na niektoré plavby cez Atlantický oceán. Konečné náklady na stavbu boli približne 300 000 $ na jedno lôžko. Náklady sa zvýšili v dôsledku vysokej kvality materiálov, keďže bola navrhnutá ako zaoceánska loď, na jej stavbu bolo potrebných o 40 % viac ocele ako na štandardnú výletnú loď. "Queen Mary 2" má maximálnu rýchlosť niečo cez 30 uzlov (56 km/h) a cestovnú rýchlosť 26 uzlov (48 km/h), čo je viacej ako súčasné výletné lode. Namiesto bežnej dieselovo-elektrickej konfigurácie používa integrovaný elektrický pohon, aby dosiahla svoju maximálnu rýchlosť. Dieselové motory, doplnené plynovými turbínami, sa používajú na výrobu elektrickej energie pre elektromotory na pohon a na palubné použitie.
Interiér.
Loď, ktorá dokáže prepraviť 2 620 (max. 2 695) cestujúcich a 1 253 členov posádky a ktorá stála 460 miliónov anglických libier, prekypuje luxusom. Vybavenie "Queen Mary 2" zahŕňa pätnásť reštaurácií a barov, päť bazénov, kasíno, tanečnú sálu (najväčšiu na súčasnej lodi), divadlo, knižnicu, posilňovňu, bežeckú trať, umeleckú galériu, vínnu pivnicu, golfový simulátor a prvé planetárium na mori. K dispozícii je tiež niekoľko druhov kajút.

</doc>
<doc id="182587" url="https://sk.wikipedia.org/wiki?curid=182587" title="José Padilla">
José Padilla

José Padilla (* 4. december 1955, Barcelona, Španielsko – † 18. október 2020, Ibiza, Španielsko) bol španielsky DJ a producent ambientnej hudby. Najznámejší bol pre prácu DJ v bare Café del Mar na ostrove Ibizy a bol považovaný za popularizátora elektronickej chill-out hudby.
Životopis.
Narodil sa v Barcelone. Do Ibizy sa presťahoval v roku 1975 a v roku 1991 sa stal rezidentným DJom v Café del Mar. V roku 1994 vytvoril prvý album "Café del Mar" pod vydavateľom React. Séria má teraz svoj 16. a viacero vedľajších albumov. Padilla vybral skladby pre prvých šesť albumov a pre 20. výročný album.
Svoj prvý album, "Souvenir", vydal pod vydavateľstvom Mercury Records. Na CD spolupracoval s mnohými chill-out hudobníkmi, ako Lenny Ibizarre a Paco Fernández. Druhý album, "Navigator", vydal v roku 2001.
Padilla bol rezidentným DJ v Café del Mar, okrem toho tiež chodil na turné po svete. V roku 2007 vydal sériu kompilácií "Bella Musica", ktorá nepatrí pod Café del Mar.

</doc>
<doc id="182591" url="https://sk.wikipedia.org/wiki?curid=182591" title="Momentum">
Momentum

Momentum (skr. Mom; z angl. "hybnosť") je indikátor v technickej analýze. Ide o jeden z najpoužívanejších indikátorov vôbec. Za jeho tvorcu sa považuje známy obchodník Welles Wilder.
Momentum sa používa na meranie „sily a rýchlosti trendu“. Jeho hlavnou výhodou je jednoduchosť výpočtu. Počíta sa dvoma alternatívnymi rôznymi spôsobmi: 
a) Mom = cena n – cena n-x
b) Mom = (cena n / cena n-x) * 100
pričom "cena n" je aktuálna cena; "cena n-x" je cena x periód späť (najčastejšie nastavenia sú 14 a 20 periód naspäť)
Kladná hodnota znamená, že "aktuálna cena" je vyššia, ako bola "cena x periód späť". Ak je hodnota indikátora kladná, cenový trend podkladového aktíva je rastúci a čím je vzrast prudší, tým je trend zároveň silnejší. Opačná analógia platí pre klesajúce hodnoty momenta. 
Momentum sa zobrazuje graficky formou histogramu. Jeho hodnota osciluje okolo nulovej línie (pri druhom uvedenom spôsobe výpočtu osciluje momentum okolo hodnoty 100). Často sa zvykne vyhladzovať pomocou kĺzavého priemeru, aby sa dosiahol hladší priebeh oscilátora, a tým jednoznačnejšie signály na nákup a predaj. 
Indikátor sa dá využívať niekoľkými spôsobmi. Najčastejšie sa používa tak, že obchodník nakupuje, keď hodnota momenta prerazí nulovú líniu smerom nahor (trend je rastúci a silnie), predáva, keď hodnota momenta prerazí nulovú líniu smerom nadol. Ďalšie klasické spôsoby jeho využitia sú: 
Momentum je obľúbeným indikátorom technických analytikov nielen pre jednoduchosť výpočtu, ale aj preto, že občas dokáže upozorniť na zmenu trendu v predstihu, skôr ako sa zmení samotný cenový trend podkladového aktíva.
Rate of Change.
Variáciou momenta je "indikátor ROC" ("Rate of Change" - "miera zmeny"). Jeho výpočet je takýto:
ROC = ((cena n – cena n-x) / (cena n-x)) * 100
Oba indikátory (momentum aj rate of change) sú v podstate identické a aj sa používajú rovnakým spôsobom.

</doc>
<doc id="182604" url="https://sk.wikipedia.org/wiki?curid=182604" title="Hymna Sovietskeho zväzu">
Hymna Sovietskeho zväzu



</doc>
<doc id="182606" url="https://sk.wikipedia.org/wiki?curid=182606" title="Laryngálna teória">
Laryngálna teória

Laryngálna teória je teória o vzniku indoeurópskeho vokalizmu (sčasti aj konzonantizmu) založená na zistení, že niektoré javy sa dajú vysvetliť len pomocou istých predpokladaných (na príslušných miestach neskôr zaniknutých) spoluhlások, tradične nazývaných laryngály. Počet a značenie laryngál z laryngálnej teórie sa rôzni, najčastejšie sa uvádzajú tri a značia sa h1, h2, h3 alebo Ә1, Ә2, Ә3 alebo súhrnne H. Pôvodcom teórie je F. de Saussure. Medzičasom je pomerne široko akceptovaná.

</doc>
<doc id="182607" url="https://sk.wikipedia.org/wiki?curid=182607" title="Hrtanová spoluhláska">
Hrtanová spoluhláska

Hrtanová spoluhláska alebo laryngála je spoluhláska, pri ktorej sa záver tvorí v hrtane. V súčasných slovanských jazykoch je hrtanovou spoluhláskou len "h" vyskytujúce sa v slovenčine, češtine, lužickej srbčine a ukrajinčine.

</doc>
<doc id="182608" url="https://sk.wikipedia.org/wiki?curid=182608" title="Laryngála">
Laryngála

Laryngála môže byť:

</doc>
<doc id="182610" url="https://sk.wikipedia.org/wiki?curid=182610" title="Rate of change">
Rate of change



</doc>
<doc id="182615" url="https://sk.wikipedia.org/wiki?curid=182615" title="Semjon Buďonnyj">
Semjon Buďonnyj



</doc>
<doc id="182617" url="https://sk.wikipedia.org/wiki?curid=182617" title="Plutvové plávanie">
Plutvové plávanie

Plutvové plávanie (Finswimming) je šport, pri ktorom plavec používa špeciálne plutvy, konkrétne tzv. monoplutvu a silu svojich svalov. Disciplíny sa plávajú na hladine, pod vodou alebo na nádych. Ide o vzdialenosti od až po .
História.
Prvýkrát plutvy použil Francúz Lieutenant Collier v roku 1927. Boli vyrobené z gumy a použité na armádnej súťaži v Marne.
Prvá súťaž v plutvovom plávaní konaná v bazéne sa uskutočnila vo Francúzsku v roku 1936.
Plutvové plávanie získalo popularitu až po roku 1967, keď plutvy nadobudli nový dizajn, podobný dnešnému. Boli vyvinuté v Rusku, obsahovali laminátový list často dopĺňaný kovovou výstužou a gumenými papučkami.
Prvé Majstrovstvá Európy sa konali v roku 1967. Plutvové plávanie zastrešuje Confédération Mondiale des Activiés Subaquatiques (CMAS), organizácia založená v roku 1959.
Plutvové plávanie na Slovensku.
Ako prvý na Slovensku sa začal plutvovému plávaniu venovať Vladimír Jendek a založil klub športových potápačov Neptún.
V roku 1966 vznikol v Žiline Manta Klub, ktorého zakladateľmi boli Peter DERKITS a Andrej DVORECKÝ. V roku 1973 došlo k zmene názvu, Manta klub Žilina sa premenoval na Klub športového potápania Delfín Žilina.
Postupne vznikali ďalšie kluby. V súčasnosti ich ja na Slovensku 9, a to v Bratislave – 4 kluby, vo Zvolene – 2 kluby, v Šali, v Banskej Bystrici a v Žiline - 2 kluby, v Senci - 1 klub.

</doc>
<doc id="182618" url="https://sk.wikipedia.org/wiki?curid=182618" title="Veľká uhorská nížina">
Veľká uhorská nížina



</doc>
<doc id="182623" url="https://sk.wikipedia.org/wiki?curid=182623" title="Ján Pável">
Ján Pável

Ján Pável alebo János Pável (* 31. december 1842, Oradea, Rumunsko – † 15. jún (júl) 1901, Záhreb, Chorvátsko) bol menej známy maďarský entomológ – hlavne lepidopterológ a muzeológ - preparátor. Známy je hlavne ako jeden zo spoluautorov entomologickej – (lepidopterologickej) časti práce: "Fauna regni Hungariae", ktorú spracoval spoločne s Lajosom 
Abafi-Aignerom a Dr. Ferdinandom (= Nándorom) Uhrykom.
Biografia.
Narodil sa v rumunskom meste Oradea v župe Bihor] v Sedmohradsku, pri hranici s Maďarskom. Po skončení svojich štúdií pôsobil od roku 1864 ako preparátor a zberateľ v Maďarskom národnom múzeu v Budapešti. 
Entomologické aktivity.
Zaoberal sa hlavne zberom a výskumom motýľov (Lepidoptera). Okolo 15 rokov spolupracoval s Imrem Frivaldským a neskôr i s Jánosom Frivaldským. Počas svojho 37–ročného pôsobenia v múzeu bol známy ako veľmi aktívny a svedomitý lepidopterológ. Svoje zbery prevádzal predovšetkým na území Uhorska, hlavne v Mehádii, kde bol viac ako dvadsaťkrát. Okrem toho navštívil i oblasť Malej Ázie (spoločne s Imrem Frivaldským) a opakovane zbieral i na území Chorvátska. V svojej dobe bol autorom zbierky veľkej časti maďarských motýľov, ktoré boli umiestnené v Maďarskom národnom múze], ako i skupiny denných motýľov (Rhopalocera) všeobecnej lepidopterologickej zbierky tohto múzea. 
Zomrel pri spiatočnej ceste na jednej zo svojich zberateľských exkurzií v Chorvátsku v meste Záhreb v roku 1901. 
Jeho zbierka hmyzu (hlavne motýle z územia Uhorska a Malej Ázie) sa nachádzajú v Maďarskom národnom múzeu v Budapešti.

</doc>
<doc id="182632" url="https://sk.wikipedia.org/wiki?curid=182632" title="Clou">
Clou

Clou bola česká rocková skupina.
Vznikla v roku 2001 zo skupiny "Unsized Upkids". Jadro tvorili členovia Lukáš Vyhnal a Radek Tomášek (predtým pôsobiaci v skupine Stepson), neskôr sa k ním pripojil gitarista Petr Vaško (predtým skupina Amity) a neskôr basgitarista Brian B. (Bugsy), ktorý kapelu v júli 2006 opustil s dôvodom, že pre kapelu nemá zápal. Clou si neskôr našli basgitaristu na záskok, neskôr sa k ním Štěpán pridal ako nový člen.

</doc>
<doc id="182633" url="https://sk.wikipedia.org/wiki?curid=182633" title="Hybridizácia (chémia)">
Hybridizácia (chémia)

Hybridizácia alebo hybridizácia elektrónových dráh je kombinácia (kríženie) energeticky rozdielnych orbitálov "s1", "px1", "py1" a "pz1", pričom vznikajú energeticky rovnaké rovnocenné hybridné orbitály, ktoré môžu vytvárať rovnocenné väzby. Aby mohla hybridizácia vôbec nastať, je potrebné, aby atóm prešiel do excitovaného stavu, tj. aby sa v spomínaných orbitáloch nachádzali len nespárené elektróny. Keby elektróny kovov alkalických zemín spolu s berýliom a horčíkom neexcitovali a ich orbitály by sa nehybridovali, netvorili by žiadne zlúčeniny, z dôvodu, že ich valenčná elektrónová konfigurácia je všeobecne ns2. Teda nemajú v orbitále "s" žiadne nespárené elektróny, ktoré by tvorili väzby. Poznáme 3 základné typy hybridizácie: "sp", "sp2" a "sp3".
Hybridizácia sp.
Nastáva keď sa zhybridujú orbitály "s1" a "px1" a vzniknú dva sp-orbitály, ktoré sa usporiadajú tak, aby sa čo najmenej odpudzovali. Teda zvierajú uhol 180o. Takýto atóm môže tvoriť len dve σ-väzby. Ak má atóm k dispozícii aj navzájom kolmé nezhybridované "p y1" alebo aj "pz1"-orbitály, môže tvoriť jednu prípadne dve π-väzby (môže tvoriť dvojitú alebo trojitú väzbu). Všeobecne sa dá povedať, že môže nastať u atómov od II.A po IV.A skupinu.
Príklad sp hybridizácie.
Valenčná elektrónová konfigurácia Be: 2s2
Excitovaná valenčná elektrónová konfigurácia Be: 2s1 2px1
Valenčná elektrónová konfigurácia C: 2s2 px1 py1
Excitovaná valenčná elektrónová konfigurácia C: 2s1 px1 py1 pz1
Hybridizácia sp2.
Nastáva keď sa zhybridujú orbitály "s1", "px1" a "py1" a vznikajú tri sp2-orbitály. Usporiadajú sa tak aby sa čo najmenej odpudzovali, teda zvierajú uhol 120o a smerujú do vrcholov rovnostranného trojuholníka. Takýto atóm môže tvoriť tri σ-väzby. A ak má atóm k dispozícii kolmý nezhybridovaný "pz1"-orbitál, môže tvoriť jednu π-väzbu (môže tvoriť dvojitú väzbu). Všeobecne sa dá povedať, že môže nastať u atómov od III.A po IV.A skupinu.
Príklad sp2 hybridizácie.
Valenčná elektrónová konfigurácia B: 2s2 px1
Excitovaná válenčná elektrónová konfigurácia B: 2s1 px1 py1
Valenčná elektrónová konfigurácia C: 2s2 px1 py1
Excitovaná valenčná elektrónová konfigurácia C: 2s1 px1 py1 pz1
Hybridizácia sp3.
Nastáva keď sa zhybridujú orbitály "s1", "px1", "py1" a "pz1" a vznikajú štyri sp3-orbitály. Usporiadajú sa tak aby sa čo najmenej odpudzovali, zvierajú uhol 109°28' a smerujú do vrcholov pravidelného štvorstena. Takýto atóm môže tvoriť štyri σ-väzby. Keďže nemá p-orbitál s 1 nespáreným elektrónom, netvorí π-väzby. Všeobecne sa dá povedať, že môže nastať u atómov IV.A skupiny.
Príklad sp3 hybridizácie.
Valenčná elektrónová konfigurácia C: 2s2 px1 py1
Excitovaná valenčná elektrónová konfigurácia C: 2s1 px1 py1 pz1

</doc>
<doc id="182634" url="https://sk.wikipedia.org/wiki?curid=182634" title="Oravská lesná železnica">
Oravská lesná železnica

Oravská lesná železnica (skr. OLŽ) je v súčasnosti turistická železnica medzi stanicami "Tanečník" a sedlo "Beskyd" na Orave. Stanica Sedlo Beskyd bola poslednou piatou úvraťou úvraťového úseku spájajúceho historickú zaniknutú OLŽ s Kysuckou lesnou železnicou (skratka KLŽ). OLŽ a KLŽ spojením vytvorili Kysucko-oravskú lesnú železnicu (skratka KOLŽ). Historická OLŽ viedla z Lokce do Erdútky a slúžila na zvážanie dreva.
Dejiny.
Pôvodná trať na zvážanie dreva bola uvedená do prevádzky 27. júla 1918 na trati Oravská Lesná cez Zákamenné do Lokce, ale nebola napojená na verejnú železničnú sieť. Z toho dôvodu sa v roku 1926 dobudoval spojovací úsek ku kysuckej železnici. Vzniknutá KOLŽ bola v prevádzke do roku 1967. Spojovací úsek je výnimočný tým, že stavitelia prekonali veľké výškové prevýšenie z Oravy na Kysuce pomocou piatich úvratí.
Rekonštrukcia.
Vďaka aktivite pamiatkového úradu a občanov nedošlo k demontovaniu spojovacieho úseku od stanice Chmúra po stanicu Tanečník. Vďaka tomu v rokoch 20052007 bola oravská časť železnice zrekonštruovaná podľa projektu Oravského múzea s príspevkom z Európskeho fondu regionálneho rozvoja. Turistická prevádzka bola spustená 31. mája 2008.
Prevádzkovateľ.
Prevádzkovateľom železnice je Oravské múzeum Pavla Országha Hviezdoslava v Dolnom Kubíne, ktorého zriaďovateľom je Žilinský samosprávny kraj.
Prevádzka.
Železnica je v prevádzke celoročne mimo apríla (len Veľká noc), novembra a decembra (len Mikulášske a Silvestrovské jazdy). Východiskovou stanicou pre všetky vlaky je údolná stanica Tanečník. Vlaky jazdia podľa cestovného poriadku a ich odchody z Tanečníka sú:

</doc>
<doc id="182635" url="https://sk.wikipedia.org/wiki?curid=182635" title="Kostol Ducha Svätého (Dúbravka)">
Kostol Ducha Svätého (Dúbravka)

Kostol Ducha Svätého je rímskoaktolícky kostol v Bratislave, v mestskej časti Dúbravka.
Opis.
Ide o atypický objekt s kruhovým pôdorysom s netradične riešenou strechou s výškou 30 metrov. Obsahuje chrámovú a pastoračnú časť. Kostol je dielom architektov Ing. arch. Ľudovíta Režuchu a Ing. arch. Mariána Luptáka. Namiesto oltárneho obrazu visí na stene kovová podoba Ducha Svätého – holubice. Ide o dielo majstra Jurovatého. Celkovo sa do chrámového priestoru zmestí okolo 600 návštevníkov.
História.
Základný kameň kostola posvätil v roku 1995 pápež Ján Pavol II. pri svojej návšteve Slovenska v Šaštíne. Kostol Ducha Svätého bol požehnaný 26. októbra 2002.
Pravdepodobne v noci zo 16. na 17. októbra 2021 neznámi páchatelia výstrelmi zo strelnej zbrane poškodili sklenené výplne okien a dverí kostola. Podľa dekana a farára Miroslava Bederku spôsobili škodu vo výške 2500 až 3000 eur. Trestný čin je v štádiu vyšetrovania.

</doc>
<doc id="182636" url="https://sk.wikipedia.org/wiki?curid=182636" title="Čremošniansky tunel">
Čremošniansky tunel

Čremošniansky tunel (alebo nesprávne aj Harmanecký tunel; v rokoch 19361939 aj v roku 1946 "Tunel Dr. Edvarda Beneša", v rokoch 1939-1945 "Tunel Andreja Hlinku") je jednokoľajný tunel ležiaci na trati Vrútky – Zvolen. Je to najdlhší železničný tunel na Slovensku a bol najdlhším aj v Česko-Slovensku. Dĺžka tunela je . Prekonáva najvyšší bod horského sedla Malý Šturec medzi Veľkou Fatrou a Kremnickými vrchmi, spája Harmanec a Čremošné.
Tunel bol postavený v rokoch 19361940 rakúskou tunelovacou metódou. Slávnostné začatie prác na stavbe trate Banská Bystrica-Dolná Štubňa sa uskutočnilo 28. septembra 1936 za účasti prezidenta Edvarda Beneša, ktorý vykonal aj prvý vrt smerovej štôlne. Smerová štôlňa bola dokončená 28. augusta 1938. Pri stavbe sa ako veľký problém ukázala voda, pri razení sa objavovali stále nové výtrysky. Najväčšie výtrysky vody boli zo strany tunela od Harmanca, kde maximum dosahovalo až 760 l/s. Aj rok po dokončení odtekalo z tunela vyše 0,5 m³/s vody. Tunel bol dokončený v roku 1940 počas Slovenskej republiky za účasti bývalého bulharského cára Ferdinanda Coburga a pomenovaný po Andrejovi Hlinkovi.
Približne uprostred tunela je mohutná zvislá vetracia šachta. Pôvodne bola osadená ventilátormi, ktoré mali zabezpečiť dostatočnú cirkuláciu vzduchu, potrebnú na prevádzku parnej trakcie. Dnes zabezpečujú odvetrávanie spalín z rušňov s dieselovými motormi. Ventilačný systém tvoria motory s výkonom 130 HP (približne 100 kW), ktoré ovláda výpravca v stanici Čremošné.
V evidencii objektov v sieti ŽSR je tento tunel pomenovaný ako Čremošniansky 14, poloha 27,847 km a dĺžka 4 697 m. Tunel je jednokoľajný a neelektrifikovaný.

</doc>
<doc id="182637" url="https://sk.wikipedia.org/wiki?curid=182637" title="Železničná trať Zvolen – Vrútky">
Železničná trať Zvolen – Vrútky

Železničná trať Zvolen – Vrútky (v cestovnom poriadku pre verejnosť označená ako železničná trať číslo 170) je železničná trať na Slovensku, spájajúca Zvolen, Banskú Bystricu, Martin a Vrútky. Pôvodne viedla trať cez Kremnicu, no po vybudovaní úseku cez Harmanec sa jej trasovanie zmenilo cez Banskú Bystricu.
Dejiny.
Pôvodná trať Zvolen – Vrútky bola súčasťou Uhorskej severnej železnice Budapešť – Salgótarján – Lučenec – Zvolen – Vrútky (prepojenie s Košicko-bohumínskou železnicou), ktorá bola uvedená do prevádzky 12. augusta 1872. Úvahy o prepojení Zvolena s Košicko-bohumínskou železnicou cez Ružomberok alebo Harmanec sa nerealizovali kvôli vysokým nákladom. Napokon bol vybratý variant vedúci cez Kremnicu.
Úsek medzi Zvolenom a Banskou Bystricou bol zaradený medzi trate II. triedy a sprevádzkovaný 3. septembra 1873. Spojenie B. Bystrice s Turcom bolo na dlhé roky neaktuálne. K realizácii prepojenia tratí, vedúcich Pohroním a Turcom, sa pristúpilo až v medzivojnovom období, kedy sa začala budovať tzv. "Stredoslovenská transverzála" – spojnica Nitry resp. Trenčína cez Prievidzu, Handlovú, Dolnú Štubňu, Banskú Bystricu a Margecany s Košicami.
V roku 1931 bola uvedená do prevádzky železničná trať Handlová – Horná Štubňa, spájajúca regióny Ponitrie a Turiec, a v roku 1936 trať Červená Skala – Margecany, ktorá sa napájala na trať Žilina – Košice. Po ukončení týchto úsekov sa v roku 1936 začala výstavba posledného úseku Banská Bystrica – Dolná Štubňa, ktorá mala prepojiť už existujúce trate.
V roku 2012 bola v úseku Banská BystricaTurčianske Teplice pozastavená osobná doprava a čiastočne nahradená zrýchlenými vlakmi. Zastavovanie vlakov bolo zrušené v staniciach Kostiviarska (doteraz tu je prednosta stanice), Uľanka (doteraz tu je prednosta stanice a vlečka do Harmaneckých papierní), zastávka Harmanec, zastávka Dolný Harmanec, stanica Harmanec jaskyňa (doteraz tu je prednosta stanice) a Čremošné (doteraz tu je prednosta stanice). Jediná stanica, v ktorej doteraz zastavujú aj Zr vlaky, je Horná Štubňa obec. Od roku 2016 sa na tejto trati kategória Zrýchlených vlakov zmenila na kategóriu Regional expresov (Rex). Od GVD 2020/2021 je trať obsluhovaná vlakmi kategórie R.
V októbri 2016 prebehli opravy koľajového lôžka na úseku Zvolen – Banská Bystrica, ako aj oprava priecestí, ktoré sa nachádzajú medzi železničnou stanicou Sliač-kúpele a Vlkanová, Vlkanová–Radvaň.
Horská trať Banská Bystrica – Dolná Štubňa.
Chýbajúci úsek medzi Banskou Bystricou a Dolnou Štubňou mal mať dĺžku a prekonávať výškový rozdiel z bystrickej a z turčianskej strany. Počet tunelov i dĺžka sa počas výstavby zmenila pre zložité geologické podmienky. Najvyšší bod trate dosahoval nadmorskú výšku .
Náročná horská trať na styku Veľkej Fatry a Kremnických vrchov využíva 22 tunelov v súhrnnej dĺžke 12 211 metrov, 112 mostov a priepustov. Na stavbe pracovalo až 12 339 pracovníkov (máj 1938) a tak už 19. decembra 1940 bola slávnostne otvorená.
Koncom 2. svetovej vojny bola ustupujúcimi Nemcami zničená väčšina viaduktov a mostov a po ich oprave bola premávka obnovená 17. marca 1946.
Tunely.
Počas štyroch rokov bolo na trati Banská Bystrica – Dolná Štubňa vybudovaných 22 tunelov s celkovou dĺžkou . Projekt počítal so 14 tunelmi, preto sú očíslované od čísla 1 po číslo 14. Zvyšné tunely, označené kombináciou čísla a písmena, boli vybudované kvôli výhodnosti tohto variantu oproti povrchovému vedeniu. Pre nevhodné podložie v úseku projektovanej trate tak bol vybudovaný tunel 2a, tunely 3a, 4a, 4b, 4c, 4d, 5a boli vybudované namiesto hlbokých zárezov s vysokými skalnými stenami alebo múrmi.
Tunel č. 8 bol budovaný v tvare veľkého oblúka v Starohorskej a Bystrickej doline s cieľom získať nadmorskú výšku. Je považovaný za jeden tunel, prerušený tokom rieky Bystrica.
Najdlhším tunelom trate je tunel č. 14 – Čremošniansky (nazývaný i Harmanecký), ktorý je zároveň najdlhším železničným tunelom ŽSR. Jeho prerazenie trvalo iba 23 mesiacov a odchýlka počas výstavby predstavovala v smerovom profile , výškovom a dĺžkovom .
Viadukty.
V náročnom teréne bolo vybudovaných 112 mostov a priepustov, medzi nimi i 4 viadukty s oceľovými plnostennými konštrukciami a 1 železobetónový klenutý viadukt s hlavným oblúkom rozpätia .
Elektrifikácia.
Trať 170 je v úseku Zvolen – Banská Bystrica elektrifikovaná striedavou sústavou 25 kV 50 Hz. Elektrifikácia prebehla od novembra 2004 do marca 2007. Zmluva so stavebným dodávateľom, Sdružení Zvolen – Banská Bystrica, zloženého z firiem ŽS Brno a.s., BETAMONT s.r.o., ELTRA s.r.o., bola podpísaná 9. novembra 2004. Stavebné práce sa začali už 25. novembra toho roku.
Podľa stanoviska investora, Železníc Slovenskej republiky, „má stavba význam [z hľadiska rozvoja regiónu] najmä vzhľadom na zvýšenie výkonnosti železničnej trate pri súčasnom znížení škodlivých vplyvov z dopravy (zníženie škodlivých emisií a hluku), skrátení času prepravy (odstránením potrebných preprahov rušňov vo Zvolene) a vytvorením podmienok pre ďalšie investície – priamo v železničnej doprave (elektrifikácia nadväzných tratí) resp. nepriamo v priemysle (vznik nových výrobných závodov vďaka zlepšenej dopravnej infraštruktúre).“ Počas elektrifikácie bol vybudovaný aj nový most cez rieku Hron, zabezpečovacie a oznamovacie zariadenia, silnoprúdové rozvody a iné stavby. Celková dĺžka elektrifikácie bola . Konečné náklady na projekt dosiahli takmer 38 miliónov €. Náklady boli hradené Európskym spoločenstvom a štátnym rozpočtom SR.
Doprava.
Základom dopravy v úseku Vrútky – Banská Bystrica - Zvolen sú rýchliky, premávajúce prevažne v dvojhodinovom intervale. V úseku Vrútky – Turčianske Teplice sú doplnené zastávkovými osobnými vlakmi, ktoré vykonávajú obsluhu zastávok v obciach Turčianskej kotliny a pokračujú do stanice v Hornej Štubni. Osobné vlaky v úseku Turčianske Teplice – Banská Bystrica boli zrušené v roku 2012 kvôli ich nízkej obsadenosti, zapríčinenej aj prechodom riedko obývanou oblasťou a veľkou vzdialenosťou železničných staníc od obydlí. V úseku Banská Bystrica – Zvolen je obsluha tvorená aj rýchlikmi Banská Bystrica – Bratislava a zastávkovými osobnými vlakmi.
V septembri 2015 bolo oznámené, že štát vyhlásil verejné obstarávanie na spoje Banská Bystrica – Bratislava. Predpokladalo sa, že by sa malo vysúťažiť 1,5 mil vlakových kilometrov ročne. Záujem o súťaž oficiálne prejavil RegioJet, o tendri uvažoval Leo Express, zaujímala sa Arriva, dcérska spoločnosť Deutsche Bahn, uvažovalo sa o ďalších spoločnostiach: České dráhy, britský National Express ako aj vtedajší (a súčasný) prepravca Železničná spoločnosť Slovensko. Tento dopravca najazdil na uvedenej trati 1,2 miliónov kilometrov. Do zmeny grafikonu v roku 2015 jazdil priamo len jeden pár rýchlikov, na ostatné spoje bolo nutné presadať vo Zvolene. Podľa nového grafikonu od decembra 2015 jazdí 8 párov priamych rýchlikov z Bratislavy až do Banskej Bystrice. Súťaž bola vyhlásená v novembri 2015 a jej víťaz by mal získať až desaťročný monopol na dopravu medzi Banskou Bystricou a Bratislavou.
V júli 2022 ZSSK bez informovania zrušila relačnú cenu medzi Bratislavou a Banskou Bystricou (z 9,20 eur na 10,46) a Bratislavou a Zvolenom na 9,62 eur. Zvýšenie sa udialo v čase keď sú na trati výluky kvôli rekonštrukcii.

</doc>
<doc id="182639" url="https://sk.wikipedia.org/wiki?curid=182639" title="Hybridizácia">
Hybridizácia

Hybridizácia môže byť:

</doc>
<doc id="182640" url="https://sk.wikipedia.org/wiki?curid=182640" title="Hybridizácia elektrónových dráh">
Hybridizácia elektrónových dráh



</doc>
<doc id="182643" url="https://sk.wikipedia.org/wiki?curid=182643" title="Považská lesná železnica">
Považská lesná železnica

Považská lesná železnica (skr. PLŽ) je bývalá lesná železnica v údolí Čierneho Váhu a súčasný depozitár vozidiel v Múzeu Liptovskej dediny v Pribyline.
Lesná železnica 1912 – 1972.
V údolí Liptova boli veľké hlboké lesy, preto sa začalo uvažovať o ich využití. Prvé zmienky sú o splavovaní dreva po Čiernom Váhu. Tento spôsob bol zdĺhavý a fyzicky náročný. Mnoho dreva sa vtedy poškodilo. Preto sa v roku 1912 rozhodlo o výstavbe lesnej železnice s rozchodom 760 mm.
Hlavná trať viedla z Liptovského Hrádku cez Liptovskú Tepličku do Staníkova s dĺžkou 40 km. Boli postavené odbočky Benkovo, Ipoltica, Svarín, Vyšný Chmelianec a Liptovská Teplička. Po dokončení mala trať až 109,64 km. Prevádzka začala v roku 1921, podľa niektorých zdrojov už v roku 1916, tento údaj sa spomína viackrát, takže je pravdepodobne pravdivejší. V ďalších rokoch sa budovali ďalšie odbočky Dikula, Malužiná, Nižný Chmelianec, posledná bola v roku 1941 odbočka Rovienky – Zátureň. Po dokončení mala trať až 109,64 km. Po Čiernohronskej a Kysucko-oravskej bola 3. najdlhšia lesná železnica na Slovensku.
Park vozidiel.
Doprava bola od začiatku prevádzky zabezpečovaná parnými rušňami čísel 2 a 3. Potom boli nakúpené motorové rušne Rába. Na dopravu osôb bol určený vozeň Ca/u 1. Na nákladnú dopravu to boli dva služobné vozne Da/u 1 a 2 a niekoľko vozňov Pa/u. Vozňový park je dnes celý v Pribyline.
Koniec železnice.
Lesná železnica nemohla konkurovať narastajúcemu automobilizmu, od roku 1960 sa pravidelne rušili odbočky kvôli nerentabilnosti, všetko zavŕšil 31. december 1972, kedy bola celá železnica zrušená. Jej správcovia sa snažili ju obnoviť, ale žiaľ sa to nepodarilo celá trať bola rozobratá a prevezená do Pribyliny a do Čierneho Balogu
Historická železnica 1972 – 2001.
Po ukončení prevádzky bol celý park vozidiel deponovaný v depe Liptovský Hrádok.
Bola nádej, že by mohla byť aspoň časť železnice zachovaná, exponáty aj trať sú v prevádzkyschopnom stave. Celý park vozidiel prevzala pamiatková správa a potom vyhlásila za kultúrnu pamiatku časť hlavnej trate Liptovský Hrádok – Svarín. Uvažovalo sa o vybudovaní lesného múzea, nakoniec sa od toho upustilo.
Park vozidiel bol deponovaný v autodielni a vďaka bývalým zamestnancom PLŽ, brigádnikom a ďalším sa podarilo prerobiť objekt na depo pre vozidlá, pred objektom bolo umiestnené koľajisko.
Celý majetok PLŽ prevzalo Múzeum v Liptovskom Hrádku a časť exponátu zapožičala Historická lesná úvraťová železnica (kysucko-oravská).
Tieto exponáty sú tu dodnes. Prevádzkyschopné rušne sú však väčšinou v MLD Pribylina.
Po roku 1989 začali práce na obnove trate, boli organizované tábory Stromu života. V depe prebiehali dni otvorených dverí, konali sa pochody po trati, opravoval sa vozidlový park. V roku 1993 bol uskutočnený posledný tábor Stromu života; na železnici zostala iba malá skupina nadšencov. Napriek novému vozidlu na posun boli snahy o uvedenie trate do prevádzky opäť neúspešné.
Naposledy bol projekt na obnovu trate predložený v roku 1998, boli postavené nové vozne, dni otvorených dverí, no nádej na obnovu stále klesala.
Kvôli nezáujmu bola železnica rozkradnutá, budovy zničené, depo v dezolátnom stave; nakoniec sa rozhodlo exponáty presťahovať. Trať Liptovský Hrádok – Svarín definitívne zanikla.
Nové prostredie Pribylina od roku 2001.
Kvôli dezolátnemu stavu trate do Svarína bolo rozhodnuté o presťahovaní celého parku vozidiel a koľajníc do Múzea liptovskej dediny v Pribyline.
V múzeu bola vystavená odstavná koľaj na exponáty, pre železnicu sa pripravovalo nové pôsobisko. Ako priestory pre budúce depo poslúžili haly, ktoré boli postavené pri výstavbe skanzenu.
Medzi novembrom 2001 a aprílom 2002 boli všetky exponáty prevezené do Pribyliny, depo a koľajisko v Liptovskom Hrádku bolo zrušené.
Výstavba trate.
V múzeu bol vypracovaný projekt na výstavbu trate, rozdelený na tri etapy:
Výstavba približne kilometrového úseku Depo – Kostol (1. etapa) bola zrealizovaná v lete 2018. Úsek bol slávnostne otvorený 24. októbra 2018 s plánovanou premávkou od sezóny 2019. Z dôvodu nevyhnutných administratívnych úkonov a čiastočne pandémie na jar 2020, bola prevádzka na takmer kilometer dlhej trati spustená až 6. júna 2020.

</doc>
<doc id="182645" url="https://sk.wikipedia.org/wiki?curid=182645" title="One step closer">
One step closer



</doc>
<doc id="182646" url="https://sk.wikipedia.org/wiki?curid=182646" title="Breaking The Habit">
Breaking The Habit



</doc>
<doc id="182647" url="https://sk.wikipedia.org/wiki?curid=182647" title="Ferdinand Uhryk">
Ferdinand Uhryk

MUDr. Ferdinand Uhryk alebo Nándor Uhryk (* 18. marec 1848, Košice, Slovensko – † 1909, Budapešť, Maďarsko) bol menej známy, ale pre uhorskú aj slovenskú entomológiu veľmi významný prírodovedec, lekár, entomológ a jeden so spoluautorov entomologickej časti rozsiahlej práce "Fauna regni Hungariae", ktorú spracoval spoločne s Lajosom Abafi-Aignerom a Jánosom Pávelom. 
Biografia.
Narodil sa v rodine Ondreja Uhrika a jeho manželky Apolónie rodenej Visznerovej. Ferdinand Uhryk bol maďarskej národnosti, ale pôvodom zo Slovenska. V roku 1905 je uvedený v Entomologen Adressbuch W. Junka v Berlíne. Má význam hlavne ako výskumník lepidopterofauny Uhorska, ale i niektorých oblastí Slovenska. Ferdinand Uhryk sa narodil v Košiciach roku 1849. Po skončení základnej a strednej školy študoval medicínu a potom pôsobil ako lekár v Budapešti. Počas svojho života publikoval niektoré svoje príspevky s entomologickou tématikou hlavne v maďarskom entomologickom časopise Rovartani lapok, kde publikoval v rokoch 1896 - 1903. Pre entomológiu majú význam hlavne jeho články, ktoré pojednávajú hlavne o motýľoch Uhorska a tiež z územia Slovenska. Zaoberal sa i štúdiom malých motýľov – Microlepidoptera. MUDr. Ferdinand Uhryk zomrel v Budapešti roku 1909. Jeho zbierka hmyzu je uložená v Maďarskom národnom múzeu v Budapešti.

</doc>
<doc id="182648" url="https://sk.wikipedia.org/wiki?curid=182648" title="Stenopterygiidae">
Stenopterygiidae

Stenopterygiidae je čeľaď ichtyosaurov s (v súčasnosti) jediným rodom Stenopterygius. Z tohto rodu sa nám zachovali nielen úplné kostry, ale aj obrazy mäkkých časti tela v podobe tmavých obrysov okolo kostí. Preto poznáme dokonale ich tvar a mnohé iné vlastnosti. Nájdený bol v Európe (Anglicko, Francúzsko, Nemecko, Luxembursko a Švajčiarsko). Predpokladá sa, že jeho maximálna dĺžka sa pohybovala okolo 4 metrov.
Poznávacie znaky.
Príslušníci rodu Stenopterygius boli jaštery vyslovene vodné a ich prispôsobenie vodnému živlu bolo tak dokonalé, že tvarom pripomínali ryby. Ich koža však bola holá, bez šupín. Čeľuste boli zobákovito pretiahnuté a vyzbrojené početnými zubami — zrejme najvýhodnejšie utváranie tlamy pre rybolov, lebo podobne majú ešte dnes upravené čeľuste zdatní lovci rýb — ozubené veľryby. Končatiny boli celkom premenené v plutvy. Chvost bol zakončený mohutnou, kolmo stojacou polmesiačitou kožnatou plutvou a dokonca bola vyvinutá plutva chrbtová v podobe kožného záhybu podobne ako u delfínov. Všetky tieto znaky ukazujú, že Stenopterygius žil podobným spôsobom ako dnes žijúce delfíny. Prakticky celý život trávil na šírom mori, kde lovil ryby, hlavonožce a iné živočíchy. Ostatky tejto potravy sa často nachádzajú v brušných dutinách skamenelých kostier. Okrem potravy sa tam niekedy objavujú aj zvyšky mláďat (embryí), čo dokazuje, že Stenopterygius, ako plaz, bol živorodý. Klásť vajcia do vody, ako to robia ryby alebo obojživelníky, nemohli, pretože novorodené mláďa, dýchajúce vzduch, by sa utopilo. Pohyb na súši im však nedovoľovali silno premenené končatiny.

</doc>
<doc id="182651" url="https://sk.wikipedia.org/wiki?curid=182651" title="Stenopterygius">
Stenopterygius



</doc>
<doc id="182653" url="https://sk.wikipedia.org/wiki?curid=182653" title="Monoclonius">
Monoclonius

Monoclonius (doslova "jednorožec") je rod vymretého rohatého dinosaura. Bol približne 5 metrov dlhý a pred 75 miliónmi rokov obýval západ dnešnej Severnej Ameriky. Meno dostal podľa jedného mohutného rohu, ktorý sedel na nosných kostiach. V súčasnosti zahŕňa jediný druh Monoclonius crassus.
Preradené druhy.
V minulosti sa do rodu Monoclonius radilo mnoho druhov neskôr priradených iným rodom:
Klasifikácia.
Jedinci, predtým popisovaní pod týmto rodovým menom, sú zvyčajne nedospelé exempláre alebo mláďatá iných ceratopsov, ako bol "Centrosauru"s a "Styracosaurus". Je však možné, že niektorí z týchto jedincov skutočne patria medzi doteraz nepopísané a teda vede neznáme rohaté dinosaury.
Poznávacie znaky.
Zadný okraj lebky vybiehal do zvláštneho kosteného goliera, vzniknutého predĺžením temenných kostí. Tento golier chránil najzraniteľnejšie miesta na tele zvieraťa, šiju a krk. Trup bol krátky, okrúhly a v lopatkách dosahoval výšku približne 2 m. Nízke nohy boli silné a nie príliš dlhý chvost zviera pri chôdzi držalo nad zemou. Koža, ktorú poznáme zo zachovaných pseudomúmií, pripomínala nosorožiu, bola hrubá a rozpadala sa na množstvo nepravidelných poličiek. Lopatkovité zuby v hustých radoch boli umiestnené v zadnej časti tlamy, predné okraje hornej aj dolnej čeľuste boli premenené v zobákovitý útvar. 
Spôsob života.
Monoclonius bol typickým suchozemským bylinožravcom, ktorý potravu nežuval, ale len na drobno strihal. K oddeľovaniu výhonkov a vetvičiek mu slúžil práve zobákovitý okraj čeľustí. Jeho domovom boli oblasti neveľkých jazier s vyššie položenými suchými plošinami s porastmi stromov a krov, ktoré sa vtedy rozkladali v severnej časti terajších Spojených štátov amerických a v južnej časti dnešnej Kanady.

</doc>
<doc id="182656" url="https://sk.wikipedia.org/wiki?curid=182656" title="Monoclonius crassus">
Monoclonius crassus



</doc>
<doc id="182658" url="https://sk.wikipedia.org/wiki?curid=182658" title="Avimimidae">
Avimimidae



</doc>
<doc id="182659" url="https://sk.wikipedia.org/wiki?curid=182659" title="Lada (automobil)">
Lada (automobil)

Lada alebo VAZ je označenie motorových vozidiel vyrábaných v ruskom meste Toľjatti vo Volžskom automobilovom závode (VAZ). Značka VAZ vznikla v roku 1966 po dohode o spolupráci s talianskou automobilkou FIAT. Prvý sériovo vyrábaný VAZ 2101 vyrobili v roku 1970. Tieto automobily boli na vtedajšom sovietskom trhu predávané pod značkou Žiguli (rusky "Жигули"), čo je odvodené od názvu pohoria a mesta ležiaceho oproti výrobnému závodu v Toľjatti. Takéto "Žiguláky" ešte stále môžeme stretnúť na cestách. Pre exportné trhy sa používal názov Lada a od 80. rokov toto označenie nahradilo Žiguli úplne. Automobilka, v súčasnosti ako AutoVAZ (súčasť francúzskej skupiny Renault), stále ešte vyrába motorové vozidlá Lada, popri výrobe vozidiel materskej skupiny.

</doc>
<doc id="182660" url="https://sk.wikipedia.org/wiki?curid=182660" title="Koloman Šándor">
Koloman Šándor

Koloman Šándor (* 23. marec 1905, Prešov – † 15. február 1984, Trenčianske Teplice) bol slovenský technik, múzejný pracovník a entomológ – hlavne lepidopterológ, menej koleopterológ. Bol členom Slovenskej entomologickej spoločnosti pri SAV.
Biografia.
Narodil sa v v Prešove. Po skončení štúdií sa v svojom aktívnom veku venoval povolaniu zememerača. Neskôr, už ako dôchodca, dlhé roky pracoval ako zamestnanec "Vlastivedného múzea Spiša" v Spišskej Novej Vsi. Zomrel v roku 1984 v Trenčianských Tepliciach.
Entomologické aktivity.
V entomológii sa ako amatér zameral na zber a faunistiku motýľov (Lepidoptera). V menšej miere sa zaoberal tiež radom chrobákov (Coleoptera). Svoje zbery prevádzal na rôznych miestach Slovenska, hlavne v okolí Spišskej Novej Vsi. Zbieral i na iných miestach na území Slovenska, ako napr. v Malej Fatre: (Štefanová, Rozsutec), Veľkej Fatre: (Gaderská dolina, Dedošová, Široká, Ostrá). Ďalšie svoje zbery vykonával tiež na území Slovenského raja v Suchej Belej, v okolí Margecan v Rolovej Hute, v okolí obce Mlynky na Slovenskom raji, ale i inde. Svoje lepidopterologické údaje poskytol viecerým autorom k publikovaniu: napr. Andrejovi Reiprichovi, A. Čaputovi, alebo i Iľjovi Okálimu. Jeho zbierka hmyzu sa nachádza vo Vlastivednom múzeu Spiša v Spišskej Novej Vsi.

</doc>
<doc id="182663" url="https://sk.wikipedia.org/wiki?curid=182663" title="ČHŽ">
ČHŽ



</doc>
<doc id="182664" url="https://sk.wikipedia.org/wiki?curid=182664" title="LÚŽ">
LÚŽ



</doc>
<doc id="182665" url="https://sk.wikipedia.org/wiki?curid=182665" title="PLŽ">
PLŽ



</doc>
<doc id="182666" url="https://sk.wikipedia.org/wiki?curid=182666" title="Avimimus">
Avimimus

Avimimus je rod vyspelého vtákovitého dinosaura zo skupiny Oviraptorosauria. Dosahoval dĺžku približne 1,5 metra a pravdepodobne predstavoval všežravca alebo bylinožravca. Dosiaľ je známy len z neúplných pozostatkov nájdených na území dnešného Mongolska. Žil približne pred 70 miliónmi rokov a obýval okolie vodných tokov v polopúštnych oblastiach. Jediný druh je Avimimus portentosus.
Stavba tela.
Zástupcovia rodu Avimimus boli ľahko stavaní, s dlhými nohami prispôsobenými na beh. Mali guľatú lebku a skrátené čeľuste s bezzubým, no v prednej časti vrúbkovaným zobákom. Krk bol pohyblivý, esovito prehnutý, ako u dnešných vtákov ale aj iných dinosaurov. Na kostiach pomerne dlhých predných končatín sa zachovali náznaky prítomnosti peria. Živočích sa nikde nezachoval ucelený, preto sa s istotou nevie, ako vyzeral jeho chvost. Telo bolo pravdepodobne kryté perím, ktoré je doložené u príbuzných rodov ako napríklad Caudipteryx.

</doc>
<doc id="182668" url="https://sk.wikipedia.org/wiki?curid=182668" title="Klavírna sonáta č. 14 (Beethoven)">
Klavírna sonáta č. 14 (Beethoven)

Klavírna sonáta č. 14 cis-mol "Quasi una fantasia", Op. 27 č. 2 známa aj ako "Sonáta mesačného svitu" je dielo nemeckého skladateľa Ludwiga van Beethovena.
Sonáta, ktorú skladateľ dokončil v roku 1801, bola vydaná spolu s menej známou "Klavírnou sonátou č. 13 Es-dur" pod jedným opusovým číslom. Skladbu Beethoven venoval svojej žiačke, iba sedemnásťročnej Giuliette Guicciardi, ku ktorej ho viazali okrem učiteľských povinností i hlbšie city. Tu možno hľadať aj skutočné mimohudobné pozadie skladby, zatiaľ čo vžitý a odborníkmi často kritizovaný prívlastok "mesačného svitu" dostalo dielo až neskôr, na základe subjektívneho dojmu hudobného kritika a básnika Ludwiga Restallba, ktorému prvá veta skladby pripomínala svetlo mesiaca nad Luzernským jazerom. Pôvodný podtitul diela pochádzajúci od Beethovena je "quasi una fantasia", čo naznačuje odklon od tradičnej pevne zviazanej stavby sonáty.
Prvá veta diela "Adagio sostenuto" je voľne plynúca a melancholická. Začína triolami pravej ruky s prvými dobami zdôraznenými basovými tónmi ľavej ruky:
Po týchto štyroch taktoch triolové frázy, ktoré tvoria základ celej vety, preberá ľavá ruka. Pravá ruka hrá tému založenú na osamotených tónoch, ktorá netypicky tvorí skôr akýsi sprievod k triolovej melódii. Druhá veta "Allegretto" v 3/4 takte je krátka a predstavuje akési intermezzo, ktoré rozjasňuje celú skladbu a neutrálne prepája ostro odlišujúce sa okrajové vety. Hlavná téma je nasledovná:
Záverečné "Presto agitato" je zvyčajne najdlhšou časťou skladby. Reflexívne trioly z prvej vety sú tu transformované na rýchle šesnástinové figúry. Objavujú sa už v prvých taktoch búrlivej hlavnej témy. Vedľajšia téma skôr vhodne doplňuje hlavnú, akoby s ňou kontrastovala. Vynikajúco vystavaná veta dnes rovnako ako za čias Beethovena vyvoláva v poslucháčovi veľké pohnutie a vzrušenie, no jej úspech závisí predovšetkým od technických a výrazových dispozícií interpreta. Dĺžka skladby je približne 15 minút.
Napriek tomu, že sám Beethoven si cenil mnohé svoje ďalšie sonáty viac, stala sa sonáta č. 14 už za jeho života veľmi populárnou a dnes ju môžeme označiť dokonca za akési synonymum klavírnej skladby. Prvá veta patrí medzi najznámejšie melódie klasickej hudby vôbec.

</doc>
<doc id="182669" url="https://sk.wikipedia.org/wiki?curid=182669" title="Košická rýchlodráha">
Košická rýchlodráha

Košická rýchlodráha je v súčasnosti jediná mestská rýchlodráha na Slovensku. Je súčasťou električkovej siete v Košiciach. Trať prevádzkuje Dopravný podnik mesta Košice (DPMK). 
História.
Výstavba trate sa začala dňa 1. apríla 1961, uvedená do prevádzky bola 7. novembra 1964 a jej dĺžka je viac ako 13 kilometrov, má 8 zastávok. Električková rýchlodráha sa vybudovala pre potrebu denne prepraviť viac ako 24 000 zamestnancov vtedajších Východoslovenských železiarní z centra mesta a novovybudovaného sídliska "Nové mesto". Okrem samotnej rýchlodráhy sa postavila trať z ulice Československej armády okolo Novej nemocnice cez Nové mesto. O dva roky neskôr sa vybudovalo prepojenie Štúrovej ulice a rýchlodráhy cez Moldavskú ulicu. V roku 1988 aj prepojenie sídliska Nad jazerom cez Alejovú ulicu.
Kvôli električkovej doprave bol v roku 1965 uvedený do prevádzky nový dopravný závod na Bardejovskej ulici. Vybudovanie rýchlodráhy zastavilo dovtedajší postupný útlm električkovej dopravy, ktorej hrozilo úplné zrušenie. Dovtedy sa postupne zrušili viaceré úseky, napríklad od Štadióna Lokomotívy do Čermeľa, od Štadióna Lokomotívy do Ťahanoviec, trať na Masarykovej a Engelsovej a všetky trate nákladnej električkovej dopravy.
V roku 1979 sa začali používať na rýchlodráhe trojčlenné súpravy električiek T3, čo bol v Česko-Slovensku unikát. Tie boli ale pre zníženie prepravného objemu na rýchlodráhe a stúpajúce náklady postupne do roku 2001 zrušené. V roku 1989 boli doplnené trojčlánkové vozidlá KT8D5, v roku 1994 vozidlá typu T6A5, od roku 2003 premávajú na trati aj rekonštruované vozidlá KT8D5R.N2. Zároveň sa na túto trať od roku 2014 dostali aj nové súpravy Pragoimex Vario LF2 plus.
Prevádzka.
Na rýchlodráhe premávajú linky (čiastočne) a – . Na rýchlodráhe platí bežná tarifa pre spoje ako v rámci mesta Košice, a to T1. Takmer celá trať vedie súbežne s komunikáciou I. triedy č. 16 – hlavným ťahom na smery Rožňava, Zvolen a Bratislava (južný ťah). Na trati sa nachádza celkovo osem zastávok, vrátane konečnej zastávky:
Stále zastávky sú však len štyri – Moldavská, OC, OC Optima, Valcovne U. S. Steel, VA U. S. Steel, zvyšné sú zastávky na znamenie. V minulosti neboli zastávky, ktoré sú v súčasnosti zastávkami na znamenie obsluhované všetkými spojmi. Charakteristika rýchlodráhy a potreba prepraviť veľké množstvo ľudí v rovnakom čase (striedanie pracovných zmien v závode U. S. Steel Košice) spôsobuje nárazové vysoké vyťaženie trate, pre ktoré sa zaviedlo toto opatrenie. To bolo nahradené zavedením zastávok na znamenie, ktoré sa začali uplatňovať na menej exponovaných miestach v celom meste. Celú trasu po rýchlodráhe prejdú električky za 15 minút, v prípade nevyužitia zastávok na znamenie je trvanie medzi dvoma zastávkami 11 minút.
Maximálna povolená rýchlosť električiek je platnými právnymi normami SR stanovená na /h, interným nariadením DPMK upravená na /h, vo výhybniach /h. Obe nariadenia sú často nedodržiavané a vozidlá na rýchlodráhe nezriedka dosahujú rýchlosti do 80 km/h. 
Projekt integrovanej koľajovej dopravy KORID okrem iného počíta s odbočkou z rýchlodráhy na letisko, v štúdii sa tiež objavila dávno navrhovaná odbočka do Šace. Momentálne však neprebiehajú žiadne prípravné práce v súvislosti s navrhovanými zmenami.

</doc>
<doc id="182670" url="https://sk.wikipedia.org/wiki?curid=182670" title="VSŽ">
VSŽ



</doc>
<doc id="182674" url="https://sk.wikipedia.org/wiki?curid=182674" title="Liška">
Liška

Liška môže byť:

</doc>
<doc id="182676" url="https://sk.wikipedia.org/wiki?curid=182676" title="Voda na Marse">
Voda na Marse

Voda na Marse je súhrnné označenie všetkej vody, ktorá sa na planéte Mars nachádza. Oproti Zemi však Mars nemá výskyt vody vo všetkých troch skupenstvách v množstve podobnom pozemskému. Na povrchu neexistujú rozsiahle oblasti kvapalnej vody v podobe hydrosféry, ale voda je viazaná prevažne v kryosfére (vo forme permafrostu, polárnych čiapočiek) ako ľad alebo malá časť v atmosfére ako vodná para. Voda existuje v kvapalnom stave pod južnou polárnou čiapkou.
V súčasnosti na povrchu Marsu nepanujú podmienky, ktoré umožňujú dlhodobú existenciu kvapalnej vody. Priemerné hodnoty tlaku a teploty sú príliš nízke, čo vedie k tomu, že voda začína okamžite mrznúť a následne sublimovať. Výskum planéty však naznačuje, že sa na povrchu planéty tečúca voda v minulosti vyskytovala, a dnešná otázka skôr znie, kam sa táto voda podela.
O výskyte vody na povrchu či pod jeho povrchom existuje celý rad priamych aj nepriamych dôkazov v podobe riečnych korýt, polárnych oblastí, spektrometrických meraní, erodovaných kráterov, či minerálov priamo spojených s existenciou kvapalnej vody. Vďaka zásobám kvapalnej vody je pravdepodobné, že sa značne zmenšia potrebné zásoby pre budúce kozmické misie k planéte.
História výskumu.
V 70. rokoch 19. storočia sa Mars dostal do popredia verejného záujmu, keď taliansky astronóm Giovanni Schiaparelli ohlásil objavenie kanálov (v origináli "canali"), ktoré on sám najskôr pokladal za prírodný útvar. Vplyvom zlého prekladu, keď došlo k zámene prírodných kanálov za umelo vytvorené, sa začali okolo Marsu šíriť príbehy o umierajúcej civilizácii, ktorá sa snaží privádzať z polárnych čiapočiek vodu do vysychajúcich oblastí okolo rovníka. Neskoršie pozorovania vyvrátili existenciu kanálov a prvé fotografické snímky povrchu aj predstavu, že sa na povrchu nachádza tečúca voda. Následné merania ukázali, že súčasný stav atmosféry dlhodobejší výskyt kvapalnej vody na povrchu neumožňuje.
Vedci študujúci snímky zo sondy Viking skoro začali rozoznávať štruktúry veľmi nápadne sa podobajúce pozemským oblastiam, ktoré vznikli vodnou činnosťou. Snímky ukazovali rozsiahle riečne korytá, hlboké kanály, kaňony a objekty, ktoré vyzerali ako starodávne pobrežné útvary. Nasledujúce sondy Mars Pathfinder, Mars Global Surveyor, Mars Express či dve povrchové vozidlá Mars Exploration Rover ukázali rozsiahle oblasti, v ktorých existujú dôkazy o prejavoch tečúcej vody na povrchu planéty. Niektorí vedci dokonca tvrdia, že objavili oblasť, kde tiekla rieka 10 000-krát mohutnejšia ako Mississippi.
V júni roku 2000 došlo vďaka opakovanému snímkovaniu bezmenného krátera sondou Mars Global Surveyor k náhodnému objavu, ktorý ukázal, že sa tečúca voda v malom množstve a na krátky čas na povrchu stále nachádza.
Minulosť.
V dnešnej dobe nepanuje jasná zhoda o tom, ako Mars v dávnej minulosti vyzeral. Jedna časť vedeckej obce zastáva teóriu, že Mars vyzeral podobne ako dnes – studený a s riedkou atmosférou. Tekutá voda na jeho povrchu sa objavovala iba dočasne, keď sa uvoľnila z napätej kôry či sa roztopil pôdny ľad sopečnou činnosťou. Druhá časť zastáva teóriu, že Mars bol v minulosti teplejší s hustejšou atmosférou, ktorá umožňovala výskyt oceánu tekutej vody dlhšie časové obdobie.
Podľa tejto teórie sa predpokladá, že v minulosti bol povrch Marsu zaplavený oceánom, ktorý sa rozkladal najskôr na severnej pologuli v oblasti nížin, keďže južná časť planéty je tvorená tzv. Južnými vysočinami. Tento oceán existoval v období noachianu. Vplyvom ochladzovania planéty počas hesperianu došlo k jeho zamrznutiu. Povrchová voda sa premenila na ľad a časť nej zrejme unikla aj do kozmického priestoru.
Následné zvetrávacie procesy na povrchu Marsu pochovali časť ľadu pod zvetralinový plášť.
Vďaka fotografickým snímkam boli na povrchu Marsu rozlíšené areomorfologické pozostatky vodnej činnosti v podobe riečnych korýt, sedimentov, pozostatky zaplavených oblastí či relikty po rýchlom úniku vody z kryosféry Marsu vplyvom vulkanickej aktivity. Predpokladá sa, že jeden podobný obrovský únik vytvoril aj údolie Valles Marineris, ktoré vzniklo v dávnej histórii Marsu. Ďalším príkladom môže byť Cerberus Fossae, u ktorého sa predpokladá vznik pred 5 miliónmi rokov. Prelomenie vyvrhlo vodu do oblasti Elysium Planitia, kde vytvorila ľadové more viditeľné do dnešných dní.
Otvorenou otázkou ostáva, aká zmena spôsobila, že sa klimatické podmienky na povrchu Marsu radikálne zmenili tak, že tečúca voda na jeho povrchu prestala existovať. Podľa niektorých teórií globálnu zmenu spôsobil impakt obrovského telesa, ktoré zmenilo rotačnú dobu či orientáciu rotačnej osi. Ďalšie teórie predpokladajú, že proces bol omnoho pomalší, a že dochádzalo k postupnému znižovaniu sopečnej aktivity, čo viedlo k ochladzovaniu planéty. Časť atmosféry súčasne unikala do okolitého kozmického priestoru, čo celý proces zamrznutia urýchlilo. V súčasnosti sa nedá jasne povedať, čo sa presne v minulosti na Marse stalo. Všeobecnejšia zhoda panuje v tom, že sa na povrchu nachádzala tečúca voda približne pred 4 až 3,5 miliardami rokov.
Rieky.
Najľahšie rozpoznateľné útvary vzniknuté tečúcou vodou na povrchu sú pozorované riečne siete, pri ktorých je veľmi dobre viditeľná spádová oblasť, z ktorej vodu získavali. Jednotlivé potoky sa spájajú do riečok a riek, ktoré potom odvádzali vodu z "Južných vysočín" do severných nížin. Vzniknuté korytá majú zhodné znaky s tými pozemskými, či už ide o zarezávanie do skalného podložia, vzniknuté sedimenty či meandre. Riečne siete napovedajú, že klíma v histórii Marsu musela byť iná ako tá dnešná. Podobné siete vznikajú v oblastiach dostatočne napájaných tečúcou vodou, ktorá na povrch dopadá z atmosférických zrážok. Pre ich vznik tak musel byť Mars teplejší a kvôli premenlivému počasiu umožňovať dážď.
Predpokladá sa, že rieky z povrchu planéty zmizli približne v čase pred 3,5 miliardami rokov. Proti teórii o povrchových riekach hovorí fakt, že niektoré potenciálne riečne údolia nemajú na svojom dne vyhĺbené riečne korytá, ktorými voda prúdi. Niektorí vedci sa domnievajú, že takéto údolia mohli vzniknúť prúdiacou vodou pod zemou a následným zrútením stropu do vzniknutého vodného tunelu.
Zvláštnou skupinou sú obrovské riečiská, ktorá môžu dosahovať 100 až na šírku a 1 000 až na dĺžku, vyskytujúce sa prevažne na severnej pologuli. Predpokladá sa, že tieto útvary sú výsledkom obrovských záplav, ku ktorým niekoľkokrát na povrchu Marsu došlo. Vznikajú najskôr ako prejav porušenia marťanskej kôry vplyvom impaktov alebo zemetrasení, v ktorej sa nachádzajú obrovské vodné rezervoáre, a následným únikom tejto vody do okolia. Podľa pozorovaní sa zdá, že k týmto udalostiam došlo viackrát v období medzi 2,5 až 1,5 miliardami rokov. Presný mechanizmus nie je dosiaľ známy. Množstvo vody ale mohlo byť tak obrovské, že mohlo umožniť vzniknúť oceán.
Oceán.
Jednou zo základných otázok je, či na Marse skutočne existoval komplexný oceán alebo či išlo iba o niekoľko lokálnych zaplavených oblastí. Existujú predpoklady, že oceán pravdepodobne existoval. Medzi doklady jeho existencie sa väčšinou počítajú geologické útvary, ktoré zdanlivo pripomínajú morské pobrežie tak, ako sú známe zo Zeme. Celá severná oblasť je popri tom celkom hladká, zdanlivo vyhladená erozívnou silou vody. Predpokladá sa, že v minulosti tvorila oceánske dno.
Myšlienka, že sa na Marse vyskytoval oceán, pochádza z 80. rokov 20. storočia, keď sa ňou začala časť vedcov podrobnejšie zaoberať. Počas výskumu sa objavili názory, že na Marse mohol existovať oceán v dvoch oblastiach. 
Prieskumné vozidlá Spirit a Opportunity objavili na niektorých miestach soli síry (tzv. evapority) vznikajúce počas vyparovania morskej vody. Ich predchádzajúci výskyt na povrchu bol pre vedcov neznámy a potvrdzuje teóriu o oceáne na Marse. Keďže má Mars rozdielne zloženie atmosféry ako Zem, bolo aj chemické zloženie morské vody rozdielne. Vysoký obsah železa a síry v pôde najskôr zapríčinil, že voda na Marse bola omnoho viac kyslá ako ta pozemská. Kyslé prostredie zabraňovalo zrážaniu karbonátov z atmosférického oxidu uhličitého, ktoré je dnes dobre pozorované na Zemi. Sopečná aktivita v noachiane vypúšťala do atmosféry stále ďalšie množstvo oxidu uhličitého, čo zvyšovalo jeho koncentráciu až na súčasný majoritný stav (oxid uhličitý tvorí 95,32 %). Pomocou modelu kyslého oceánu sa dajú vysvetliť chýbajúce karbonáty, ktoré by s oceánom najskôr vznikli.
Erodované krátery.
Krátery, ktoré vznikli na Marse dávnejšie, javia silné známky erózie, a to ako veternej, tak aj vodnej. Krátery, ktoré boli menšie ako , sú celkom zarovnané a iba veľmi ťažko sa teraz detegujú. Väčšie krátery nesú silné známky tečúcej vody na okrajoch, čo napovedá tomu, že boli vystavené vlhkej klíme so zrážkovou činnosťou. Krátery, ktoré sú mladšie ako 3,5 miliardy rokov, však podobné poškodenie nenesú alebo je omnoho menšie. Je teda možné, že v tejto dobe došlo k ďalšej zmene klímy a že sa planéta stala opäť suchou.
Rýchlosť erózie kráterov je na povrchu Marsu pomerne dobre známy jav popísaný z Mesiaca s presným datovaním vďaka dovezeným vzorkám mesačných hornín. Pri porovnaní javia krátery na Marse omnoho silnejší stupeň erózie. Na Marse síce vanú silné vetry, ktoré tiež spôsobujú eróziu, ale tie nemajú dostatočnú silu pre takto silnú eróziu. K tomu niektoré krátery sú priamo napojené na riečnu sieť a ich dno je vyplnené sedimentami, či sa v niektorých nachádzajú útvary pripomínajúce riečne delty.
Sedimentárne vrstvy.
Na povrchu Marsu sú pozorované oblasti, na ktorých sú rozpoznateľné sedimentárne vrstvy, ktoré nemohli vzniknúť (podľa súčasných znalostí) bez prítomnosti vody. Časti hornín sú prenášané na nové miesta, kde sa začínajú postupne usádzať a vytvárať nové horniny s typickou štruktúrou a textúrou. Usadené horniny na Zemi sú hlavným zdrojom fosílií. Dá sa predpokladať, že ak na Marse niekedy život existoval, jeho zvyšky by sa mohli nachádzať v týchto oblastiach.
Oblasti, kde sa sedimenty vyskytujú, sú rozosiate po celej planéte na najrôznejších miestach. Najčastejšie sa vyskytujú v impaktných kráteroch v západnej oblasti Arabia Terra, v severnej časti Terra Meridiani, v roklinách Valles Marineris a v severovýchodnej časti panvy Hellas. Niektoré oblasti sú podobné pozemským útvarom, ako napríklad v oblasti Grand Canyon či Painted Desert v Arizone.
Sedimenty vznikali najskôr na dne oceánu alebo jazier, ktoré vyplňovali krátery a ďalšie depresie na povrchu. Ich vznik a vek je spojený s výskytom kvapalnej vody na povrchu, ktorá sa tam nachádzala asi pred 3,5 miliardami rokov. Podobne ako na Zemi tvoria vrstvy podrobné datovanie jednotlivých epoch histórie Marsu.
Súčasnosť.
Aktuálne podmienky na povrchu Marsu neumožňujú existenciu tekutej vody v dlhšom časovom horizonte, a tak sa väčšina vody nachádza vo forme ľadu, buď v polárnych oblastiach, permafroste, alebo skrytá v podzemí v forme aquifer., Po jej existencii na povrchu ostali len pozostatky vo forme zaoblených kameňov, korýt, riečisk atď. Mars sa zdá byť v súčasnosti suchým svetom bez tečúcej vody. Táto predstava platila do roku 2000, keď americká sonda Mars Global Surveyor priniesla snímky, ktoré ukázali, že aj v súčasnosti sa tu tečúca voda na krátky čas môže nachádzať. Na vyhotovených fotografiách bola stena kráteru blízko hory Centauri Montes, na ktorej sa objavila nová vrstva sedimentov napovedajúca, že tu došlo ku krátkemu výlevu tekutej vody a jej stekaniu po stene krátera. Prevratný objav oživil špekulácie o preživšom mimozemskom živote.
Pre existenciu kvapalnej vody musia byť splnené niektoré podmienky v podobe tlaku a teploty. Atmosférický tlak musí byť vyšší ako 610 Pa a teplota nad bodom mrazu (teda nad 0,01 °C) dosahovať hodnôt tzv. trojného bodu. Na povrchu Marsu sa hodnoty tlaku pohybujú práve okolo hodnoty 610 Pa či pod touto hranicou a teploty väčšinou hlboko pod bodom mrazu.
Nepatrná časť vody pripadá aj na atmosférickú vodnú paru, ale nemuselo tomu byť vždy tak. Existujú teórie, že väčšina vody ako para unikla z Marsu do okolitého kozmického priestoru, keďže Mars má omnoho slabšie gravitačné pole, a tak častice ľahšie unikajú do okolitého prostredia.
V roku 2018 objavil radar sondy Mars Express jazero s tekutou vodou ukryté pod ľadom na južnej polárnej čiapke. Je v hĺbke 1,5 km a široké asi 20 km. Ide o prvý dôkaz stabilného kvapalného množstva na planéte. V súvislosti s týmto objavom vznikla ďalšia štúdia, ktorá tvrdí, že na roztopenie takéhoto množstva vody je potrebná prítomnosť magnatického komína.
Atmosféra.
Malé percento vody (0,03 %) sa nachádza v atmosfére Marsu vo forme vodnej pary, čo zodpovedá 1 mg vody na vzduchu. V minulosti bol jej podiel asi väčší, ako predpokladajú modelové situácie. Približne pred 3,5 miliardami rokov mal Mars teplejšiu a vlhšiu atmosféru, ktorá existovala po dobu asi 104 až 105 rokov. Presné príčiny zmeny na suchú, vyprahnutú planétu nie sú známe.
Oblačnosť.
Oblačnosť na Marse je tvorená väčšinou kryštálikmi suchého ľadu z oxidu uhličitého, ale sonda Mars Global Sureyor priniesla definitívne dôkazy, že niektoré oblaky sú tvorené aj ľadovými kryštálikmi z vody. Prvé pozorovanie uskutočnila už sonda Mariner 9, ale jej výsledky sa dali interpretovať viacerými spôsobmi. Ich vznik je spojený prevažne so severnou polárnou čiapočkou, ktorá je z väčšej časti tvorená vodným ľadom. Počas marťanskej jari a leta dochádza k evaporácii nad oblasťou čiapočky, vzniku oblačnosti a jej presunu do rovníkových oblastí, kde mraky zmrznú a dopadnú na povrch v podobe ľadových kryštálikov, čím dochádza k vzniku inovate tvorenej zmrznutou vodou. Najväčší výskyt ľadových mrakov nastáva medzi Ls = 40 až 150, čo ukazuje na ich sezónny výskyt.
Polárne čiapočky.
Okrem týchto vodných zdrojov sa na póloch nachádzajú dve polárne čiapočky, ktoré sú čiastočne tvorené vodným ľadom a čiastočne suchým ľadom. Polárne čiapočky sa líšia v chemickom zložení. Južná čiapočka je tvorená prevažne zo suchého ľadu (zmrznutý oxid uhličitý) a malej časti vody (aj keď výskum z roku 2007 ukázal, že sa tam nachádza možno až 1,6 milióna km3 vody, čo by bolo väčšie množstvo, ako obsahuje severná čiapočka). Oproti tomu severná polárna čiapočka je tvorená prevažne z vodného ľadu, ktorý v letných mesiacoch sublimuje a zásobuje vodné mraky. Objavenie vodného ľadu v severnej polárnej čiapočke je objav, ktorý bol v rozpore s predpoveďou z roku 1966 po zistení, že sa väčšina atmosféry skladá z CO2. Vtedajší model počítal s čiapočkou zloženou podobne ako južná čiapočka prevažne zo suchého ľadu. Sonda Viking priniesla síce nové poznatky o vodnom ľade, ale vedci stále verili, že je iba minoritnou zložkou. Až v roku 2003 došlo k revízii tohto názoru na základe termálnych snímok sondy Mars Global Surveyor a Mars Odyssey. Zo snímok vyšlo najavo, že sa polárna oblasť zahrieva na vyššiu teplotu, pri akej môže suchý ľad existovať, čo jeho výskyt vylúčil.
Severná polárna čiapočka zaberá plochu s priemerom približne a priemernou hrúbkou ľadu (maximálna ), a rozkladá sa tak na území veľkom ako 1,5 Texasu. Jej povrch je značne zbrázdený kaňonmi a trhlinami. Odhadované množstvo vody, ktorú by po roztopení obsahovala, je 1,2 miliónov km3, čo zodpovedá polovici všetkého ľadu v Grónsku (k roku 1998) či 4 % ľadovej pokrývky Antarktídy. Aj napriek týmto obrovským zásobám ale nemôže tvoriť všetko množstvo, ktoré v minulosti tvorilo oceán na povrchu.
Blízko severného pólu v oblasti Vastitas Borealis bol v roku 2005 objavený kráter, ktorý je z časti vyplnený vodným ľadom. Kráter je 35 kilometrov široký s maximálnou hĺbkou 2 kilometre od bázy po okraj kráteru. Pôvodný názor, že ide o suchý ľad, bol vyvrátený, keďže v čase vzniku fotografie už oxid uhličitý z oblasti vplyvom marťanského leta sublimoval.
Permafrost.
Okrem koncentrácie vody v polárnych čiapočkách sa voda nachádza tiež v podobe večne zamrznutej pôdy tzv. permafrostu, ktorý by sa mohol vyskytovať vo veľkom množstve do oblastí okolo 60° zemepisnej šírky, alebo dokonca v menšom množstve na celej planéte. Odhaduje sa, že by sa mohol skladať až z 50 % z vodného ľadu.
Prvé poznatky o jeho existencii priniesli fotografie vyhotovené sondou Viking. Na ich základe vedci rozpoznali objekty, ktoré pripomínali pozemské oblasti, kde sa permafrost vyskytuje. Na Marse sú to prevažne oblasti, kde sa v minulosti pravdepodobne vyskytoval severný ľadový oceán, oblasť Hellas Planitia, Argyre, dna kráterov, korýt (najmä v oblasti Ares Valley, kde pristál povrchový modul Sojourner sondy Mars Pathfinder). V súčasnosti sú oblasti s permafrostom stabilné, ale ak by došlo k otepleniu povrchu, nastal by rozsiahly kolaps a zosuvy pôdy. 
Voda v podzemí.
Jadro Marsu je podobne ako to zemské polotekuté a generujúce značné množstvo tepla, ktoré sa vplyvom tepelných prúdov dostáva do vrchnejších oblastí. Plášť a kôra časť tohto tepla získavajú a teoreticky umožňujú v hĺbkach (na rovníku) až (na póloch) existenciu oblastí, v ktorých panujú dostatočné teploty pre existenciu tekutej vody. Odhaduje sa, že by táto vrstva mohla byť 50 až 500 metrov silná a obopínať celú planétu.
Analogicky k Zemi sa aj na Marse nachádzajú miesta, kde sa geotermálna energia dostáva bližšie k povrchu. V týchto oblastiach sa voda nachádza menej ako 500 metrov pod povrchom. Niektoré snímky ukazujú, že na mnohých miestach došlo k výlevu podzemnej vody na marťanský povrch. Znamenalo by to, že tekutá voda je omnoho bližšie povrchu ako sa vo všeobecnosti usudzuje. Zaujímavosťou bola snímka z roku 1999 ukazujúci oblasť Noachis Terra, kde bol objavený kráter s viditeľnými stopami výronu podzemnej vody. Teploty v oblasti dosahujú −70 °C, voda sa dostala z hĺbky okolo 100 metrov. Z oblasti, ktorá by mala byť trvalo zamrznutá.
Budúcnosť.
Objavenie vody na Marse sa stalo významným faktorom aj pri plánovaní budúcich kozmických misií s ľudskou posádkou k Marsu, keďže to znamená zníženie zásob, ktoré budú nútení astronauti so sebou prepravovať. Naskytuje sa reálna možnosť, že potrebná voda sa bude ťažiť priamo z povrchu Marsu či z polárnych čiapočiek, čo značne ušetrí nákladový priestor. Voda sa bude môcť získavať niekoľkými spôsobmi, či už z regolitu, z permafrostu, z aquifer alebo z polárnych čiapočiek. Na jej získanie bude nutné dodávať teplo, aby došlo k rozpusteniu ľadu na kvapalnú vodu.
Existujú smelé plány, ktoré sa zaoberajú premenou Marsu na človekom obývateľnú planétu – teraformovanie Marsu. Jedným zo základných predpokladov je ohriatie povrchu, vytvorenie hustejšej atmosféry umožňujúcej existenciu kvapalnej vody na povrchu a vytvorenie biosféry. Tento proces je so súčasnými technológiami takmer nemožný. Na jeho uskutočnenie by muselo byť vynaložené extrémne množstvo prostriedkov, ale už dnes vznikajú návrhy, ako túto úlohu zvládnuť. Mnoho týchto projektov sa objavuje vo vedecko-fantastickej literatúre, ako v prípade Trilógia o Marse. Medzi nápadmi, ako rozpustiť vodný ľad, je využitie atómových náloží v podzemí, ohriatie planéty pomocou sústavy zrkadiel, vypustenie špeciálnej zmesi skleníkových plynov do atmosféry a mnoho ďalších odvážnych plánov.
Množstvo vody.
Celkové množstvo vody na Marse je veľké. Je viazaná v rôznorodých zdrojoch popísaných vyššie. Teoretické odhady jej celkového množstva sa neustále menia v závislosti na nových poznatkoch sond. Presné vyčíslenie je teda zatiaľ zložité. V roku 2007 NASA uskutočnila odhad množstva vody zachytenej iba v južnej polárnej čiapočke. Podľa počítačového modelu by všetka voda uvoľnená z tejto čiapočky zaplavila celý Mars do výšky okolo 11 metrov. K tomu by bolo nutné pripočítať ešte množstvo vody viazanej v severnej polárnej čiapočke (až 1,2 milióna km3 vody). Ďalej sa odhaduje, že na jeden kilogram marťanského regolitu pripadá až 40 gramov vody.

</doc>
<doc id="182699" url="https://sk.wikipedia.org/wiki?curid=182699" title="Rýchla divízia">
Rýchla divízia

Rýchla divízia bola motorizovaná slovenská divízia bojujúca na východnom fronte na strane vojsk Osi. Rýchla divízia vznikla 23. júla 1941 po viacnásobnej reorganizácii Rýchlej brigády, predtým Rýchlej skupiny. Divíziu neskôr po ústupe z Kaukazu reorganizovali na 1. pešiu divíziu a 1. technickú divíziu.
Predchodcovia Rýchlej divízie.
Rýchla skupina.
V súvislosti s napadnutím Sovietskeho zväzu nacistickým Nemeckom a zmluvnými záväzkami Slovenskej republiky voči Nemecku bola rozkazom ministra národnej obrany generála Ferdinanda Čatloša vytvorená 22. júna 1941 Rýchla skupina. Veliteľom Rýchlej skupiny bol plukovník generálneho štábu Rudolf Pilfousek. Už 23. júna 1941 bola podriadená veliteľstvu 17. armády skupiny armád "Juh". 
Stav Rýchlej skupiny 25. júna 1941 pri prekročení sovietskych hraníc.
Spolu mala 59 dôstojníkov, 27 poddôstojníkov, 1824 vojakov.
Počas prvých dní vojny boli vojaci Rýchlej skupiny svedkami odhalenie zločinov NKVD na západnej Ukrajine okupovanej Sovietskym zväzom v súlade s paktom Ribbentrop-Molotov, čo prispelo k posilneniu bojovej morálky.
Rýchla brigáda.
Rýchla skupina bola 7. júla 1941 reorganizovaná na Rýchlu brigádu. Aj veliteľom Rýchlej brigády bol plukovník generálneho štábu Rudolf Pilfousek.
Konečná podoba 22. augusta 1941 po reorganizácii a rozšírení na Rýchlu divíziu. Zatiaľ bez obrnených jednotiek, pretože všetky boli poslané na Slovensko k opravám. K divízii boli pridelené až 29. októbra 1942 o veľkosti jednej roty (6 tankov LT-38 a 6 tankov LT-40).
Spolu mala 301 dôstojníkov, 90 poddôstojníkov, 8060 vojakov.
Po ťažkých stratách v boji o Lipovec v júli 1941 bola jednotka generálom Čatlošom vyhlásená za neschopnú ďalšieho bojového nasadenia. Stiahla sa do priestoru Illinci, kde zotrvala do polovice augusta 1941, kedy bola začlenená do novo vytvorenej Rýchlej divízie.
Rýchla divízia.
Rýchla divízia bol vytvorená z motorizovaných jednotiek Rýchlej brigády a Armádnej skupiny v auguste 1941. Jej prvým veliteľom bol plukovník delostrelectva Jozef Turanec.
Stav Rýchlej skupiny 20. augusta.
Spolu mala 8.415 mužov.
Zánik Rýchlej divízie.
K 1. augustu 1943 bola Rýchla divízia reorganizovaná na 1. pešiu divíziu v zložení:
Spolu 11 631 mužov. Počet mužov ku 14. októbru 1943 klesol na 8.415. 
Velitelia 1. pešej divízie:
Od 1. júna 1944 bola 1. pešia divízia reorganizovaná na 1. technickú divíziu. Súčasťou tejto reorganizácie bolo aj zrušenie delostreleckého pluku 11 a priezvedného oddielu 5, čím bola dovŕšená transformácia bojovej jednotky na pracovný útvar.
Dejiny jednotky.
Nasadenie Rýchlej skupiny.
Jednotky Rýchlej skupiny sa začali formovať pod velením plukovníka Pilfouska už deň po vyhlásení vojny ZSSR 23. júna 1941 v okolí Medzilaboriec. Takticky bola skupina podriadená 17. armáde, preto mala pridelených aj nemeckých styčných dôstojníkov. Hranice prekročila 25. júna 1941 v smere na obec Wojtkowa cez rieku San. V bitke pri Wojtkowej došlo k prvému stretu s Červenou armádou, ktorý si vyžiadal 1 mŕtveho a 6 zranených. 27. júna 1941 sa skupina stiahla späť k Sanoku s úlohou neutralizovať opevnenia, ktorú úspešne splnila. Neskôr sa skupina presunula do priestoru Sambor ku krátkemu odpočinku. Počas neho vykonal 4. júla 1941 generál Čatloš na mieste inšpekciu skupiny a rozhodol sa ju posilniť všetkými motorizovanými jednotkami Poľného zboru a reorganizovať s účinnosťou od 7. júla 1941 na Rýchlu brigádu.
Nasadenie Rýchlej brigády.
Rýchla brigáda postupovala v smere na Ľvov a Vinnicu. Medzi 10. a 12. júlom 1941 bola posilnená ďalšími jednotkami, vtedy sa nachádzala v okolí Tarnopolu. 15. júla 1941 pri meste Grodek dosiahla predvojnové územie ZSSR. 22. júla 1941 sa zúčastnila ťažkých bojov s Červenou armádou v bitke o Lipovec, kde utrpela výrazné straty. Hoci Červená armáda na nasledujúci deň mesto opustila, výsledkom bitky bola ďalšia reorganizácia a vytvorenie Rýchlej divízie. 
Nasadenie Rýchlej divízie.
Velenie Rýchlej divízie prevzal plk. Turanec. Od 14. septembra 1941 zaisťovala Rýchla divízia úsek na pravom brehu Dnepra medzi obcami Chodosovka a Ukrajinka. Po dobytí Kyjeva bola začlenená do skupiny armád Juh s cieľom postupu na Donbas a Kaukaz. V dôsledku počasia a stavu komunikácií sa väčšina vozidiel stala nepojazdnými. Delostrelecké zbrane s obsluhou boli odsunuté na Slovensko a zvyšná časť jednotky o sile 7823 mužov bola presunutá na severné pobrežie Azovského mora medzi prístavy Taganrog a Mariupoľ. Vyše pol roka držala obranné postavenia v tejto oblasti. V novembri 1941 boli hlavné sily jednotky nasadené na fronte pri Kumšackoje a pri ústupe v decembri 1941 zaujala divízia postavenie na rieke Mius. Od novembra 1941 do 25. apríla 1942 velil jednotke plk. Augustín Malár. Za výkony divízie bol 6. februára 1942 ocenený Rytierskym krížom. V júni 1942 jednotka, už znova pod velením Turanca, vďaka svojej motorizácii veľmi rýchlo postupovala a 22. júna dosiahla Rostov nad Donom. Zapojila sa i do bojov o mesto a bola prvou jednotkou vojsk Osi, ktorá si vybudovala predmostie na východnom brehu Donu. Medzi 23. - 27. júlom 1942 zajala divízia približne 10000 červenoarmejcov a množstvo zbraní, techniky a koní. Za tento úspech bol aj generál Turanec 7. augusta 1942 ocenený Rytierskym krížom. Odtiaľ postupovala divízia na Kaukaz. Na konci augusta 1942 sa nachádzala v priestore mesta Gorjači Kľuč na predhorí Kaukazu, kde sa jej postup zastavil a v septembri prevzal velenie plukovník gšt. Jurech. Začiatkom roku 1943 sa už povýšený generál Jurech pokúšal zorganizovať prechod celej jednotky na sovietsku stranu, nenašiel však podporu vo svojom dôstojníckom zbore. V dôsledku sovietskeho protiútoku bola jednotka postupne sťahovaná. Najskôr sa rozkazom z 23. januára presunula k rieke Kubáň. Ústup sprevádzali boje a straty, ako na vojakoch tak aj na väčšine techniky. Na základe tejto situácie velenie skupiny armád A rozhodlo o stiahnutí z frontu a evakuácii jednotky na Krym. V tej dobe už bola morálka slovenských vojakov celkom iná ako na začiatku vojny, mnohí už neboli ochotní bojovať proti Sovietskemu zväzu a chápali, že stoja na nesprávnej strane. Medzi inými úlohami sa jednotka podieľala aj na budovaní obrany Perekopskej šije. Morálka jednotky naďalej upadala. Koncom júla 1943 prebehla náhrada veteránov nováčikmi a k 1. augustu 1943 bola Rýchla divízia reorganizovaná na 1. pešiu divíziu.
Počas bojového nasadenia utrpela Rýchla divízía nasledovné straty: 1235 mŕtvych, 3198 zranených, 3154 nezvestných, zajatých a zbehnutých.
Nasadenie 1. pešej divízie.
Prvé takmer dva mesiace sa jednotka venovala výcviku, opevňovaniu a ochrane železníc. Od 25. septembra 1943 bola nasadená do obranného postavenia Melitopoľ-Kachovka. V noci z 29. na 30. októbra 1943 sa jednotka dostala nečakane do bojov pri Melitopole a Červená armáda zajala okolo 2300 slovenských vojakov a 45 dôstojníkov. 20. peší pluk zostal obkľúčený na Kryme a zvyšok divízie sa stiahol na západ od Chersonu. V novembri 1943 mala jednotka za úlohu brániť ústie Dnepra a Bugu, na prelome rokov budovala opevnenia pri Nikolajeve. Vo februári 1944 budovala obranné postavenia severne od Odesy, kedy sa k nej pripojil aj 20. peší pluk. Po sústredení pri rieke Prut bola po mori prepravená do Rumunska. Od 1. mája 1944 bola reorganizovaná na 1. technickú divíziu.
Nasadenie 1. technickej divízie.
1. technická divízia mala za úlohu budovať opevnenia na území Rumunska a Maďarska. Po vypuknutí Slovenského národného povstania bola odzbrojená. Aj vplyvom dezercií klesli počty mužov na 2300. K 10. októbru 1944 bola presunutá k Balatonu a v januári 1945 doplnená o 300 mobilizovaných mužov zo Slovenska. Koncom marca 1945 ju zajali sovietske jednotky v Rakúsku pri Wiener Neustadte.
Zdroje ku kapitole Dejiny jednotky: .
Kontroverzie.
O tom, či sa viac ako 2 300 vojakov 1. pešej divízie 30. októbra 1943 pri Melitopole na sovietsku stranu dostalo dobrovoľne, alebo padli do zajatia, existujú rozpory. Podľa nekrológu za priamym účastnikom udalostí dnes už nebohým Karolom Schwarzom, ktorý vyšiel v roku 2014 v denníku SME, bol prechod slovenských vojakov na sovietsku stranu dobrovoľný .

</doc>
<doc id="182705" url="https://sk.wikipedia.org/wiki?curid=182705" title="Untitled">
Untitled



</doc>
<doc id="182706" url="https://sk.wikipedia.org/wiki?curid=182706" title="Klosterneuburg">
Klosterneuburg

Klosterneuburg je mesto v rakúskej spolkovej krajine Dolné Rakúsko v okrese Tulln. 
Leží na rieke Dunaj, v nadmorskej výške , severozápadne od Viedne. Má rozlohu a 25 686 obyvateľov (1. január 2010) a je tak štvrtým najväčším mestom Dolného Rakúska. 

</doc>
<doc id="182713" url="https://sk.wikipedia.org/wiki?curid=182713" title="Vyznamenania Sovietskeho zväzu">
Vyznamenania Sovietskeho zväzu

Vyznamenania Sovietskeho zväzu boli významnou formou uznania zásluh občanov ZSSR, ale aj občanov iných štátov. Ide o morálne a spoločenské ocenenie vynikajúcich jednotlivcov, vojenských útvarov a vojenských zväzkov, ktoré majú zástavu.

</doc>
<doc id="182714" url="https://sk.wikipedia.org/wiki?curid=182714" title="Profesijné združenie">
Profesijné združenie

Profesijné združenie (nesprávne "profesné združenie") je slobodné a nezávislé, spravidla neziskové, združenie (organizácia) príslušníkov – fyzických alebo právnických osôb – nejakej profesie, ktoré má za cieľ sledovať a zastupovať spoločné profesijné, kultúrne a ekonomické záujmy danej profesie, a ktoré nie je odborovou organizáciou (niekedy sa však profesné združenie chápe ako odborová organizácia).
Obvykle sa zakladajú s cieľom podporovať záujmy členov nejakej profesie, poskytovať výmenu informácií medzi členmi alebo vydávať pravidelné publikácie vo vzťahu k príslušnej profesii. 

</doc>
<doc id="182722" url="https://sk.wikipedia.org/wiki?curid=182722" title="Salamandra škvrnitá">
Salamandra škvrnitá

Salamandra škvrnitá (iné názvy: salamander škvrnitý, salamandra, salamander, zemný mlok; zastarano: "zemský mlok", "mlok zemný"; lat. "Salamandra salamandra") je stredne veľký druh obojživelníka z čeľade salamandrovité ("Salamandridae"). Je to najrozšírenejší európsky zástupca čeľade rozšírený v Západnej Ázii, juhozápadnej Afrike a najmä v Južnej a Strednej časti Európy.
Najčastejšie sa zdržiavajú v blízkosti čistých lesných potôčikov a studničiek, kde sa rozmnožujú. Potravou sú im najmä dážďovky, mäkkýše alebo hmyz, ktoré lovia za súmraku a v noci.
Opis.
Salamandra škvrnitá je robustný obojživelník s krátkymi končatinami, pomerne dlhým a silným chvostom a malou hlavou so zaguľatenými ústami a vypuklými očami. Veľkosť i sfarbenie sa výrazne mení podľa niekoľkých poddruhov (pozri nižšie). Dospelý jedinec je dlhý 18 – . Najčastejšie sa objavujú salamandry s čierno sfarbeným telom so žltými škvrnami alebo pruhmi. Koža je lesklá a hladká. V niektorých lokalitách sa objavujú aj poddruhy so škvrnami pomarančovo oranžovými až červenými. Svojim sfarbením sa blízko podobá americkým axolotlom a rovnako ako u nich majú jeho farebné škvrny výstražnú a odrádzajúcu funkciu. Pohlavia sa od seba sfarbením nelíšia.
Správanie.
Obýva najmä vlhké lesné lokality, lúky alebo polia v blízkosti vodných tokov, jazierok alebo studničiek, kam kladie každoročne svoje vajíčka, preferuje najmä listnaté alebo zmiešané lesy (ihličnaté zriedka). Vyskytuje sa však aj v podzemí, kde dokáže prežiť a aj metamorfovať. Vyhľadáva predovšetkým podhorské lokality, najčastejšie vystupuje do nadmorskej výšky pod 
Žije nočným spôsobom života, cez deň sa ukrýva pod listami, kmeňmi stromov, vetvami, v dierach v zemi alebo pod kameňmi, kde je chránená pred priamym slnečným žiarením. Zo svojich úkrytov často vylieza aj za daždivých a nepriaznivých dní. Jeho potravou sa stávajú najčastejšie malé až stredne veľké bezstavovce (dážďovky, stonožky, drobný hmyz, pavúky, červy, slimáky a iné). Na prelome októbra a novembra sa pred nepriaznivým zimným počasím schováva do podzemia, kde sa drží približne stála teplota.
Jed "salamandrín", ktorý vylučuje zo žliaz za očami, nie je pre človeka príliš nebezpečný, ak sa však dostane napr. do očí spôsobuje zápal, zvonku dráždi sliznice. Pre menšie živočíchy, ktoré sa ju snažia napadnúť, môže spôsobiť silné svalové kŕče a zníženie krvného tlaku, spojené s náročnejším dýchaním. Jed vo väčšom množstve potom môže takého živočícha aj zabiť. Vďaka tejto schopnosti nemá takmer žiadneho prirodzeného nepriateľa, najväčším nebezpečenstvom je pre ňu človek.
Rozmnožovanie.
Pohlavne dospieva v 3. až 4. roku života. Pri párení samec samicu uchopí zospodu, odloží spermatofor na podklad a skĺzne na stranu, takže samica klesne na spermatofor.
Salamandra môže byť vajcoživorodá alebo živorodá. Niektorí autori zastávajú názor že živorodosť (viviparia) reprezentuje adaptívne prispôsobenie drsnejšiemu biotopu vo väčších nadmorských výškach. Živorodosť sa však mohla vyvinúť aj ako vedľajší produkt pri nedostatku živín:
Larvy sú mäsožravé, živia sa rybím poterom, drobnými kôrovcami alebo článkonožcami, často sa u nich prejavuje kanibalizmus. K premene u nich dochádza po troch mesiacoch, v júli až auguste. V prírode sa dožívajú priemerne 20/25, v zajatí až 40 rokov.
Výskyt a početnosť.
Na Slovensku je chránené podľa vyhlášky č. 24/2003 Z. z. Jej ochranu zabezpečuje aj bernský dohovor, ktorý ho uznáva ako prísne chránený druh, ktorý nesmie byť získavaný odchytom v prírode na účely chovu a je možné ho získať len z registrovaných chovov.
Je citlivá na zmeny ekosystému. Populácia salamandry klesá. Veľký podiel na tomto stave má najmä automobilová doprava, a tiež ničenie a znečisťovanie prírodných vodných tokov, jazierok a studničiek. Problémom je aj umelé vysadenie nových predátorov ako lososovité ryby a raky ("Procambarus clarkii").
V Česku je podľa vyhlášky 395/1992 Zb. silne ohrozeným druhom. Druhy žijúce na území Česka potom možno držať v ľudskej starostlivosti len na základe udelenej výnimky zo zákona o ochrane prírody a krajiny č. 114/1992 Zb.
Podľa IUCN má štatút najmenej ohrozený.

</doc>
<doc id="182723" url="https://sk.wikipedia.org/wiki?curid=182723" title="Salamandra salamandra">
Salamandra salamandra



</doc>
<doc id="182734" url="https://sk.wikipedia.org/wiki?curid=182734" title="Tatra Beta">
Tatra Beta

Tatra Beta (1996-1999) bol ľahký dvojmiestny úžitkový automobil s nosnosťou 600 kg, vyrábaný v pobočnom závode Tatra Kopřivnice v Tatra Příbor.
Vozidlo, pôvodne plánované ako elektromobil s pohonom na akumulátory NiCd, bolo vyvinuté začiatkom 90-ych rokov 20. storočia vo firme Škoda Elcar Ejpovice v spolupráci s Liaz Jablonec a Tatra Kopřivnice. Rozpracovaný projekt prevzala neskôr Škoda Plzeň pre svoju divíziu užitkových vozidiel Škoda Truck.
Prvé prototypy s elektrickým pohonom mali dojazd 140 km a boli určené prevažne pre mestskú rozvážkovú službu. Neskôr sa objavila aj požiadavka na flexibilnejší pohon benzínovým motorom. V rokoch 1994-1995 sa do vozidiel Beta montoval agregát zo Škoda Favorit a vozidlo malo názov Škoda Beta, od roku 1996 modernejší a výkonnejší agregát z juhokórejskeho vozidla Hyundai Accent s objemom 1341 ccm a výkonom 62kW pri 5700 ot/min, ktorý už vozidlu zabezpečoval vyhovujúce dynamické parametre. Výroba sa premiestnila do pobočného závodu Tatry, kde predtým vyrábali Tatru 613 a vozidlo zmenilo názov na Tatra Beta. Vozidlo malo rám z oceľových rúrok v prednej časti s deformačnou zónou a s bezpečnostným oblúkom nad prednými sedadlami. Na tento rám bola montovaná panelová karosériu z prefarbeného laminátu, ktorá sa dodávala v troch farbách českej trikolóry, teda biela, modrá a červená. Uzavretá karoséria s oddeleným priestorom pre posádku mala užitkový objemom 2,25 m3. Tatra Beta existovala taktiež v otvorenom prevedení pick up. 
Predná náprava bola typu McPherson, zadná náprava bola tuhá jednoduchej konštrukcie s odpružením listovými pružinami a doplnená teleskopickými tlmičmi.
S benzínovým motorom kombinovaným s 5-stupňovou prevodovkou dosahovalo vozidlo rýchlosť 145 km/h pri priemernej spotrebe okolo 8l /100 km.
Brzdy boli dvojokruhové, vpredu kotúčové a vzadu bubnové, s podtlakovým posilňovačom. Diskové kolesá 4,5xJ13 s pneumatikami 165/70 R 13.
Elektrický pohon bol uvažovaný aj do budúcna, dokonca sa uvažovalo aj o jeho kombinácii so spaľovacou turbínou, k realizácii však už nedošlo. Uvažovalo sa taktiež s montážou vozidla v Bulharsku, Poľsku a Číne.
Rozmery kompaktného vozidla DxŠxV boli 3890x1660x1740 s rázvorom náprav 2465 mm a celkovou hmotnosťou 1570 kg.
Výroba bola v roku 1999 ukončená predovšetkým z dôvodov nedostatočných investičných schopností výrobného závodu, chýbajúcej homologizácie, nevybudovaného servisného zázemia a hlavne, nízkej kvality výroby v Příbore. 
Aj keď toto vozidlo konštrukčne nevzišlo z dielne Tatrovky, stalo sa posledným vozidlom tohoto výrobcu v segmente osobných a ľahkých úžitkových automobilov. Po ukončení jeho výroby sa Tatra venuje už iba výrobe ťažkých nákladných automobilov a o obnovení výroby osobných vozidiel sa v Kopřivnici neuvažuje.

</doc>
<doc id="182735" url="https://sk.wikipedia.org/wiki?curid=182735" title="Profesné združenie">
Profesné združenie



</doc>
<doc id="182736" url="https://sk.wikipedia.org/wiki?curid=182736" title="Rady a vyznamenania ZSSR">
Rady a vyznamenania ZSSR



</doc>
<doc id="182737" url="https://sk.wikipedia.org/wiki?curid=182737" title="Oľga Kralovičová">
Oľga Kralovičová

Oľga Kralovičová (* 1961), za slobodna Rovenská, je slovenská prekladateľka, ktorá prekladá už vyše 25 rokov. Začala prekladať z ruského jazyka, skúsila arménčinu a momentálne sa venuje iba angličtine. Preložila už vyše 80 kníh. Obľúbená kniha, ktorú prekladala je od Matthew Skeltona "Endymion Spring" - "je to autorova prvotina, ale veľmi dobrá." Najťažšie sa jej prekladala "Mandolína kapitána Corelliho". Z filmov má rada dobré komédie, rozprávky a kvalitné európske filmy a neznáša americké „strieľačky“ a horory. Rada počúva Queen. 

</doc>
<doc id="182744" url="https://sk.wikipedia.org/wiki?curid=182744" title="Priama daň">
Priama daň

Priama daň je daň, pri ktorej sú platiteľ dane a daňovník tá istá osoba, teda daň platená "priamo" osobou, ktorej sa týka. 
Na Slovensku existujú v roku 2024 tieto priame dane:
a) štátne:
Zrušené štátne priame dane: daň z darovania (zrušená k 1. 1. 2004), daň z dedičstva (zrušená k 1. 1. 2004), daň z prevodu a prechodu nehnuteľností (zrušená k 1. 1. 2005). Tieto zrušené dane v iných (najmä európskych) štátoch stále bežne existujú.
b) miestne: 

</doc>
<doc id="182753" url="https://sk.wikipedia.org/wiki?curid=182753" title="Orlik">
Orlik

Orlik môže byť:

</doc>
<doc id="182756" url="https://sk.wikipedia.org/wiki?curid=182756" title="Karol Kelecsényi">
Karol Kelecsényi

Karol Kelecsényi (aj Károly Kelecsényi alebo Karol Kelečéni) – (* 16. september 1854,
Topoľčany, Rakúske cisárstvo, dnes Slovensko – † 1. február 1914, Tovarníky, Rakúsko-Uhorsko, dnes Slovensko) – bol menej známy úradník – právnik (notár), entomológ – lepidopterológ a koleopterológ, ktorý má význam hlavne ako autor niektorých opisov nových druhov prevažne z radu chrobákov (Coleoptera).
Biografia.
Károly Kelecsenyi bol maďarskej národnosti. Narodil sa roku 1854 v Topoľčanoch. Po skončení základného vzdelania študoval na gymnáziu v Nitre a Ostrihome. Neskôr pokračoval v štúdiu na dôstojníckej škole v Budapešti a potom na Budapeštianskej univerzite študoval právo. Po skončení štúdií pôsobil ako obvodný notár v Tovarníkoch. Zomrel 1914 v Tovarníkoch.
Entomologické aktivity.
Asi od roku 1876 sa zaoberal ornitológiou, ale neskôr sa venoval hlavne zberu, faunistike a štúdiu chrobákov a motýľov, ktoré zbieral prevažne vo svojom okolí (Topoľčany a Nitra), ale tiež na území celého Uhorska, ako aj na Balkáne (Bosna a Hercegovina). Svoje výsledky zberateľskej expedície z tohoto územia zhrnul v svojej práci: „Coleopterologische Reise nach Bosnien“, ktorá vyšla v roku 1900 v Rovartani lapok. Udržiaval priateľské styky s mnohými entomológmi a vymieňal zbierkový materiál s viacerými domácimi, nemeckými, anglickými i francúzskymi entomológmi. Je autorom viacerých článkov v odborných časopisoch. Jeho najvýznamnejšia práca je prehľad chrobákov a motýľov Nitrianskej župy, ku ktorej vydával postupne doplnky o ďalších, neskôr zistených druhoch. V roku 1905 bol za Rakúsko-Uhorsko uvedený v „Entomologen Adressbuch“ Wilhelma Junka v Berlíne.

</doc>
<doc id="182760" url="https://sk.wikipedia.org/wiki?curid=182760" title="Symbol eura">
Symbol eura

Symbol.
Symbol eura (€) je symbol meny, ktorý sa používa pre euro. Verejnosti ho predstavila Európska komisia 12. decembra 1996. Medzinárodný trojpísmenový kód podľa štandardu ISO 4217 je EUR.
Dizajn.
Pôvodne bolo 32 návrhov na to, ako by euro malo vyzerať. Návrhy boli následne redukované na 10 a tie boli predložené hlasovaniu, z ktorého napokon vzišiel súčasný symbol eura za najlepší.
Predpokladá sa, že dizajnérom znaku eura je belgický grafik Alain Billet.
Písanie znaku eura.
Mena Euro sa označuje znakom, ktorý sa na bežnej klávesnici nenachádza. Euro má znak €, ktorý však treba vedieť napísať. Vieme ho napísať rôznymi spôsobmi. Niektoré sú univerzálne a vieme ich použiť v akejkoľvek situácii, niektoré už tak univerzálne nie sú.

</doc>
<doc id="182761" url="https://sk.wikipedia.org/wiki?curid=182761" title="Euro symbol">
Euro symbol



</doc>
<doc id="182767" url="https://sk.wikipedia.org/wiki?curid=182767" title="Pakt stability a rastu">
Pakt stability a rastu

Pakt stability a rastu je dohoda medzi členmi eurozóny o koordinácii ich rozpočtových politík tak, aby prípadnými vysokými schodkami štátnych rozpočtov alebo vysokými verejnými dlhmi neohrozovali stabilitu eura a nezvyšovali infláciu v eurozóne. Táto dohoda sa čiastočne vzťahuje aj na krajiny EÚ, ktoré neprijali euro.
Súčasné zásady:

</doc>
<doc id="182769" url="https://sk.wikipedia.org/wiki?curid=182769" title="Šingen Takeda">
Šingen Takeda

Šingen Takeda () (* 1. december 1521 – † 13. máj 1573) bol významný daimjó, vládca provincií Šinano a Kai. Bol známy pod krstnými menami Kacučio (1521 – 1535), Harunobu (1535 – 1551) a nakoniec Šingen (1551 – 1573). Bol najstarším synom agresívneho vojenského pána Nobutora Takedu (1493 – 1573). Preslávil sa hlavne ako veľký stratég, ktorý vo veľkom používal poznatky z vojnových spisov "Umenie vojny" spísaných čínskym vojvodcom Sun-c’ (Šingenova preslávená bojová zástava Fúrinkazan bola toho dôkazom). Bol jedným z najmocnejších pánov stredného Japonska a keby nebolo jeho tragickej smrti, bol by vážnym kandidátom na zjednotiteľa Japonska.
Tiger z Kai.
Neobľúbený, ale schopný veliteľ Nobutora dokázal upevniť pozície Takedov v provincii Kai a za svoje sídlo si v roku 1519 vybral Fučú, kde na hore Murajama postavil hrad Jógai, ktorý sa týčil severne od mesta vo výške 820 metrov nad morom. Počas svojej kariéry dokázal odraziť útoky svojich susedov Imagawov (1521) aj Hódžóv (1526). V priebehu výpravy uskutočnenej v roku 1521 Nobutora dokázal poraziť Udžikacua Fukušimu, generála klanu Imagawa. Stalo sa tak v bitke o Iidagawaru. Krátko na to sa dozvedel o narodení svojho prvorodeného syna, ktorého pomenoval Kacučio („Tisíc víťazstiev za sebou“). Keď Kacučio dosiahol 13. roku života, Nobutora dohodol jeho svadbu s dievčaťom, ktorú poslal klan Uesugi. Ten kontroloval významnou časť kraja Kantó. Mladá žena rok po svadbe zomrela a pakt medzi Takedami a Uesugiami, ktorý tento sobáš potvrdzoval, získal ironický nádych. Kacučio podstúpil v roku 1535 obrad dospelosti, pri ktorom bolo prítomných mnoho významných ľudí, medzi nimi i šľachtici, napr. Kinjori Sandžó, odstupujúci Dainógon, ktoré dcéru si Kacučio čoskoro vzal. Šógun Jošiharu Ašikaga povolil Kacučiovi používať slabiky „Haru“ vo svojom mene a tak je od tejto doby Kacučio známy tiež ako Harunobu. Dostal aj čestný titul „Šinano no Kami“. Napriek tomuto veľkolepému obradu sa zdá, že Nobutora nemal svojho syna príliš v obľube. Dôvody nie sú príliš jasné a zdá sa, že nepomohol ani cenný prínos Harunobua k porážke Genšina Hiragu v roku 1536. Udalosti medzi rokmi 1536 a 1540 sú zahmlené, možno mal Nobutora niečo s klanom Imagawa, alebo sa zaň prihováral. Každopádne Nobutora plánoval menovať svojím dedičom druhého syna Nobušigeho a údajne aj poslal (k adopci?) Harunoba ku klanu Imagawa do provincie Suruga. Roky bol Harunobu strážený Toramasom Obuom, vynikajúcim bojovníkom. V roku 1541 sa Harunobu náhle vzbúril, podporovaný veľkou časťou vazalov svojho otca. Nobutora vzburu prečkal len s malými krvipreliatím a bol svojim synom poslaný do vyhnanstva do Surugy. Tento čin prebehol za pomoci Nobutorových najvyšších vazalov, z nich mnohí mali ku svojmu pánovi nenávisť a osobné výčitky. Nobušige sa v priebehu udalostí podrobil a stal sa Harunobuovým cenným vazalom.
 "Rýchle víťazstvo v bitkách o Sezawu, Ueharu, Kuwaharu (Kubaharu)."
Podrobenie Šinana.
Harunobuovou hlavnou ambíciou bolo podrobenie provincie Šinano klanom Takeda. Odpor proti jeho silám bol ale skutočne tuhý. Niekoľko vojenských pánov zo Šinana vykonalo pár manévrov k, ako dúfali, zastaveniu Takedovej agresie. Boli medzi nimi Jošikijo Murakami (1510 – 1573), Nagatoki Ogasawara (1519 – 1583), Jorišige Suwa (? – 1542) a Jošijasu Kisó. V apríli v roku 1542 sa spojené sily týchto štyroch daimjóv vydali na pochod k hranici s provinciou Kai. Ich morálka bola podporená správami o Harunobuových prípravách na obranu a jeho činnosti vo Fučú. Pravda však bola ďaleko od Harunobuovej údajnej pasivity. Ukázalo sa, že šlo iba o zavádzajúce správy dezinformátorov a špehov a tak sa Harunobuovi podarilo bojovníkov zo Šinana nepríjemne prekvapiť, keď na nich zaútočili pri Sezawe. Potešený úspechom nad víťazstvom pri Sezawe sa Harunobu rozhodol, že sa teraz zameria na dŕžavy klanu Suwa, kam sa aj v závere toho istého roku vypravil. Prekvapivým útokom najprv získal hrad Uehara (ruiny) a okamžite zaútočil na centrum klanu Suwa, horskú pevnosť Kuwahara (ruiny), vzdialenú iba 2 kilometre východne. Jorišige Suwa nemal príliš na výber a tak, keď mu Harunobu sľúbil bezpečné opustenie hradu, ponuku prijal. On i jeho brat boli odvezení do provincie Kai, kde však mali byť zabití. Za úlohu to mal generál klanu Takeda, Nobutaka Itagaki. Obaja bratia z klanu Suwa boli donútení spáchať seppuku, ale je dosť možné, že boli chladnokrvne zabití.
Harunobu za pomoci stratégie Kansukeho Jamamota naďalej rozširoval svoje teritórium. Postupne zvíťazil nad oboma hlavnými pánmi stredného Šinana, Joročikom Tozawou (1542) a Joricuguom Takatom (1544 – 1545). Dobytie hradu Takato bolo výhodným ťahom, pretože sa tak podarilo získať pod kontrolu južné Šinano, rovnako ako aj sever. V roku 1544 Takedovia napochodovali do Surugy a za podpory Imagawov sa postavili armáde Udžijasua Hódžó. Ku skutočnému boju však nedošlo, pretože Harunobuovi sa podarilo dohodnúť mier medzi všetkými znepriatelenými stranami. V nasledujúcej dekáde sa zvyšoval tlak na Harunobuovu prítomnosť v Šinanu. Podarilo sa mu udržať pod čiastočnou kontrolou zo všetkých dobytých miest len Ueharu. V roku 1548 Jošikijo Murakami, možno najobávanejší z Harunobuových protivníkov, premiestil svoje jednotky do Uedy, aby Takedom ušetril horkú porážku. Na strane Murakamiho jednotiek boli v priebehu bitky prvýkrát použité paľné zbrane, čínske arkebúzy. V priebehu porážky stratil Harunobu svojich dvoch najlepších generálov, ale rýchle sa vzchopil a v roku 1552 klany Murakami a Ogasawara donútil definitívne utiecť za Šinana do Ečiga.
V roku 1551 Harunobu prijal meno Šingen a mníšsky šat. Bol znám svojou obľubou žien, umeniam kaligrafie, múdrou vládou a rozriešením mnohých súdnych sporov. Jediné, čo teraz potreboval, bol zodpovedajúci rival. Ten sa ale už profiloval v Ečigu a volal sa Terutora Uesugi, známy ako Kenšin.
Tiger z Kai a Drak z Ečiga.
Verní tradícii, sa zástupcovia porazených klanov Murakami a Ogasawara predstavili Terutorovi a protestovali proti Šingenovej agresii. Terutora, znepokojený Šingenovou expanziou na sever a zaviazaný týmto dvoma utečencom, vyhlásil Takedom vojnu. Pretože Murakamiovia patrili k Uesugiovým spojencom, Terutora sa obával o hranice Ečiga. V auguste a septembri roku 1553 sa klany Uesugi a Takeda stretli so svojimi armádami neďaleko pláne Kawanakadžima v severnom Šinane a keď sa obidve strany stiahli po tom, čo si vymenili pár škaredých úderov, sa zrodila legenda. Celkovo sa Takedovia s Uesugiovia stretli pri Kawanakadžime päťkrát (1554, 1555, 1557, 1561, 1564). Obe strany utrpeli ťažké straty, čo celkovo spomalilo expanzívnu činnosť obidvoch klanov. Najväčšia bitka s najväčšími stratami bola v poradí štvrtá v roku 1561. Šingen sa v priebehu nej musel zmieriť so stratou brata Nobušigeho a svojho stratéga Kansukeho Jamamota. Obaja boli zabití v priebehu akcie v tejto bitke.
Čo sa týka vnútorných záležitostí, prihodili sa v období piatich rokov dve významné veci. Tou prvou bolo v roku 1560 odhalené sprisahanie proti Šingenovi, ktoré osnoval jeho bratranec Nobumoto Katanuma, čo Katanumovi vynieslo rozkaz, aby sa zabil. V roku 1565 vyplával na svetlo ďalší komplot. Tentoraz za ním stáli jeho syn Jošinobu a Toramasa Obu. Toramasa po odhalení spáchal seppuku, zatiaľ čo Jošinobu bol uväznený v Tokódži. O dva roky neskoršie Jošinobu zomrel, nie z dôvodu nejakej choroby, ako mnohí verili a ako to bolo prezentované, ale preto, že Šingen vydal rozkaz, aby rovnako ako jeho komplic, spáchal seppuku. Táto záležitosť zapríčinila, že rod Takeda ostal bez dedičov a postavila vazalov Takedov do neľahkej situácie.
Nesmrteľný Šingen.
S príchodom roku 1564 sa Šingenovi podarilo podrobiť si celé Šinano a zahroziť i v provincii Kózuke, kde sa mu podarilo získať niekoľko hradov na úkor klanu Uesugi. V nasledujúcich piatich rokoch však s expanznou činnosťou nepokračoval a venoval sa prevažne vnútorným záležitostiam. V roku 1560 Šingen ohromil ostatných prehradením rieky Fudži. Išlo o najväčší z jeho činov, čo sa týka vnútorných záležitostí. Výhody a prospech, ktoré priehrada priniesla, ďaleko prekonali jeho predstavy. Dielo sa stalo jedným z najväčších vlasteneckých aktov 16. storočia.
Takedova expanzia.
V roku 1568 sa Takedova armáda dala znovu do pohybu, tentoraz proti Imagawom na juhu. Daimjóom Imagawov bol Udžizane, nekompetentný syn Jošimota Imagawu (ktorý bol zabitý v roku 1560 Nobunagou Odom). Jeho politická neokrôchanosť stála Imagawov ich vazalov z klanu Macudaira (Tokugawa) a provinciu Mikawa. Niekoľko rokov predtým si vzal Šingenov syn Jošinobu Udžizaneho sestru, ale po Jošinobuovej samovražde vzťahy medzi klanmi Takeda a Imagawa značne ochabli. Šingen uzavrel dohodu s Iejasuom Tokugawom o rozdelení si zvyšku Imagawových dŕžav provoncií (Tótómi a Suruga). Dohoda však rýchle stroskotala. Navyše klan Hódžó z provincie Sagami sledoval vyváženosť síl a rozhodol sa poslať svoje jednotky, aby rozdrvili Šingenove vojská. Na to Šingen odpovedal v roku 1569 svojou inváziou do Sagami a obliehaním hlavného mesta Hódžóv – Odawary. To však trvalo len krátko (zhruba týždeň). Takedovia potom dokázali zvládnuť pascu, do ktorej sa ho snažili Hódžóvia dostať pri návrate do Kai.
V roku 1570 panstvo Takedov zahrňovalo provincie Kai, Šinano, Suruga a časti Kózuke, Tótómi a Hida. Tým sa Šingen stal viac než len regionálnou silou, bol teraz najdôležitejším pánom na východ od Mino a jediný, kto bol v pozícii niekoho, kto môže zabrániť Nobunagovi v jeho postupe k nadvláde nad národom. Šingen disponoval strategickou pozíciou, vynikajúcimi generálskymi schopnosťami a skupinou oddaných vazalov. V roku 1570 zomrel Udžijasu Hódžó a jeho dedič Udžimasa rýchlo uzavrel so Šingenom mier. Vďaka tomu mohli oba klany konečne zničiť klan Tokugawa, keby nebolo Šingenovej smrti v roku 1573. Medzitým Takedovia a Odovia, po neúspešných diplomatických rozhovoroch si vyhlásili navzájom slovnú vojnu, ktorej stredom bol šógun Jošiaki Ašikaga. Šingen stupňoval tlak na Tokugawov a v roku 1572 vyrazil do útoku v Tótómi. Výsledkom bolo obsadenie Futamaty. V januári nasledujúceho roku sa Šingen vrátil späť a vyzval Iejasua, aby vyšiel zo svojej pevnosti a bojoval s ním na bojovom poli. Nasledovala bitka pri Mikata ga Hare, severne od centrály Tokugawov Hamamacu. Ta skončila takmer úplnou porážkou Iejasua a jeho posíl od Odov. Tým sa naskytla jedinečná príležitosť vyraziť na pochod do Kjóta. Šingen sa ale zároveň neprestával sústrediť na Odov a Tokugawov, ktorí síce utrpeli porážku, ale predstavovali aj naďalej hrozbu pre jeho plány. Ku spokojnosti mu navyše určite nepridalo ani zistenie, že Jošikage Asakura odmietol Nobunagovi vyhlásiť vojnu. Spoliehal sa, že Jošikage spolu s Nagamasou Asaiom, udrží Nobunaga v šachu. To zrejme rozhodlo, aby sa stiahol späť do Kai.
Šingenov koniec.
K veľkej smole sa začalo schyľovať k trpkému koncu muža, ktorý stelesňoval to najlepšie, ale niekedy aj to najhoršie z pánov éry Sengoku. V roku 1573, počas obliehania hradu Noda v Mikawe, utrpel Šingen zranenie po zásahu ostreľovača (podľa niektorých zdrojov ochorel). Isté je, že zomrel v Kobame v Šinane v máji toho istého roku. Jeho nástupcom sa stal jeho štvrtý syn Kacujori Takeda.
Šingen bol pánom s obsiahlymi znalosťami domácej problematiky a zručným vojvodcom. Bol veľmi rozporuplnou osobností. Donútil Jorišigeho Suwu spáchať samovraždu (alebo ho nechal zabiť), aj keď oba podpísali mierovú zmluvu. Následne si vzal Suwovu dcéru za ženu a úplne ignoroval fakt, že bola jeho vlastná neter. V roku 1565 poslal svojho syna Jošinobua do kláštora a potom mu rozkázal spáchať seppuku za jeho podvratné aktivity, rovnako ako jeho strážcovi Toramasovi Obuovi. Jeho domáca politika ukazovala Šingenovu dvojakosť. Na jednej strane mal kotle, v ktorých zaživa varil kriminálnikov (neskoršie ich Iejasu nechal zničiť) a bol tak v očiach ľudí krutovládcom. Na strane druhej používal za sebamenší prečin telesné tresty, čím si vyslúžil chválu všetkých tried obyvateľov, snáď mimo potrestaných. Zaviedol vysoké dane, ktoré museli platiť všetci s výnimkou silných samurajských rodín alebo náboženských inštitúcií, a to buď v zlate alebo ryži (v niektorých ohľadoch tak predbehol neskoršie zavedený systém Kandaka).
Ešte pred svojou smrťou si Šingen povolal k lôžku Masakageho Jamagatu a požiadal ho, aby vyvesil jeho zástavu nad mostom Seta (tradičná východná brána do Kjóta). Potom sa zosunul späť do vankúšov a chvíľu nato zomrel.
Po smrti.
Kacujori Takeda sa stal daimjóm klanu Takeda. Kacujori bol ambiciózny a túžil pokračoval v diele svojho otca. Vyrazil proti pevnostiam Tokugawu. Ale spojené vojská Iejasua Tokugawu a Nobunagu Oda rozdrvili Takedu v bitke pri Nagašine. Tu mušketieri Nobunagu zničili Takedovu jazdu. Iejasu využil príležitosť a porazil oslabených Takedov vedených Kacujorim v bitke pri Temmokuzane. Kacujori spáchal po boji samovraždu a klan Takeda sa už nikdy neobnovil. 
Po Šingenovej smrti, Kenšin vyhlasoval, že stratil jedného z jeho najmocnejších a hlboko rešpektovaných rivalov. Snáď jeden z trvalých holdov Šingenovmu géniovi vzdal Iejasu Tokugawa. Po smrti Kacujoriho a smrti Nobunagu v roku 1582 keď získal kontrolu nad provinciou Kai, prevzal Šingenov štýl a techniku vlády, ktorú neskoršie zahrnul do modelu riadenia šógunátu Tokugawa.
Vazali.
Počas obdobia Edo, 24 vazalov, ktorí slúžili pod Šingenom boli vybraní ako námet pre Ukijo-e a Bunraku. Mená sa menili od diela k dielu a nasledujúci zoznam vazalov je najširšie akceptovanou verziou. Neslúžili spolu, no všetci boli vazalmi Šingena a klanu Takeda.

</doc>
<doc id="182770" url="https://sk.wikipedia.org/wiki?curid=182770" title="Irma Allodiatoris">
Irma Allodiatoris



</doc>
<doc id="182773" url="https://sk.wikipedia.org/wiki?curid=182773" title="Matej (Svätá rímska ríša)">
Matej (Svätá rímska ríša)

Matej II. Habsburský (* 24. február 1557, Viedeň – † 20. marec 1619, Viedeň) bol rakúsky arcivojvoda, uhorský (od r. 1608) a český kráľ (od r. 1611), nemecký kráľ a rímsky cisár (od r. 1612 ako Matej (I.)), syn cisára Maximiliána II. Habsburského a Márie Španielskej. Starými rodičmi z otcovej strany bol rímsko-nemecký cisár, český a uhorský kráľ Ferdinand I. a Anna Jagelovská, z matkinej strany rímsko-nemecký cisár a španielsky kráľ Karol V. Habsburský a Izabela Portugalská.
Mladosť a nástup k moci.
Matej sa narodil ako tretí v poradí zo synov Maximiliána II. Spočiatku sa vzhľadom na to uvažovalo o jeho cirkevnej kariére. Matejov otec vo svojom testamente odkázal celú vládu najstaršiemu synovi Rudolfovi a ostatným synom len skromný ročný dôchodok, s čím sa Matej so svojou silnou politickou ctižiadostivosťou nehodlal zmieriť. Život bez významných funkcií ho nenapĺňal. Neúspešne sa uchádzal o poľskú korunu, o pozíciu miestodržiteľa, ale nič z toho nevyšlo. Napokon v roku 1593 ho Rudolf vymenoval za miestodržiteľa v Hornom a Dolnom Rakúsku a keď v tom istom roku vypukla tzv. pätnásťročná vojna proti Turkom, bol vymenovaný do funkcie najvyššieho vojenského veliteľa a v máji roku 1598 za regenta v Sedmohradsku.
Matej v opozícii proti Rudolfovi.
V boji proti Turkom zaznamenal úspechy i neúspechy. 
Kvôli rekatolizácii a vyčíňaniu žoldnierskeho vojska v Uhorsku bol ľud nespokojný, čo využil Štefan Bočkaj a pomocou hajdúchov vytlačil cisárske vojská zo Sedmohradska a Slovenska. Spojil sa s Turkami a vpadol na Moravu a do Rakúska. Habsburské impérium sa ocitlo na pokraji priepasti. Cisár Rudolf na jeho záchranu nepodnikol nič. Preto Matej zvolal členov habsburského rodu do Linza na poradu, kde sa uzniesli, že duševne nespôsobilého Rudolfa nahradí on a zároveň sa pokúsi zachrániť celú situáciu mierovými zmluvami so Štefanom Bocskayom i s Turkami.
V januári 1608 Matej zvolal do Bratislavy uhorský snem, na ktorom sa zišli i predstavitelia rakúskych a moravských stavov. Otvorene sa postavili proti Rudolfovi a s vojskom tiahli proti nemu. Keďže Rudolf nestihol zozbierať vojsko, kapituloval. 
24. júna v Libni podpísali bratia dohodu, podľa ktorej Rudolf odstúpil Matejovi Uhorsko, Moravu a Rakúsko.
Matejove korunovácie.
19. novembra 1608 bol Matej v bratislavskom Dóme sv. Martina korunovaný za uhorského kráľa.
V Čechách Matej sľúbil českým a moravským stavom náboženské slobody, ktoré im zaručovala tzv. stavovská konfederácia a v roku 1610 otvorene vystúpil proti svojmu bratovi, keď ho české stavy požiadali o vojenskú pomoc proti pasovským oddielom, plieniacim v Čechách. Matej rozprášil pasovských žoldnierov a prinútil cisára zriecť sa v jeho prospech Čiech, Sliezska a Lužice. České stavy nato zvolili Mateja 23. mája 1611 českým kráľom.
Po Rudolfovej smrti bol Matej ríšskymi kurfirstmi 13. júna 1612 zvolený a 27. júna korunovaný rímskonemeckým cisárom.
Matejovi sa podarilo zachrániť súštátie v rukách Habsburgovcov, ale za cenu veľkých konfesijných ústupkov. Súčasne sa po nástupe na trón prejavil ako váhavý a slabý panovník. Všetky protirečenia jeho vlády vyvrcholili udalosťami v Čechách, kde sa na pozadí európskeho súperenia katolíckej ligy a protestantskej únie schyľovalo k veľkým náboženským stretom, ktoré napokon vyústili do tridsaťročnej vojny.
Na jej začiatku, 20. marca 1619, Matej vo Viedni zomrel. V posledných rokoch vlády sa sústredil na prijatie svojho bratranca, arcivojvodu Ferdinanda II., štajerského, korutánskeho a kranského vojvodu, za svojho nástupcu vo všetkých krajinách.
Rodinné pomery.
Matej bol ženatý so svojou o 28 rokov mladšou sesternicou Annou Tirolskou, dcérou arcivojvodu Ferdinanda II. Tirolského. Ich manželstvo ostalo bezdetné.

</doc>
<doc id="182774" url="https://sk.wikipedia.org/wiki?curid=182774" title="Hainburské vrchy">
Hainburské vrchy

Hainburské vrchy starší názov Hundsheimské vrchy (nem. "Hainburger Berge" alebo "Hundsheimer Berge") sú vrchy v Rakúsku, ktoré tvoria niekoľko prevažne zalesnených kopcov na pravom brehu Dunaja pri meste Hainburg an der Donau. Geologicky a geomorfologicky tvoria pokračovanie Malých Karpát, teda patria ku Karpatskej sústave, nie k Alpskej sústave. Hranicu medzi Karpatmi a Alpami tvorí Karnuntská brána južne od Hainburských vrchov. 

</doc>
<doc id="182776" url="https://sk.wikipedia.org/wiki?curid=182776" title="Hainburger Berge">
Hainburger Berge



</doc>
<doc id="182777" url="https://sk.wikipedia.org/wiki?curid=182777" title="Donauradweg">
Donauradweg



</doc>
<doc id="182780" url="https://sk.wikipedia.org/wiki?curid=182780" title="Rímskonemecký">
Rímskonemecký



</doc>
<doc id="182787" url="https://sk.wikipedia.org/wiki?curid=182787" title="Matej Habsburský">
Matej Habsburský



</doc>
<doc id="182795" url="https://sk.wikipedia.org/wiki?curid=182795" title="Petroeuro">
Petroeuro

Petroeuro je označenie eura, ktoré sa používa na priamu platbu za ropu a zemný plyn. Je to novotvar vytvorený podľa široko používaného pojmu petrodolár, ktorý fungoval v podstate ako jediné platidlo na obchod s týmito komoditami. Určujúcimi faktormi pre menu používanú na platbu za ropu je prístup najväčších svetových exportérov tejto suroviny, predovšetkým na Blízkom východe.

</doc>
<doc id="182796" url="https://sk.wikipedia.org/wiki?curid=182796" title="Zavedenie eura">
Zavedenie eura

Zavedenie eura je oficiálne nahradenie určitej meny ako zákonného platidla v štáte menou euro. V pôvodných krajinách eurozóny sa uskutočnilo 1. januára 1999 (bezhotovostný styk) ako aj 1. januára 2002 (bankovky a mince), na Slovensku sa uskutočnilo 1. januára 2009.
Predpokladom na zavedenie eura je splnenie tzv. konvergenčných kritérií.
Termín.
V pôvodných krajinách eurozóny prebehlo zavedenie eura v dvoch časových okamihoch: 31. decembra 1998, kedy boli určené konverzné kurzy v eurozóne, a 1. januára 2002, kedy boli uvedené eurobankovky a euromince a pôvodné meny boli stiahnuté. V krajinách, ktoré do eurozóny vstúpili neskôr zavedenie eura prebieha v jeden časový okamih - formou takzvaného Veľkého tresku, napr. na Slovensku 1. januára 2009.
Legislatíva.
Zavedenia eura sa riadi predovšetkým troma nariadeniami Rady (ES): č. 1103/97, č. 974/98 a č. 2866/98. 
Na Slovensku sa zavedenie eura navyše riadi predovšetkým zákonom č. 659/2007 Z.z. o zavedení meny euro na Slovensku a o zmene a doplnení niektorých zákonov (tzv. [slovenský] generálny zákon) a Národným plánom zavedenia eura. Zmena súm uvedených v korunách na eurá sa však skôr či neskôr bude týkať prakticky každého slovenského zákona obsahujúceho sumy uvedené v korunách.

</doc>
<doc id="182798" url="https://sk.wikipedia.org/wiki?curid=182798" title="Prechod na euro">
Prechod na euro



</doc>
<doc id="182804" url="https://sk.wikipedia.org/wiki?curid=182804" title="Mena naviazaná na euro">
Mena naviazaná na euro

Meny naviazané na euro sú meny, ktoré majú s eurom pevný alebo takmer pevný výmenný kurz z rôznych ekonomických, historických alebo iných dôvodov.
V roku 2007 bolo na euro naviazaných 16 mien, pričom niektoré mali pevný výmenný kurz, iné mali povolenú určitú odchýlku od stredného výmenného kurzu.
Dôvodom naviazanosti domácej meny na euro môže byť napríklad snaha niektorých štátov so slabšou ekonomikou zaistiť si väčšiu ekonomickú stabilitu, prípadne zaistiť si aspoň menovú stabilitu v prípade krízy ich ekonomiky.
Ďalšie štáty môžu mať svoje meny naviazané na euro napríklad preto, že už pred vznikom eura mali svoje meny naviazané na nejakú inú menu, ktorá bola predchodkyňou eura, najčastejšie to bol francúzsky frank alebo nemecká marka.
Na euro sú v súčasnosti (2007) naviazané meny 22 nezávislých štátov alebo autonómnych území mimo európskej únie a 9 štátov Európskej únie, z ktorých 7 je v ERM II, čo znamená, že ich kurzy sa smú pohybovať v rozpätí 15 alebo menej percent od stredného kurzy k euru a že sa snažia o zavedenie eura na svojom území s výnimkou Dánska. Meny niektorých z týchto krajín boli na euro naviazané už pred ich vstupom do ERM II.
Mnoho mien je neoficiálne naviazaných na euro a snaží sa sa udržiavať približne rovnaký výmenný kurz. Napríklad švajčiarsky frank má niekoľko rokov kurz okolo 1,55 CHF za euro, ďalším príkladom je chorvátska kuna s kurzom 7,35 HRK za euro. Dôvodom je hlavne snaha o zaistenie nízkej inflácie a stabilného a predvídateľného prostredia pre zahraničný obchod a zahraničné investície.

</doc>
<doc id="182807" url="https://sk.wikipedia.org/wiki?curid=182807" title="Hainburg (Nemecko)">
Hainburg (Nemecko)

Hainburg je obec v nemeckej spolkovej krajine Hesensko. Má rozlohu 15,95 km² a žije tu do 15-tisíc obyvateľov.
Geografia.
Hainburg je jedno z 13 miest a obcí v krajinskom okrese Offenbach. Mesto leží na brehu rieky Mohan, východne od Frankfurtu nad Mohanom. Na severe susedí s mestom Hanau.

</doc>
<doc id="182808" url="https://sk.wikipedia.org/wiki?curid=182808" title="LOL">
LOL



</doc>
<doc id="182809" url="https://sk.wikipedia.org/wiki?curid=182809" title="Ondatra pižmová">
Ondatra pižmová

Ondatra pižmová (zastarano krysa pižmová, potkan pižmový, hovorovo pižmovka; lat. "Ondatra zibethicus") je veľký vodný hlodavec. Jej pôvodnou domovinou je Severná Amerika, kde sa vyskytuje hlavne v nížinách. V Európe a na slovenskom území sa začala rozširovať začiatkom 20. storočia. Pôvodne bola importovaná ako kožušinové zviera. Pravdepodobne sa do voľnej prírody rozšírila z chovov v Čechách. Výskyt na Slovensku bol doložený na 68 % územia.
Veľkosť.
Dorastá do veľkosti 2540 cm, chvost má dlhý 20 až 30 cm. Dosahuje hmotnosť 12 kg.
Opis.
Farba povrchu tela je gaštanovohnedá, na brušnej časti je kožušina bledšia. Je výborným plavcom, pri plávaní využíva predovšetkým zadné nohy, kde má tuhú srsť a náznaky plávacích blán. Predné nohy má pri plávaní uložené vo zvláštnych priehlbinách na hrudi. Dlhý silný a z bokov sploštený chvost je pokrytý drobnými šupinami. Pri plávaní slúži ako kormidlo. Má silné predné zuby. Ondatru ľahko spoznáme podľa pižmového zápachu, ktorý vytvára žľaza pri análnom otvore.
Spôsob života.
Ondatra obýva brehy vôd rozličného typu, najradšej stojaté alebo pomaly tečúce, kde je dostatok pobrežnej vegetácie. Živí sa totiž predovšetkým rastlinnou potravou. Obľubuje koreňové časti rastlín, ktoré hryzie dlátovitými zubami bez toho, aby jej do úst vnikla voda. Doplnkovú potravu tvoria mäkkýše a menšie živočíchy. Je dobrým plavcom a vie sa výborne potápať. V brehoch si vyhrabáva hlboké nory. Na zimu stavia z rákosia plávajúce hrady.
Rozmnožovanie.
Ondatra máva tri až štyri vrhy ročne. Doba rozmnožovania začína v marci. Samica rodí po troch – štyroch týždňoch 514 mláďat, ktoré sú 3 týždne závislé na jej mlieku. Po 10 dňoch vedia plávať. Pohlavne dospievajú po 45 mesiacoch. 
Výskyt na Slovensku.
Zo 429 mapovacích kvadrátov DFS sa celkovo vyskytol v 293 (68 % rozlohy Slovenska, do roku 1964 len v 215, 49,9 %) v nadmorských výškach 97 (Vojka) – (Štrbské Pleso vo Vysokých Tatrách). Vhodné biotopy sú v nadmorských výškach do 
Na Slovensku sa ondatra pižmová vyskytuje napríklad v Slatine a na Malom Dunaji, na farme v Kotešovej – Oblazov v prítoku Váhu. Tiež bola pozorovaná vo Vrútkach v rieke Turiec ale aj pri obci Strečno na rieke Váh a na Vodnom diele Žilina, pri Žiline v Lietave v potoku Lietavka, v Trnave, v Senici, vo Veľkých Kostoľanoch, na potoku Blava v Malženiciach a v Bučanoch,v časti Štrky v rieke Trnávka, v potoku Lužianka v Leviciach, Pavlov dvor, v Piešťanoch v potoku Dubová, v potoku Cajlok z Pezinku a najnovšie v Chorvátskom ramene v Bratislave.
Ondatra sa tiež vyskytuje aj v priesakovom kanáli dunajskej hrádze v obci Šuľany - Horný Bar.

</doc>
<doc id="182811" url="https://sk.wikipedia.org/wiki?curid=182811" title="Edelstal">
Edelstal

Edelstal (doslova , , ) je obec v Rakúsku v spolkovej krajine Burgenland v okrese Neusiedl am See.
Žije tu obyvateľov ().
Dejiny.
Početné objavy dokladajú osídlenie v dávnych dobách. V roku 1884 objavil maďarský bádateľ István Söter časť starorímskej vily a avarského cintorína.
V obci sa nachádza aj "farský kostol svätého Štefana", ktorý je vo svojom základe v barokovom štýle, ale vo vnútri nebol úplne dokončený. Je zasvätený svätému Štefanovi, prvému kráľovi Uhorska. Barokový oltár pochádza z kostola Bergkirche v Eisenstadte. Kazateľnica na ľavej strane je dielom neznámeho majstra z obdobia baroka. Organ bol vyhotovený v bratislavskej dielni začiatkom 19. storočia a bol zreštaurovaný v r. 1993/1994.

</doc>
<doc id="182814" url="https://sk.wikipedia.org/wiki?curid=182814" title="STS-120">
STS-120

STS-120 bola misia amerického raketoplánu Discovery. Hlavnou úlohou misie bolo dopravenie modulu Harmony ("Node 2") na Medzinárodnú vesmírnu stanicu (ISS). Tento modul umožnil neskoršie rozšírenie ISS o európske laboratórium Columbus a japonský experimentálny modul Kibō. Pri tomto lete bol tiež premiestnený solárny panel P6 na svoju finálnu pozíciu. Astronaut Clayton Anderson sa vrátil na Zem a v posádke stanice ho vystriedal Daniel M. Tani. V priebehu letu sa plánovalo 5 výstupov do otvoreného priestoru (EVA), ale prebehli len 4 výstupy.
Posádka.
Iba pristával.
Pamela Melroyová je po Eileen Colinsovej druhou ženou vo funkcii veliteľa amerického raketoplánu v histórii.
Ciele misie.
V priebehu misie STS-120 bol presunutý priehradkový nosník ITS-P6 s blokom solárnych panelov z provizórneho umiestnenia na nosníku ITS-Z1 na svoju finálnu pozíciu na priehradkový nosník ITS-P5.
Na počesť 30. výročia udelenia licencie na natáčanie legendárnej série filmov Hviezdne vojny režiséra George Lucasa letel do vesmíru na palube raketoplánu Discovery svetelný meč, ktorý použil herec Mark Hamill ako Luke Skywalker v roku 1983 vo filme "Hviezdne vojny: Epizóda VI – Návrat Jediho". 
Na palube raketoplánu bol tiež disk s 500 000 podpismi študentov, ktorí sa v roku 2007 zúčastnili programu "Študentské podpisy vo vesmíre". Program bol sponzorovaný NASA a firmou Lockheed Martin.
Užitočné zaťaženie.
Pozdĺž dverí do nákladového priestoru orbitera bol umiestnený manipulátor RMS (Remote Manipulator System), diaľkovo ovládané pohyblivé rameno raketoplánu. Na pravoboku sa nachádzala predlžovacia tyč IBA (Inspection Boom Assembly), ktorá sa na obežnej dráhe pripája na koniec RMS a so senzormi na nej je možné kontrolovať tepelný štít raketoplánu. Tyč bola vyvinutá preto, lebo samotné manipulačné rameno nedosiahne na všetky časti tepelného štítu. V nákladovom priestore bol ďalej umiestnený uzol ODS (Orbiter Docking System), ktorý umožňuje orbiteru spojiť sa s ISS. Vnútri ODS sa nachádzali dva skafandre EMU (Extravehicular Mobility Unit) pre výstup do otvoreného vesmíru.
Harmony (Node 2).
STS-120 doručil na Medzinárodnú vesmírnu stanicu zostavu 10A. Tá obsahovala americký modul "Harmony" (skôr známy ako Node 2) so štyrmi napájacími skriňami a troma skladovacími skriňami, a pripájacie zariadenie PDGF (Power data Grapple Fixture) pre mechanické, elektrické a dátové pripojenie manipulátoru stanice s distribučnou rozvodnou jednotku SPDU (Shuttle Power Distribution Unit). "Harmony" bol prvý hermetizovaný obývateľný modul dopravený na stanicu od júna 2001, kedy bola inštalovaná prechodová komora Quest Joint Airlock Module. 
Po spojazdnení tohto druhého prechodového modulu na ISS bolo možné vo februári 2008 pripojiť európske laboratórium "Columbus" a neskôr japonský experimentálny modul Kibō. Oba tieto moduly použili bočné porty "Harmony". Raketoplán bol pri misii STS-120 pripojený na uzol PMA-2. Inštalácia "Harmony" prebehla v dvoch etapách. Najskôr sa pripojil na port modulu "Unity". Po odlete raketoplánu bol pomocou staničného manipulátora odpojený PMA-2 z laboratória "Destiny" a bol presunutý na predný port "Harmony". Nakoniec preniesol manipulátor "Harmony" z jeho pôvodného umiestnenia na finálnu pozíciu na predku "Destiny".
Celková hmotnosť orbitera aj s nákladom pri štarte dosahovala 130 ton. Pristával s necelými 92 tonami hmotnosti.
Prípravy na štart.
23. septembra sa orbiter Discovery presunul do raketovej montážnej haly VAB, kde bol pripojený k vonkajšej palivovej nádrži ET a štartovacím motorom SRB. Predchádzali tomu technické problémy s únikom hydraulickej kvapaliny, čo nemalo vplyv na dátum štartu. 30. septembra sa celá zostava na mobilnej plošine MLP presunula na štartovaciu rampu 39-A. V rámci predletových testov a príprav prebehlo 9. až 10. októbra skúšobné odpočítavanie s označením TCDT (Terminal Count Down Test). 20 októbra 2007 sa začalo skutočné odpočítavanie v čase T-43 hodín na štart 23. októbra 2007 o 17:38 SELČ a v ten istý deň dorazila na Kennedyho vesmírne stredisko aj posádka. 23. októbra dávalo počasie 40 % šancu na štart, najväčšie ohrozenie štartu však predstavoval nakumulovaný ľad na nádrži ET, kvôli ktorému bol na rampu vyslaný osobitný tím. O 09:13 SELČ sa nádrž ET začala napĺňať palivom, v čase približne 14:18 posádka začala nastupovať do raketoplánu. O 15:23 sa uzavrel vstupný prielez do raketoplánu a po obnovení odpočítavania v čase T-9 minút (17:29) odpočítavanie bez prerušenia pokračovalo až k štartu.
Štart.
Raketoplán Discovery úspešne odštartoval hneď na prvý pokus 23. októbra 2007 zážihom motorov SRB v čase 15:38:20 UT (17:38:20 SEČ). V čase T +00:34 až T +00:49 sa plánovane znížil ťah motorov SSME. 2 minúty a 3 sekundy po štarte sa od nádrže ET oddelili motory SRB. V čase T +08:24 nastal manéver MECO (vypnutie hlavných motorov raketoplánu SSME) a o 26 sekúnd neskôr bola odhodená prázdna nádrž ET. 37 minút po štarte bol raketoplán Discovery zážihom motorov OMS (Orbital Maneuvering System) navedený na obežnú dráhu (manéver OMS-2). 
Na obežnej dráhe.
Počas prvého dňa letu prebiehala kontrola tepelného štítu pomocou systému OBSS. Kamery a senzory na predlžovacej tyči postupne prehliadli nábežné hrany a špičku orbitera. Vo štvrtok 25. októbra v čase 14:40 SELČ sa raketoplán úspešne spojil s Medzinárodnou vesmírnou stanicou, presnejšie s modulom PMA-2 (Pressurized Mating Adapter 2). Predchádzal tomu manéver RPM (Rotation Pitch Maneuver), otočenie raketoplánu okolo kratšej vodorovnej osi, pričom posádka ISS fotografovala jeho tepelný štít. Ani zábery kamier, ani testy OBSS, ani snímky urobené pri manévri RPM neukázali nijaké poškodenie tepelného štítu Discovery. Po kontrole hermetickosti spoja sa o 14:39 UT otvoril prielez medzi raketoplánom a komplexom. Nasledovalo tradičné slávnostné privítanie posádky na stanici a bezpečnostné školenie posádky Discovery. Špeciálne tvarovaná výplň kresla zo záchrannej lode Sojuz-TMA 11 pre Claytona Andersona bola premiestnená do raketoplánu a výplň pre Daniela Taniho bola prenesená do Sojuzu, čím sa Anderson stal členom posádky raketoplánu a Dani členom posádky ISS. Potom astronauti inštalovali a pripojili systém SSPTS (Station-to-Shuttle Power Transfer System) pre dodávku elektrickej energie z rozvodnej siete stanice do raketoplánu. Tento systém umožňuje raketoplánu dlhší pobyt pri ISS ako bez neho a po prvýkrát bol použitý pri predchádzajúcej misii STS-118.
Zvyšok dňa sa posádka venovala prípravám skafandrov EMU na prvý výstup do otvoreného priestoru (EVA-1), ktorý nastal 26. októbra, a príprave spájacieho uzla CBM (Common Berthing Mechanism) modulu Unity na pripojenie modulu Harmony.
EVA-1.
26. októbra o 10:02 UTC vystúpili astronauti Parazynski a Wheelock do otvoreného priestoru. Ich prvou úlohou bolo demontovať anténu SASA (S-band Antenna Support Assembly) z ITS-Z1 a uložiť ju do nákladového priestoru raketoplánu. Potom astronauti pripravili modul "Harmony" na premiestnenie – dočasne na modul prichytili zariadenie PDGF (Power Data Grapple Fixture) slúžiace pre budúce pripojenie staničného manipulátoru SSRMS, zložili z modulu ochranné kryty a odpojili konektory, ktoré ho spájali s raketoplánom. Potom staničný manipulátor, ktorý obsluhovali Tani a Anderson, zachytil modul "Harmony", zdvihol ho, a pomaly ho premiestnil k ľavému bočnému portu CBM (Common Berthing Mechanism) modulu Unity, kde bol dočasne prichytený. V čase 15:38 UTC sa dokončilo pevné spojenie medzi "Unity" a "Harmony". Tým sa modul "Harmony" oficiálne stal súčasťou ISS. Stanica sa tak rozrástla o životného priestoru. Jej celkový objem po tejto úprave predstavoval . Do vestibulu medzi "Unity" a "Harmony" bol napustený vzduch. Parazynski a Wheelock zatiaľ odpojili 4 čpavkové hadice medzi ITS-P6 a napokon nainštalovali izolačné prekryty na zložený radiátor a dva bloky elektroniky na ITS-P6. Výstup skončil o 16:16 UTC a trval 6 hodín 14 minút.
27. októbra sa posádky venovali prenášaniu nákladov medzi raketoplánom a stanicou a prípravám na oživenie modulu "Harmony". O 14:24 SELČ veliteľka posádky ISS Peggy Whitsonová otvorila prielez do "Harmony". Astronauti pri prvom vstupe do modulu použili ochranné rúška, aby náhodou nevdýchli prípadné malé voľne poletujúce častice. Potom sa posádka venovala demontáži približne 700 skrutiek a príchytiek, ktoré istili rôzne časti vybavenia modulu pri štarte. Z riadiaceho strediska Mission Control Center prišla správa, že do plánu druhého výstupu do kozmu EVA-2 bola pridaná inšpekcia rotačného spoja SARJ-S3 (pravobočného) medzi nosníkmi ITS-S3 a S4. Spoj totiž spôsoboval vibrácie a zvýšený výkon motora pri otáčaní v obidvoch smeroch.
EVA-2.
Druhý výstup do otvoreného priestoru vykonali astronauti Parazynski a Tani 28. októbra. Výstup sa začal o 09:32 UTC, polhodinu pred plánovaným začiatkom výstupu.. Astronauti najprv dokončili odpojenie nosníku ITS-P6 od ITS-Z1. Staničný manipulátor potom preniesol oddelený nosník ITS-P6 do "parkovacej" polohy, kde zostal do druhého dňa. Potom astronauti dokončili vonkajšie úpravy na module Harmony: Parazynski nainštaloval na modul "Harmony" vonkajšie vybavenie ako úchytné madlá a pracovné plošiny a sňal niekoľko ochranných krytov. Medzitým Daniel Tani prezrel madlá na vozíku CETA (Crew and Equipment Translation Aid), či na nich nie sú ostré hrany, ktoré by mohli poškodiť rukavice skafandrov. Potom prehliadol problémový rotačný spoj SARJ-S3. Po demontovaní jedného krytu objavil veľké množstvo kovových hoblín, ktoré tam nemali byť. Po video- a fotodokumentácii a odobratí vzoriek, ktoré putovali na Zem na analýzu, pripevnil Tani kryt na svoje miesto a začal robiť rekonfiguráciu kabeláže vnútri nosníku ITS-S0. Ďalej sa astronauti venovali inštalácii záchytnej kotvy PDGF (Power Data Grapple Fixture) na spodnú stranu modulu Harmony, za ktorú mal byť modul po odlete raketoplánu chytený staničným manipulátorom a prenesený do finálnej pozície na prednej strane modulu Destiny. Pre nedostatok času ale muselo byť elektrické prepojenie odložené na tretí výstup a odložená bola tiež výmena jedného chybného bloku RPCU (Remote Power Control Unit). Druhý výstup do kozmu sa skončil po 6 hodinách a 33 minútach. 
29. októbra boli povelom z riadiaceho strediska rozložené dve veľké krídla radiátoru na ITS-S1. Odpojený ITS-P6 bol presunutý najprv staničným manipulátorom SSRMS, ktorý ho odovzdal manipulátoru raketoplánu RMS (Remote Manipulator System). RMS napokon P6 vrátil opäť staničnému manipulátoru, ktorý ho dostal do tesnej blízkosti P5. Jeho kompletné mechanické a elektrické pripojenie dokončili astronauti Parazynski a Wheelock pri treťom výstupe do kozmu EVA-3. 
Riadiace stredisko sa rozhodlo odložiť oddelenie raketoplánu od ISS a následné pristátie o jeden deň. Dôvodom boli zmeny v pláne zostávajúcich výstupov do otvoreného priestoru: EVA-4 a čiastočne aj EVA-3 mal byť venovaný kontrolám a inšpekciám spojov SARJ-P3 a SARJ-S3. Pretože EVA-4 mal mať plnú dĺžku, EVA-5 musel byť presunutý o jeden deň. Discovery sa mal preto odpojiť od stanice 5. novembra a pristáť 7. novembra o 5:11 EST.
EVA-3.
30. októbra prebehol tretí výstup do otvoreného priestoru, ktorého sa zúčastnili Parazynski a Wheelock. Výstup sa začal o 08:45 UTC. Astronauti úspešne pripojili ITS-P6 k P5. Následne Parazynski vykonal kontrolu ľavobočného spoja SARJ-P3 a zistil, že spoj je úplne čistý bez náznakov kovových pilín, opotrebovania alebo poškodenia. Potom astronauti preniesli náhradnú jednotku MBSU (Main Bus Switching Unit) z nákladového priestoru raketoplánu na externú plošinu ESP-2 vedľa modulu Quest. Ešte pred ukončením výstupu sa začalo rozkladanie solárnych panelov na nosníku P6. Výstup sa skončil o 15:53 UTC po 7 hodinách a 8 minútach. 
Poškodenie solárneho panelu.
Kým jeden z dvoch solárnych panelov sa podarilo rozložiť na plnú dĺžku, druhý sa pri roztvorení na 25 z 31 dielov zasekol a poškodil. Preto bolo rozkladanie zastavené a neskôr bol panel o jeden diel zatiahnutý späť, aby sa znížilo napätie na vodiacom lane, ktoré napínalo natrhnutú časť panelu. Hoci bol panel pravdepodobne napriek poškodeniu schopný dodávať prúd do elektrorozvodnej siete, technici na Zemi hľadali riešenie problému. Napokon rozhodli, že inšpekciu spoja SARJ-S3 odvolajú a hlavným cieľom zvyšku misie sa stane oprava solárneho panelu. S poškodeným panelom P6 – 4B nie je možné pohybovať okolo spoja SARJ-P3, čím je blokovaný aj pohyb panelov na nosníku ITS-P4. Preto sa všetka snaha orientovala na plné rozvinutie a stabilizáciu poškodeného panela, aby sa mohli začať otáčať aj nepoškodené panely. Hoci množstvo elektrickej energie, ktoré takto blokované panely vyrábali, stačilo vtedajším potrebám stanice, pre budúce moduly Columbus a Kibo by už nestačilo.
31. októbra popoludní prebehla tlačová konferencia s posádkou Discovery a stanice. 
Poškodenie solárneho panelu spôsobilo veľké zmeny v pláne na zvyšok misie. Štvrtý výstup EVA-4, počas ktorého mali astronauti pôvodne testovať objektív DTO 848 (Detailed Test Objective 848) a nové spôsoby opravy tepelného štítu raketoplánu, sa stal zameral na opravu poškodeného panelu. Výstup bol odložený na 3. novembra, jeho plán bol upresnený 1. novembra. Astronaut Parazynski bude na konci nadstavca OBSS nasadeného na staničnom manipulátore dopravený k poškodenému miestu, kde sa pokúsi ručne uvoľniť zachytené vodiace lanko ktoré zrejme spôsobilo poškodenie. Astronaut sa navyše bude pohybovať blízko poškodeného elektricky aktívneho zariadenia s napätím rádovo stovky Voltov a a bude tak ďaleko od prechodovej komory, že doba návratu presiahne tridsaťminútový bezpečnostný limit. 
EVA-4.
3. novembra sa posádky stanice a raketoplánu pripravovali na štvrtý výstup do kozmu Kozmický výstup bol začatý o 10:03 UTC. Astronaut Parazynski sa dostal na koniec ramena staničného manipulátoru, ku ktorému sa pripevnil a na ramene bol dopravený až k miestu poškodenia solárneho panelu. Pod dohľadom Wheelocka a pozemného tímu sa Parazynski pokúsil uvoľniť zaseknuté vodiace lanko. To však bolo príliš zamotané, preto ho astronaut prestrihol. Jedna časť lanka bola stiahnutá späť a namotaná na bubon, druhú stranu Parazynski zasvorkoval. Potom umiestnil na natrhnutú časť panelu 5 spon, ktoré uvoľnili napätie v solárnom paneli. Po kontrole spoja sa vzdialil od panelu, aby naň dohliadal pri rozťahovaní. Vnútri stanice začala posádka panel znovu rozkladať. Po každom roztiahnutom polmetri kontroloval Parazynski stav kritického miesta. Panel sa podarilo úspešne plne rozvinúť o 15:23 UTC. Potom ešte obaja astronauti znovu skontrolovali pole slnečných panelov 2B a 4B a výstup do otvoreného priestoru ukončili v čase 17:22 UTC. Výstup trval 7 hodín 19 minút a s touto dokončenou vychádzkou do kozmu mal za sebou Parazynski celkove sedem výstupov do kozmu s celkovou dobou trvania 47 hodín a 5 minút, čo je piaty najdlhší čas strávený pri výstupoch do otvoreného priestoru.
Po ukončení výstupu bolo aktivované sledovanie Slnka ľavobočnými panelmi a aktivovaný bol aj rotačný spoj SARJ-P3. Z energetického hľadiska bola stanica teda pripravená na prijatie modulov Columbus a Kibo. Piaty výstup do kozmu (EVA-5) bol preložený až na dobu po odlete raketoplánu a teda počas tejto misie neprebehol. 4. novembra večer sa posádky raketoplánu a ISS rozlúčili a prielez medzi raketoplánom a stanicou sa uzavrel. Telesá sa od seba odpojili na druhý deň o 11:32 SEČ (10:32 UTC). Po tradičnom oblete a fotografovaní stanice raketoplán prešiel na samostatnú dráhu. Posádka Discovery začala opäť vykonávať kontrolu tepelného štítu pomocou OBSS. 6. novembra prebehli tiež prípravy na pristátie – kontrola riadiacich systémov raketoplánu, skúšobný zážih motorov RCS, skúšobné spustenie jedného hydraulického čerpadla APU (Auxilliary Power Unit), nácvik pristávacieho manévru na simulátore PILOT (Portable In-flight Landing Operations Trainer), a ukladanie nákladu a upratovanie vnútorných priestorov raketoplánu. 
Pristátie.
Raketoplán pristál hneď na prvý pokus 7. novembra 2007 na dráhe 15 na Kennedyho vesmírnom stredisku. V čase 16:49 UT dalo riadiace stredisko súhlas s pristávaním. O 16:59 UT Discovery otočený motormi OMS do protismeru letu začal brzdiaci manéver. Vstup do atmosféry vo výške nastal v čase 17:30 UT, v čase 18:01:18 UT dosadol na dráhu zadný podvozok a v čase 18:01:32 UT aj predný. Raketoplán sa zastavil o 18:02:13 UT. Na Zem sa tak vrátil aj Clayton Anderson po viac než 150 dňoch strávených na obežnej dráhe. Bolo to prvé pristátie po havárii raketoplánu Columbia, pri ktorom sa raketoplán blížil k základni ponad územie Spojených štátov.

</doc>
<doc id="182815" url="https://sk.wikipedia.org/wiki?curid=182815" title="European Space Agency">
European Space Agency



</doc>
<doc id="182820" url="https://sk.wikipedia.org/wiki?curid=182820" title="ST Aréna">
ST Aréna



</doc>
<doc id="182821" url="https://sk.wikipedia.org/wiki?curid=182821" title="ST Arena">
ST Arena



</doc>
<doc id="182822" url="https://sk.wikipedia.org/wiki?curid=182822" title="Expo Aréna">
Expo Aréna

Expo Aréna (často písané aj ako €XPO ARENA) je multifunkčná hala v Bratislave, v mestskej časti Petržalka, v areáli najväčšieho bratislavského výstavného komplexu Incheba. Nachádza sa na východnom okraji komplexu, v blízkosti Petržalského korza a komunikácie Panónska cesta pri napojení na estakádu Nového mosta južne od Viedenskej cesty.
Používa sa na najrôznejšie športové a kultúrne podujatia, napríklad na tenisové zápasy, hudobné koncerty a iné.

</doc>
<doc id="182825" url="https://sk.wikipedia.org/wiki?curid=182825" title="Expo Arena">
Expo Arena



</doc>
<doc id="182826" url="https://sk.wikipedia.org/wiki?curid=182826" title="Zoznam ulíc a námestí v Liptovskom Mikuláši">
Zoznam ulíc a námestí v Liptovskom Mikuláši

Toto je zoznam ulíc a námestí v Liptovskom Mikuláši.

</doc>
<doc id="182827" url="https://sk.wikipedia.org/wiki?curid=182827" title="€XPO ARENA">
€XPO ARENA



</doc>
<doc id="182828" url="https://sk.wikipedia.org/wiki?curid=182828" title="€xpo arena">
€xpo arena



</doc>
<doc id="182829" url="https://sk.wikipedia.org/wiki?curid=182829" title="Nemecké euromince">
Nemecké euromince

Nemecké euromince sú euromince s nemeckým národným motívom.
Na národnej strane mincí nominálnej hodnoty 0,01 €, 0,02 € a 0,05 € je vyobrazená vetvička nemeckého duba prevzatá z pfenigu, ktorú navrhol Rolf Lederbogen, profesora z Karlsruhe. Na minciach hodnoty 0,10 €, 0,20 € a 0,50 € je to Brandeburská brána ako symbol rozdelenia a jednoty. Tento motív navrhol umelec Reinhard Heinsdorff z Friedbergu. Na minciach 1 € a 2 € je zobrazená nemecká orlica (štátny znak), čo je symbol nemeckej suverenity, ktorú navrhli Heinz Hoyer a Sneschana Russewa-Hoyerová z Berlínu. Na obvode je vyobrazených 12 hviezd európskej vlajky. Na minciach je zobrazený rok razby a malé písmeno znázorňujúce nemeckú mincovňu, v ktorej bola daná minca vyrazená. Mincovne boli zoradené abecedne podľa roku otvorenia. V Nemecku sa dnes nachádza 5 mincovní, ktorím prislúchajú tieto označenia:
Chýbajúce písmená označujú dnes už nefunkčné mincovne: 
Písmeno I sa nepoužívalo z dôvodu podobnosti s písmenom J. 
Emisný náklad obehových euromincí.
Spoločný náklad všetkých mincovní
Náklad jednotlivých mincovní
Emisný náklad
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
Materiál: bimetalické jadro 81% meď, 19% nikel; vnútorný kruh plast; vonkajší kruh bimetalický 75% meď, 25% nikel; Priemer mince: 27,25 mm; Hmotnosť: 9 g
10 eurové pamätné mince (1).
Materiál: striebro 92,5%; Priemer mince: 32,5 mm; Hmotnosť: 18 g
10 eurové pamätné mince (2).
Materiál: Proof, striebro 62,5%; Priemer mince: 32,5 mm; Hmotnosť: 16 g
Materiál: UNC, meď, nikel; Priemer mince: 32,5 mm; Hmotnosť: 14 g
Pozn. * Materiál: UNC, striebro 62,5%; Priemer mince: 32,5 mm; Hmotnosť: 16 g
10 eurové pamätné mince (3).
Materiál: bimetalické jadro: 81% meď, 19% nikel; transparentný vnútorný kruh: plast; vnútorný kruh: 75% meď, 25% nikel; Priemer mince 28,75 mm; Hmotnosť: 9,8 g
20 eurové pamätné mince (1).
Materiál: Proof, zlato 99,9%; Priemer mince: 17,5 mm; Hmotnosť: 3,89 g
20 eurové pamätné mince (2).
Materiál: striebro 92,5%; Priemer mince: 32,5 mm; Hmotnosť: 18 g
25 eurové pamätné mince.
Materiál: zlato 99,9%; Priemer mince: 32,5 mm; Hmotnosť: 18 g
50 eurové pamätné mince.
Materiál: zlato 99,99%; Priemer mince: 20 mm; Hmotnosť: 7,78 g
100 eurové pamätné mince.
Materiál: zlato 99,99%; Priemer mince: 28 mm; Hmotnosť: 15,55 g
200 eurové pamätné mince.
Materiál: zlato 99,99%; Priemer mince: 32,5 mm; Hmotnosť: 31,1 g

</doc>
<doc id="182832" url="https://sk.wikipedia.org/wiki?curid=182832" title="Francúzske euromince">
Francúzske euromince

Francúzske euromince sú euromince s francúzskym národným motívom. Do platnosti vstúpili 1. januára 2002. Francúzsko je zakladajúcim členom Európskej únie a tiež členom Európskej menovej únie.
Dizajn mincí bol vybraný zo súťaže, do ktorej bolo odoslaných 1200 návrhov. Komisia na čele s Ministrom hospodárstva a financií, expertov na numizmatiku, umelcov, riaditeľa mincovne a hlavného rytca vybrali 3 dizajny, každú pre jednu sadu mincí. Mince s hodnotou 1, 2 a 5 centov boli navrhnuté Fabrienne Courtiadovou a nchádza sa na nich portrét Marianne, ako symbolu Francúzskej republiky stelesňujúci slobodu. Mince 10, 20 a 50 centov navrhol Laurent Jorio a je na nich rozsievačka, čo je motív prevzatý z bývalého franku. Mince 1 a 2 eurá navrhol Joaguim Jimanezom a je na nich zobrazený štylizovaný strom v šesťuholníku a francúzske motto „Liberté Egalité Fraternité“ (francúzsky Sloboda, rovnosť, bratstvo).
Všetky mince obsahujú 12 hviezd symbolizujúcich Európsku úniu, písmená RF – "République Française" (po francúzsky Francúzska republika) a rok vyrazenia mince.
Dvojeurové pamätné mince.
Detaily sa nachádzajú v príslušnej sekcii.
Referencie.
 

</doc>
<doc id="182833" url="https://sk.wikipedia.org/wiki?curid=182833" title="Luxemburské euromince">
Luxemburské euromince

Luxemburské euromince sú euromince s luxemburským národným motívom, ktoré vstúpili do obehu 1. januára 2002. Luxembursko je zakladajúci člen Európskej únie a tiež členom Európskej menovej únie.
Mince majú spoločný motív pre každú z troch skupín mincí, ale na všetkých sa nachádza portrét veľkovojvodu Henryho a všetky boli navrhnuté Yvette Gastauer-Claire po dohode s kráľovskou rodinou a s luxemburskou vládou. Mince tiež obsahujú 12 hviezd Európskej únie, rok razby a nápis „Lëtzebuerg“ (luxembursky Luxembursko). Luxembursko nemá prostriedky pre razenie mincí, preto mince pochádzajú z Holandska.
Pretože veľkovojvoda Henri figuruje na minciach prvýkrát, má hlavu otočenú doľava. Na predchádzajúcich minciach v Luxembursku bola hlava panovníka otočená vždy doprava.
Luxembursko nemalo svoju mincovňu, preto sa dovtedy mince razili v rôznych mincovniach iných európskych krajín. V rokoch 2002-2004 sa razili v Utrechte, Holandsko; v rokoch 2005-2006 sa razili vo Vantaa, Fínsko; v rokoch 2007-2008 sa razili v Pessac, Francúzsko a v rokoch 2009 až 2017 v Utrechte, Holandsko. 
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
1,75 eurové pamätné mince.
Materiál: zlato 99,9%; Priemer mince: 20 mm; Hmotnosť: 6,22 g 
2,5 eurové pamätné mince.
Materiál: Severské zlato a striebro 92,5%; Rozmer mince: 36x36 mm; Hmotnosť: g 
5 eurové pamätné mince.
Typ A: Materiál: zlato 99,9%; Priemer mince: 20 mm; Hmotnosť: 6,22 g 
Typ B: Materiál: bimetalická, jadro: zelený niób, kruh: striebro 92,5%; Priemer mince: 34 mm; Hmotnosť: 16,15 g 
Typ C: Materiál: striebro 92,5% s hologramom; Priemer mince: 34 mm; Hmotnosť: 20 g 
Typ D: Materiál: nerez; Priemer mince: 34 mm; Hmotnosť: 21,85 g 
Typ E: Materiál: striebro 92,5% zafarbené; Priemer mince: 34 mm; Hmotnosť: 16,6 g 
700 centové pamätné mince.
Materiál: striebro 92,5%; Priemer mince: 20 mm; Hmotnosť: 34 g 
10 eurové pamätné mince.
Typ A: Materiál: zlato 99,9%; Priemer mince: 16 mm; Hmotnosť: 3,11 g 
Typ B: Materiál: bimetalická, Jadro: titán 99,9%, Kruh: Striebro 92,5%; Priemer mince: 34 mm; Hmotnosť: 13,85 g 
15 eurové pamätné mince.
Materiál: zlato 99,9%; Priemer mince: 20 mm; Hmotnosť: 6,22 g 
20 eurové pamätné mince.
Materiál: bimetalická, Jadro: titán 99,9%, Kruh: striebro 92,5%; Priemer mince: 34 mm; Hmotnosť: 13,5 g 
25 eurové pamätné mince.
Materiál: striebro; Priemer mince: 37 mm; Hmotnosť: 22,85 g 

</doc>
<doc id="182835" url="https://sk.wikipedia.org/wiki?curid=182835" title="Írske euromince">
Írske euromince

Írske euromince sú euromince s írskym národným motívom. Írsko je členom Európskej únie od roku 1973 a tiež je členom Európskej menovej únie. Vláda Írska sa rozhodla pre jednotný motív na minciach všetkých nominálnych hodnôt, ktorý navrhol Jarlath Hayes. Na minciach je vyobrazená keltská harfa, ktorá je tradičným symbolom Írska od stredoveku. Harfa sa tiež vyskytuje na štátnom znaku, ako úradnú pečat a na taoiseach ju používajú ministri a prezident Írska. Jedná sa o harfu kráľa Briana Boru v súčasnosti uskladnenú v Trinity College v Dubline. Na minciach je zobrazený rok emisie mince, slovo „Éire“ (írsky Írsko) a 12 hviezd Európskej únie.
V Írsku sa mince v hodnotách 1 cent a 2 centy nepoužívajú. Ceny sú matematicky zaokrúhľované na najbližšiu hodnotu s presnosťou 5 centov.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
Typ A: Materiál: meď-nikel; Priemer mince: ; Hmotnosť: 14,19 g 
Typ B: Materiál: 92,5% striebro; Priemer mince: ; Hmotnosť: 8,525 g 
10 eurové pamätné mince.
Materiál: 92,5% striebro; Priemer mince: ; Hmotnosť: 28,28 g 
15 eurové pamätné mince.
Typ A: Materiál: 92,5% striebro; Priemer mince: ; Hmotnosť: 28,28 g 
Typ B: Materiál: 92,5% striebro; Priemer mince: ; Hmotnosť: 24 g 
20 eurové pamätné mince.
Typ A: Materiál: 99,9% zlato; Priemer mince: ; Hmotnosť: 1,24 g 
Typ B: Materiál: 99,9% zlato; Priemer mince: ; Hmotnosť: 0,5 g 
50 eurové pamätné mince.
Materiál: 99,9% zlato; Priemer mince: ; Hmotnosť: 7,8 g 
100 eurové pamätné mince.
Materiál: 99,9% zlato; Priemer mince: ; Hmotnosť: 15,5 g 

</doc>
<doc id="182836" url="https://sk.wikipedia.org/wiki?curid=182836" title="Zoznam ulíc a námestí v Martine">
Zoznam ulíc a námestí v Martine

Toto je zoznam ulíc a námestí v Martine. Ostatné pomenovanie ulíc v Martine sa uskutočnilo 18. decembra 2017, kedy bolo mestským zastupiteľstvom schválené Všeobecne záväzné nariadenie č. 118 o určení názvu ulíc na území mesta Martin, ktorým sa pomenovali ulice v lokalitách Priekopa, Stred a Tomčany. Ostatné premenovanie existujúcich ulíc prebehlo v roku 2004 a týkalo sa premenovania ulíc v mestských častiach Ľadoveň-Jahodníky-Tomčany, Podháj-Stráne a Stred. 
Ulice.
Do roku 2017 existovala v názvoch martinských ulíc rarita - bola pomenovaná ulica, ktorá fakticky neexistovala. Pôvodný názov ulice „Ul. pri kostole Sv. Martina“ sa v roku 2004 zmenil na názov „Sv. Martina“. V decembri 2017 bolo mestským zastupiteľstvom schválené Všeobecne záväzné nariadenie č. 118, ktoré zrušilo názov tejto ulice.

</doc>
<doc id="182837" url="https://sk.wikipedia.org/wiki?curid=182837" title="Fínske euromince">
Fínske euromince

Fínske euromince sú euromince s fínskym národným motívom. Fínske euromince sú v obehu od 1. januára 2002. Fínsko je členom Európskej únie od roku 1995 a tiež členom Európskej menovej únie. Na rubových stranách mincí od 1 centa až do 50 centov je taký istý motív – fínsky heraldický lev, ktorý bol v minulosti zobrazený v rôznych obmenách na minciach Fínska. Nachádza sa aj na fínskom štátnom znak. Na minciach 1 € a 2 € sú motívy rozdielne. Na 2-eurovej minci je rastlina a plody morušky; tento motív navrhol Raimo Heino. Na jej hrane sa nachádza text "SUOMI FINLAND". Na 1-eurovej minci je motív dvoch labutí letiacich nad fínskou krajinou, ktorý bol prevzatý zo súťaže návrhov pamätných mincí k oslave 80. výročia nezávislosti Fínska a vytvoril ho Pertti Mäkinen. Na všetkých minciach je zobrazených 12 hviezd, ktoré symbolizujú Európsku úniu, a rok vyrazenia.
Vo Fínsku sa mince v hodnotách 1 cent a 2 centy nepoužívajú a vyrazili ich iba málo pre zberateľov. Ceny sa matematicky zaokrúhľujú na najbližšiu hodnotu s presnosťou 5 centov.
Dvojeurové pamätné mince.
Podrobnosti sa nachádzajú v príslušnej sekcii.
Zberateľské neobehové mince.
5-eurové pamätné mince.
Typ A: Materiál: jadro: Severské zlato, okraj: hliníkovo-bronzový; Priemer mince: 35 mm; Hmotnosť: 20,2 g
Typ B: Materiál: jadro: Severské zlato, okraj: hliníkovo-bronzový; Priemer mince: 35 mm; Hmotnosť: 19,8 g
Typ C: Materiál: jadro: Severské zlato, okraj: hliníkovo-bronzový; Priemer mince: 27,5 mm; Hmotnosť: 9,8 g
Typ D: Materiál: Severské zlato; Priemer mince: 35 mm; Hmotnosť: 18,7 g
Typ E: Materiál: jadro: Severské zlato, okraj: hliníkovo-bronzový; Priemer mince: 35 mm; Hmotnosť: 19,81 g
Typ F: Materiál: jadro: Severské zlato, okraj: hliníkovo-bronzový; Priemer mince: 35 mm; Hmotnosť: 19,6 g
Typ G: Materiál: jadro: Severské zlato, okraj: hliníkovo-bronzový; Priemer mince: 27,25 mm; Hmotnosť: 9,8 g
10 eurové pamätné mince.
Typ A: Materiál: Striebro 92,5%; Priemer mince: 38,6 mm; Hmotnosť: 27,45 g
Typ B: Materiál: Striebro 92,5%; Priemer mince: 38,6 mm; Hmotnosť: 25,5 g
Typ C: Materiál: Striebro 92,5%; Priemer mince: 33 mm; Hmotnosť: 17 g
Typ D: Materiál: Striebro 50%; Priemer mince: 36,6 mm; Hmotnosť: 25,5 g
20 eurové pamätné mince.
Typ A: Proof, Materiál: Striebro 92,5%; Priemer mince: 38,61 mm; Hmotnosť: 33,62 g
Typ B: BU, Materiál: Striebro 50%; Priemer mince: 38,6 mm; Hmotnosť: 33,62 g
Typ C: Proof, Materiál: Zlato 90%; Priemer mince: 13,9 mm; Hmotnosť: 1,73 g
50 eurové pamätné mince.
Typ A: Materiál: Bimetalická; Jadro: zlato 75%; Kruh: striebro 92,5% Priemer mince: 27,25 mm; Hmotnosť: 12,8 g
Typ B: Materiál: Bimetalická; Jadro: zlato 75%; Kruh: striebro 92,5% Priemer mince: 27,25 mm; Hmotnosť: 10,8 g
100 eurové pamätné mince.
Typ A: Materiál: Zlato 90%; Priemer mince: 22 mm; Hmotnosť: 8,64 g
Typ B: Materiál: Zlato 91,7%; Priemer mince: 22 mm; Hmotnosť: 6,78 g
Typ C: Materiál: Zlato 91,7%; Priemer mince: 22 mm; Hmotnosť: 5,65 g

</doc>
<doc id="182838" url="https://sk.wikipedia.org/wiki?curid=182838" title="Zoznam ulíc a námestí v Nitre">
Zoznam ulíc a námestí v Nitre

Toto je zoznam ulíc a námestí v Nitre podľa mestských častí.

</doc>
<doc id="182839" url="https://sk.wikipedia.org/wiki?curid=182839" title="Zoznam ulíc a námestí v Novom Meste nad Váhom">
Zoznam ulíc a námestí v Novom Meste nad Váhom

Toto je zoznam ulíc a námestí v Novom Meste nad Váhom.
Ulice.
Zoznam ulíc podľa OpenStreetMap ku dňu 16. júna 2009.

</doc>
<doc id="182840" url="https://sk.wikipedia.org/wiki?curid=182840" title="Talianske euromince">
Talianske euromince

Talianske euromince sú euromince s talianskym národným motívom.
Na národnej strane mince každej nominálnej hodnoty je iný motív. Na 0,01€ je hrad Castel del Monte z 13. storočia v Apúlii; na minci hodnoty 0,02€ je to veža Mole Antonelliana v Turíne navrhnutá v roku 1863 Alessandrom Antonellim a na 0,05€ je Koloseum v Ríme, známy rímsky amfiteáter, ktorý bol otvorený v roku 80.
Na minci nominálnej hodnoty 0,10 € je vyobrazené Zrodenie Venuše; na 0,20 € je to futuristická plastika od Umberta Boccioniho a na 0,50 € sa nachádza jazdecká socha cisára Marca Aurelia.
Na minci 1€ je Vitruvius – známa kresba od Leonarda da Vinci a na minci najvyššej nominálnej hodnoty, 2€ je portrét Danta Alighieriho od Raffaela.
V Taliansku sa od roku 2018 mince v hodnotách 1 cent a 2 centy nebudú používať. Ceny budú matematicky zaokrúhľované na najbližšiu hodnotu s presnosťou 5 centov.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
Materiál: 92,5% striebro; Priemer mince: ; Hmotnosť: 18 g
10 eurové pamätné mince.
Materiál: 92,5% striebro; Priemer mince: ; Hmotnosť: 22 g
20 eurové pamätné mince.
Materiál: 90% zlato; Priemer mince: ; Hmotnosť: 6,45 g
50 eurové pamätné mince.
Materiál: 90% zlato; Priemer mince: ; Hmotnosť: 16,13 g

</doc>
<doc id="182841" url="https://sk.wikipedia.org/wiki?curid=182841" title="Belgické euromince">
Belgické euromince

Belgické euromince sú euromince s belgickým národným motívom. Na národnej strane belgických euromincí sa objavuje jeden spoločný motív pochádzajúci zo starej meny, z belgického franku. Na minciach je portrét kráľa Alberta II. a jeho kráľovský monogram „A“, ktorý je umiestený pod korunou. Motív obopína 12 hviezd symbolizujúcich Európsku úniu. Súčasťou motívu je rok vydania mince. Tento motív vybrala porota zložená z belgických politikov, umelcov a odborníkov na numizmatiku. Belgické euromince navrhol Ján Alfons Keustermans, riaditeľ mestskej akadémie výtvarných umení v meste Turnhout.
Od roku 2008 sa vzhľad mincí trocha zmenil. Najvýraznejšia zmena je zmenená portrétu belgického kráľa. Pribudol na pravej strane nápis BE (skratka pre názov štátu Belgicka), rok vydania sa presunul z vonkajšieho medzikružia pod portrét belgického kráľa, vedľa roku vydania je symbol mincovne a znak mincmajstra. Kráľovský monogram sa presunul z medzikružia do vnútornej časti mince.
Následne od roku 2009 po návrhu Európskej komisie sa začali raziť mince s pôvodným portrétom z roku 2002. Podľa smernice by sa vzhľad rovnakého vládcu nemal meniť častejšie ako raz za 15 rokov. Ostatné zmeny z roku 2008 ostali nezmenené.
V roku 2013 oznámil Belgický kráľ Albert II. národu, že abdikuje. Z tohto dôvodu sa v roku 2014 bude meniť vzhľad belgických euromincí, na ktorých bude portrét najstaršieho syna Alberta II. – Filip Belgický.
Belgicko sa krátko na to ako vydalo novú sadu euromincí s novým panovníkom rozhodlo, že od roku 2015 už nebude vydávať do obehu 1 a 2 centové mince. Mince budú vydávané len do zberateľských setov. Ceny v obchodoch budú matematicky zaokrúhľované na najbližšiu hodnotu s presnosťou 5 centov.
Od 1. januára je Belgická kráľovská mincovňa oficiálne zatvorená. Mince pre Belgické kráľovstvo razila od roku 1832 a posledné boli dokončené v novembri 2017. Dôvodom bol prudký pokles dopytu po nové mince. Kým v roku 2001 razili 770 miliónov mincí, v roku 2015 len 65 miliónov. Ročné ušetrenie nákladov je vo výške 2,1 milióna euro . Distribúciu mincí bude mať na starosti Belgická národná banka . Kde budú razené nové Belgické mince, zatiaľ nie je známe. Najpravdepodobnejším kandidátom je Holandská kráľovská mincovňa. 
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
2,5-eurové pamätné mince.
Typ A: Proof; Materiál: mosadz; Priemer mince: 25,5 mm; Hmotnosť: 11 g
Typ B: BU; Materiál: mosadz; Priemer mince: 25,65 mm; Hmotnosť: 10,5 g
5-eurové pamätné mince.
Typ A: Proof, BU; Materiál: Striebro 92,5 %; Priemer mince: 30 mm; Hmotnosť: 14,6 g
Typ B: Materiál: Copper-nickel; Priemer mince: 30 mm; Hmotnosť: 12,05 g
Typ C: Materiál: Copper-nickel; Priemer mince: 30 mm; Hmotnosť: 9,4 g
10-eurové pamätné mince.
Typ A: Materiál: Striebro 92,5 %; Priemer mince: 37 mm; Hmotnosť: 23 g
Typ B: Materiál: Striebro 92,5 %; Priemer mince: 33 mm; Hmotnosť: 18,75 g
12,5-eurové pamätné mince.
Materiál: zlato 99,9 %; Priemer mince: 13,92 mm; Hmotnosť: 1,25 g
20-eurové pamätné mince.
Typ A: Proof, Materiál: Striebro 92,5 %; Priemer mince: 37 mm; Hmotnosť: 22,85 g
Typ B: Proof, Materiál: Striebro 90 %; Priemer mince: 37 mm; Hmotnosť: 22,85 g
25-eurové pamätné mince.
Materiál: zlato 99,9 %; Priemer mince: 18 mm; Hmotnosť: 3,11 g
50-eurové pamätné mince.
Materiál: zlato 99,9 %; Priemer mince: 21 mm; Hmotnosť: 6,22 g
100-eurové pamätné mince.
Materiál: zlato 99,9 %; Priemer mince: 29 mm; Hmotnosť: 15,55 g

</doc>
<doc id="182842" url="https://sk.wikipedia.org/wiki?curid=182842" title="Holandské euromince">
Holandské euromince

Holandské euromince sú euromince s holandským národným motívom sú v obehu od 1. januára 2002. Holandsko je zakladajúcim členom Európskej únie a tiež je členom Európskej menovej únie.
Na všetkých minciach do roku 2013 je portrét kráľovnej Beatrix. Holandsko si zvolilo dva motívy s portrétom kráľovej Beatrix, ktoré navrhol Bruno Ninaber van Eyben. Na minciach v hodnote 1, 2, 5, 10, 20 a 50 centov je uprostred z profilu zobrazená kráľovná Beatrix a na obvode mince je nápis „Beatrix Konigin der Nederlanden“ (holandsky holandská kráľovna Beatrix). Na minciach v hodnote 1€ a 2€ je zobrazený na ľavej polovičke portrét kráľovnej Beatrix a nápis „Beatrix Konigin der Nederlanden“ na druhej polovičke. Na minciach je zobrazený rok emisie mince a 12 hviezd Európskej únie.
V Holandsku sa od 1. septembra 2004 mince v hodnotách 1 a 2 centy nepoužívajú a nerazia. Tieto euromince sú síce stále platidlom, ale obchody ich už neprijímajú. Avšak stále sa počíta s cenami v hodnotách s presnosťou na 1 cent, a tak musia byť hodnoty matematicky zaokrúhlované na 5 centov.
V roku 2013 po nástupe na holandský trón Willem-Alexander Holandský (syn kráľovnej Beatrix) sa začali v roke 2014 raziť mince s jeho portrétom. Holandsko si opäť zvolilo dva motívy s portrétom Viliama Alexandra, ktoré opäť navrhol Bruno Ninaber van Eyben. Na minciach v hodnote 1, 2, 5, 10, 20 a 50 centov je uprostred z profilu zobrazený portrét Viliama Alexandra a cez vyobrazenie je nápis „Willem-Alexander Koning der Nederlanden“ (holandsky, holandský kráľ Viliam Alexander). Na minciach v hodnote 1€ a 2€ je zobrazený na ľavej polovičke portrét Viliama Alexandra a nápis „Willem-Alexander Koning der Nederlanden“ na druhej polovičke. Na minciach je zobrazený rok emisie mince a 12 hviezd Európskej únie.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
Typ A: Materiál: striebro 92,5%; Priemer mince: 29 mm; Hmotnosť: 11,9 g
Typ B: Materiál: striebro 92,5%; Priemer mince: 33 mm; Hmotnosť: 15,5 g
Typ C: Materiál: postriebrená meď; Priemer mince: 29 mm; Hmotnosť: 10,5 g
10 eurové pamätné mince.
Typ A: Materiál: zlato 90%; Priemer mince: 22,5 mm; Hmotnosť: 6,72 g
Typ B: Materiál: striebro 92,5%; Priemer mince: 33 mm; Hmotnosť: 17,8 g
Typ C: Materiál: striebro 92,5%; Priemer mince: 38 mm; Hmotnosť: 25 g
Typ D: Materiál: postriebrená meď; Priemer mince: 33 mm; Hmotnosť: 15,5 g
20 a 50 eurové pamätné mince.
20€: Materiál: Zlato 90%; Priemer mince: 25 mm; Hmotnosť: 8,5 g
50€: Materiál: Zlato 90%; Priemer mince: 27 mm; Hmotnosť: 13,44 g

</doc>
<doc id="182843" url="https://sk.wikipedia.org/wiki?curid=182843" title="Portugalské euromince">
Portugalské euromince

Portugalské euromince sú euromince s portugalským národným motívom. Na minciach sú tri rôzne verzie kráľovských pečatí, každý motív pre danú skupinu mincí. Všetky zobrazujú staré kráľovské pečate, kruh so siedmymi hradmi a piatimi štátnymi znakmi (rovnako ako na štítoch alebo vlajke Portugalska) a nápis PORTUGAL (portugalsky Portugalsko). Všetky dizajny navrhol Vítor Manuel Fernandes dos Santos. Na obvode je 12 hviezd Európskej únie a rok vyrazenia.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
0,25 eurové pamätné mince.
Materiál: zlato 99,9%; Priemer mince: 14 mm; Hmotnosť: 1,56 g 
1,5 eurové pamätné mince.
Typ A: Materiál: meď 75%, nikel 25%; Priemer mince: 26,5 mm; Hmotnosť: 8 g
Typ B: Materiál: striebro 92,5% a meď 7,5%; Priemer mince: 26,5 mm; Hmotnosť: 10 g
Typ C: Materiál: zlato 99,9%; Priemer mince: 26,5 mm; Hmotnosť: 10,37 g 
2,5 eurové pamätné mince.
Typ A: UNC; Materiál: meď 75%, nikel 25%; Priemer mince: 28 mm; Hmotnosť: 10 g
Typ B: Proof; Materiál: striebro 92,5%, meď 7,5%; Priemer mince: 28 mm; Hmotnosť: 12 g
Typ C: Materiál: zlato 99,9%; Priemer mince: 28 mm; Hmotnosť: 15,55 g 
Typ D: Materiál: bimetalická
5 eurové pamätné mince.
Typ A: UNC; Materiál: meď 75%, nikel 25%; Priemer mince: 30 mm; Hmotnosť: 14 g
Typ B: BU; Materiál: striebro 50%, meď 50%; Priemer mince: 30 mm; Hmotnosť: 14 g
Typ C: Proof; Materiál: striebro 92,5%, meď 7,5%; Priemer mince: 30 mm; Hmotnosť: 14 g
Typ D: Materiál: zlato 91,66%, striebro 5% a meď 3,35%; Priemer mince: 30 mm; Hmotnosť: 17,5 g 
Typ E: Materiál: zlato 99,9%; Priemer mince: 30 mm; Hmotnosť: 15,55 g 
7,5 eurové pamätné mince.
Typ A: Materiál: meď 75%, nikel 25%; Priemer mince: 33 mm; Hmotnosť: 18,5 g
Typ B: BU; Materiál: striebro 50%, meď 50%; Priemer mince: 33 mm; Hmotnosť: 18,5 g
Typ C: Proof; Materiál: striebro 92,5%, meď 7,5%; Priemer mince: 33 mm; Hmotnosť: 13,5 g
Typ D: Materiál: zlato 99,9%; Priemer mince: 33 mm; Hmotnosť: 23,33 g 
8 eurové pamätné mince.
Typ A: Materiál: striebro 50%, meď 50%; Priemer mince: 36 mm; Hmotnosť: 21-21,1 g
Typ B: Materiál: striebro 92,5%, meď 7,5%; Priemer mince: 36 mm; Hmotnosť: 31,1 g
Typ C: Materiál: zlato 91,66%, striebro 5% a meď 3,35%; Priemer mince: 36 mm; Hmotnosť: 31,1 g 
10 eurové pamätné mince.
Typ A: Materiál: meď 75%, nikel 25%; Priemer mince: 40 mm; Hmotnosť: 27 g
Typ B: Materiál: striebro 50%, meď 50%; Priemer mince: 40 mm; Hmotnosť: 27 g
Typ C: Materiál: striebro 92,5%, meď 7,5%; Priemer mince: 40 mm; Hmotnosť: 27 g 

</doc>
<doc id="182845" url="https://sk.wikipedia.org/wiki?curid=182845" title="Španielske euromince">
Španielske euromince

Španielske euromince sú euromince so španielskym národným motívom. Na 1,2 a 5 centových minciach je vyobrazená Katedrála v Santiagu de Compostela, klenot španielskej románskej architektúry. Tento motív navrhol Garcilaso Rollán. Na 10,20 a 50 centových je portrét Miguela de Cervantesa, španielskeho spisovateľa a dramatika. Tento motív navrhla Begoña Castellanos. A na 1 a 2 eurových minciach je portrét kráľa Juana Carlosa I.. Tento motív navrhol Luis José Diaz. Na obvode všetkých eurových mincí je vyobrazených 12 hviezd európskej vlajky a slovo España, čo znamená v španielčine Španielsko.
2. júna 2014 kráľ Juan Carlos I. oznámil odstúpenie zo španielskeho trónu. Na trón nastúpi jeho syn Filip VI. Po tejto udalosti sa v roku 2015 zmenil vzhľad 1 a 2€ mincí. 
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
1,5 eurové pamätné mince.
Materiál: meď-nikel; Priemer mince: 33 mm; Hmotnosť: 15 g
5 eurové pamätné mince.
Materiál: 92,5% striebra, 7,5% medi; Priemer mince: 33 mm; Hmotnosť: 13,5 g
10 eurové pamätné mince.
Typ A: Materiál: 92,5% striebra, 7,5% medi; Priemer mince: 40 mm; Hmotnosť: 27 g
Typ B:Materiál: 92,5% striebra, 7,5% medi; Tvar: štvorec; Priemer mince: 36 mm; Hmotnosť: 31,41 g
12 eurové pamätné mince.
Materiál: 92,5% striebra, 7,5% medi; Priemer mince: 33 mm; Hmotnosť: 18 g
20 eurové pamätné mince.
Typ A: Materiál: 99,9% zlato; Priemer mince: 13,92 mm; Hmotnosť: 1,24 g
Typ B: Materiál: 92,5% striebra, 7,5% medi; Priemer mince: 33 mm; Hmotnosť: 18 g
30 eurové pamätné mince.
Materiál: 92,5% striebra, 7,5% medi; Priemer mince: 33 mm; Hmotnosť: 18 g
50 eurové pamätné mince.
Typ A: Materiál: 92,5% striebra, 7,5% medi; Priemer mince: 73 mm; Hmotnosť: 168,75 g
Typ B: Materiál: 92,5% striebra, 7,5% medi; Tvar: štvorec; Priemer mince: 60 mm; Hmotnosť: 165 g
100 eurové pamätné mince.
Materiál: 99,9% zlato; Priemer mince: 23 mm; Hmotnosť: 6,75 g
200 eurové pamätné mince.
Materiál: 99,9% zlato; Priemer mince: 30 mm; Hmotnosť: 13,5 g
300 eurové pamätné mince.
Materiál: Vonkajší krúžok a jadro: 92,5% striebra, 7,5% medi; Vnútorný krúžok: 99.9% zlatá; Priemer mince: 40 mm (dvanásťhran); Hmotnosť: 28,8 g 
400 eurové pamätné mince.
Materiál: 99,9% zlato; Priemer mince: 38 mm; Hmotnosť: 27 g 

</doc>
<doc id="182846" url="https://sk.wikipedia.org/wiki?curid=182846" title="Zoznam ulíc, námestí a nábreží v Piešťanoch">
Zoznam ulíc, námestí a nábreží v Piešťanoch

Toto je zoznam ulíc, námestí a nábreží v Piešťanoch.

</doc>
<doc id="182847" url="https://sk.wikipedia.org/wiki?curid=182847" title="Zoznam ulíc a námestí v Poprade">
Zoznam ulíc a námestí v Poprade

Toto je zoznam ulíc a námestí v Poprade.

</doc>
<doc id="182848" url="https://sk.wikipedia.org/wiki?curid=182848" title="Grécke euromince">
Grécke euromince

Grécke euromince sú euromince s gréckym národným motívom. Do platnosti vstúpili 1. januára 2002. Grécko je členom Európskej únie od roku 1981 a v súčasnosti je tiež členom Európskej menovej únie.
Mince každej nominálnej hodnoty má iný motív a zároveň má každá z troch skupín mincí svoju vlastnú tému. Všetky mince boli navrhnuté Georgiom Stamatopoulom. Na všetkých motívoch je zobrazených aj 12 hviezd symbolizujúcich Európsku úniu, rok, kedy boli vypustené do obehu, a malý symbol Gréckej banky. Unikátne je na národnej rubovej strane zobrazená hodnota mincí v gréckej abecede tak isto, ako je na prednej strane v latinke.
Mince s hodnotou 1, 2 a 5 centov zobrazujú grécke lode:
Na minciach 10, 20 a 50 centov sú portréty známych Grékov:
Na minciach 1 a 2 eurá sú zobrazené obrazy z gréckej histórie a mytológie: 
Miesto razenia euromincí.
Grécko mohlo do eurozóny vstúpiť až v roku 2000, a tak nemohlo začať raziť svoje vlastné mince tak, ako ostatných 11 štátov. Preto časť mincí, ktoré vstúpili do obehu v roku 2002, nebola razená v Aténach, ale vo Fínsku (mince 1 a 2 eurá – značka mincovne S), vo Francúzsku (mince 1, 2, 5, 10 a 50 centov – značka mincovne F) a v Španielsku (20 centové mince – značka mincovne E). Mince, ktoré boli vyrazené v Aténach pre rok 2002 a neskôr, nenesú žiadnu ďalšiu značku mincovne. Na všetkých je štandardná značka gréckej mincovne - palmeta .
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
Materiál: meď, nikel, zinok; Priemer mince: 30,5 mm; Hmotnosť: 18,8 g 
6 eurové pamätné mince.
Typ A: Materiál: 92,5% striebro; Priemer mince: 28,5 mm; Hmotnosť: 10 g 
Typ B: Materiál: 92,5% striebro; Priemer mince: 30 mm; Hmotnosť: 10 g 
10 eurové pamätné mince.
Typ A: Materiál: 92,5% striebro; Priemer mince: 40 mm; Hmotnosť: 34-34,1 g 
Typ B: Materiál: 92,5% striebro; Priemer mince: 28,25 mm; Hmotnosť: 9,75 g 
Typ C: Materiál: 92,5% striebro; Priemer mince: 38,61 mm; Hmotnosť: 31,1 g 
20 eurové pamätné mince.
Materiál: 92,5% striebro; Priemer mince: 37 mm; Hmotnosť: 24 g 
50 eurové pamätné mince.
Materiál: 99,9% zlato; Priemer mince: 14 mm; Hmotnosť: 1 g 
100 eurové pamätné mince.
Typ A: Materiál: 99,9% zlato; Priemer mince: 25 mm; Hmotnosť: 10 g 
Typ B: Materiál: 91,7% zlato; Priemer mince: 22,1 mm; Hmotnosť: 7,99 g 
Typ C: Materiál: 99,9% zlato; Priemer mince: 17,5 mm; Hmotnosť: 3,88 g - 3,89 g
200 eurové pamätné mince.
Materiál: 91;7% zlato Priemer mince: 28 mm; Hmotnosť: 17 g 

</doc>
<doc id="182849" url="https://sk.wikipedia.org/wiki?curid=182849" title="Zoznam ulíc a námestí v Považskej Bystrici">
Zoznam ulíc a námestí v Považskej Bystrici

Toto je zoznam ulíc a námestí v Považskej Bystrici.

</doc>
<doc id="182850" url="https://sk.wikipedia.org/wiki?curid=182850" title="Zoznam ulíc a námestí v Prešove">
Zoznam ulíc a námestí v Prešove

Ulice.
Mesto Prešov sa člení v oblasti politicko-správnej na 7 mestských častí, ktoré sú odlíšené iba číslom 1 až 7. Z hľadiska katastrálneho mesto Prešov spravuje územie s názvami: Prešov, Solivar, Šalgovík a Nižná Šebastová. 
Okrem týchto oficiálnych názvov a názvov ulíc a námestí sa často používajú aj pomenovania jednotlivých mestských okrskov ako napríklad: Kalvária, Rúrky, Sídlisko II, Sídlisko III, Sekčov, Šváby, Šarišské Lúky, Dúbrava, Šidlovec, Bikoš, Tábor atď.
Projekt spracovania názvov ulíc bol na commons ukončený 27.9.2009. 
Cieľom bolo urobiť centrálny prehľad o všetkých uliciach v meste Prešov (Streets in Prešov) a mimo to aj prehľad ulíc v jednotlivých mestských častiach a okrskoch (Streets in Prešov by district). Obec Ľubotice sa osamostatnila a nie je súčasťou mesta Prešov. Jej ulice tu nie sú uvedené.
 17. novembra 
 19. januára 
A
 Agátová 
 Alexandra Matušku 
 Alexeja Duchoňa 
 Antona Prídavka 
 Armádneho generála Svobodu 
 Aurela Stodolu 
B
 Bachingerovka 
 Bajkalská 
 Bayerova 
 Baštová 
 Bažantia 
 Belianska 
 Bencúrova 
 Bendíkova 
 Bernolákova 
 Bezručova 
 Bikoš 
 Biskupa Gojdiča
 Björnsonova 
 Bociania 
 Bohúňova 
 Borkút 
 Borovicová 
 Botanická 
 Boženy Němcovej
 Bratislavská 
 Brezová 
 Broskyňová 
 Budovateľská 
 Buková 
 Bulharská 
 Burianova 
C
 Cemjata
 Chalupkova 
 Chmeľová 
D
 Dargovská 
 Dilongova 
 Dlhá 
 Dostojevského 
 Drozdia 
 Družstevná 
 Dubová 
 Duklianska
 Dúbravská 
 Dúhová 
E
 Engelsova 
 Exnárova
F
 Federátov 
 Fintická 
 Floriánova 
 Francisciho 
 Fraňa Kráľa 
 Fučíkova 
G
 Gaštanová 
 Generálplukovníka Jána Ambruša 
 Gerlachovská 
 Gorazdova 
 Gorkého 
 Grešova
 Gápľová
H
 Haburská
 Herlianska
 Hlavná 
 Hodžova
 Holländerova
 Holubia 
 Horská 
 Horárska 
 Hrabová 
 Hruny 
 Hurbanistov 
 Hviezdna 
 Hviezdoslavova 
J
 Jabloňová 
 Jahodová 
 Janka Borodáča 
 Janouškova 
 Jantárová 
 Janáčkova 
 Jarková
 Jarná 
 Jastrabia 
 Javorinská 
 Jazdecká 
 Jazvečia 
 Jedľová 
 Jelenia
 Jelšová 
 Jesenná 
 Jesenského 
 Jilemnického 
 Jiráskova 
 Jurkovičova 
 Justičná 
 Južná 
 Jána Bottu 
 Jána Béreša 
 Jána Hollého 
 Jána Nováka 
 Jána Pavla II. 
 Jánošíkova 
K
 K amfiteátru
 K Okruhliaku 
 K potoku 
 K prameňu 
 K Starej tehelni
 K studničke 
 K Surdoku 
 Kamencová 
 Kamenná
 Kapitána Nálepku 
 Karpatská 
 Kmeťovo stromoradie 
 Koceľova 
 Kollárova 
 Komenského 
 Konštantínova 
 Kopaniny 
 Kotrádova 
 Kováčska 
 Kozmonautov 
 Košická 
 Kraskova 
 Krátka 
 Krížna 
 Ku Brezinám 
 Ku Kráľovej hore
 Ku Kumštu 
 Ku Kyslej vode 
 Ku vykládke 
 Ku Škáre 
 Kukučínova 
 Kutuzovova 
 Kuzmányho 
 Kvašná voda 
 Kvetná 
 Kysucká 
 Kúpeľná 
 Kúty 
L
 Labutia 
 Laca Novomeského 
 Lastovičia
 Lesná 
 Lesnícka 
 Lesík delostrelcov 
 Letná
 Levočská 
 Lidická 
 Liesková 
 Limbová 
 Lipová 
 Lomnická 
 Líščia 
 Lúčna 
M
 Magurská 
 Majakovského 
 Malinová 
 Malkovská 
 Marka Čulena 
 Martina Benku 
 Masarykova 
 Mateja Huľu 
 Mateja Murgaša 
 Matice slovenskej 
 Matky Terezy 
 Matúša Trenčianskeho 
 Maybaumova 
 Medová 
 Medvedia 
 Medzinárodného dňa žien 
 Metodova 
 Mirka Nešpora 
 Mičurinova 
 Mlynská 
 Mojmírova 
 Moyzesova 
 Mudroňova 
 Mukačevská
 Murárska
N
 Na Bikoši 
 Na brehu 
 Na Rovni 
 Na Rúrkach 
 Na Tablách 
 Na vyhliadke 
 Narcisová 
 Nemčíkova 
 Nová 
 Nábrežná 
O
 Obrancov mieru 
 Odborárska 
 Okrajová 
 Okružná 
 Októbrová 
 Ondavská 
 Opavská 
 Oravská 
 Orechová 
 Orgovánová 
 Orlia 
P
 Padlých hrdinov 
 Palackého 
 Palárikova 
 Partizánska 
 Pavla Horova 
 Pažica 
 Pekná 
 Petrovianska 
 Petőfiho 
 Pionierska 
 Plavárenská 
 Plzenská 
 Pod Debrami 
 Pod dubom 
 Pod Hrádkom 
 Pod Kalváriou 
 Pod Kamennou baňou 
 Pod komínom 
 Pod Rúrkami 
 Pod Skalkou 
 Pod Turňou
 Pod Táborom
 Pod Vinicami 
 Pod Wilec hôrkou 
 Pod Šalgovíkom 
 Popradská 
 Potočná
 Poľná 
 Požiarnická 
 Pražská 
 Pri Delni 
 Pri hati 
 Pri ihrisku 
 Pri kostole 
 Pri mlyne 
 Pri Toryse 
 Pribinova 
 Priemyselná 
 Prostějovská 
 Protifašistických bojovníkov
 Pustá dolina
 Puškinova 
 Pávia 
 Pöschlova 
R
 Radlinského 
 Rastislavova 
 Račia
 Reimanova 
 Remscheidská 
 Riečna 
 Rombauerova 
 Royova 
 Rumanova 
 Rusínska 
 Ružová 
 Rybníčky 
 Rybárska
S
 Sabinovská 
 Sadová 
 Sedliackeho povstania 
 Sekčovská 
 Severná 
 Sibírska 
 Skromná 
 Slanská 
 Slnečná 
 Slovenská 
 Sládkovičova
 Slávičia
 Smetanova 
 Smreková
 Sokolia 
 Solivarská 
 Soľanková 
 Soľnobanská 
 Soľná
 Spannerovej 
 Srnčia 
 Stavbárska 
 Strojnícka 
 Strážnická
 Suchomlynská 
 Suchoňova 
 Surdok 
 Suvorovova 
 Svätoplukova 
 Sázavského 
 Sídlisko duklianskych hrdinov 
 Súľovská 
T
 Tajovského 
 Tarasa Ševčenka 
 Tarjányiho 
 Tatranská 
 Tehelná 
 Terchovská 
 Teriakovská 
 Tichá 
 Tkáčska 
 Tokajícka 
 Tomášikova 
 Topoľová 
 Trnková 
 Turistická 
U
 Udenárska 
 Urbánkova 
 Urxova 
V
 Vajanského 
 Valkovská 
 Vansovej
 Važecká 
 Veselá 
 Veterná 
 Vihorlatská 
 Višňová 
 Vlada Clementisa 
 Vlčia 
 Vodná 
 Vodárenská 
 Volgogradská 
 Vranovská 
 Vydumanec 
 Východná 
 Včelárska 
W
 Weberova 
 Wolkerova 
Z
 Za Kalváriou
 Za traťou 
 Zabíjaná 
 Zajačia 
 Zborovská 
 Zemplínska 
 Zimná 
 Zimný potok 
 Zlatobanská 
 Záborského 
 Záhradná 
 Záhradnícka 
 Západná
 Zápotockého 
Á
 Átriová
Ú
 Úzka
Č
 Čajkovského 
 Čapajevova 
 Čerešňová 
 Čergovská 
 Československej armády 
 Čipkárska 
Ď
 Ďumbierska
Ľ
 Ľubotická 
 Ľudmily Podjavorinskej 
Š
 Šafárikova 
 Šarišská 
 Šebastovská
 Šidlovec
 Šidlovská 
 Školská 
 Škultétyho 
 Šmeralova 
 Šoltésovej 
 Špitálska 
 Športová 
 Šrobárova 
 Štefánikova 
 Štúrova
 Švábska
 Šípková 
Ž
 Železničiarska
 Železničná
Námestia.
Projekt spracovania názvov námestí bol na commons ukončený 18.9.2009. Námestia sú zoradené podľa názvov uvedených v . Obec Ľubotice sa osamostatnila a nie je súčasťou mesta Prešov.Jej námestia tu nie sú uvedené.

</doc>
<doc id="182851" url="https://sk.wikipedia.org/wiki?curid=182851" title="Gorkého ulica (Bratislava)">
Gorkého ulica (Bratislava)

Gorkého ulica je ulica v Bratislave, v mestskej časti Staré Mesto.
Základné informácie.
Pred vznikom Česko-Slovenska mala názov "Andrássy Gyula-Gasse" alebo "Andrássy Gyula-utca", podľa Júliusa Andrášiho (1823 – 1890), uhorského šľachtica a politika. V roku 1920 dostala poslovenčené meno Ondrejská ulica. V rokoch 1932 do 1945 mala názov Goetheho ulica, podľa Johanna Wolfganga Goetheho (1749 – 1832), nemeckého básnika, spisovateľa a politika. 
Po vojne bola z politických príčin opäť premenovaná na súčasný názov, podľa Maxima Gorkého (1868 – 1936), ruského spisovateľa. Tiahne sa od Hviezdoslavovho námestia a Rybárskej brány po Štúrovu ulicu, je rovnobežná s Jesenského a Laurinskou.
Na Gorkého 2 stojí historická budova Slovenského národného divadla. 
Gorkého 4 je bývalé sídlo Slovenskej obchodnej a priemyselnej komory. 
Na Gorkého č. 5 sa nachádza národná kultúrna pamiatka Palác Motešických. 
Na Gorkého 7 sa nachádza budova niekdajšej Zemskej banky dokončená v roku 1926. Na jej priečelí sa nachádza alegorická sochárska výzdoba od českého sochára Ladislava Šalouna (1870 – 1946). Postavy muža a ženy s predmetmi, ktoré symbolizujú priemysel a poľnohospodárstvo, sú personifikáciou Česka a Slovenska, majú názov Čechia a Slovakia. V budove sa nachádzala Šalounova socha Tomáša Garrigua Masaryka, v roku 1948 bola určená na roztavenie, napokon bola premiestnená do skladu Mestského múzea. Po Nežnej revolúcii bola niekoľko mesiacov vystavená na dvore Starej Radnice. 
Gorkého ul. 6-12 pôvodne postavené 1935 – 1936 ako budovy bratislavských pobočiek poisťovní "Assicurazione Generali a Moldavia Generali", neskôr budova "Akadémia vzdelávania" (oproti bývalému Tuzexu). Dnes Polyfunkčný dom. Projektoval Alexander Skutecký.
V budove na Gorkého 9 sa počas obdobia ČSSR nachádzala predajňa TUZEX aj VÚB.
Na ulici bola po vzniku Česko-Slovenska zbúraná budova snemovne a časť zachovaných mestských hradieb.

</doc>
<doc id="182852" url="https://sk.wikipedia.org/wiki?curid=182852" title="Bulharské euromince">
Bulharské euromince

Bulharské euromince sú budúce euromince s bulharským národným motívom.
Bulharsko je členom Európskej únie od 1. januára 2007. Tento štát plánuje vstúpiť do eurozóny v čo najkratšom možnom termíne. Pôvodný dátum prijatia eura v Bulharsku bol 1. januára 2010. Tento termín sa však nepodarilo splniť. Ďalší plánovaný termín nebol stanovený, ale hovorilo sa, že medzi rokmi 2013 a 2014 . Bulharsko má svoju menu bulharský lev pevne naviazanú na euro, 1 EUR = 1,95583 BGN. Pri podpísaní prístupovej zmluvy s Európskou úniou 25. mája 2005 vydala Bulharská národná banka pamätnú mincu s nominálnou hodnotou 1,95583 leva, čo je presne 1 euro.
Vzhľad bulharských euromincí.
Od 17. júna 2008, prebiehala po celej krajine diskusia o vzhľade budúcich bulharských euromincí, ktorá pokračovala až do 29. júna. Bulhari sa rozhodovali o finálnom motíve, ktorý bude na všetkých minciach. Hlasovanie prebiehalo na poštách, čerpacích staniciach a školách . Hlavným favoritom bol Madarský jazdec. Ostatné významné návrhy boli staroveká bulharská tradícia zvaná nestinars (skúška ohňom), Cyrilika, Rilský monastier a stredoveká pevnosť Tsarevets pri meste Veliko Tărnovo.
29. júna 2008 bolo oznámené, že 25.44% hlasujúcich si vybralo, za víťazný motív Madarského jazdca.

</doc>
<doc id="182853" url="https://sk.wikipedia.org/wiki?curid=182853" title="Zoznam ulíc a námestí v Prievidzi">
Zoznam ulíc a námestí v Prievidzi

Toto je úplný zoznam ulíc a námestí v Prievidzi.

</doc>
<doc id="182854" url="https://sk.wikipedia.org/wiki?curid=182854" title="Queensway (stanica metra)">
Queensway (stanica metra)

Queensway je jedna zo staníc londýnskeho metra nachádzajúca sa v londýnskom obvode City of Westminster, v štvrti Bayswater. Poloha stanice je na rohu ulíc Queensway a Bayswater Road, severozápadne od záhrad Kensington Gardens. Nachádza sa v tarifnej zóne č. 1.
História.
Stanicu otvorili 30. júla 1900 pod názvom "Queen's Road" a premenovali ju na dnešný názov 9. septembra 1946. Vonkajšia budova je pôvodná, navrhnutá architektom Harrym Bell Measuresom, ktorý navrhol aj niekoľko ďalších staníc na Central Line.
Stanica bola uzavretá od 8. mája 2005 do 14. júna 2006 pre rekonštrukčné práce. Tie boli podmienené nutnosťou vymenenia výťahov v stanici, ktoré boli veľmi staré a mali dosť často poruchy. Pri rekonštrukcii nahradili staré pôvodné lampy replikami. Spoločnosť Metronet, ktorá udržiava okrem iných liniek aj Central Line mala práce pôvodne dokončiť už 9. mája 2006. Keď však nesplnila ani druhý termín – 12. máj, generálny riaditeľ Transport for London Tim O'Toole na tlačovej konferencii kruto poznamenal, citujúc: „Toto bol ďalší a dúfam posledný termín projektu, čo Metronet nedodržal.“ Stanica bola znovu otvorená 14. mája 2006. Počas rekonštrukcie bola najbližšia stanica Bayswater, vzdialená len cca 100 metrov. Aj keď sú tieto dve stanice tak blízko, prepojené nie sú.
Linky.
Stanicu obsluhuje jedna linka:

</doc>
<doc id="182862" url="https://sk.wikipedia.org/wiki?curid=182862" title="Zoznam ulíc a námestí v Sečovciach">
Zoznam ulíc a námestí v Sečovciach

Toto je zoznam ulíc a námestí v Sečovciach.

</doc>
<doc id="182863" url="https://sk.wikipedia.org/wiki?curid=182863" title="Zoznam ulíc a námestí v Trenčíne">
Zoznam ulíc a námestí v Trenčíne

Toto je zoznam ulíc a námestí v Trenčíne.
Ulice.
Tento zoznam je úplný podľa Prílohy č. 1 Štatútu mesta Trenčín.

</doc>
<doc id="182864" url="https://sk.wikipedia.org/wiki?curid=182864" title="Zoznam ulíc a námestí v Trnave">
Zoznam ulíc a námestí v Trnave

Toto je zoznam ulíc a námestí v Trnave.

</doc>
<doc id="182866" url="https://sk.wikipedia.org/wiki?curid=182866" title="Zoznam ulíc a námestí vo Zvolene">
Zoznam ulíc a námestí vo Zvolene

Toto je zoznam ulíc a námestí vo Zvolene.

</doc>
<doc id="182868" url="https://sk.wikipedia.org/wiki?curid=182868" title="Zoznam ulíc a námestí v Žiline">
Zoznam ulíc a námestí v Žiline

Toto je zoznam vybraných ulíc a námestí v Žiline.

</doc>
<doc id="182873" url="https://sk.wikipedia.org/wiki?curid=182873" title="Modlivka zelená">
Modlivka zelená

Modlivka zelená ("Mantis religiosa") je druh z čeľade modlivkovité (Mantidae).
Má štíhle telo dlhé 42.
Pochádza z južnej Európy ale zavlečená bola aj na severoamerický kontinent. U nás sa vyskytuje predovšetkým na južnom Slovensku a južnej Morave. V posledných rokoch sa zrejme vplyvom celkového otepľovania druh šíri postupne stále viac na sever a vyskytuje sa aj na miestach, kde nebol pred rokmi nikdy udávaný. Je jediným na Slovensku žijúcim druhom svojej čeľade.

</doc>
<doc id="182878" url="https://sk.wikipedia.org/wiki?curid=182878" title="Nymphadora Tonksová">
Nymphadora Tonksová

Nymphadora „Dora“ Tonksová – Lupinová (* 1973† máj 1998) je literárna postava 7-dielnej ságy o mladom čarodejníkovi Harry Potterovi. Tonksová je metamorfmág, vie meniť svoj zovňajšok bez pomoci elixírov či kúziel. Pracuje ako aurorka - lovkyňa čiernych mágov. Prvýkrát sa objavuje v piatom dieli série, Harry Potter a Fénixov rád.
Charakteristika.
Nemá rada, keď ju niekto nazýva Nymphadora, stačí Tonksová. Mala bledú srdcovitú tvár, tmavé iskrivé oči a zväčša extravagantné zafarbené vlasy (najčastejšie žuvačkovo ružové). Len v 6. dieli sčasti stratila schopnosti metamorfmága, kvôli Remusovej neopätovnej láske. Jej nevyhnutnou vlastnosťou bola neuváženosť, ale bola veľmi nápomocná. Často však pritom niečo rozbila alebo prevrhla. Nikdy sa nestala prefektkou, hoci to dotiahla až do kancelárie aurorov na Ministerstvo mágie. Vlastní metlu Kométa 260 a obľubuje čarodejnícku kapelu Sudičky. 
Životopis.
Narodila sa Andromede Tonksovej (rod. Blackovcov – sestra Bellatrix a Narcissy) a Tedovi Tonksovi (mukel). Stala sa členkou Fénixovho radu. Bola zapojená v záchrannej akcii Harryho Pottera od Dursleyovcov na Grimmauldovo námestie číslo 12. Následne ho odvezie spolu s Remusom Lupinom pomocou Rytierskeho autobusu do školy. Na konci piateho dielu je v skupine čarodejníkov, ktorí sa vydajú na ministerstvo mágie zachrániť Harryho a jeho priateľov. V boji proti čiernym mágom - smrťožrútom - padne jej bratranec Sirius Black.
V 6. dieli Harry Potter a Polovičný princ je na stráži Rokfortu po návrate Voldemorta. Harry a jeho kamaráti si všimnú, že Tonsková je nešťastná až plačlivá. Spočiatku to pripisujú tomu, že žiali nad smrťou Siriusa. Zdanlivým dôkazom je to, že jej patronus zmenil podobu na zviera podobné psovi (Sirius sa premieňal na psa). Tonsková sa chodieva vyrozprávať k Molly Weasleyovej, matke Harryho najlepšieho kamaráta Rona. Príčina jej žiaľu je však iná - zamilovala sa do Remusa Lupina, ktorý ju odmieta. Jej patronus sa zmenil na vlka, pretože Remus Lupin je vlkolak. Na konci šiesteho dielu však Lupina presvedčí. Na pohrebe Albusa Dumbledora je s ním už v partnerskom vzťahu. V 7. dieli sa dozvedáme, že spolu uzavreli manželstvo. Po Harryho úteku s Hermionou Grangerovou a Ronom Weasleym zo svadby Billa Weasleyho a Fleur Delacourovej na Grimmauldovo námestie č. 12, za nimi prišiel Remus Lupin so správou, že bude otec. Až v strede knižky sa dozvedáme o narodení ich syna Teddyho Remusa Lupina (zdedil schopnosti matamorfmága po mame). Ich šťastie však netrvalo dlho, pretože pri záverečnom boji proti Smrťožrútom a Voldemortovi na Rokforte boli zabití.

</doc>
<doc id="182880" url="https://sk.wikipedia.org/wiki?curid=182880" title="Mantis religiosa">
Mantis religiosa



</doc>
<doc id="182885" url="https://sk.wikipedia.org/wiki?curid=182885" title="A Beautiful Lie">
A Beautiful Lie

A Beautiful Lie je názov druhého štúdiového albumu americkej rockovej skupiny 30 Seconds to Mars. Americká premiéra platne bola 16. augusta 2005, európska až o takmer dva roky neskôr - 26. februára 2007. Album získal v Spojených štátoch platinovú platňu.

</doc>
<doc id="182890" url="https://sk.wikipedia.org/wiki?curid=182890" title="Hudobný album">
Hudobný album

Album alebo hudobný album je zbierka príbuzných zvukových, alebo hudobných nahrávok, ktorá je distribuovaná na zverejnenie. Najbežnejšou cestou zverejnenia albumov je distribúcia cez komerčné firmy, no niektorí nezávislí umelci ich distribuujú priamo na svojich koncertoch, prípadne na webových stránkach. 
Charakteristika.
Skladby na albume môžu mať spoločný pôvod, náladu, či zvuk a môžu byť určené na to aby vyjadrili spoločnú myšlienku, či vyrozprávať príbeh (v prípade konceptuálneho albumu), prípadne môžu iba reprezentovať primerané zoskupenie nahrávok vyrobených v jednom čase, či na jednom mieste. Nahrávky albumu obvykle bývajú vo vlastníctve jedného hudobného vydavateľa.
Album môže byť vydaný na jednom, alebo naraz na viacerých formátoch hudobných nosičov ako sú napríklad CD, DVD audio, audio kazety, vinylové platne, v súčasnosti aj v digitálnych formátoch ako sú MP3, AAC súbory, či streamingové audiá (stiahnu sa v momente otvorenia, kliknutia na príslušný odkaz a po prehraní je prezentácia ukončená).
História albumov.
Termín „album“ pochádza z čias. keď boli fonografické disky vydávané v knižke podobnej fotografickému albumu. Prvou kolekciou nahrávok, ktorá bola nazvaná albumom bola štvordisková sada so zbierkou skladieb od Piotra Iljiča Čajkovského k baletu "Luskáčik", ktoré vydalo vydavateľtvo Odeon Records v apríli 1909. Táto nahrávka vtedy stála 16 šilingov, sumu, ktorá je v kurzovom prepočte z roku 2005 okolo 101 amerických dolárov.
Roku 1948 vydavateľstvo Columbia vydalo prvý vinylový 12 palcový/ 33 ½ obrátok () album s mikrodrážkami, ktorého každá strana hrala 23 minút. Tieto nové nahrávky obsahovali na svoju dobu omnoho viac hudby ako predošlé albumy. 
Mnoho rokov bolo v populárnej hudbe štandardom aby obsahovali dvanásť skladieb. V závislosti od hudobného žánru, či hudobného vydavateľa celková dĺžka nahrávok na albume bola od polhodiny do jednej hodiny. Americké popové albumy trvali okolo polhodiny, britské popové albumy boli trochu dlhšie a často bolo na nich až štrnásť songov. Džezové albumy boli stále dlhšie, no najdlhšie boli nahrávky albumov klasickej hudby. 
Nahrávanie albumov trvalo začiatkoch vydávania albumov (džez od r. 1954, rock od r. 1962) veľmi krátko, niekedy iba počas jedného stretnutia hudobníkov v štúdiu (napríklad prvý album skupiny The Beatles, či prvé štyri albumy skupiny The Byrds).
Albumy a single.
Vinylové albumy mali dve strany, z ktorých každá predstavovala jednu polovicu albumu. Na popových, alebo rockových albumoch boli niektoré skladby, ktoré vychádzali aj osobitne na komerčných singloch. Bežne začínala prvá strana albumu druhým a tretím singlom, po ktorom nasledovala balada. Prvým singlom albumu začínala jeho druhá strana. Niektoré single sa na albumoch neobjavili, a niektoré vyšli súbežne s albumom. V súčasnosti je veľa komerčných albumov, ktoré obsahujú jeden, alebo viacero singlov, ktoré sú vydávané pre rádiá, či internet ako spôsob prezentácie nového albumu. Niektoré single, ktoré predtým nevyšli na albumoch, prípadne ich tzv. „B“ strany sú vydávané spoločne na kompiláciách.
Hudobné nosiče.
Dnes, po tom ako vinylové albumy prestali patriť medzi primárne zvukové nosiče pre hudobnú distribúciu, pod termín album spadajú médiá ako sú kompaktné disky, minidisky, kompaktné audiokazety alebo digitálne, prípadne MP3 albumy. Významnou súčasťou albumu je jeho obal, respektíve jeho umelecké stvárnenie. Veľa súčasných albumov vychádza s priloženými informáciami k výrobe, téme albumu, obrázkami, s fotografiami a textami piesní. Tieto informácie sú často priložené v malej knižočke (booklet) v tvare CD obalu.
Vďaka veľkej kapacite nových médií (obsah kompaktných diskov môže byť až 74 minút, niekedy až 80 minút) a možnosti nebrať ohľad na to, aby skladby boli rozdelené na dve strany nosiča, je sporné, akú by mal mať album skladbu, či minimálnu dĺžku. Súčasná časová dĺžka albumu býva od 40 do 55 minút. Podľa pravidel pre hudobné rebríčky Spojeného kráľovstva je album albumom ak má viac ako štyri skladby alebo trvá viac ako 25 minút. Niekedy sú kratšie albumy prezentované ako „EP“, niekedy sa na ne používa termín „minialbum“.
Viac albumov v jednom.
Ak sú albumy pridlhé sú vydávané v spoločnom prebale ako dvojalbumy, prípadne až trojalbumy, ktoré obsahujú dva až tri vinylové albumy (LP), či kompaktné disky.
Hudobníci, ktorí majú vydané väčšie portfólio hudobných albumov vydávajú tzv. boxované sety „boxsety“ so svojou hudobnou produkciou, prípadne aj kompiláciami singlov a nevydaných skladieb.

</doc>
<doc id="182891" url="https://sk.wikipedia.org/wiki?curid=182891" title="Hlodavec">
Hlodavec



</doc>
<doc id="182900" url="https://sk.wikipedia.org/wiki?curid=182900" title="Brian Eno">
Brian Eno

Brian Eno (* 15. máj 1948, Woodbridge, Spojené kráľovstvo) je britský hudobník, spevák, vizuálny umelec a producent. Patrí k významným predstaviteľom rockovej avantgardy a k otcom modernej ambientnej hudby.
Spolupracoval s viacerými významnými hudobníkmi akými sú David Bowie, Robert Fripp, U2, Coldplay či Talking Heads. Začiatkom 70. tych rokov pôsobil ako hráč na klávesové nástroje v skupine Roxy Music. Zúčastnil sa nahrávania jej prvých dvoch albumov.

</doc>
<doc id="182902" url="https://sk.wikipedia.org/wiki?curid=182902" title="Nagato (provincia)">
Nagato (provincia)

Nagato (), nazývaná aj Čóšú (長州), bola bývalá japonská provincia na najzápadnejšom cípe ostrova Honšú. Na jej území sa dnes rozkladá západná časť prefektúry Jamaguči. Nagato susedila s provinciami Iwami a Suó.
Hoci starobylým hlavným mestom provincie bývalo Šimonoseki, sídlom lénnych pánov Nagata bolo obvykle Hagi. Pred aj po bitke pri Sekigahare vládol provincii rod Móri.
Keď bol po reformách Meidži v roku 1871 zrušený systém provincií a nahradený prefektúrami, vznikla spojením provincií Nagato a Suó prefektúra Jamaguči.
Rodáci z Čóšú mali silné zastúpenie v skupine oligarchov, ktorí sa dostali k moci po roku 1868. Patrili medzi nich Hirobumi Itó, Aritomo Jamagata a Kóin Kido (tiež známy ako Kogoró Kacura). Ďalšími významnými osobnosťami Japonska obdobia Meidži pochádzajúcimi z Čóšú boli napr. Šóin Jošida, Šinsaku Takasugi a Genzui Kusaka.
Japonská vojnová loď "Nagato" bola pomenovaná podľa tejto provincie.

</doc>
<doc id="182904" url="https://sk.wikipedia.org/wiki?curid=182904" title="Nagato">
Nagato

Nagato môže byť:

</doc>
<doc id="182905" url="https://sk.wikipedia.org/wiki?curid=182905" title="Noto (provincia)">
Noto (provincia)

Provincia Noto () bola bývalá japonská provincia, na ktorej území sa dnes rozkladá Išikawa. Noto susedila s provinciami Eččú a Kaga.
Nanao bolo hlavným mestom (a hradným mestem) provincie Noto. Po väčšinu obdobia Sengoku ovládala Noto vedľajšia vetva klanu Maeda z Kagy.

</doc>
<doc id="182906" url="https://sk.wikipedia.org/wiki?curid=182906" title="Východné Tatry">
Východné Tatry

Východné Tatry () sú geomorfologický podcelok Tatier na Slovensku a v Poľsku. 
Pozostávajú z Vysokých Tatier a Belianskych Tatier, od Západných Tatier sú oddelené Kôprovou dolinou a Ľaliovým sedlom. Zaberajú východnú časť geomorfologického celku – Tatier. Rozloha pohoria je 405 km², z toho 324 km² sa nachádza na Slovensku a 81 km² v Poľsku.
Geomorfológia.
Východné Tatry patria do geomorfologického celku Tatry, Fatransko-tatranskej oblasti, subprovincie Vnútorné Západné Karpaty, provincie Západné Karpaty, podsystému Karpaty a Alpsko-himalájskej sústavy. Na území Slovenska nadväzujú na západe na podcelok Západné Tatry, na juhu hraničia s Tatranským podhorím a Popradskou kotlinou (Podtatranská kotlina), na východe s Repiskom (Spišská Magura) a na severe so Ždiarskou brázdou (Podtatranská brázda).
Členenie.
Východné Tatry sa členia na 2 geomorfologické časti:
Uvedené delenie nie je presné, lebo neberie do úvahy poľskú časť Západných Tatier.
Hranica oddeľujúca Západné a Východné Tatry prebieha dnom Kôprovej doliny, odtiaľ cez Kobyliu dolinu a sedlo Závory () do Tichej doliny a Ľaliového sedla. Západná časť (Vysoké Tatry) má typicky veľhornatinový reliéf so skalnými stenami, vežami, štítmi a plesami, východná časť je charakteristická prevažne hôľnatým reliéfom. 
Hlavný hrebeň.
Vysoké Tatry.
Hlavný hrebeň pohoria má dĺžku 26 km, jeho stredná nadmorská výška dosahuje 2 279 metrov. Prechádza po línii Ľaliové sedlo – Svinica SZ – Hladké sedlo – Hrubý štít – Veľký Mengusovský štít – Rysy – sedlo Váha – Vysoká – Gánok – Rumanov štít – Popradský Ľadový štít – Batizovský štít – Zadný Gerlach – Lavínový štít – Litvorový štít – Poľský hrebeň – Východná Vysoká – Divá veža – Svišťový štít – Javorový štít – Široká veža – Sedielko – Ľadový štít – Kolový štít – Jahňací štít – Kopské sedlo.
Belianske Tatry.
Hrebeň Belianskych Tatier má dĺžku 14 km a prevýšenie 2 250 metrov. Dnes sú Belianske Tatry rezerváciou a jediné turisticky prístupné miesto v ich hrebeni je Široké sedlo. Hrebeň vedie v trase Tatranská Javorina - Rogová - Kôň - Muráň - Nový - Havran - Ždiarska vidla - Široké sedlo - Hlúpy (uzlový vrch – cez Kopské sedlo nadväzuje na hrebeň Vysokých Tatier) - Zadné Jatky - Prostredné Jatky - Predné Jatky - Košiare - Holica - Bujačí vrch - Faixovo sedlo - Kobylí vrch - Tatranská Kotlina.
Vrchy a sedlá.
Najvyššie vrchy Východných Tatier ležia všetky vo Vysokých Tatrách:
Jednotlivé masívy oddeľujú viaceré sedlá, z nich najznámejšie sú:
Doliny.
Doliny prebiehajú od hlavného hrebeňa prevažne severojužným smerom, v Belianskych Tatrách je to západovýchodný smer. Najdlhšou dolinou Tatier je Bielovodská dolina, ktorá je jedinou dolinou pohoria alpského rázu. Vo Vysokých Tatrách je 135, v Belianskych 24 dolín, kotlín a žľabov.
Vodstvo.
Východné Tatry sú súčasťou povodia Váhu a Popradu, niekoľko menších tokov zo severnej strany hrebeňa odvádza vodu prostredníctvom riečky Bialky priamo do Dunajca. Západnú časť Vysokých Tatier odvodňuje Váh prostredníctvom svojich prítokov, centrálnu a východnú časť prítoky Popradu a severné svahy riečky Javorinka a Biela voda, rovnako ako všetky toky na poľskej strane, ústiace do Dunajca.
Plesá.
Tatranské plesá sú ľadovcového pôvodu a takmer všetky (z celkových cca 200) sa nachádzajú v dolinách Vysokých Tatier. Najznámejšie sú:
Ochrana prírody.
Celý geomorfologický podcelok je súčasťou TANAP-u. Vo Východných Tatrách sa nachádza alebo sem zasahuje viacero národných prírodných rezervácií (NPR) (Belianske Tatry sú chránené celoplošne), prírodných rezervácií (PR) a národných prírodných pamiatok (NPP). 
Turistika.
Vysoké Tatry predstavujú najatraktívnejšiu turistickú destináciu tak na slovenskej, ako aj poľskej strane. Od konca 19. storočia boli vybudované viaceré strediská cestovného ruchu, situované na Ceste Slobody a trase Tatranskej elektrickej železnice. Na južnom úpätí Vysokých Tatier sú osady mesta Vysoké Tatry, z ktorých najvýznamnejšie sú Starý Smokovec a Tatranská Lomnica, osada Vyšné Hágy a Tatranská Polianka sú známe liečebnými zariadeniami. Vo východnej časti sa na centrum cestovného ruchu vyprofiloval Ždiar. 
Na území Východných Tatier je množstvo turistických chodníkov, zmieniť treba najmä Tatranskú magistrálu.

</doc>
<doc id="182907" url="https://sk.wikipedia.org/wiki?curid=182907" title="Noto">
Noto

Noto môže byť:

</doc>
<doc id="182908" url="https://sk.wikipedia.org/wiki?curid=182908" title="Belianske Tatry">
Belianske Tatry

Belianske Tatry, v minulosti "Belanské Tatry, Belanské Alpy, Belské Alpy, Belanské Vápencové Alpy, Ždiarske Tatry, Belské hole" (, , ) sú horské pásmo Východných Tatier na severozápade východného Slovenska. Najvyšší vrch je Havran s výškou , ktorý však nie je prístupný pre turistov kvôli ochrane prírody. Rozloha pohoria je .
Vymedzenie.
Belianske Tatry zaberajú najvýchodnejšiu časť pohoria a v rámci Tatier susedia na západe a juhozápade s Vysokými Tatrami. Južným smerom sa nachádza Podtatranská kotlina s podcelkom Tatranské podhorie a časťou Lomnická pahorkatina, východným smerom nadväzuje Repisko (podcelok Spišskej Magury) a na severe Ždiarska brázda (podcelok Podtatranskej brázdy).
Hlavný hrebeň.
Hlavný hrebeň s dĺžkou sa tiahne v smere severozápad–juhovýchod od osady Tatranská Kotlina po osadu Tatranská Javorina a v strednej časti naň kolmo nadväzuje hlavný hrebeň Vysokých Tatier. Uzlovým vrchom je vysoký Hlúpy, ktorého južné svahy klesajú do Kopského sedla miesta styku Belianskych a Vysokých Tatier. 
Geológia.
Horský masív je zložený z vápencov a dolomitov so zreteľnou krasovou topografiou, čím sa zásadne odlišuje od prevažne žulových a bridlicových vrchov Vysokých Tatier. Nachádza sa tu jediná jaskyňa v Tatrách, ktorá je prístupná verejnosti, Belianska jaskyňa.
Topografia.
Južnú hranicu pohoria oproti Vysokým Tatrám tvoria dve protismerné doliny vrcholiace v Kopskom sedle: na západe dolina Zadné Meďodoly až po riečku Javorinka pri Tatranskej Javorine, na východe Predné Meďodoly, sedlo Červená hlina a údolie potoka Čierna voda až po osadu Tatranská Kotlina. Severnú hranicu pohoria oproti Spišskej Magure tvorí riečka Biela. 
Belianske Tatry majú veľmi výrazný takmer ucelený hlavný hrebeň bez dlhších bočných rázsoch. Začínajú sa nad osadou Tatranská Kotlina lesnatým Kobylím vrchom a postupne naberajú výšku. Pokračujú skalnatým a lesnatým hrebeňom Kozím chrbátom a vrcholia v najkrajšom útvare pohoria v 15 metrov širokej a takmer 20 metrov vysokej prierve, nazývanej Skalné vráta (). Obrovský masív dolomitových vápencov okolo Skalných vrát je rozsekaný mnohými diaklázami, ktoré zväčšuje mrazové zvetrávanie. Od Skalných vrát sa hrebeň rozširuje a naberá výšku. 
Prvým výrazným, široko rozloženým vrcholom je Bujačí vrch. Z neho vybieha niekoľko menších bočných rázsoch. Na ďalšom úseku smerom na Predné Jatky je hlavný hrebeň trávnatý, široký s početnými krasovými javmi a jaskyňami po stranách. Južná strana je takmer nezalesnená, striedajú sa tu trávnaté porasty s rozsiahlymi skalnými úsekmi. Severná strana je zalesnená a rozbrázdená tiesňavami. Horné uzávery týchto dolín sú karovite rozšírené činnosťou ľadovcov. Tri nevýrazné vyvýšeniny, nazývané Predné Jatky, spadajú do doliny Predné Meďodoly strmými vápencovými stenami. Pod vrcholom nevýraznej trávnato - skalnej vyvýšeniny nazývanej Zadné Jatky sa nachádza Kamzičia jaskyňa. Je dlhá 47 metrov. Široký vrchol Hlúpeho sa nachádza v strede hlavného hrebeňa. Z jeho vrcholu spadá hlavný hrebeň do širokého trávnatého sedla – Širokého sedla (). Zo Širokého sedla sa začína dvíhať skalný masív dvoch najvyšších vrchov Belianskych Tatier. Je to Ždiarska vidla druhý najvyšší vrchol, z ktorého masívu strmé vápencové steny spadajú do doliny Zadné Meďodoly. Hlavný hrebeň pokračuje vysokým Tristarským sedlom () a vrcholí na najvyššej hore pohoria na Havranovi. Odtiaľ hlavný hrebeň postupne stráca výšku. Z údolí po oboch stranách je dobre rozoznať dva vrcholy: Nový () a Muráň (). Po oboch stranách masívov sú jaskyne. Koniec hrebeňa nad osadami Tatranská Javorina a Podspády tvoria skalné výbežky nazývané Malý kôň, Veľký kôň, Kôpka, Malý Muráň a iné.
Jaskyne.
Belianske Tatry sú najvyšším vápencovým pohorím na Slovensku. Na viacerých miestach je v nich vyvinutý zaujímavý krasový fenomén. Severnú stranu rozrezali riečne toky a vytvorili tu hlboké doliny s početnými prahmi a vodopádmi. Stopy po ľadovcoch väčšinou zotrel čas, doliny majú typický riečno – krasový tvar. Južná strana bola z väčšej časti tvorená riečnou eróziou. Vyznačuje sa strmými úbočiami. 
Kras v Belianskych Tatrách má podobný stredohorský až vysokohorský charakter ako v susedných Vysokých Tatrách. Nie sú tu však často zastúpené povrchové krasové javy. Podobne aj priepastí je málo. Klasickou je menšia priepasť s hĺbkou asi 20 metrov pod Hlúpym vrchom. Aj pod Havranom sú nenápadné ústia 40 metrov hlbokých priepastí. Traduje sa správa o veľmi hlbokej priepasti v okolí Nového vrchu. 
V Belianskych Tatrách je temer 60 jaskýň a priepastí. Jedinou sprístupnenou je Belianska jaskyňa. Druhou, v minulosti turisticky sprístupnenou jaskyňou, je Alabastrová jaskyňa v blízkosti Bujačieho vrchu. V roku 1961 bola vyhlásená za chránený prírodný výtvor. Sú v nej veľké priestory v dĺžke 300 metrov s bohatou kvapľovou výzdobou. Mnohé stalagmity, pred rokom 1961 zničili nezodpovední návštevníci. Jaskyňa bola hojne navštevovaná v uplynulých storočiach. Dokazujú to mnohé vyryté nápisy, z ktorých najstarší je z roku 1768. Neďaleko Alabastrovej jaskyne sa nachádza sezónne zaľadnená jaskyňa Ľadová pivnica. Aj tú objavili už veľmi dávno. V zime a na jar má nádhernú ľadovcovú výzdobu. Postupným otepľovaním sa v lete stráca a potom opäť obnovuje. V západnej časti hrebeňa na severnej strane Belianskych Tatier skrývajú viacero jaskýň masívy Ždiarskej vidly, Havrana, Nového a Muráňa. Najhlbšou jaskyňou Belianskych Tatier je Tristarská jaskyňa pod Havranom. Jej veľké siene a dómy siahajú do hĺbky až 200 metrov, s dĺžkou objavených chodieb približne 500 metrov. K paleontologicky pozitívnym lokalitám patria jaskyne v Novom vrchu a v Muráni (Muránska jaskyňa), kde sa našla fosílna pleistocénna fauna malých a veľkých cicavcov. Naproti Belianskej jaskyni sa vyníma samostatný kras Pálenice, oddelený od Belianskych Tatier kaňonom riečky Biela. Je tu viacero jaskýň, z ktorých je zaujímavá jaskyňa Hlina, dlhá bezmála 70 metrov a hlboká 17 metrov. 
Vybrané vrcholy.
Pozri aj : Hrebeň Belianskych Tatier
História.
Názov pohoria je odvodený od mesta Spišská Belá, ktorá už v roku 1310 mala pastviny v strednej a východnej časti Belianskych Tatier. Na tvorbe názvov vrchov, dolín, krasových útvarov a pod. sa podieľali miestni obyvatelia, Slováci Poliaci, Nemci. Niektoré maďarské názvy boli iba výsledkom snáh o pomaďarčovanie(zemepisné názvoslovie Belianskych Tatier nebolo doposiaľ spracované). Pytliaci v Belianskych Tatrách poľovali na kamzíky a svište. Zachoval sa zápis zo súdneho pojednávania s najchýrnejším pytliakom Janekom Lysým z Tatranskej Javoriny, ktorý sa priznal, že zabil najmenej 300 kamzíkov a svišťov. Od 17. storočia obyvatelia Spišskej Belej pálili na svahoch pohoria drevené uhlie a dolovali rudy, najmä meď. Šťastie pokúšali zlatokopi. Nechýbali hľadači pokladov, ktorí prehľadávali najmä jaskyne. Prvá známa obeť Tatier richtár Spišskej Belej Adam Kalststein zahynul na Bujačom vrchu. Juraj Buchcholtz ho spomína vo svojom diele z roku 1719. Traduje sa, že do Belianskych Tatier chodil zbierať bylinky mních Cyprián. Časť Belianskych Tatier vlastnil Christian Hohenlohe.
Bohatá flóra zaujala botanikov medzi inými aj švédskeho vedca Görana Wahlenberga. Mnohé výskumy flóry a fauny urobili poľskí vedci Stanisław Eljasz-Radzikowski v rokoch 18931894 spracoval názvoslovie, geológiu pohoria skúmal Walery Goetel (19181919) rovnako aj v roku 1948 Stanisław Sokołowski. Účinkovali tu botanici Bogumił Pawłowski, Zofia Radwańska-Paryska, Konstanty Stecki, Władysław Cywiński a iní. 
Ochrana prírody.
Územie Belianskych Tatier je súčasťou Tatranského národného parku, no mimo toho je zvlášť chránené ako národná prírodná rezervácia. Vysoký stupeň ochrany dokladá skutočnosť, že celá oblasť je celoročne uzavretá pre návštevníkov s výnimkou turistického chodníka z Monkovej doliny do Kopského sedla.
Turistika.
Belianske Tatry sú od roku 1978 prísne chránená rezervácia TANAPu, čo výrazne obmedzuje pohyb turistov na tomto území. Turisticky sú tak prístupné iba sezónne otvorená Monkova dolina, Dolina siedmich prameňov, Zadné Meďodoly. Turistom slúži na oddych Chata Plesnivec, ktorá je jediným obývateľným objektom v Belianskych Tatrách. Nachádza sa v závere Doliny siedmich prameňov na juhovýchodnom úbočí Bujačieho vrchu. 

</doc>
<doc id="182909" url="https://sk.wikipedia.org/wiki?curid=182909" title="Owari (provincia)">
Owari (provincia)

Provincia Owari () bola bývalá japonská provincia, na ktorej území sa dnes rozkladá severozápadná časť prefektúry Aiči. Provincia zanikla zlúčením s provinciou Mikawa po reformách Meidži v roku 1872. Owari susedila s provinciami Mino, Ise a Mikawa.
Hlavné mesto sa nachádzalo v oblasti dnešného mesta Inazawa, na západe Owari.
Správcom provincie bol Nobunaga Oda, ktorý sídlil na hrade Kijosu.

</doc>
<doc id="182911" url="https://sk.wikipedia.org/wiki?curid=182911" title="Havran">
Havran

Havran môže byť:

</doc>
<doc id="182912" url="https://sk.wikipedia.org/wiki?curid=182912" title="Kanrei">
Kanrei

Kanrei bol vysoký štátny post v stredovekom Japonsku, najčastejšie sa prekladá ako zástupca šóguna.

</doc>
<doc id="182918" url="https://sk.wikipedia.org/wiki?curid=182918" title="Kavka obyčajná">
Kavka obyčajná



</doc>
<doc id="182919" url="https://sk.wikipedia.org/wiki?curid=182919" title="Jasmin Wöhrová">
Jasmin Wöhrová

Jasmin Wöhrová (* 21. august 1980, Tübingen, Nemecko) je súčasná nemecká profesionálna tenistka. 

</doc>
<doc id="182924" url="https://sk.wikipedia.org/wiki?curid=182924" title="Naučená bezmocnosť">
Naučená bezmocnosť

Naučená bezmocnosť (anglicky "learned helplessness") je pojem, ktorý vytvoril študent Pensylvánskej univerzity Martin E. P. Seligman roku 1975, na základe sledovania pokusov so zvieratami. Pokusné zviera, ktoré sa naučí, že nemôže kontrolovať averzívny podnet – vyhnutie sa elektrickému šoku – upadá do stavu bezmocnosti a demotivácie. 
Experiment zopakovali neskôr na ľudskej vzorke. Aj experimenty s ľuďmi túto teóriu potvrdili. 
Slovami Seligmana "(Nakonečný, 2000)" ide o „"očakávanie, že konzekvencia je nezávislá od vlastnej vôľovej reakcie, čo a) znižuje motiváciu chcieť túto sekvenciu kontrolovať, b) interferuje v schopnosti naučiť sa, že vlastnú reakciu konzekvenciou skutočne kontrolujú.“" Ide o akési neadekvátne zhodnotenie predchádzajúcich opakujúcich sa skúseností, ktoré vedú k pocitu a názoru, že človek nedokáže kontrolovať výsledky svojho konania, a to dokonca ani v situácii, keby táto kontrola bola možná "(Macek, 2000)". Ak výnimočne pri svojich pokusoch dosiahne priaznivý výsledok, a je momentálne úspešný, tento človek naďalej zlyháva tým, že nedokáže úspešnú zvládaciu stratégiu zopakovať a naučiť sa ju používať "(Čáp, Mareš, 2001)". Seligman so svojimi spolupracovníkmi uskutočnili množstvo pokusov, ktoré teóriu naučenej bezmocnosti potvrdzovali. 
Neskôr sa pokúšal týmto konceptom vysvetliť vznik depresie u ľudí – vedecká verejnosť však tieto jeho snahy rázne odmietla. Nadviazal spoluprácu s psychológom Johnom Teasdalom a vytvorili novú hypotézu, ktorá spájala naučenú bezmocnosť s miestom riadenia (Locus of Control – koncepcia J.B Rottera (1972), deliacu ľudí na skupinu externalistov, ktorí výsledky svojej činnosti pripisujú vonkajším faktorom, a skupinu internalistov, ktorí ich naopak pripisujú faktorom vnútorným, osobnostným rysom a pod.), ktorá bola vzápätí potvrdená aj z iných zdrojov "(Hunt, 2000)."
Pôvodnú Seligmanovu koncepciu obohatil na konci sedemdesiatych rokov L. Y Abramson, ktorý upozornil na to, že na vysvetľovanie úspechov a neúspechov požívame svoje vlastné explanačné (vysvetľovacie) štýly. Tie môžu vo svojom rozpätí zabiehať až do extrémnych hodnôt (pesimistický, optimistický explanačný štýl). "„Pesimistický explanačný vysvetľovací štýl má človek, u ktorého sa prejavuje tendencia vysvetľovať príčiny zlých výsledkov ako príčiny stabilné, globálne a voči sebe vnútorné, kým príčiny dobrých výsledkov ako nestabilné, špecifické a voči sebe vonkajšie"" "(Eisner, Seligman, 1996; Taylor, Aspinwall, 1996; Čáp, Mareš, 2001)"

</doc>
<doc id="182926" url="https://sk.wikipedia.org/wiki?curid=182926" title="Ďumbier (vrch)">
Ďumbier (vrch)

Ďumbier () je najvyšší vrch Nízkych Tatier. Nachádza sa v hlavnom hrebeni pohoria medzi Krúpovou hoľou () a Štiavnicou (). Leží približne severne od Brezna, na území Národného parku Nízke Tatry. 
Poloha.
Nachádza sa v centrálnej časti pohoria, v geomorfologickom podcelku Ďumbierske Tatry a jej časti Ďumbier. Vrch leží na hranici Žilinského a Banskobystrického kraja, na rozhraní okresov Liptovský Mikuláš a Brezno. Zasahuje na katastrálne územie mesta Brezno a obcí Liptovský Ján a Horná Lehota. Susednými vrchmi sú na západe Krúpova hoľa (), na severe Ludárova hoľa (), na východe Štiavnica () a juhu Veľký Gápeľ (). Vrch je najvyšším bodom okresu Brezno a regiónu Horehronie. 
Opis.
Ďumbier sa na severe javí ako mohutný vysokohorský masív s vysokými stenami, piliermi a žliabkami do ľadovcových kotlov v koncoch Bystrej a Ludárovej doliny. Miernejšie južné svahy pokrýva pole žulových balvanov. Vrch je súčasťou hlavného hrebeňa, ktorý sa práve v masíve Ďumbiera rozdvojuje a pokým východne smerujúce rameno zakončuje mohutná Štiavnica, juhovýchodne smerujúce rameno vedie cez Besnú do sedla Čertovica a pokračuje Kráľovohoľskými Tatrami. Severným smerom vybieha rázsocha Ludárovej hole. Severné svahy odvodňuje Bystrá a Ludárov potok, smerujúce Štiavnicou do Váhu, z južnej časti prúdi voda Bystriankou do Hrona. 
Na vrchole je vybudovaný železobetónový pylón a stojí tu veľký slovenský dvojkríž z dreva. V sedle pod Ďumbierom sa v nadmorskej výške nachádza Chata generála Milana Rastislava Štefánika s celoročnou prevádzkou. V severných kotlinách sa vyskytujú kamzíky a svište.
Dejiny.
Vo svahoch sa v minulosti intenzívne ťažila železná ruda, zlato a antimonit. Pozostatky tejto činnosti sú viditeľné takmer vo všetkých údoliach.
Počas 2. svetovej vojny prebehli na svahoch boje medzi slovenskými partizánmi a sťahujúcimi sa Nemcami. Na pamiatku týchto bojov a ťažkého prechodu Nízkych Tatier partizánmi v zime roku 1944 postavili pri neďalekej Chate generála M. R. Štefánika pomník padlým partizánom.
Národná prírodná rezervácia Ďumbier.
Bola vyhlásená v roku 1973 s rozlohou . Rozprestiera sa na vrchole Ďumbiera v hlavnom hrebeni a na severnom svahu v záveroch dolín. Územie tvorí glaciálny reliéf na žulovom podklade.
Výhľady.
Z vrcholu Ďumbiera je veľmi dobrý kruhový rozhľad na prakticky všetky pohoria stredného a severného Slovenska. Skalnatá vrcholová časť umožňuje výhľad na mnohé nízkotatranské vrchy, veľmi dobre možno pozorovať Tatry, Chočské vrchy, Poľanu, Veporské a Stolické vrchy. Pri vhodných podmienkach je nezriedka pozorovateľná časť Oravských Beskýd s Pilskom a Babou horou, Oravská Magura, Krivánska Fatra, Vtáčnik, Sitno či Kékes v Maďarsku.
Prístup.
Prístup na Ďumbier je možný len po červeno značenom chodníku z rázcestia v Krúpovom sedle:

</doc>
<doc id="182928" url="https://sk.wikipedia.org/wiki?curid=182928" title="Zoznam trénerov Vancouveru Canucks">
Zoznam trénerov Vancouveru Canucks

Zoznam trénerov Vancouveru Canucks.
POZ - "Počet odohratých zápasov"  
V - "Víťazstvá"  
P - "Prehry"  
R - "Remízy"  
PVP - "Prehry v predĺžení"

</doc>
<doc id="182933" url="https://sk.wikipedia.org/wiki?curid=182933" title="Železničná stanica Bratislava-Podunajské Biskupice">
Železničná stanica Bratislava-Podunajské Biskupice



</doc>
<doc id="182938" url="https://sk.wikipedia.org/wiki?curid=182938" title="Zoznam generálnych manažérov Vancouveru Canucks">
Zoznam generálnych manažérov Vancouveru Canucks

Toto je zoznam generálnych manažérov Vancouveru Canucks.

</doc>
<doc id="182940" url="https://sk.wikipedia.org/wiki?curid=182940" title="Národný park Muránska planina">
Národný park Muránska planina

Národný park Muránska planina je jeden z najmladších národných parkov na Slovensku. Nachádza sa na strednom Slovensku v okresoch Brezno, Rimavská Sobota a Revúca v Banskobystrickom kraji. Bol založený na ochranu Muránskej planiny, ktorá je geomorfologicky súčasťou Spišsko-gemerského krasu v Slovenskom rudohorí.
Národný park má rozlohu a jeho ochranné pásmo , čo je spolu vyše . Jadro národného parku pozostáva z vápencovej a dolomitovej planiny s krasovými útvarmi. Celková dĺžka krasového terénu od osady Červená Skala (časť obce Šumiac) po mesto Tisovec je okolo .
Je tu viac ako 250 jaskýň, ktoré nie sú prístupné verejnosti. Najrozsiahlejší jaskynný systém je Bobačka, ktorej dĺžka je . V NP sa nachádza 15 priepastí a viac ako 50 ponorov a vyvieračiek a mnohé krasové a skalnaté útvary. Najvyšší vrch národného parku je Fabová hoľa s výškou a ešte vyšší vrch, Stolica s výškou , je v ochrannom pásme. Najvyšším bodom horstva Muránska planina je vrch Kľak s výškou 
Flóra národného parku je významná svojou biodiverzitou a bohatosťou druhov a zahŕňa 35 endemických a subendemických druhov, napríklad Lykovec muránsky ("Daphne arbuscula"). Lykovec muránsky je treťohorný relikt, ktorý na území rastie milióny rokov. Lesy pokrývajú asi 86 % rozlohy národného parku.
Medzi turistické atrakcie patrí označených turistických chodníkov a náučných trás. Najlepší prístup do parku je cez okolité obce a osady, napríklad Muráň alebo Závadka nad Hronom.

</doc>
<doc id="182941" url="https://sk.wikipedia.org/wiki?curid=182941" title="Pieninský národný park">
Pieninský národný park

Pieninský národný park (skr. PIENAP) je národný park na severnom Slovensku. Nachádza sa v západných Pieninách pri hranici s Poľskom. Je to najmenší národný park na Slovensku, jeho rozloha je a ochranné pásmo zaberá plochu .
Leží v okresoch Kežmarok a Stará Ľubovňa v prešovskom kraji. Bol založený 16. januára 1967 a jeho hranice boli upravené v roku 1997.
Je známy predovšetkým vďaka prielomu rieky Dunajec, ktorý patrí medzi známe raftingové a turistické lokality. Park ponúka tradičný folklór a architektúru, hlavna obec Červený Kláštor a múzeum národnej kultúry. V okolí Pienapu sa nachádza pohorie Spišská Magura.
Z histórie.
Prvá oficiálna zmienka o vytvorení národného parku Pienin bola vyslovená v roku 1921. Profesor Władysław Szafer v Państwowej komisii ochrony przyrody (PKOP) (), ktorá sa zaoberala záchranou prírody v okolí czorstynského zámku, vyslovil názor, že prírodu Pienin je potrebné chrániť v celku. Dňa 14. marca 1921 bola ustanovená prvá prírodná rezervácia czorstynského hradného vrchu, prvá na území Pienin. V nasledujúcom roku profesor Stanisław Kulczyński vypracoval prvý projekt pieninskej rezervácie o rozlohe , ktorý zaberal centrálnu časť Pienin – Tri koruny.
V roku 1923 na konferencii, ktorá sa konala v Szczawnici bol schválený projekt a začali sa riešiť majetkovo-právne záležitosti. V Krakove bolo od 25. apríla do 6. mája 1924 rokovanie delimitačných komisárov o povojnovom rozdelení prihraničných území medzi Poľskom a Československom, ktoré bolo zavŕšené medzinárodnou zmluvou. Príloha protokolu tejto zmluvy bola zameraná na otázky turistickej konvencie v oblasti Vysokých Tatier a o zriadení pohraničného národného parku. Bola to dôležitá podpora nových československých a poľských orgánov v úsilí o uzákonenie národného parku. V tomto zmysle bola vytvorená právna základňa pre riešenie záležitosti pohraničného úseku Dunajca. 
Na rokovaní poľských a československých právnych zástupcov, ktoré sa konalo 6. – 8. októbra 1925 v Zakopanom boli schválené zásady pohraničných národných parkov. Rokovania sa síce uskutočnili, ale ich závery neboli v plnom rozsahu z rôznych príčin realizované. Poľskí súkromní vlastníci v nasledujúcich rokoch začali vo veľkej miere ťažiť lesy. 
Dňa 8. novembra 1929 Ekonomický výbor Rady ministrov Poľska schválil výkup územia Pienin a v nasledujúcom roku Generálne riaditeľstvo štátnych lesov podpísalo s majiteľmi lesov zmluvy o výkupe lesov na ploche . Boli stanovené hranice Pieninského národného parku (), jeho organizačná štruktúra a zámery na zakúpenie ďalších častí územia Pienin. Zároveň Štátna rada ochrany prírody sa obrátila na československé orgány, aby sa urýchlili prípravy na zriadenie parku aj na československej strane Pienin. Dňa 19. augusta 1930 boli zakúpené ďalšie plochy poľských Pienin (), čím sa zvýšila rozloha chránených území vo vlastníctve štátu na . 
Poľské Towarzystwo Tatrzańskie v Szczawnici 31. augusta 1930 v prítomnosti československej delegácie slávnostne vyhlásilo vytvorenie Pieninskiego parku narodowego. V roku 1931 bola v Gdyni podpísaná československo – poľská dohoda o doprave cez Pieniny. Dňa 31. apríla 1932 bol na porade delegátov Poľska a Československa oznámené ustanovenie rezervácie v československej časti Pienin. Dňa 23. mája 1932 zástupca štátneho tajomníka Victor Lesniewski podpísal v zastúpení ministra poľnohospodárstva dekrét o zriadení prírodnej rezervácie v Pieninách dňom 1. júna 1932 s názvom „Park Narodowy w Pieninach“ o výmere . Definitívne zriadenie Slovenskej prírodnej rezervácie v Pieninách bolo datované 9. júlom 1932 vo vyhláške vtedajšieho Ministerstva zemědelství č.28.560, ktorá bola uverejnená v Zb. zákonov dňa 12. júla 1932 pod číslom 159. Rezervácia mala výmeru . 
Dňa 17. júla 1932 bola v Červenom Kláštore vyhlásená Slovenská prírodná rezervácia v Pieninách a súčasne sa vyhlasoval prvý medzinárodný prírodný park v Európe. Prvým správcom pieninskej rezervácie bol Oldřich Lacina. Rezervácia podliehala služobne riaditeľstvu štátnych lesov a majetkov v Liptovskom Hrádku. 
Druhá svetová vojna na čas prerušila ďalšie aktivity. Po vojne len pomaly dozrieval čas na vyhlásenie Pieninského národného parku. Pripravovali sa mapové podklady, expertízne posudky o stave prírody. Prednosť pred Pieninami dostali Vysoké Tatry a v nich ustanovenie nového TANAPu. V Poľsku Rada Ministra lesníctva potvrdila 30. októbra 1954 opätovné schválenie Pieninskiego parku narodowego. K Pieninám bola pričlenená aj veľká časť poľského Zamaguria, ktorá poskytovala široké možnosti turistiky. 
Na slovenskej strane sa pomery vyvíjali odlišne. Rozdrobené súkromné majetky neboli vhodné na združstevňovanie a spoločné hospodárenie. Nariadením povereníctva poľnohospodárstva a lesného hospodárstva zo dňa 13. 12. 1957 vznikla Pieninská prírodná rezervácia Červený Kláštor s účinnosťou od 1. januára 1958. V roku 1960, pri príležitosti exkurzie Svetovej konferencie Medzinárodnej únie ochrany prírody a prírodných zdrojov (IUCN), bol sprístupnený náučný chodník v ŠPR Prielom Dunajca - prvý náučný chodník otvorený na Slovensku (obnovený v 1999). Ďalšie prípravy na vyhlásenie národného parku trvali 10 rokov.
Nariadením Predsedníctva SNR č. 5 zo dňa 16. januára 1967 bol zriadený Pieninský národný park (PIENAP) na území s rozlohou (z toho lesa) a jeho ochranné pásmo . Hospodársky a organizačne bol pričlenený do Správy TANAP-u v Tatranskej Lomnici. V praxi sa však jeho správa degradovala na ochranný obvod TANAPu. V roku 1996, jeden rok po účinnosti zákona 287/94 Z. z. o ochrane prírody a krajiny, bol postavený na úroveň ostatných národných parkov. Na začiatku bol súčasťou Správy národných parkov Slovenskej republiky so sídlom v Liptovskom Mikuláši a od 1. júla 2000 ako súčasť Štátnej ochrany prírody Slovenskej republiky so sídlom v Banskej Bystrici. Vláda Slovenskej republiky nariadením č. 47. zo 14. januára 1997 zvýšila výmeru parku z pôvodných na súčasných a ochranné pásmo upravila na .
Územie národného parku zahŕňa katastre obcí: (Červený Kláštor – časť, Haligovce – časť, Kamienka – časť, Lechnica – časť, Lesnica, Stráňany – časť, Veľký Lipník – časť) a 20 obcí v ochrannom pásme (Červený Kláštor – časť, Havka, Jezersko, Lechnica – časť, Lysá nad Dunajcom, Majere, Malá Franková, Matiašovce, Osturňa, Reľov, Slovenská Ves – časť, Spišské Hanušovce, Spišská Stará Ves, Toporec – časť, Veľká Franková, Zálesie, Haligovce – časť, Stráňany – časť, Veľká Lesná, Veľký Lipník – časť).
Správa národného parku okrem vlastného územia pôsobí aj vo voľnej krajine v okresoch Stará Ľubovňa a Kežmarok (okrem obcí Rakúsy, Mlynčeky, Stráne pod Tatrami, Stará Lesná). Celková výmera územnej pôsobnosti je PIENAP .
Poloha a hranice parku.
Územie Pienin sa delí na tri časti. Na západné Czorsztynske Pieniny, v strede Pieninky a na východe Malé Pieniny. Z Czorsztynskych Pienin sa na naše územie ťahá hrebeň Kláštornej hory () a Holice (), ktorý smerom na východ pokračuje hrebeňom Haligovských skál. Od Troch korún () ich oddeľuje hraničná rieka Dunajec, ktorá sa zarezáva do hlbokého údolia „Prielomu Dunajca“, lemovaného vápencovými bralami. Z oblasti Pieniniek na slovenské územie zasahuje len skala Osobitá (). Na poľskej strane najvyššími vrchmi sú Czertezik () a Sokolica ()
Malé Pieniny vytvárajú široký skalný chrbát po štátnej hranici od masívu Kače () až k Jarabinej a Litmanovej, kde vystupujú jednotlivé bralá až po sedlo Rozdiel. Najvyšším vrcholom tejto oblasti i celého pohoria sú Vysoké skalky ().
Územie parku sa začína v obci Červený Kláštor na pravom brehu Dunajca pri hraničnom kameni II/105, pokračuje na severovýchod prúdnicou rieky Dunajec, potom východným smerom štátnou hranicou po hrebeni Malých Pienin cez Šľachovky (), Vysoké skalky (), Vysokú () na Vrchriečky (), kde opúšťa hraničný hrebeň a smeruje bočným hrebeňom na vrch Fakľovka () juhozápadným smerom k ceste 543, vedúcej severozápadne cez Stráňanské sedlo, Veľký Lipník a údolím potoka Lipník až k Lechnici pri rieke Dunajec na hranici s Poľskom. 
Prírodné rezervácie národného parku.
Poľnohospodárstvo v oblasti národného parku je súkromné.
Fauna národného parku.
Pieniny nikdy neboli zaľadnené. Čiastočná izolovanosť tohto územia spôsobila svojrázny a osobitý vývoj rastlín a živočíchov. Pozoruhodné sú tu mnohé zoograficky dôležité teplomilné i studenomilné formy. Napríklad zo stonožiek tu doteraz zistili 50 percent karpatských endemitov. Časté sú aj východokarpatské druhy, ako napríklad Cylindroiulus luridus burzeneandicus. Z rovnokrýdleho hmyzu sa tu vyskytuje reliktný druh Isophya pyrenea pieninensis a mnohé iné. Z teplomilných endemitov Západných Karpát tu žije druh Trichia lubomirskii, Trichia villosa a mnohé iné. 
Zaujímavý je výskyt hlodavca ryšavky myšovitej (objavili ju v roku 1972). Z hrabošov tu žije hraboš močiarny, hrabáč podzemný. Z hmyzožravcov piskor horský, vzácna bielozúbka krpatá. Zaujímavou skupinou sú netopiere. Pozornosť si zaslúži lietavec sťahovavý, netopier fúzatý, večernica pestrá, raniak hrdzavý a iné. Z veľkých cicavcov tu od roku 1983 pozorovali medveďa hnedého, z mačkovitých tu žije rys ostrovid, zriedkavo sa vyskytuje mačka divá (údaj pochádza z konca 19. storočia), vydra riečna, jazvec obyčajný, kuna lesná, kuna skalná, hranostaj obyčajný, lasica obyčajná, diviak, jelenia a srnčia zver..
Flóra národného parku.
V izolovaných a členitých Pieninách vznikli endemity a udržali sa tu niektoré druhy z dávnejších dôb (treťohôr i štvrtohôr). Najpozoruhodnejšími sú endemity: chryzantéma pieninská (Dendranthema zawadskii), ktorá okrem Pienin na poľskej a slovenskej strane nikde inde nerastie, poliehavá borievka netatová (Juniperus sabina), ktorá v rámci západných Karpát rastie len v Pieninách na veľmi ťažko dostupných miestach a je treťohorným reliktom, arábka brvitá (Arabis ciliata). Z východokarpatských a veľmi vzácnych druhov tu rastie skopólia kranská (Scopolia carniolica), razivka smradľavá (Aposeris foetida) a veronika pŕhľavolistá (Veronica urticifolia). Zo západokarpatských a karpatských endemitov a subendemitov tu rastú napríklad soldanelka karpatská (Soldanella carpatica), bodliak sivastý (Cardus glaucinus), klinček včasný (Dianthus hungaricus), rožec tuhý tatranský (Cerastium strictum).
Rastú tu kvetiny rôzneho pôvodu od stredomorských až po vysokohorské. Z vysokohorských a horských druhov tu rastie napríklad dryádka osemlupienková (Dryas octopetala), veronika kríčkovitá (Veronica fruticans), iskerník veľhorský (Ranunculus oreophiluss), arábka alpínska (Arabis alpina), prvosienka holá karpatská (Primula auricula) a iné. 
Prapôvodným lesným spoločenstvom Pienin je jedľovo–bukový les, ktorý sa však zachoval len miestami. Najrozšírenejšie sú jedľovo–smrekové lesy s vtrúseným bukom. Zaujímavé v hrebeňovitých partiách národného parku sú lipové háje, v ktorých okrem lipy malolistej rastie lieska obyčajná, jaseň štíhly, javor mliečny, javor horský, svib krvavý, krušina jelšová, rešetliak prečisťujúci, pozoruhodné sú porasty borovice lesnej. Na vlhkých miestach rastie papraďovec Braunov, papraďovec laločnatý, na skalách trávy, medzi inými ostrevka vápnomilná, kostrava tvrdá. Bohaté zastúpenie tu má napríklad kozinec južný, pamajorán obyčajný, púpavec sivý, jagavka konáristá, dúška vajcovitá a mnohé iné.

</doc>
<doc id="182942" url="https://sk.wikipedia.org/wiki?curid=182942" title="PIENAP">
PIENAP



</doc>
<doc id="182944" url="https://sk.wikipedia.org/wiki?curid=182944" title="Národný park Veľká Fatra">
Národný park Veľká Fatra

Národný park Veľká Fatra je národný park na Slovensku. Väčšina jeho územia leží v južnej časti Žilinského kraja a malá časť v severnej časti Banskobystrického kraja. Národný park a ochranné pásmo zaberá väčšinu územia Veľkej Fatry, ktorá patrí k vonkajším Západným Karpatom a juhozápadnú časť Starohorských vrchov.
Národný park vznikol 1. apríla 2002 ako vyšší stupeň ochrany chránenej krajinnej oblasti Veľká Fatra (s rovnakým názvom), ktorá bola vyhlásená v roku 1972 na ochranu horského pásma s vysokým zastúpením zachovaných karpatských lesov. Prevažuje tu európsky buk, ktorý zaberá 90% plochy, v kombinácii s hrebeňovými pastvinami, ktoré sa datujú do 15.-17. storočia do obdobia známeho ako Valašská kolonizácia. Nachádzajú sa tu aj zvyšky lesov škótskej borovice a Harmanecké údolie je významné ako najbohatšia tisová lokalita v strednej a pravdepodobne aj celej Európe.
Národný park Veľká Fatra je aj dôležitý zdroj pitnej vody vďaka vysokým zrážkam a nízkym vyparovaním v oblasti. Jadro pásma je zložené zo žuly, ktorá iba na málo miestach presahuje na povrch, častejšie sú rôzne bridlicové hrebene, známe ako "Hôlna Fatra" a vápencové a dolomitové skaly, ktoré tvoria malebné terény známe ako "Bralná Fatra". Sú tu aj rôzne krasové oblasti, prevažne jaskyne, pričom Harmanecká jaskyňa je aj otvorená pre verejnosť.
Rôzne druhy skál a pôdy, rôzne typy terénu s lúkami a pastvinami, útesmi a údoliami poskytujú podmienky pre veľmi bohatú flóru a faunu. Žijú tu v hojnom počte všetky európske druhy mäsožravcov: medveď hnedý, vlk dravý a rys ostrovid.
Oblasť je populárna medzi turistami, predovšetkým kvôli peším túram. Neďaleko sa nachádza lokalita svetového kultúrneho dedičstva UNESCO, osada Vlkolínec. Po vstupe Slovenska do európskej únie bol NP Veľká Fatra zaradený medzi územia európskeho významu v sústave NATURA 2000.

</doc>
<doc id="182945" url="https://sk.wikipedia.org/wiki?curid=182945" title="Národný park Slovenský kras">
Národný park Slovenský kras

Národný park Slovenský kras je národný park v geomorfologickom celku Slovenský kras na juhovýchodnom Slovensku. Z administratívneho pohľadu sa nachádza v okresoch Rožňava a Košice-okolie v Košickom kraji. Má rozlohu a jeho ochranné pásmo . Slovenský kras je známy pre svoj veľmi dobre vyvinutý skalný reliéf a bohatstvo jaskýň, ktorých je tu k 31.12.2017 známych takmer 1300 (teda takmer 1/6 všetkých známych jaskýň na Slovensku), pričom patrí medzi najväčšie krasové oblasti v Strednej Európe. Jaskynný systém Skalistého potoka má v súčasnosti dĺžku s výškovým rozdielom 373 m; je najdlhšou a zároveň najhlbšou jaskyňou Slovenského krasu.
Národný park bol založený 13. februára 2002, predtým bol chránený ako chránená krajinná oblasť od roku 1973. Je to prvá slovenská biosférická rezervácia od 1. marca 1977, kedy bol zahrnutý do programu UNESCO – "Človek a biosféra". V roku 1995 boli jaskyne Slovenského krasu a Aggteleckého krasu začlenené (zapísané na zoznam) do svetového prírodného dedičstva UNESCO.
V správe národného parku sa nachádza viacero maloplošných chránených území ako 10 národných prírodných rezervácií, 6 prírodných rezervácií a 16 národných prírodných pamiatok (najmä jaskyne).
Flóra.
Endemitom Slovenského krasu je chudôbka drsnoplodá Klášterského ("Draba lasiocarpa subsp. klasterskyii"). Donedávna bola za endemit tohto územia považovaná aj rumenica turnianská "(Onosma tornensis)", avšak podrobný genetický výskum dokázal, že je totožná s rumenicou sviežou"(Onosma viridis)", ktorá rastie v banátskej a transylvánskej časti Rumunska.
Fauna.
Okrem množstva druhov bezstavovcov žijú na území NP Slovenský kras všetky naše šelmy (medveď, vlk, rys, líška, mačka divá, jazvec), takmer všetky druhy netopierov vyskytujúcich sa na území Slovenska; bohato je zastúpená aj avifauna (orly, orliak morský, bocian čierny), herpetofauna (užovka stromová, užovka hladká, krátkonožka štíhla Fitzingerova, jašterica zelená, jašterica múrová) i batrachofauna (zemné i vodné druhy skokanov, ropucha obyčajná i zelená, obe druhy kuniek aj ich hybridy, rosnička zelená, salamandra škvrnitá, niekoľko druhov mlokov). 

</doc>
<doc id="182946" url="https://sk.wikipedia.org/wiki?curid=182946" title="Národný park Slovenský raj">
Národný park Slovenský raj

Národný park Slovenský raj je jeden z deviatich národných parkov na Slovensku, nachádzajúci sa na východnom Slovensku. Chráni oblasti horského pásma Slovenský raj, ktoré sa nachádza na severe Slovenského rudohoria.
Národný park má rozlohu a jeho ochranné pásmo , spolu . Nachádza sa tu 11 národných prírodných rezervácií a 8 prírodných rezervácií. Park ponúka okolo turistických chodníkov, často vybavených rebríkmi, reťazami a mostami. Nachádza sa tu okolo 350 jaskýň, z ktorých verejnosti prístupná je len Dobšinská ľadová jaskyňa, ktorá je od roku 2000 lokalitou svetového dedičstva UNESCO.
Dejiny národného parku.
Prvé chránené územie v Slovenskom raji bolo vyhlásené už v roku 1890. Prvou chránenou rastlinou bol v roku 1936 plesnivec alpínsky. Názov "Slovenský raj" sa prvýkrát objavil v roku 1921 v časopise "Krásy Slovenska" a nahradil mnohé, dovtedy používané názvy. 21. augusta 1964 bola na území Slovenského raja vyhlásená prvá chránená krajinná oblasť na Slovensku, na národný park bolo preklasifikované 18. januára 1988. V roku 2000 bola do zoznamu svetového kultúrneho dedičstva UNESCO (ako súčasť chránených území s názvom Jaskyne Aggteleckého krasu a Slovenského krasu) zapísaná Dobšinská ľadová jaskyňa. Od roku 2004 sú niektoré časti parku súčasťou sústavy chránených území európskeho významu Natura 2000.
Geografia.
Národný park leží v Banskobystrickom kraji (okres Brezno), Prešovskom kraji (okres Poprad) a Košickom kraji (okresy Rožňava a Spišská Nová Ves).
Slovenský raj tvorí severnú časť Spišsko-gemerského krasu. Na západe je ohraničený Nízkymi Tatrami, na juhu centrálnou časťou Slovenského rudohoria - Stolickými a Volovskými vrchmi a Hornádskou kotlinou na severe a severovýchode.
Najvýraznejšiu stopu a jedinečný charakter územiu dala rieka Hornád s prítokmi, ktoré tu vytvorili početné rokliny, kaňony, údolia, vodopády a jaskyne. Najznámejšie rokliny sú 4,5 km dlhý Veľký Sokol, Suchá Belá, Piecky a Kyseľ, v ktorých sú početné vodopády. Prielom Hornádu je najdlhším a najvýraznejším kaňonom (11,7 km), najvyšší vodopád je Závojový vodopád s výškou 70 m. Najväčšou vodnou plochou je Palcmanská Maša s rozlohou 0,85 km², priehrada na Hnilci, dokončená v roku 1956.
Najvyšším vrchom územia je Predná hoľa (), výborným vyhliadkovým bodom je tiež Havrania skala (). Výnimočný výhľad ponúka skalnatá rímsa, nazývaná Tomášovský výhľad, vyhľadávaný okrem turistov aj horolezcami. Najnižším bodom územia je hladina Hornádu ().
Biológia a ekológia.
V Slovenskom raji je najvyššia koncentrácia motýľov na Slovensku s výskytom 6,06 motýľov na km². Na Kopaneckých lúkach je mimoriadna biodiverzita cievnatých rastlín, ktorých sa tu vyskytuje priemerne až 75 druhov na m².
V parku žije okolo 4000 druhov bezstavovcov, vrátane viac ako 2100 druhov motýľov, 400 druhov chrobákov a 150 druhov mäkkýšov. Stavovce sú zastúpené 200 druhmi, z ktorých je 130 chránených. V parku žije 40 druhov cicavcov vrátane medveďa, líšky, vlka, mačky divej, jeleňa, diviaka a kuny. Národný park je domovom 65 ohrozených druhov, vrátane sokola rároha, vydry riečnej a sysľa obyčajného.
Les pokrýva 90 % rozlohy parku, pričom najväčšie zastúpenie má buk, smrek, jedľa a borovica. Na území parku je potvrdený výskyt 930 druhov rastlín, z ktorých je 35 chránených. Vyskytuje sa tu tiež 6 endemických rastlín, ktoré rastú len v Slovenskom raji a 19 endemických rastlín, ktoré rastú len v Západných Karpatoch.
Turistický ruch.
Najznámejšie turistické centrá a letoviská sú Čingov a Podlesok na severe, Dedinky na juhu a jediné turistické centrum situované priamo v parku, Kláštorisko, s ruinami kartuziánského kláštora. Najnavštevovanejšími lokalitami v parku sú Dobšinská ľadová jaskyňa a tiesňava Suchá Belá.
Park ponúka okolo 300 km turistických chodníkov a niekoľko cyklistických trás.

</doc>
<doc id="182947" url="https://sk.wikipedia.org/wiki?curid=182947" title="NPMF">
NPMF



</doc>
<doc id="182948" url="https://sk.wikipedia.org/wiki?curid=182948" title="NPMP">
NPMP



</doc>
<doc id="182949" url="https://sk.wikipedia.org/wiki?curid=182949" title="NPP">
NPP

NPP môže byť:

</doc>
<doc id="182950" url="https://sk.wikipedia.org/wiki?curid=182950" title="NPSK">
NPSK



</doc>
<doc id="182951" url="https://sk.wikipedia.org/wiki?curid=182951" title="NPSR">
NPSR



</doc>
<doc id="182952" url="https://sk.wikipedia.org/wiki?curid=182952" title="NPVF">
NPVF



</doc>
<doc id="182961" url="https://sk.wikipedia.org/wiki?curid=182961" title="Plačlivô">
Plačlivô



</doc>
<doc id="182963" url="https://sk.wikipedia.org/wiki?curid=182963" title="Plačlivý Roháč">
Plačlivý Roháč



</doc>
<doc id="182968" url="https://sk.wikipedia.org/wiki?curid=182968" title="Viackoľajová trať">
Viackoľajová trať



</doc>
<doc id="182970" url="https://sk.wikipedia.org/wiki?curid=182970" title="Zoznam hráčov Vancouveru Canucks">
Zoznam hráčov Vancouveru Canucks

Toto je kompletný zoznam hráčov Vancouveru Canucks, spolu so štatistikami vybraných hráčov. Obsahuje hráčov, ktorí za Vancouver Canucks odohrali od vstupu do NHL v sezóne 1970-71 aspoň jeden zápas, či už počas regulárnej sezóny, alebo v play-off.

</doc>
<doc id="182971" url="https://sk.wikipedia.org/wiki?curid=182971" title="Litice nad Orlicí">
Litice nad Orlicí

Litice nad Orlicí je časť obce Záchlumí, ktorá sa nachádza v Česku v okrese Ústí nad Orlicí v Pardubickom kraji. Litice sú umiestnené západne od Žamberka.
História obce je zviazaná s históriou hradu Litice, ktorý bol založený v 13. storočí pri kolonizácii tohto kraja príslušníkmi rodu Drslavicov.

</doc>
<doc id="182979" url="https://sk.wikipedia.org/wiki?curid=182979" title="Transferová ribonukleová kyselina">
Transferová ribonukleová kyselina

Transferová ribonukleová kyselina (skr. tRNA; iné názvy pozri nižšie) je osobitný typ RNA so špecifickou úlohou. Je dôležitá pri translácii (čiže proteosyntéze), keďže prenáša jednotlivé aminokyseliny na miesto tvorby proteínov v ribozómoch. tRNA nemajú veľkú molekulovú hmotnosť a obsahujú okolo 70 až 80 nukleotidov. V bunke sa nachádzajú rozpustené v cytoplazme.
Názvy.
Názvy tejto kyseliny sú: transferová ribonukleová kyselina/RNA/RNK [často nesprávne: "transférová RNA/RNK"], prenosová ribonukleová kyselina/RNA/RNK, prenášačová ribonukleová kyselina/RNA/RNK, staršie: rozpustná ribonukleová kyselina/RNA/RNK. 
Slovenské skratky názvu tejto kyseliny sú: tRNA, t-RNA, tRNK, t-RNK, staršie: sRNA, s-RNA, sRNK, s-RNK.
Anglický názov tejto kyseliny je "transfer RNA" - skr. "tRNA". Starší anglický názov je "soluable RNA" - skr. "sRNA".
Štruktúra tRNA.
Je jednoreťazová a tvorí tri slučky. Niektoré oblasti slučiek obsahujú sekvencie navzájom komplementárnych nukleotidov, ktoré sa spájajú a vznikajú tak miesta, kde je tRNA dvojreťazová. Výsledná štruktúra pripomína ďatelinový list. Na jeden koniec (obsahuje sekvenciu nukleotidov CCA) tRNA sa viaže aminokyselina (vtedy sa nazýva "aktivovaná tRNA", vzniká "aminoacyl-tRNA") . Akú aminokyselinu naviaže, určuje trojica nukleotidov, tzv. antikodón, nachádzajúci sa na spodnom ramene. Tento antikodón je komplementárny s kodónom mRNA, ktorý tvorí genetický kód. Tým je umožnený prepis genetického kódu do presného poradia aminokyselín v bielkovine.

</doc>
<doc id="182981" url="https://sk.wikipedia.org/wiki?curid=182981" title="Číslo (gramatická kategória)">
Číslo (gramatická kategória)

Číslo alebo gramatické číslo (lat. numerus) je gramatická kategória mien (menné číslo) a slovies (u slovies je to spravidla len vyjadrenie zhody s príslušným menom) slúžiaca na rozlišovanie množstva (jeden exemplár verzus nejaký druh väčšieho množstva).
V slovenčine rozlišujeme jednotné číslo (singulár), množné číslo (plurál) a do 14. storočia aj dvojné číslo (duál, označuje množstvo 2). V iných jazykoch existuje napríklad aj trojné čislo (triál; množstvo 3), štvorné číslo (kvadriál/kvadrál; množstvo 4) či paukál (označuje malý počet).
Niektoré podstatné mená nerozlišujú jednotné a množné číslo. V slovenčine sú to: 

</doc>
<doc id="182983" url="https://sk.wikipedia.org/wiki?curid=182983" title="Nobuhide Oda">
Nobuhide Oda

Nobuhide Oda (jap.:織田信秀, "Oda Nobuhide", 1510 – 21. apríl 1551) bol vojvodcom a policajným sudcom v provincii Owari v Japonsku počas obdobia Sengoku. Bol otcom Nobunagu Oda.
Nobuhide, ako hlava klanu Oda, bol zapletený do vojny s daimjóm provincie Mino Dósan Saitóm na severných hraniciach a na východe s Jošimotom Imagawom, daimjóm provincií Mikawa, Suruga a Tótómi. Nikdy nebol schopný úplne zjednotiť provinciu Owari. Hoci si zabezpečil udržanie svojich dŕžav proti ostatným oponentom, neustále zápasy vo vnútri klanu Oda mu zabránili dosiahnuť úplne víťazstvo. V roku 1549, Nobuhide dohodol mier s Dósanom Saitóm dohodnutím svadby medzi synom (Nobunagom) a dcérou Saitóa. S podporou Dósana, sa Nobuhide zameral na Imagawu. V jednom z jeho víťazných momentov sa mu podarilo zajať Motojasu Macudairu na ceste do Imagawa a spravil z neho rukojemníka. Teraz bol schopný zabezpečiť si vstup do provincie Mikawa.
Keď Nobuhide zomrel v roku 1551 na hrade Suemori, ustanovil mladého Nobunagu ako svojho následníka v pozícii vodcu klanu Oda a svojho malého územia. Nobunaga, ktorý sotva poznal svojho otca a už mal zlú povesť ako delikvent, prišiel nevhodne oblečený na Nobuhideho pohreb a hodil vonné tyčinky na oltár chrámu preklínajúc svoj osud. To zapríčinilo, že Nobuhideho vazali miesto Nobunagu, podporovali jeho mladšieho brata Nobudžuki Odu. Aby získal podporu, vybral sa Nobunaga za Masahidom Hiratom a za svojim svokrom Saitó Dósanom, ktorého predtým nikdy nestretol. Od tohto bodu zvratu mu trvalo sedem rokov, aby upevnil svoju moc v klane a zjednotil provinciu Owari.

</doc>
<doc id="182985" url="https://sk.wikipedia.org/wiki?curid=182985" title="Tiahuanaco (archeologická lokalita)">
Tiahuanaco (archeologická lokalita)

Tiahuanaco (iné názvy: Tiahuanacu, Tiawanacu, Tiwanacu, Tíwanaco, Tíwanacu, Tiawanaku, Tiwanaku, ďalšie názvy pozri v článku Tiawanacu) je archeologická lokalita a najvýznamnejšia historická pamiatka Bolívie, bývalé mesto v Andách. Leží na okraji plochého a širokého údolia Altiplana vo výške , od jazera Titicaca a od La Paz.
Od roku 2000 je zaradená do zoznamu UNESCO
Dejiny.
Podľa všetkých verzii andských legiend je Tiahuanaco označované ako miesto, kde veľký Viracocha po veľkej potope opäť zjavil a stvoril život. Tu bol predkom Inkov zverený zlatý prút, pomocou ktorého založili civilizáciu v Andách.
História a čas vzniku Tiahuanaca dodnes nie je objasnená. Z určitosťou sa vie iba to, že bolo vytvorené predinskou kultúrou. Najvýznamnejší prínos v objavovaní Tiahuanaca patrí Arthurovi Poznanskemu – staviteľovi z Európy, ktorý sa začiatkom 20. storočia z dôvodu výskumu Tiahuanaca presťahoval do Bolívie a tu zasvätil celý život odkrývaniu jeho tajomstiev. Jeho výskumy ho viedli k vytvoreniu najkontroverznejšej teórie času vzniku Tiahuanaca a to je obdobie 15 000 rokov pred Kr. K tomuto časovému obdobiu dospel po vyhodnotení pôvodnej astronomickej orientácie chrámu Kalasasaya a vzhľadom k jej astronomickej orientácii v súčasnosti. Na základe súčasných údajov zo satelitov upresnil tento dátum americký archeoastronóm Neil Steede približne na dobu 12 000 rokov. Tvrdením, že Tiahuanaco je najstarším mestom sveta, ktoré bolo vybudované pred potopou sveta si proti sebe obrátil väčšinu vedeckej archeologickej obce.
Od 16. storočia bolo Tiahuanaco systematicky likvidované. V rámci katolíckej zúrivej kampane, ktorej účelom bolo vyhladiť v Andách modlárstvo, bolo zničených veľké množstvo sôch. V tomto období vykopali hľadači pokladov hlboký kráter do vrcholu pyramídy Akapana. V 19. storočí si zo starobylých megalitov mesta urobili lom inžinieri pri stavbe železničného násypu. Kamenné bloky z Tiahuanaca sa bežne odvážali, rozbíjali a používali ako stavebný materiál až do začiatku 20. storočia a to aj na staveniskách tak vzdialených ako je La Paz. To čo z trosiek ostávalo odnášali dedinčania na stavbu svojich domčekov a jeho ruiny tiež vykrádali bezohľadní lovci kuriozít a lupiči, ktorí ukradli všetko, čo sa dalo speňažiť, a do toho, čo sa nedalo odniesť aspoň vyryli svoje iniciály. V snahe zachrániť niekoľko ostávajúcich sôch pred ďalším devastovaním nápismi a iným svojvoľným poškodzovaním, boli v 40. rokoch 20. storočia takmer všetky nedotknuté sochy odvezené do La Paz a umiestnené do akéhosi múzea pod holým nebom v blízkosti štadióna, vedľa najrušnejšej križovatky. Tieto sochy tam stoja aj v súčasnosti v zničenom prostredí veľkomesta. V Tiahuanacu ostali z pôvodných sôch iba tri: najväčšia umiestnená v interiéri múzea a dve v Chráme Kalasasaya ohradené ostnatým drôtom.
Tiahuanaco dnes.
Dnešné Tiahuanaco pozostáva zo štyroch hlavných prvkov a to: polopodzemného chrámu, Chrámu Kalasasaya, Pyramídy Akapana a Puma Punku (Levia brána), ktorá leží juhozápadne od hlavnej rozsiahlej lokality.
Chrám Kalasasaya je obdĺžniková ohradená plocha, od východu po západ meria a od severu po juh a je orientovaný k hlavným svetovým stranám. Steny postavené z červených pieskovcových megalitov obklopujú vyvýšenú plošinu, na ktorých sa nachádzajú dve tiahuanacké sochy. V severozápadnom rohu plošiny sa nachádza slávna Slnečná brána. Slnečná brána je vysoký, široký monolit z andezitu s hmotnosťou 10 ton, na ktorom je vyobrazený veľký Viracocha.
Pyramída Akapana je orientovaná rovnako ako Kalasasaya k hlavným svetovým stranám, je to archetypálna posvätná hora veľmi zložitého tvaru. Má pyramídový pôdorys s plochou väčšou ako , v podobe trojstupňovej pyramídy so základňou smerom k východu a vrcholom k západu. Z tohoto pôdorysu sa dvíha sedem stupňov do výšky .
Polozapustený chrám je vyhĺbená ohradená plocha, otvorená šíremu nebu s rozmermi 26-krát . Stoja v ňom dve stély, na jednej z nich je vytesaná postava fúzatého muža, ktorá nemá podobu domorodých Američanov. Obvodové steny sú lemované desiatkami podivných hláv s vyvalenými očami.
Puma Punku (Levia brána) pozostáva z prikrčenej stupňovitej pyramídy so základňou zhruba 60-krát , kde sa nachádza kamenný kváder, ktorého váha bola vypočítaná na 447 ton. Veľa ďalších kamenných kvádrov váži od 100 do 200 ton.
Hlavné lomy andezitu, z ktorých bolo Tiahuanaco postavené sa nachádzajú vo vzdialenosti a lomy z ktorých pochádza červený pieskovec sú vo vzdialenosti . Ďalšou záhadou najzreteľnejšou hlavne v Puma Punku je, že jednotlivé andezitové niekoľkotonové monolity boli spájané kovovými svorkami, ktoré boli vyrobené z neobvyklej zliatiny obsahujúcej 2,05 % arzénu, 95,15 % medi, 0,26 % železa, 0,84 % kremíku a 1,7 % niklu, pričom zdroj niklu sa nikde v Bolívii nenachádza.

</doc>
<doc id="182986" url="https://sk.wikipedia.org/wiki?curid=182986" title="Rusko (rozlišovacia stránka)">
Rusko (rozlišovacia stránka)

Rusko môže byť:

</doc>
<doc id="182990" url="https://sk.wikipedia.org/wiki?curid=182990" title="Eugen Kriek">
Eugen Kriek

Eugen Kriek alebo Jenő Kriek alebo Jenö Krick (* 19. júl 1861, Segedín, Rakúske cisárstvo, dnes Maďarsko – † 26. september 1940, Levice) bol málo známy až takmer neznámy, ale pre entomológiu Slovenska relatívne regionálne významný entomológ a profesor na učiteľskom ústave v Leviciach. Pôsobil ako profesor v Leviciach a prvý správca levického múzea. Zaoberal sa hlavne zberom chrobákov a motýľov, ale venoval sa hmyzu vo všeobecnosti. Je uvedený za Rakúsko-Uhorsko v knihe Wilhelma Junka z roku 1905 „Entomologen Adressbuch“.
Životopis.
Narodil sa v uhorskom Segedíne. Po skončení základnej školy získal kvalifikáciu učiteľa na meštianskej škole.&lt;br&gt;
Po jej skončení pôsobil jeden rok v Sárospataku. Od roku 1881 trvale zakotvil v Leviciach. 11 rokov pôsobil ako dočasný a potom trvalý profesor na učiteľskom ústave v Leviciach. V roku 1911 mu bola udelená hodnosť titulárneho riaditeľa Učiteľského ústavu v Leviciach. Tu pôsobil celkove v rokoch 1885 až 1915, kde patril k jedným z najobľúbenejších a najvýznamnejších profesorov "Maďarského kráľovského štátneho učiteľského ústavu". Býval v Leviciach. Na učiteľskom ústave vyučoval biologické predmety a dielenské práce. Pokiaľ mu to okolnosti dovoľovali, bol v botanickej záhrade, ktorá bola v areáli školy. Mal veľmi ľudský prístup k žiakom, začo bol veľmi obľúbený, preto ho žiaci familiárne volali „Kriek bácsi“. Krieka považovali za veľkého odborníka v svojej profesii. Bol vynikajúcim pedagógom a veľmi aktívne pracoval na poli kultúry Levíc. V roku 1911 mu bola udelená hodnosť titulárneho riaditeľa. Zhotovil tiež plastickú mapu Levíc. Spolu s Jozefom Nécseyom, uznávaným zberateľom starožitností z Vrábeľ, mal najväčšiu zásluhu na vybudovaní levického múzea. Po jeho založení v septembri roku 1927 bol významným spolupracovníkom pri rozvoji tohto múzea, kde zároveň pôsobil ako jeho prvý správca zbierky. Prvým sídlom mestského múzea bolo druhé poschodie mestského domu, kde profesor Eugen Kriek v priebehu jedného roka nainštaloval aj prvú expozíciu pod názvom Nécseyho izba. Jozef Nécsey daroval tiež Leviciam v roku 1927 zbierku archeologických a umeleckých diel. 
Zomrel 26. septembra 1940 v Leviciach.
Entomologické aktivity.
Vlastnil významnú zbierku hmyzu, hlavne chrobákov, ale i rastlín. Pre našu entomológiu majú význam hlavne niektoré jeho jeho práce, ktoré sú uvedené v bibliografii. Po okupácii južného Slovenska horthyovským Maďarskom a obsadení Levíc honvédskymi vojskami sa v týchto rušných časoch značne zhoršila aj situácia múzea. Nástupcom Eugena Krieka v múzeu sa stal Kornel Koperniczky, ale pod jeho vedením už múzeum iba stagnovalo.
Zbierka hmyzu J. Krieka sa nezachovala. Zrejme je zachovaná iba čiastočne v zbierkach iných autorov. V Tekovskom múzeu v Leviciach nie je ani jeden exemplár hmyzu, ktorý patril do jeho zbierky.

</doc>
<doc id="182991" url="https://sk.wikipedia.org/wiki?curid=182991" title="Bielovodská dolina">
Bielovodská dolina

Bielovodská dolina (, , ) je jediná dolina Tatier alpského rázu. Je to najdlhšia dolina celých Tatier. Má vyše 10 km a v období zaľadnenia tu bol 14 km dlhý a vyše 300 m hrubý ľadovec. Preteká ňou Biela voda.
Polohopis.
Bielovodská dolina je, podľa mnohých znalcov Vysokých Tatier, najkrajšou tatranskou dolinou. Nie je samostatnou dolinou. Je súčasťou Doliny Rybiego Potoku a doliny Roztoky na poľskej strane Vysokých Tatier. Jej súčasťou sú doliny: Žabia Bielovodská dolina, Ťažká dolina s odnožou Spádovej dolinky, Kačacia dolina s Gerlachovským spádom a Litovorovou dolinou, Svišťová dolina a Rovienky. Odnože dávajú Bielovodskej doline alpský charakter. Ďalšie tri vedľajšie doliny na východe spadajú do masívu Širokej - Litvorový žľab, Spismichalova dolina a Rozpadliny. Tieto doliny sú pre turistov neprístupné. Západné a zároveň štátne ohraničenie Bielovodskej doliny tvorí riečka Biela voda, potom pravé ohraničenie Žabej Bielovodskej doliny, hrebeň "Siedmych granátov" cez vrcholy Malý Žabí štít po Veľký Žabí štít. Štátna hranica i uzáver doliny pokračuje na vrchol Rysov. Tu štátna hranica končí a uzáver doliny pokračuje po hlavnom hrebeni Vysokých Tatier cez Ťažký štít, Vysokú až po vrchol Ganku a juhovýchodným smerom pokračuje cez Rumanov štít, Zlobivú po Popradský Ľadový štít. Odtiaľ východným smerom sa ťahá cez masív Batizovského štítu až po Zadný Gerlachovský štít. Úsek od Ťažkého štítu po Zadný Gerlachovský štít je južný uzáver Bielovodskej doliny. Ohraničenie doliny pokračuje hlavným hrebeňom, ktorý sa stáča na sever a cez "Litvorové veže" ústí vo Velickom štíte. Tu sa hlavný hrebeň na krátkom úseku tiahne východným smerom na Východnú Vysokú a potom severne na vrchol Svišťového štítu a severovýchodným smerom na Malý Javorový štít. Juhovýchodný uzáver Bielovodskej doliny sa tu končí. Západný uzáver potom tvorí dlhý hrebeň "Javorových veží" cez "Žabie vrchy", Štít nad Zelenou dolinkou až na Širokú a pokračuje vedľajším hrebeňom Širokej cez "Zámky", "Horvátsky vrch", "Zadnú kopu" po "Holicu".
Názov.
Názov prevzala od svojho potoka Biela voda. Jej dno tvoria granitové biele okruhliaky. Bielovodskú dolinu netreba zamieňať s Dolinou Bielej vody kežmarskej vo východnej časti Vysokých Tatier. Iná situácia je v poľskej toponomastike, kde Bielovodskej doline patrí označenie "Dolina Białej Wody" a naša Dolina Bielej vody kežmarskej je v poľskom názvosloví "Kiezmarska Dolina" (Kežmarská dolina). Bielovodská dolina bola už v 18. storočí pastierskym terénom piatich goralských obcí a preto sa v jej názve objavili ľudové pastierske názvy. Platí to o dávnejšom jej názve - "Podúplazská dolina", ktorý vystihuje jej alpínsky charakter so strmými trávnatými svahmi, posiatymi skalami. "Zadnú kopu" volali "Malý úplaz", pod ktorým bola "Podúplazská poľana", na ktorej boli salaše pastierov z Jurgova, Čiernej Hory, Lendaku a Repiska. Pastieri volali Bielovodskú dolinu aj "Dolinou pod Vysokou". V ponemčenej forme "Wiszokathal" sa o nej zmieňuje Göran Wahlenberg
Plesá v doline.
V samotnej Bielovodskej doline nie sú plesá. Sú len v jej odnožiach:
Turistika.
Po modrej turistickej značke z Lysej Poľany vedie popri pravom brehu Bielej vody lesná cesta (je aj pre starších turistov pohodlná) na Bielovodskú poľanu, kde v jej strede stojí lesovňa. V hornej časti doliny, pod Bielovodskou vežou je "Poľana pod Vysokou". Značkovaná cesta vedie Bielovodskou dolinou okolo Rozpadlín, Spismichalovej doliny, Litvorového žľabu, Rovienok, Svišťovej doliny, ktoré sú po ľavej strane turistického chodníka do Litvorovej doliny a do Zamrznutého kotla, kde sa cesty rozdeľujú po modrej značke do Prielomu a na Zbojnícku chatu vo Veľkej Studenej doline a po zelenej značke cez Poľský hrebeň do Velickej doliny a na Sliezsky dom.
Z Lysej Poľany vedie ku horárni v Bielovodskej doline bezbariérový turistický chodník, vhodný pre ľudí so zníženou mobilitou a imobilných. Má dĺžku 4 km, jeho povrch je zhutnený štrkový, preto sa najmä vozíčkarom odporúča sprievod.
Zaujímavosti.
Do konca roku 1990 bolo v oblasti Bielovodskej doliny zaznamenaných 67 smrteľných úrazov. Z nich 48 po páde na skalách, 10 prípadov podchladenie, pád lavín, zamrznutie. Iné príčiny 9.

</doc>
<doc id="182997" url="https://sk.wikipedia.org/wiki?curid=182997" title="Tiwanaku">
Tiwanaku



</doc>
<doc id="182999" url="https://sk.wikipedia.org/wiki?curid=182999" title="Chrabromil">
Chrabromil

Chrabromil () je jedna zo štyroch fakúlt Rokfortskej strednej školy čarodejníckej v 7-dielnej sérií kníh o Harrym Potterovi. Farby fakulty sú červená a zlatá. V erbe sa nachádza lev. Vedúcou fakulty je profesorka Minerva McGonagallová.
Zakladateľ.
Chrabromil založil Richard Chrabromil (Godric Griffindor) , ktorý sa narodil a žil v Godrikovej úžľabine, podľa ktorého je pomenovaná. V tejto dedine zomreli Harryho rodičia James Potter a Lily Potterová. Chrabromilov najlepší priateľ zo štyroch zakladateľov bol Salazar Slizolin... avšak nezhodovali sa v otázke, koho by mali učiť a pohádali sa.
Duch fakulty.
Duchom fakulty je Sir Nicolas de Mimsy-Porpington († 31. október 1492), prezývaný Takmer bezhlavý Nick, pretože pri poprave použili tupú sekeru a hlavu má s krkom spojenú len pár centimetrami tkaniva. Z tohoto dôvodu ho odmietli prijať do Bandy Bezhlavých. Nick je prívetivý, úslužný duch, ktorý rád ukazuje cestu novým žiakom Chrabromilskej fakulty.
Vchod do fakulty.
Vstup do chrabromilskej klubovne sa nachádza v jednej zo štyroch veží (nie v západnej - Bystrohlav, ani v severnej - veštenie, ani v astronomickej - neznáme, na akú svetovú stranu je). Vchod stráži portrét Tučnej panej, ktorú v HP3 rozsekal údajný masový vrah Sirius Black. Vtedy bol portrét Tučnej panej, kým ho školník Filch nezreštauroval, dočasne nahradený portrétom rytiera sira Cadogana, ktorý každý deň menil heslo. Chlapčenské spálne sú naľavo po schodoch a dievčenské napravo. Zakladatelia považovali dievčatá za rozumnejšie, a preto ony smeli navštevovať chlapčenské spálne, ale nie naopak, ako sa na vlastnej koži presvedčil Ron.
Heslá.
Caput draconis,
Fortuna major,
Bodajťaparom,
Hnusný podliak,
Treperenda,
Moriak,
Nezmysel,
Mimbulus mimbletonia,
Mačky,
Abstinencia,
Vianočné osvetlenie
Chrabromil pohľadom triediaceho klobúka.
"V Chrabromile tam sa zídu
udatní a odvážni,
čo statočne s chrabrým srdcom
uskutočnia dávne sny."
"Chrabromil dával prednosť statočným..."
"Chrabromil vravel: "Iba chrabrých
chcem učiť svojim zázrakom."
... kým odvážni a statoční zas 
sa stali žiakmi Chrabromilu"

</doc>
<doc id="183000" url="https://sk.wikipedia.org/wiki?curid=183000" title="Translácia (genetika)">
Translácia (genetika)

Translácia je preklad genetickej informácie z poradia nukleotidov v mRNA do poradia aminokyselín v polypeptidovom reťazci prostredníctvom genetického kódu. Aminokyseliny sa na miesto syntézy (do ribozómov) transportujú pomocou tRNA. Druh aminokyseliny určuje kodón mRNA a komplementárny antikodón tRNA. Takže každá tRNA je špecifická pre každú aminokyselinu a spolu nadviazaný vytvárajú "aminoacyl-tRNA".
Fázy translácie.
Naviazanie mRNA na ribozóm.
Na malú podjednotku ribozómu sa napája mRNA. Ribozóm sa po molekule presúva, pričom sa na voľný koniec mRNA môže nadviazať ďalší ribozóm (vzniká polyribozóm, t. j. komplex molekuly mRNA po ktorej sa posúvajú viaceré ribozómy). V ribozóme sa nachádzajú dve oblasti veľkosti kodónu, cez ktoré sa presúva mRNA, a na ktoré sa viaže tRNA:
Iniciácia translácie.
Translácia začne, keď sa posunom na peptidylové miesto väzby dostane iniciačný kodón molekuly mRNA, u eukaryotických buniek je to AUG, na ktorý sa naviaže iniciačná tRNA s antikodónom UAC s nadviazanou iniciačnou aminokyselinou, metionínom.
Elongácia.
Posunom mRNA sa na aminoacylové miesto väzby dostane nasledujúci kodón, na ktorý sa napojí príslušný komplex aminoacyl-tRNA. Medzi obidvoma aminokyselinami vzniká peptidová väzba (vzniká dipeptid). Nastane ďalší posun o jeden kodón a tRNA sa z aminoacylového miesta presunie s nadviazaným dipeptidom na peptidylové miesto, odkiaľ vytesní predchádzajúcu tRNA. Na aminoacylové miesto sa dostane nový kodón, na ktorý sa napojí ďalší aminoacyl-tRNA s komplementárnym antikodónom a príslušnou aminokyselinou. Medzi aminokyselinami vzniká peptidová väzba (vzniká tripeptid). tRNA sa presunie na peptidylové miesto a vytesní predchádzajúcu tRNA. Tento proces sa opakuje a polypeptid narastá.
Terminácia translácie.
Translácia sa skončí, keď na aminoacylové miesto príde terminačný kodón mRNA (UGA, UAA, UAG), pre ktorý neexistuje komplementárny antikodón tRNA, nemôže sa teda napojiť ďalšia aminokyselina. K terminačnému kodónu sa naviaže terminačný faktor, ktorý hydrolyzuje väzbu medzi peptidovým reťazcom a tRNA v P mieste. Novovytvorený polypeptidový reťazec sa z ribozómu uvoľní.

</doc>
<doc id="183001" url="https://sk.wikipedia.org/wiki?curid=183001" title="Dunajské luhy">
Dunajské luhy



</doc>
<doc id="183002" url="https://sk.wikipedia.org/wiki?curid=183002" title="CHKO Dunajské luhy">
CHKO Dunajské luhy



</doc>
<doc id="183003" url="https://sk.wikipedia.org/wiki?curid=183003" title="TRNA">
TRNA



</doc>
<doc id="183004" url="https://sk.wikipedia.org/wiki?curid=183004" title="MRNA">
MRNA



</doc>
<doc id="183005" url="https://sk.wikipedia.org/wiki?curid=183005" title="Gramatické číslo">
Gramatické číslo



</doc>
<doc id="183006" url="https://sk.wikipedia.org/wiki?curid=183006" title="Menné číslo">
Menné číslo



</doc>
<doc id="183008" url="https://sk.wikipedia.org/wiki?curid=183008" title="Corvus">
Corvus

Corvus môže byť:

</doc>
<doc id="183009" url="https://sk.wikipedia.org/wiki?curid=183009" title="Ostrô">
Ostrô



</doc>
<doc id="183010" url="https://sk.wikipedia.org/wiki?curid=183010" title="Translácia">
Translácia

Translácia môže byť:

</doc>
<doc id="183011" url="https://sk.wikipedia.org/wiki?curid=183011" title="Tótómi (provincia)">
Tótómi (provincia)



</doc>
<doc id="183013" url="https://sk.wikipedia.org/wiki?curid=183013" title="Sančai Ratiwatana">
Sančai Ratiwatana

Sančai Ratiwatana (* 23. január 1982, Bangkok, Thajsko) je súčasný thajský profesionálny tenista. Počas svojej kariéry vyhral 2 turnaje ATP vo štvorhre.

</doc>
<doc id="183014" url="https://sk.wikipedia.org/wiki?curid=183014" title="Sončat Ratiwatana">
Sončat Ratiwatana

Sončat Ratiwatana (* 23. január 1982, Bangkok, Thajsko) je súčasný thajský profesionálny tenista. Počas svojej kariéry vyhral 2 turnaje ATP vo štvorhre.

</doc>
<doc id="183017" url="https://sk.wikipedia.org/wiki?curid=183017" title="Rohan Bopanná">
Rohan Bopanná

Rohan Bopanná (* 4. marec 1980, Bangalúr, India) je súčasný indický profesionálny tenista.

</doc>
<doc id="183019" url="https://sk.wikipedia.org/wiki?curid=183019" title="Kostol Nanebovzatia Panny Márie (Gelnica)">
Kostol Nanebovzatia Panny Márie (Gelnica)

Kostol Nanebovzatia Panny Márie je rímskokatolícky kostol v historickom jadre mesta Gelnica. Patrí k najstarším staviteľským pamiatkam mesta. Svojou polohou na úpätí svahu vyčnieva z okolitej zástavby domov. Kostol je jasnou dominantou mesta, a to svojou veľkosťou, tvarom, farbou a výrazom. Stavba a hlavne veža je viditeľná z každej cesty vedúcej do mesta. Stavba je opevnená múrom. Do areálu kostola sa vchádza dvoma bránami a betónovým schodiskom, ktoré vedie aj do farskej budovy, pôvodne bolo drevené a kryté šindľom. Keď sa Gelničania rozhodli budovať tento kostol, chceli aby svojim priestorom, vonkajším tvarom a hmotou prevyšoval iné spišské kostoly. Tento pôvodný plán sa však nerealizoval. Celkový výraz kostola najlepšie ukazuje ako šľachetne zápasili medzi sebou všetky mestečká v oblasti Spiša. Kostol užívali po reformácii od roku 1517 evanjelici a to až do roku 1671, kedy sa vrátil späť katolíkom zásluhou prepošta Bársony.
Najstaršie údaje o rímskokatolíckom kostole Nanebovzatia Panny Márie vo farnosti Gelnica pochádzajú už z 13. storočia, teda na samotnom začiatku rozmáhajúceho sa osídľovania a vývoja mesta. Bol to gotický kostol a vtedy ho zasvätili svätej Kataríne, ktorá bola patrónka baníkov. Kostol po svojej výstavbe pravdepodobne patril dominikánom, ktorí mali svoj kláštor na kláštornej ulici, teda na dnešnom baníckom námestí. Kláštor patrí už medzi zabudnuté historické pamiatky v meste, bol postavený roku 1288 a jestvoval temer tristo rokov.
Terajší rímskokatolícky kostol pochádza z konca 14. storočia, konkrétne z roku 1397 a je zasvätený Panne Márii Nanebovzatej. Hovorí sa, že na mieste terajšieho kostola stál iný gotický kostol. Podľa dohadov dnešná sakristia kostola bola vraj alebo jeho sanktuáriom alebo bola sama predchádzajúcim gotickým kostolíkom. Masívne rebrá sakristie rozhodne poukazujú na starší vek, ako je vek kostola. Rebrá sa na strope schádzajú do ružíc, z ktorých jedna je zdobená veľkonočným baránkom a ostatné dve sú zdobené ornamentami.
Popis stavby.
Zvláštnosťou kostola je neobyčajne dlhé a taktiež široké sanktuárium (alebo svätyňa), ktoré patrí medzi najväčšie na Spiši. Svedčí to najmä o už spomínanom zápasení medzi jednotlivými mestečkami v oblasti Spiša. V sanktuáriu sú zaujímavé najmä zachovalé gotické polostĺpy. Dvíhajú sa do trojmetrovej výšky a predsa majú v sebe čosi ojedinelého. Každé klenbové rebro v sanktuáriu malo po polostĺpe zbehnúť až na podlahu v tej istej forme, akú malo na klenbe. Nevieme, prečo pôvodný plán nebol úplne zrealizovaný. Polostĺpy takto dostali príporami rebier hruškovitého profilu bohaté článkovanie. Sanktuárium je osvetlené iba z južnej strany tromi vysokými gotickými oknami a jedným kruhovým oknom v zadnej časti.
Vedľa oltára na pravej strane sanktuária sa nachádza menšie pastofórium a kamenné trojsedadlové štalum (sedile, sedadlo) na južnej strane. Datuje sa do 15. storočia, je rozdelené štyrmi stĺpmi. Hlavice stĺpov ako aj nad hlavicami nadstavené vimperky, ktoré majú kružbovú ozdobu sú tiež plodom 15. storočia. Vimperkom chýbajú fialy a celý štalum končí v tej istej výške ako nedokončené zväzkové polostĺpy, čo je príliš nápadné, prečo aj toto zostalo nedokončené. Musíme predsa priznať, že polygonálne zakončená svätyňa a jej štvorpoľná krížová klenba je dobrou staviteľskou prácou. 
To isté musíme povedať aj o pastofóriu, ktoré sa nachádza na ľavej strane na rozhraní medzi sanktuáriom a loďou kostola. Je vysokého vežovitého tvaru s figurálnou ozdobou. Toto pastofórium je druhé najväčšie na Spiši a dôstojne zastupuje spišskú gotiku 15. storočia. Spočíva na špirálovito točenom podstavci, ktorý má hranato zdobenú pätku. Spoj podstavca a svätostánku zakrýva foremný gotický vlys. Nad dvierkami svätostánku v tympanóne s oblúkom sú zobrazení anjeli s nástrojmi umučenia. Pastofórium vyrastie ešte dvakrát a vrcholí v dôslednej fiale, ktorá je zdobená krabmi. Vo vrchnej časti pod fialou sa nachádza neskorogotická kamenná soška svätej Barbory. Celé pastofórium je bohato zdobené, o čom svedčí aj gotická mriežka s hviezdicovými vzormi, a je jasným príkladom gotických prvkov v architektúre.
Loď kostola bola postavená neskôr, asi koncom 15. storočia a architektonicky sa nevyrovná sanktuáriu. Je zaujímavé, že stredná loď kostola je užšia ako sanktuárium. Nad touto loďou sa dvíha baroková klenba z 18. storočia (1769), ktorá svojimi gotickými prvkami napodobňuje gotické skopenie. Bočné lode, ktoré sa nachádzajú na sever a juh od strednej lode, si zachovali pôvodnú krížovú klenbu. Nachádzajú sa v nich menšie oltáre s gotickými prvkami. Stredná loď je osvetlená pomocou vysokých okien v bočných lodiach, na každej strane sa nachádzajú 3 okná. Veža kostola bola stavaná v rokoch 17431746. V tomto čase malo mesto 6000 obyvateľov. Terajšiu podobu ako aj výšku dostala veža v rokoch 18671869.
Zariadenie kostola Nanebovzatia Panny Márie v Gelnici je neogotické, pochádzajúce z konca 18. storočia. Z pôvodného gotického zariadenia sa zachovala iba krstiteľnica pochádzajúca z poslednej tretiny 14. storočia (predtým datovaná do 16. storočia). je bronzová, zdobená viničom a medailónmi a je čiastočne pozlátená. Na samom vrchole sa nachádzajú dve sošky svätých. Má výšku cca 1,5 m. Je dielom spišskonovoveského majstra Konráda. 
Ostatné pamätihodnosti sú mladšie, zväčša z 18. storočia. Sú to štyri renesančné reliéfy evanjelistov v sedíliách sanktuária, ako aj obojstranne maľovaný barokový procesiový obraz z konca 18. storočia, obradová skriňa v sakristii z druhej polovice 18. storočia a v neposlednom rade monštrancia a cibórium s emailovými obrázkami z roku 1764 od Jána Szilassyho. Obrazy nachádzajúce sa aj na klenbe kostola predstavujú výjav zo života Panny Márie, na ďalších obrazoch je zobrazený erb mesta, rieka Hnilec, štôlňa, hrad Thurzov ako aj pelikán, ktorý kŕmi svoje potomstvo a taktiež baník s kladivkom a želiezkom. V bočných lodiach sú dva nástenné obrazy, z ktorých jeden predstavuje svätú Helenu s nájdeným krížom a druhý zobrazuje dobový výjav zo života baníkov a ich rodín so svätým Klementom, pápežom, ktorého si baníci uctievali tiež ako svojho patróna.
Oltáre sú dielom majstra Dominika Demetza. Hlavný oltár má výšku 17 metrov. V jeho strede sa nachádza socha Panny Márie, ktorú anjeli sprevádzajú v oblakoch do neba. Oltár je bohato zdobený ornamentami, dvoma obrazmi a siedmimi sochami. Obrazy zobrazujú obetovanie Izáka, Veľkňaza Melchizedecha a sochy predstavujú svätého Štefana, kráľa, svätého Ladislava, svätú Alžbetu, svätého Mikuláša, pápeža a svätého Klementa. Bočné oltáre sú zdobené sochami Srdca Ježišovho a Panny Márie so svätým Dominikom, ďalší oltár je zdobený sochami svätého Jána Nepomuckého a svätej Alžbety Uhorskej. Pod chórom je výklenok z kamenných kociek so sochou Panny Márie Lurdskej.
Súčasťou rímskokatolíckeho kostola Nanebovzatia Panny Márie je aj budova 
rímskokatolíckeho farského úradu. Nachádza sa na južnej strane na svahu pod kostolom. Je to dvojpodlažná barokovo-klasicistická stavba z roku 1774. Na čelnej fasáde má portál s voľným schodišťom a na poschodí rytmicky členené okna a dva výklenky, v ktorých sú barokové plastiky baníkov. Výrazná je aj štuková klasicistická ornamentika na oknách a lizéniách.
Hoci nie je Gelnica na Spiši najznámejšia, svojim kostolom, najväčším v Rožňavskej diecéze, zrekonštruovaným a upraveným, stále priťahuje ako veriacich tak aj turistov a mnohých návštevníkov zo širokého okolia.
Architektonicko-historický výskum v Kostole od roku 2014.
Jedná sa o prvý výskum tohto druhu v celej histórii kostola. Mnoho údajov o kostole a Gelnici ako takej, bolo veľmi strohých a neúplných. Od roku 2014 sa v Rímskokatolíckom kostole Nanebovzatia Panny Márie v Gelnici zistilo mnoho zaujímavých skutočností. Výskum je ešte len na začiatkoch, ale už prepisuje doterajšie zistenia z histórie a privádza nás k ďalším otázkam. Gelnický kostol je odzkadlením Gelnickej baníckej histórie, Bol prestavaný 11krát , dvakrát vyhorený, niekoľkokrát vyrabovaný, so spadnutou vežou takmer 100 rokov. Všetky tieto aspekty dávajú tomuto kostolu nezameniteľný ráz. Veľká škoda je, že v 80. rokoch 20. storočia sa všetky steny zabielili a väčšina historických sedadiel a inventáru bola vyhodená a spálená. K tomu pridané kúrenie v tejto kamennej stavbe spôsobilo, že všetky fresky mokvajú a pomaly sa odlupujú. Moderná podlaha neumožňuje kamennému kostolu dýchať a piliere odspodu naťahujú vodu. tým sa rozrušuju piliere a klebna začína praskať. Je možné, že bez odborného zásahu archeológov, historikov a reštaurátorov sa statika kostola naruší a časť klenby spadne. Preto zásahy do stavby sú neodkladné a budova je v havárinom stave.
História kostola.
Kostol Nanebovzatia P. Márie tvorí jednu z dominánt mesta a spolu so svojím okolím, s ohradovým múrom obkoleseným cintorínom, vytvára neopakovateľnú siluetu nielen mesta, ale aj v okolitej urbanizovanej krajine. Je príkladom architektonického a stavebného diela ako vyspelého typologického a dispozičného druhu trojloďovej gotickej sakrálnej architektúry s predstúpenou západnou vežou 14. storočia, ktorá sa na území Spiša vyskytuje vo vyspelých mestách. Vidíme tu pozostatky po veľkolepých stavebných fázach 14. a 15. stor., kedy sa zakladá pôdorysne štedrá a bohato zdobená sakrálna stavba, no zároveň aj nešťastné obdobia 16., 17. prvej polovice 18. stor., kedy je údržba kostola takmer nulová, kostolu sa dokonca rúca hlavná veža a chrám bez nej musí byť takmer 100 rokov.
Čo sa týka archívnych dokumentov, priame zmienky o kostole v Gelnici sú predovšetkým v stredoveku viac než skromné. Máme len niekoľko zmienok o farárovi a jeho dôležitom postavení v spišskom Bratstve farárov banských miest. Situácia sa mení po polovici 17. stor., kedy sa kostol objavuje v kánonických vizitáciách. Tam sa dajú získať relatívne podrobné popisy chrámu i stavebných aktivít, ktoré na ňom prebiehali. Veľmi podrobne vieme popísať stavebné aktivity predovšetkým od polovice 18. stor., a to vďaka účtovným knihám farnosti, ktoré sa zachovali v archíve Dekanského úradu v Gelnici. Obsahujú záznamy plynule až do začiatku 20. stor. V tomto archíve sa nachádzajú aj vzácne autentické poznámky ekonomického a memoriálového charakteru, pochádzajúce od farárov, ktorí tu v tomto období pôsobili. Veľmi pomohli aj archiválie z Magyar Nemzeti Levéltár, predovšetkým z archívov rodiny Csákyovcov, ale aj písomnosti Ostrihomského arcibiskupstva, uložené v Primasi Levéltár Esztergom. Problémom naďalej zostávajú počiatočné storočia kostola a jeho stredovek. Reálne kontúry tu totiž nadobúda otázka prítomnosti dominikánov v meste, otázka, či mohol Kostol Nanebovzatia Panny Márie patriť im a či tento kostol bol počas celej svojej existencie farským. V prípade, že by sme pripustili, že tento kostol mali dominikáni, natíska sa ďalšia hypotetická otáznka, a to: Kde stál farský kostol mesta Gelnica do 15. stor.? Nie je totiž zvyčajné, že by bohaté stredoveké banské mesto ako Gelnica nemalo vlastného farára a že by jeho jediný farský kostol spravovala mendikantská rehoľa. Z mojej strany zostáva táto otázka úplne neriešenou. V správe síce predkladám aj krátky súhrn zmienok o prítomnosti dominikánov v Gelnici, som však presvedčený, že si táto téma vyžaduje ďalšie podrobné bádanie.
Gelnický farár Syboto.
Zaujímavou postavou, ktorá čiastočne vnáša svetlo do problematiky je Gelnický farár Syboto. Medzi rokmi 1332-1337 ako generálny vikár spišského prepošta zaplatil pápežské desiatky zaostatných spišských farárov, Spišskú kapitulu a kláštory. V r. 1325 si tohto zaujímavého človeka ostrihomský arcibiskup Boleslav vybral ako zástupcu v spore s krakovským biskupom a jurisdikciu nad Podolíncom, Hinezdnym a Starou Ľubovňou. Koncom r. 1328, už ako generálny vikár spišského prepošta, Syboto vydal listinu, ktorou rozhodol spor medzi spišským kanonikom-lektorom Krištofom a Mikulášom, farárom v Kežmarku ohľadom štvrtiny desiatkov zo zeme, ktorá kedysi patrila rybárom a strážcom a teraz ju obrábali Kežmarčania. Zároveň bol Syboto aj gelnickým farárom. V r. 1339 už len ako kanonik vystupuje ako prepoštov zástupca v spore s obyvateľmi Spišského Podhradia.Syboto zomrel niekedy pred r. 1341, kedy ho ako svojho predchodcu spomína spišský kanonik Frovin. Dôvod, prečo sme tomuto gelnickému farárovi venovali pozornosť je, že pôsobí v Gelnici v období, kedy sa existencia tunajšieho dominikánskeho konventu reálne predpokladá. Problémom zostáva, že v žiadnej z uvedených listín sa Syboto neuvádza ako dominikán. V súvislosti s tým je na mieste uvažovať o dvoch hypotézach:
1. V Gelnici skutočne v tomto období jestvoval dominikánsky kláštor, no stál na inom mieste než dnešný farský kostol. Tak by sme mohli pripustiť situáciu, že farárom v Gelnici bol Syboto a dominikáni sídlili na inom mieste – podobne ako v Banskej Štiavnici.
2. Súčasný farský kostol v Gelnici skutočne v minulosti patril dominikánom. V tomto prípade by farský kostol zákonite mal stáť na inom mieste. Za súčasného stavu poznania totiž nie je známy stav, že by v stredovekom meste – navyše v našom prípade banskom – faru spravovala mendikantská rehoľa.
Za túto druhú hypotézu hovorí viacero skutočností. V prvom rade napríklad historická pamäť.
Otázka prítomnosti dominikánov v Gelnici.
K otázke prítomnosti rehole dominikánov v Gelnici máme len niekoľko málo listín. Väčšina zmienok sa nachádza v literatúre, kde sa ako začiatok ich pôsobenia uvádza buď rok 1266, alebo 1288. Táto informácia však nie je dôveryhodná, pretože J. Vencko sa odvoláva na Wagnerove Spišské anály, po overení čoho sme tam pod rokom 1288 informáciu konkrétne o gelnických dominikánov nenašli. Rok 1266 sa ako datovanie usadenia dominikánov v Gelnici uvádza z dôvodu zachovaného záznamu z rádovej kapituly tejto rehole z uvedeného roku, kde sa uvádza: „"Concedimus Provinciae Ungariae unum" (domum) "in Ciput."“ Podľa viacerých autorov (nevynímajúc autora pre našu problematiku najcennejšieho rukopisu, dominikána Mateja Fehéra), rádová kapitula síce neuvádza konkrétne mesto, iba Spiš, ale v konečnom dôsledku na celom Spiši bol neskôr dominikánsky kláštor jedine v Gelnici. To podľa spomínaných autorov potvrdzuje jeho založenie v roku 1266. Nie je však vylúčené, že v roku 1266 mohlo ísť len o povolenie rádovej kapituly na založenie nového konventu, ktoré sa však nakoniec nezrealizovalo. Za rok 1288 hovorí zmienka v Hainovej kronike, ktorá priamo uvádza: „"Anno 1288 – ist das Kloster Drawetz, wie auch dasz Gulnitzer und Epperiesser Kloster wohl erbauet worden, und in grossen beruf kommen."“ 
Neskorý stredovek.
Vojenské nepokoje a mocenské súperenia medzi stúpencami Ladislava Pohrobka a Hunyadiovcov, pôsobenie Jána Jiskru na území Slovenska malo za následok aj úpadok rehoľného života dominikánskych kláštorov. Reforma rehoľného života v Uhorsku sa významne dotkla aj kláštorov na Slovensku, ale informácie o jej uskutočnení máme doložené iba v kláštoroch v Košiciach a Gelnici. Reformou bol poverený viedenský univerzitný profesor, dominikán Leonard Huntplicher z Brixenthalu, ktorý na nej pracoval v rokoch 1452 – 1455 a sám osobne realizoval vnútornú reformu v košickom dominikánskom kláštore v roku 1454. Leonardovým nástupcom v úspešnom plnení reformačnej činnosti v košickom konvente bol Jakob Riech, ktorý zaviedol sprísnený observantský režim kláštorného života. Vo vedení reformy v kláštoroch podľa sprísnených rehoľných pravidiel účinkoval aj lektor dominikánskeho kláštora v Košiciach, frater Humbert, ktorého listom z roku 1457 ustanovil Jakub Riech za svojho nástupcu. Práve tento list je zaujímavý pre našu problematiku, a to tým, že obsahuje aj zmienku o dominikánskom kláštore v Gelnici, v ktorom reforma mala obnoviť rádovú disciplínu kláštorného života. Tento údaj o gelnickom kláštore z roku 1457 je v podstate jediným hodnoverným, ktorý nám dokladá existenciu dominikánskeho kláštora v Gelnici. Ďalšie údaje o gelnickom kláštore domnikánov sme našli len v už spomínanej rukopisnej práci od M. Fehéra v súvislosti so skriptórskou činnosťou a majetkovými donáciami kláštora od verných mešťanov.
O dominikánskom kláštore v Gelnici v 16. storočí sa zachovali opäť len nepriame zmienky v literatúre. V rukopisnej práci od Fehéra sa dozvedáme o rehoľníkovi Petrovi z Levoče, ktorého provinciál rádu mal v roku 1512 preložiť do českej provincie, do Budejovíc a brat Ján dostal taktiež roku 1533 povolenie sa usadiť do iného kláštora v „Saxin“ aj so súhlasom väčšiny komunity kláštora. Gelnický kláštor mal zaniknúť v roku 1569. Žiaľ, podľa súčasného stavu poznania archívnych dokumentov sú toto všetky informácie, ktoré sa dajú o gelnickom konvente získať.
Novovek.
V kánonických vizitáciách z r. 1700, 1712 aj 1731 sa priamo uvádza, že farský kostol kedysi patril dominikánom. Ak pripustíme Fehérovu domnienku o zániku kláštora niekedy okolo r. 1512, išlo by o prenos informácie o zhruba 200 rokov, čo nie je nemožné. Neskoršie vizitácie už s otázkou prítomnosti dominikánov vo farskom kostole narábajú opatrnejšie. Zaujímavá je zmienka o „kostoloch“ ("die Kirchen") v Gelnici z listiny z r. 1574. Naznačovalo by to skutočnú prítomnosť dvoch sakrálnych stavieb v meste. Záverom k tejto problematike musíme už len skonštatovať, že bez ďalšieho archívneho výskumu (Generálny archív dominikánov v Ríme, kam boli na konci vojny evakuované všetky archiválie uhorskej provincie), táto otázka nebude dostatočne vyriešená.
Kde sa pravdepodobne nachádza pôvodný stredoveký Gelnický kostol ?
Poloha, ktorú predpokladáme pre existenciu kostola, je vedľa starej - historickej cesty, spájajúcej Gelnicu s Krompachmi a Žakarovcami, t.j. slúžila aj na dopravu rudy. Preto sa dá predpokladať, že okolo nej sa v tom čase nachádzala aj zástavba. Svedčí o dodnes existujúcich filiálkach gelnickej fary (napr. Žakarovce, Prakovce), takže kostol od svojho počiatku (13. stor.) mohol byť kostolom pre viaceré dediny/osady, ktoré v stredoveku vlastné kostoly ešte nemali. Pre interpretáciu počiatkov stavebného vývoja farského kostola v období 2. polovice 13. stor., kedy predpokladáme vznik farnosti v Gelnici.
Farský kostol musel v tej dobe stáť na návrší a slúžiť pre viaceré obce a roztrúsené osady, ktoré vznikali v okolí baní, záviseli od ich existencie a mali ešte podobu drevených stavieb. Ich poloha sa menila v závislosti od zatvárania baní a otvárania nových nálezísk. Právo kutania v začiatkoch patrilo jednotlivcom, ktorí museli odvádzať podiel zo zisku. Farský kostol preto musel v uvedenom období stáť pri ceste spájajúcej tieto roztrúsené sídla. Tomuto kritériu najviac vyhovuje vyvýšenina nad dnešným farským kostolom, t.j. najvyššie položené miesto v okolí, viditeľné zo všetkých strán, kde sa dnes nachádza cintorín (existujú zmienky o staršom cintoríne, archívny výskum) a pozemky označované na starších mapách ako farské záhrady. Vychádzame z predpokladu, že sa jednalo o najvyšší kopec, z ktorého bol najlepší výhľad na celé okolie a musel byť už obsadený v čase budovania hradu v Gelnici, ktorý bol postavený v 13. stor. ako kráľovský, pravdepodobne ako obrana proti Mongolom a za účelom kontroly rudy prepravovanej v smere z baní (severne od Gelnice) smerom k rieke Gelnica/Hnilec a ďalej smerom na sever (Poľsko) a južne (smerom na Košice a Gemer).
V prípade, že by táto najvyššia lokalita nebola zastavaná, bola by táto poloha pre stavbu hradu výhodnejšia ako protiľahlý kopec, kde sa zrúcaniny hradu dodnes rozprestierajú. V r. 1574 sa v Gelnici ešte uvádzajú kostoly v množnom čísle t.j. museli existovať min. dva kostoly. A súčasný evanjelický ešte v tomto období nestál. Tomuto predpokladu by mohli nasvedčovať aj zmienky, uvedené v archívnom výskume.
Charakteristika pamiatkových hodnôt kultúrnej pamiatky kostola.
Kostol Nanebovzatia P. Márie tvorí jednu z dominánt mesta a spolu so svojím okolím, s ohradovým múrom obkoleseným cintorínom, vytvára neopakovateľnú siluetu nielen mesta, ale aj v okolitej urbanizovanej krajine. Je príkladom architektonického a stavebného diela ako vyspelého typologického a dispozičného druhu trojloďovej gotickej architektúry so západnou vežou 14. storočia, ktorá sa na území Spiša vyskytuje vo vyspelých mestách.
Napriek tomu, že kostol je poznačený viacerými zásadnými prestavbami a obnovami, zachoval si svoju pôvodnú gotickú dispozíciu v podobe trojlodia. Napriek mladším nevhodným zásahom a úpravám na architektonicko-stavebných konštrukciách a prvkoch (sú odstraniteľné), náhrade zrútenej pôvodnej gotickej veže, zachoval si kostol svoje pôvodné historické autentické kvality, ktoré sa prejavujú v rámci jeho hmoty, siluety a ranogotického tvaroslovia, ako aj stvárnení fasád. Je odrazom vývoja baníckeho mesta, čo sa prejavilo aj na jeho výtvarnom stvárnení v podobe baníckych motívov. Kostol so svojím areálom je dôležitým urbanistickým komplexom, ktorý je dokladom vývoja štruktúry baníckeho rozvíjajúceho sa mesta a jeho prepojenia s okolím cestným systémom od stredoveku až po súčasnosť.
Kostol je dokladom vyspelého staviteľstva na území Spiša, ako aj prezentáciou umeleckých dielní, hút, cechov, čo sa odráža v konštrukčných stavebných prvkoch, výplňových konštrukciách (okná, dvere, klenbový systém, mreže), ako aj ich súčasti - detaily, ktoré predstavujú kované zámky, plátovanie kovových dverí, zvony a zvonová stolica, a iné prvky.
Ako je možné vnímať kostol ako celok
Významná je hmota objektu, všetky pôvodné horizontálne a vertikálne konštrukcie, pôvodné interiérové omietky spolu s nálezmi fragmentov stredovekých nástenných malieb, mladšími nástennými maľbami a štukovou výzdobou, všetky kamenné články, architektonické, výtvarné a remeselné prvky, výplňové konštrukcie, pôvodné otvory fasád. Z hľadiska funkcie a využitia kostol plnil vždy sakrálnu funkciu pre cirkev rímskokatolícku s prerušením v dobe protestantizmu (16.17. stor.), kedy slúžil protestantom. Nie je vylúčené ani jeho prvotná funkcia, a to kláštorného kostola. Významnými sa javia aj nálezové situácie v podstreší.
Kostol v každej historickej etape reflektoval cez vkus učených a rozhľadených fundátorov (boli nimi nositelia rozvoja baníctva, mestská rada) umelecké dianie doby, a preto predstavoval dôležité centrum, ktorého umelecké aktivity významne ovplyvňovali mesto a širší región, kopírujúci prinajmenej hranice farnosti (banícke usadlosti a obce v pôsobnosti farnosti). Preto sú hodnoty tejto pamiatky vrátane zaniknutej/novopostavenej kostolnej veže nezameniteľné a v intaktne zachovanom celku predstavujú dnes významnú súčasť slovenského kultúrneho dedičstva. Pri charakterizovaní pamiatkových hodnôt kostola musíme mať na zreteli jeho hodnotu ako celku, ktorý je výsledkom historického stavebného vývoja, materiálnej štruktúry a funkcie objektu, tak aj hodnotu jednotlivých stavebných konštrukcií, architektonického tvaroslovia, umeleckej výzdoby a mobiliárového vybavenia, ktoré sú výsledkom a dokladom dobových používaných materiálov, technických riešení a použitých technológií.
Dôležité je poznanie hodnôt kostola vo vzťahu k baníctvu a rodom, ktoré sa zaslúžili o jeho rozvoj, a ktoré si postavili rodinné krypty v kostole, čoho dôkazom je aj dodnes zachovaný veľký počet nápisových dosiek a náhrobkov. Za neoddeliteľnú súčasť objektu je potrebné považovať aj súčasný dochovaný neogotický mobiliár nielen v interiéri kostola (oltáre, kazateľnica, organ, sepulkrálne pamiatky), ale aj účelové vybavenie veže so zvonovou stolicou a zvonmi.

</doc>
<doc id="183020" url="https://sk.wikipedia.org/wiki?curid=183020" title="Regionálna dráha">
Regionálna dráha

Regionálna dráha je železničná trať, ktorá má miestny význam, slúži verejnej železničnej doprave a je zaústená do celoštátnej alebo do inej regionálnej dráhy.

</doc>
<doc id="183021" url="https://sk.wikipedia.org/wiki?curid=183021" title="Regionálna železnica">
Regionálna železnica



</doc>
<doc id="183023" url="https://sk.wikipedia.org/wiki?curid=183023" title="Arašio (torpédoborec)">
Arašio (torpédoborec)

Arašio (jap.:荒潮) bol štvrtá jednotka torpédoborcov triedy Asašio japonského imperiálneho loďstva. Mala deväť sesterských lodí: Asashio, Mičišio, Óšio, Nacugumo, Jamagumo, Minegumo, Asagumo, Arare a Kasumi. 
Bojové nasadenie.
3.marca 1943, počas sprevádzania zásobovacieho konvoja z Rabaulu do Lae, jednotku zasiahli tri bomby počas útoku spojeneckých lietadiel na konvoj. Po pokuse o odtiahnutie bola jednotka potopená spojeneckými lietadlami 4. marca asi 100 km juhovýchodne od Finschhafenu (Nová Guinea) (07°15′ s.š., 148°15′ v.d.).

</doc>
<doc id="183024" url="https://sk.wikipedia.org/wiki?curid=183024" title="Lae">
Lae

Lae je druhé najväčšie mesto Papuy-Novej Guiney Je hlavným mestom provincie Morobe a hlavným priemyslovým strediskom celej krajiny.
Polohopis.
Leží na severnom pobreží Papuy-Novej Guiney blízko ústia rieky Markham.
Obyvateľstvo.
V roku 2000 malo mesto 78 038 obyvateľov, v roku 2012 100 677 obyvateľov.

</doc>
<doc id="183026" url="https://sk.wikipedia.org/wiki?curid=183026" title="Chránená krajinná oblasť Záhorie">
Chránená krajinná oblasť Záhorie

Chránená krajinná oblasť Záhorie je prvá nížinná chránená krajinná oblasť na Slovensku. Nachádza sa v regióne Záhorie na západnom Slovensku. Rozloha chránenej oblasti je a je rozdelená na dve časti, západnú a severovýchodnú. Západná časť sa začína pri obci Kúty na severe, pozdĺž hranice s Rakúskom pri rieke Morava a končí sa pri meste Stupava na juhu. Severovýchodná časť je ohraničená vojenským obvodom Záhorie na východe a na juhu.
Vďaka pieskovým formáciám, rozľahlým nivným lúkam, riečnym terasám, mokradiam a lesom je táto oblasť významným prírodným bohatstvom ako v smere geologickom, tak aj biologickom. V roku 1988 bola vyhlásená ako prvá nížinná chránená krajinná oblasť na Slovensku.
Lokalita.
Chránená krajinná oblasť Záhorie sa nachádza v Záhorskej nížine v najzápadnejšej časti Slovenska. Leží v regióne Záhorie, ktorý svoj názov dostal podľa jeho umiestnenia za Malými Karpatami. Svojou polohou zasahuje do územia dvoch okresov – Malacky a Senica, a spadá pod kataster 21 dedín. CHKO sa delí na 2 samostatné časti – západnú a severovýchodnú.
Západná časť CHKO sa rozprestiera od obce Kúty, pozdĺž rieky Moravy až po juh mesta Stupava. Krajina tu bola modelovaná Moravou, čo spôsobilo vytvorenie širokej riečnej nivy a riečnych terás. Pre výskyt cenných lužných lesov na nive rieky, je táto enkláva známa aj pod názvom lužná časť.
Severovýchodná časť CHKO sa nachádza v severnej časti Borskej nížiny – geomorfologickej oblasti Záhorskej nížiny siahajúcej od Lozorna až po Šajdíkove Humence. Táto časť je známa ako oblasť viatych pieskov so zvlneným reliéfom a pieskovými dunami rôzneho typu s vysadenými borovicovými lesmi. 
História.
Podstatné regulácie územia pre lepšie využite krajiny sa týkali práve rieky Moravy. Aj keď prvé úpravy začali už koncom 18. storočia, generálny projekt o zmene rieky pochádza až z roku 1935. Cieľom projektu bolo napriamenie toku a vybudovanie protipovodňových hrádzí pre obmedzenie ukladania sedimentov a zlepšenia splavovania rieky, využiteľnosti územia a podporenia poľnohospodárskej veľkovýroby. Technické úpravy boli výrazným zásahom do prírodnej oblasti. Rieka bola skrátená z pôvodných 97 na 75 km, čím bolo stratených približne 20 km vodného biotopu. Zásahy do krajiny mali spočiatku priaznivé dôsledky pre poľnohospodárstvo, no neskôr (približne koncom 20. storočia) sa karta obrátila. Rýchlejšie odtekanie vody z územia pre vybudovanie odvodňujúcich kanálov v kombinácií s klimatickými zmenami prinieslo na územie dlhodobé sucho.
K zachovaniu krajiny a prírodnej oblasti prispela aj prítomnosť železnej opony. V roku 1951 boli zastavené všetky regulácie a prístup do oblasti bol zamedzený, čo prinieslo priaznivé podmienky pre výskyt niektorých chránených druhov (ako je napríklad Hvizdák veľký), ale aj pre regeneráciu prírody. 
Severovýchodná časť bola naopak najviac poznačená počas glaciálneho obdobia, kedy prevládali mrazivé vetry, ktoré sem navievali piesky z riečnych terás a z riečnej nivy Moravy. Vzniknuté duny sa pomaly, takmer nepatrne, posúvali krajinou. Tieto duny mohli mať prevýšenie miestami až 20 metrov, a často spôsobovali nemalé škody. S riešením problému prišla Mária Terézia, ktorá tu za svojej vlády dala vysadiť borovicové lesy. Tie dodnes plnia ochranársku funkciu a obmedzujú posun pieskových dún a presypov.
Územie bolo v roku 1988 vyhlásené za prvú nížinnú chránenú krajinnú oblasť na Slovensku s platnosťou od 1. januára 1989.
Prírodné pomery.
CHKO Záhorie ma vďaka svojmu rozmanitému povrchu veľmi pestré zastúpenie druhov rastlín aj živočíchov. Veľkej diverzite tiež napomáha klíma a vegetačné podmienky v kombinácií s povrchovou rôznorodosťou.
Geológia a geomorfológia.
Najväčšia časť Záhoria patrí do Záhorskej nížiny, ktorá je súčasťou Viedenskej kotliny. Tá sa v perióde neogénu (mladšie treťohory) formovala ako predoblúková panva Západných Karpát so základom starších sedimentov bradlového a flyšového pásma. Neskôr vytvorila depresiu ktorej výplň tvorili najmä morské sedimenty mladšieho neogénu – zlepence, pieskovce, ílovce, piesky, bridlice, vápence alebo lignit. Pre jej zlomovú štruktúru sa jej usadeniny stali vhodnou „pascou“ pre ropu. Samotné vnútro nížiny bolo formované riekou Moravou, ktorá pretekaním cez terén vytvorila rozsiahly systém riečnych terás, na ktoré sa postupne začali ukladať pieskové nánosy z rieky. Suchozemský reliéf Viedenskej kotliny aj Záhorskej nížiny sa začal vyvíjať až koncom neogénu a pokračuje dodnes.
Z hľadiska geologického vývoja rozdeľujeme nížinu na 2 časti: Borskú nížinu a Chvojnickú pahorkatinu.Centrálnu časť Borskej nížiny tvorí územie viatych pieskov (Bor), ktoré sem boli navievané západnými a severozápadnými vetrami v období glaciálu z nív riek Moravy a Rudavy. Vzniknuté piesočné duny s medzidunovými bezodtokovými zníženinami tak vytvorili nízkopahorkatinný reliéf. Súčasťou nížiny  sú aj Myjavská a Dolnomoravská niva, ktoré sú tvorené štrkopieskovými nánosmi.
Chvojnická pahorkatina s jej veľmi členitým reliéfom sa rozdeľuje na ďalšie 3 časti: Skalický hájik, Unínska pahorkatina a Senická pahorkatina. Z pedologického hľadiska je povrch tohto územia od poslednej doby ľadovej pokrytý sprašou a sprašovými hlinami naviatymi sem západnými vetrami. V centrálnej časti pahorkatiny sa nachádza riekami formovaný reliéf s názvom Zámčisko a smerom na východ od Záhorskej nížiny ležia Malé Karpaty. Geologicky sa ich severná časť oddeľuje od zvyšnej časti pohoria, z dôvodu výskytu druhohorných vápencov a dolomitov, na rozdiel od zbytku pohoria, kde prevládajú kryštalické horniny.
Hydrológia.
Vodné plochy v CHKO Záhorie tvoria 4% jej rozlohy. Na území CHKO pretekajú 3 rieky: Morava, Rudava a Myjava. V minulosti mala Morava stočenie viac východne, no počas kvartéru ju piesky vytlačili na západ. Záhorská nížina má nízku riečnu sieť, čo je zapríčinené práve pieskami, ktoré vytlačili Moravu a vytvorili bariéru aj pre potoky, ktoré stekali z Malých Karpát. Tie sa nazhromaždili pod svahmi a tam tečú ďalej na juh kde prekrižujú Moravu. Ostatné nížinné vodné toky tohto územia sú kanalizované, až na výnimku ústia Rudavy, ktoré je renaturalizované.
Prehradením ramien rieky Morava vzniklo množstvo odrezaných ramien a riečnych jazier, ako je napríklad viacramenné riečne Devínske jazero. Táto oblasť, charakterizovaná výstavbou hrádze, nám priniesla umelo vytvorenú vodnú nádrž. Pravidelné zaplavovanie lokality, predovšetkým pri vylievaní Moravy, iniciuje "fenomén riečneho jazera", ktorý slúži ako prirodzená protipovodňová ochrana pre širšie zadržiavaním povodňových vôd. V rámci tohto zaplavovania sa taktiež vytvárajú špecifické pôdno-ekologické podmienky, ktoré podporujú vývoj a udržiavanie rozsiahlych lužných lesov a aluviálnych lúk. 
Nakoľko je povodie rieky Moravy hojne poľnohospodársky využívané, je rieka na stupnici znečistenia na úrovni 4. Toto znečistenie veľmi negatívne ovplyvňuje tunajšie ekosystémy a krajinu. Naopak, na rozdiel od nedostatku povrchovej vody, CHKO Záhorie disponuje dostatkom podzemných vôd, ktoré sú nosnou zásobárňou lesných ekosystémov. Táto voda sa nazhromaždila práve pod priepustnými vrstvami naviatych pieskov. V posledných 20 rokoch je však pozorovaný pokles hladiny podzemnej vody, pričom na niektorých miestach dosahuje až 150 až 200 cm.
Flóra.
Územie Záhoria bolo pôvodne prevažne zalesnenou krajinou s občasnými vodnými tokmi a rašeliniskami. Dnes lesy Záhorskej nížiny predstavujú najväčší komplex nížinných lesov na Slovensku, z ktorého približne 20% sa nachádza práve na území CHKO Záhorie. Lesy pod územnou správou CHKO rozdeľujeme podľa lokality a drevinového zloženia.
Západnú časť pri rieka Morava tvoria vzácne lužné lesy. Tento druh lesa pokrýva najmä oblasti s veľkou zásobou podzemnej vody a zároveň prítomnosťou prúdiacich tokov. Toky rieky sem splavujú veľkú zásobu živín, čo má významný dopad na rýchly rozvoj vegetácie a produkciu biomasy. Mäkké lužné lesy tvoria väčšinou len tenké pásy popri veľkých riekach, keďže ich existencia vyžaduje vysokú hladinu podzemnej vody a pravidelné záplavy. Najčastejšími zástupcami sú vŕba biela "(Salix alba)", vŕba krehká "(Salix fragilis)", topoľ biely "(Populus alba)", topoľ čierny ("Populus nigra") a topoľ sivý ("Populus xcanescens"). Tvrdé lužné lesy naopak pokrývajú suchšie oblasti riečnych terás a nív. Obmedzujúcim faktorom je kolísajúca úroveň podzemnej vody. Hlavnými zástupcami tunajších drevín sú brest hrabolistý ("Ulmus minor"), brest väzový ("Ulmus laevis"), jaseň úzkolistý ("Fraxinus angustifolia"), dub letný ("Quercus robur"), čremcha obyčajná ("Padus avium") a javor poľný ("Acer campestre"). 
Plochý, ale zato členitý terén západnej časti sa odráža na veľkých komplexoch vlhkých kvetnatých lúk. Patria medzi najvzácnejšie krajinné prvky CHKO a predstavujú typický príklad priaznivej spolupráce prírody a človeka. O niekoľko centimetrov znížený terén zase vytvára ideálny priestor pre močiarnu vegetáciu. V oboch prípadoch sa na reliéfe vyskytujú vzácne aj ohrozené druhy ako napríklad drobuľka bezkoreňová "(Wolffia arrhiza, VU, §)", ktorá sa vyskytuje v tomto území len na jednom mieste.
Na severovýchodnom území Záhoria dnes prevažujú borovicové lesy. Pred trvalým osídlením človeka boli na piesočných akumuláciách len riedke porasty borovice zmiešané s porastami dubu, brezy a lipy, pričom borovice dominovali pieskové návaly, zatiaľ čo vegetácia dubu, brezy a lipy sa nachádzala skôr v medzidunových zníženinách. Neskôr sa tu však vo veľkom začali vysádzať ekonomicky atraktívnejšie borovice, ktoré vďaka svojej vysokej tolerancii na životné podmienky postupne prebrali dominantné zastúpenie. V nive rieky Morava sa nachádza ešte stále pohyblivá piesková duna „Borová“, ktorá sa počas záplav ukazuje ako malý ostrov porastený zakrpatenými borovicami. Keďže sa na tomto území objavujú prevažne viate piesky tvoriace veľmi ľahký, nestabilný a kyslý reliéf, vyznačuje sa táto oblasť veľmi vzácnymi rastlinnými spoločenstvami, ktoré sú špeciálne prispôsobené týmto podmienkam. Jedná sa o druhy s plytkými koreňmi a nízkym vzrastom, alebo naopak s hlbokým koreňom pre lepšiu dostupnosť podzemnej vody. Ich výskyt je obmedzený takmer výlučne na Záhorie, vďaka čomu sa Záhorie botanicky radí medzi unikátne územia.
Kvôli vplyvom ľudskej činnosti bola väčšina pôvodných lesov takmer zničená, ale v 16.-17. storočí boli lesy znovu obnovené. K pôvodným porastom majú najbližšie zmiešané borovicovo-dubové lesy s porastom tráv a bylín. Pôvodný prirodzený charakter lesov takisto ničí dlhoročné vysádzanie borovíc, pod ktorými vzniká podrast suchomilných machov a tráv. 
Fauna.
V súčasnosti je CHKO Záhorie útočiskom pre niekoľko kriticky ohrozených druhov mäkkýšov, pavúkov a vážok patriacich do Červeného zoznamu Slovenskej republiky. 
Veľmi hojne sú tu zastúpené rôzne druhy motýľov a chrobákov. Z radov motýľov sú okrem ohrozených druhov významné aj tie, pre ktoré je Slovensko posledným útočiskom. Medzi tieto druhy patria napríklad modráčik čiernoškvrnný "(Maculinea arion)" a očkáne. Vyskytujú sa tu aj druhy viazané na pieskový reliéf a rašeliniská. 
Zo zastúpenia chrobákov tu nájdeme najčastejšie fúzače, vrzúne alebo chrústy. Prieskumy potvrdili aj výskyt chrobákov bežne sa vyskytujúcich vo vyšších polohách, alebo dokonca výskyt nových druhov zatiaľ nenájdených nikde na Slovensku.
Ekosystém rieky Moravy bol poznačený pôvodnými povodňami a malou rýchlosťou prúdenia. Vďaka týmto faktorom sa tu hojne vyskytol druh "pleskáča vysokého". Dnes je hlavný tok Moravy odkázaný na dotáciu juvenilov z bočných prítokov rieky, pre nízke prietoky a častému odrybovaniu. Ekosystém bol preto veľmi nevyvážený s extrémnou dominanciou prispôsobivých druhov rýb ako je už spomínaný pleskáč alebo belička európska "(Alburnus alburnus)". Stále sa tu však vyskytujú aj takmer vyhubené druhy ako je mihuľa ukrajinská "(Eudontomyzon mariae, §)", nosáľ sťahovavý ("Vimba vimba"), blatniak európsky ("Umbra krameri", §) alebo mieň sladkovodný ("Lota lota").
Dalo by sa povedať, že územie Záhoria je pre obojživelníky rajom. Vyskytujú sa tu totiž obrovské množstvá rosničiek, kuniek a skokanov. Ideálne prostredie pre ich rozmnožovanie vytvárajú práve močiare medzidunových depresií, či samotná rieka Morava. Spomenúť treba aj vyskytujúce sa mloky, ktoré sú chránené medzinárodnými dohovormi.
Pre vtáčie druhy plní územie CHKO úlohu nie len hniezdiska, ale aj odpočinkového miesta, migračnej trasy a zimoviska. K vyhláseniu Medzinárodnej vtáčej oblasti na tomto území prispeli volavky, bociany čierne "(Ciconia nigra, §)" a bociany biele ("C. ciconia", §) (typické pre oblasť Záhoria), orliak morský ("Haliaeetus albicilla", §) alebo kaňa popolavá ("Circus pygargus", §). Veľká časť populácie je tu však stále narúšaná činnosťou človeka. Z tohto dôvodu je žiaľ čím ďalej tým viac bežné, že vtáky migrujú skôr alebo dokonca nezahniezdia vôbec.
V prípade cicavcov je rozsiahli výskyt a rôznorodosť obmedzená izolovanosťou chránených území a nadmernou antropogénnou činnosťou. Veľmi ojedinele je nahlásený výskyt veľkých šeliem ako je "rys ostrovid" a prítomnosť pôvodných druhov stále klesá. Stále sa tu však bežne nájdu zástupcovia jeleňa, muflónej zveri, piskora, či iných malých hlodavcov. Bohato zastúpené sú druhy netopierov, čo dôvodom je prítomnosť veľkého množstva hmyzu v Borskej nížine. Ochranárov potrápilo aj premnoženie bobra vodného "(Castor fiber, §)", ktorý trvalo osídľuje územie CHKO Záhorie od roku 1976.
Ochrana prírody a management.
Časti CHKO Záhorie s najzachovalejšou prírodou a ekosystémami boli vyhlásené ako maloplošné chránené územia (MCHÚ). Ide o územia s pôvodnými alebo minimálne antropogénne ovplyvnenými ekosystémami. Celkovo sa ich na území CHKO nachádza 10, ktoré dávajú dokopy výmeru 1260,23 ha. Stupne ochrany prírody v týchto maloplošných územiach sa pohybujú na číslach 2 – 5 (5. stupeň ochrany je najvyšší) s konkrétnou územnou právnou ochranou pre každé územie. MCHÚ sú vždy v teréne vyznačené tabuľami so štátnym znakom Slovenskej republiky a názvom kategórie chráneného územia. 
Zmyslom vyhlásenia MCHÚ je zachovanie biotopov, ktoré sú typické alebo vzácne pre konkrétne chránené územie. V minulosti boli hojnejšie zastúpené, no kvôli zásahom človeka sú dnes väčšinou izolované. Podľa zachovalosti a predmetu ochrany sa buď ponechajú bez zásahu alebo sú vykonávané potrebné opatrenia ako je napríklad odstraňovanie invazívnych druhov alebo pravidelné kosenie pri lúčnych ekosystémoch s následnou pastvou, či zberom sena. Všetky pravidlá pre zachovanie MCHÚ sú detailne spísané v dokumente „Program starostlivosti o chránené územie“, špecifickom pre každé územie.
V územnej pôsobnosti CHKO Záhorie je vyhlásených 61 území európskeho významu a jedno chránené vtáčie územie Záhorské Pomoravie.
Takisto sa tu nachádzajú Ramsarské lokality vyhlásené a základe Ramsarského dovohoru o mokradiach (1971). Ramsarská lokalita Nivy Moravy ako jedna z posledných lokalít v Európe s vysokou biodiverzitou vďaka tradičnému spôsobu obhospodarovania krajiny, a Ramsarská lokalita Alúvium Rudavy. Táto lokalita má mimoriadny význam pre reprodukciu a migráciu rýb, obojživelníkov, vtákov a rôznych vodných bezstavovcov, ale aj pre zimovanie niektorých vtáčích druhov.
CHKO Záhorie čelí v súčasnosti niekoľkým environmentálnym problémom. Patrí medzi vyhadzovanie a nelegálne skládkovanie komunálneho odpadu na chránenom území alebo nelegálne stavanie rybárskych búd pri rieke Morava. Spolu s intenzívnou premávkou patria medzi problémy, ktoré narúšajú živočíchy počas lovu, odpočinku alebo hniezdení. Okrem toho sa týmito aktivitami ohrozuje prírodná rovnováha, degradujú sa biotopy a napomáha sa šíreniu invazívnych druhov. Ďalším z veľkých problémov je masový úhyn pri migrácií obojživelníkov na cestných komunikáciách. Z tohto dôvodu pracovníci CHKO Záhorie a CHKO Malé Karpaty vybudovali zábrany na niektorých úsekoch ciest, ktoré obojživelníky nedokážu prekonať. Následne ich ochranári pri zábranách zozbierajú a prenesú do mokrade.
V minulosti bolo závažným omylom dlhodobé odvodňovanie územia, čo vyvolalo problémy s následným vysúšaním biotopov a migráciou živočíchov. Pre pokus o nápravu bolo CHKO Záhorie zapojené do viacerých projektov na revitalizáciu niektorých úsekov Moravy a Rudavy. Jedným z nich je napríklad aj IP LIFE NATURA 2000. V rámci projektu bolo odstránené brehové kamenné opevnenie pre zlepšenie dynamiky rieky a vytvorenie kolmých brehov dôležitých pre hniezdenie významných druhov vtákov.
Stávajúcou problematikou je prítomnosť odvodňovacích kanálov v lokalite pieskových dún. Pôvodne sa zrážková držala v medzidunovom priestore a pomaly sa filtrovala cez piesok ako veľmi studená voda vhodná pre vzácne biotopy a druhy zachované z glaciálneho obdobia. Odvodňovacie kanály narúšajúce tento proces sa preto začali likvidovať v snahe udržať vodu čo najdlhšie v medzidunovom priestore.
Turizmus.
Pri návšteve chránenej krajinnej oblasti Záhorie je možné vydať sa početnými vyznačenými turistickými cestičkami s náučnými tabuľami alebo na bicykli po ľahko prístupných vyznačených cyklotrasách. Nachádza sa tu aj časť medzinárodnej cyklotrasy železnej opony pozdĺž rieky Moravy, takzvaná „Iron curtain trail“. Peši alebo bicyklom sa dá ľahko dostať aj ku hraničnému bodu Slovenskej, Českej a Rakúskej republiky (alebo Trojštátiu) na sútoku riek Dyje a Moravy, kde je umiestnená jedna zo sôch Kristkovej podyjskej glyptotéky.

</doc>
<doc id="183027" url="https://sk.wikipedia.org/wiki?curid=183027" title="Vojenský obvod Záhorie">
Vojenský obvod Záhorie



</doc>
<doc id="183030" url="https://sk.wikipedia.org/wiki?curid=183030" title="Mijakedžima">
Mijakedžima

Mijakedžima je ostrov vulkanického pôvodu, nachádzajúci sa v súostroví Izu, asi južne od Tokia. Priemer ostrova je , najvyšší bod je nad hladinou mora. V roku 2006 bol počet obyvateľov 2884.
Na ostrove sa nachádzajú niektoré vzácne živočíšne a rastlinné druhy (napr. "drozd izu"), ktoré sú ohrozované ľudskou a vulkanickou činnosťou. Ostrov je súčasťou národného parku Fuji-Hakone-Izu.
Prakticky celý ostrov je tvorený stratovulkánom prevažne bazaltového zloženia, zdvíhajúcim sa z morského dna v hĺbke asi 1 200. Vrchol a svahy vulkánu sú pokryté viacerými troskovými kužeľmi, maarmi a kalderami, najväčšia má priemer , vytvorená bola pred 2 500 rokmi. V súčasnosti aktívny kráter (kaldera) "Ojama" vznikol poklesom počas erupcie v roku 2000. Sopečná história ostrova je bohatá, od 10. storočia bolo zaznamenaných niekoľko desiatok erupcií, posledná v auguste 2006.

</doc>
<doc id="183031" url="https://sk.wikipedia.org/wiki?curid=183031" title="Chránená krajinná oblasť Malé Karpaty">
Chránená krajinná oblasť Malé Karpaty

Chránená krajinná oblasť Malé Karpaty je jedna zo 14 chránených krajinných oblastí na Slovensku. 
Chránená oblasť sa nachádza v Malých Karpatoch, ktoré sú súčasťou Karpát, na západnom Slovensku. Juhozápadnú časť tvorí Devínska Kobyla v Bratislave, severovýchodnú časť Čachtické Karpaty pri meste Nové Mesto nad Váhom a obci Čachtice v Trenčianskom kraji. Obe oblasti sú oddelené od hlavného horského pásma. Chránená oblasť má rozlohu .

</doc>
<doc id="183032" url="https://sk.wikipedia.org/wiki?curid=183032" title="CHKO Záhorie">
CHKO Záhorie



</doc>
<doc id="183033" url="https://sk.wikipedia.org/wiki?curid=183033" title="CHKO Malé Karpaty">
CHKO Malé Karpaty



</doc>
<doc id="183035" url="https://sk.wikipedia.org/wiki?curid=183035" title="Chránená krajinná oblasť Biele Karpaty">
Chránená krajinná oblasť Biele Karpaty

Chránená krajinná oblasť Biele Karpaty je jedna zo 14 chránených krajinných oblastí na Slovensku. Oblasť sa rozkladá na slovenskej časti Bielych Karpát, ktoré sú súčasťou Karpát, na západnom Slovensku. Oblasť sa rozkladá od okresu Skalica na juhozápade smerom k okresu Púchov na severovýchode, pričom kopíruje hranicu medzi Slovenskom a Českom v dĺžke okolo .
Chránená krajinná oblasť bola založená 12. júla 1979 a zákon o nej bol aktualizovaný 28. augusta 2003.
Chránená krajinná oblasť Biele Karpaty je vyhlásená z dôvodu zachovania a zveľaďovania ukážkových častí rázovitej krajiny Bielych Karpát, ktorej pestrosť a bohatstvo živej prírody sú podmienené tak prírodnými podmienkami ako aj dlhodobými ľudskými zásahmi, ktoré zvýšili diverzitu oproti pôvodnému nenarušenému stavu.
Na geologickej stavbe Bielych Karpát sa popri vonkajšom flyšovom pásme na SZ podieľa pruh bradlového pásma na JV. Charakteristickým javom bradlového pásma je, že časť starších útvarov vyčnieva nad okolité útvary paleogénneho veku, tvorí vápencové bradlá, osamotené bralá, skalné steny, sutinové kužele. 
V súčasnosti územie CHKO Biele Karpaty je tvorené prelínajúcim sa systémom lesných komplexov (lesnatosť CHKO je 67%) - prevažne pôvodného druhového zloženia (buk, dub, hrab, javor, jaseň, lipa...) bez zatiaľ vážnejších známok poškodenia, poľnohospodárskej vidieckej krajiny s ornou pôdou, lúkami a pasienkami s typickou bielokarpatskou kvetenou, riek a potokov lemovaných brehovými vŕbovo - jelšovými porastami, množstvom starých ovocných sadov, remízok, medzí. 
K najpozoruhodnejším fenoménom Bielych Karpát patrí vegetácia práve pre svoju rôznorodosť (celkový počet zistených druhov vyšších rastlín sa pohybuje okolo 1200). Vhodné podmienky a extenzívne obhospodarovanie lúk umožnili rozvoj vstavačovitých Orchidaceae: Orchis morio, O.militaris, O.pallens, O. ustulata, O.tridentata, O.mascula, Dactylorhiza incarnata, D.majalis, D.sambucina, D.fuchsii sooiana, Gymnadenia conopsea, G. montana, G. densiflora, Cypripedium calceolus, Traunsteinera globosa, Epipactis palustris, E.microphylla, E. atrorubens, Ophrys holubyana, Platanthera chlorantha, P.bifolia, Cephalantera damasonium, C.longifolia, Anacamptis pyramidalis. 
Bielokarpatské lúky sú význačné veľkou rozmanitosťou zoogenofondu, predovšetkým bezstavovcov. Sú najväčším európskym náleziskom viacerých ohrozených druhov motýľov. Tieto lúky boli v minulosti jedenkrát kosené a následne prepásané. 
Existencia kvetnatých lúk je aj v súčasnosti podmienená pravidelným kosením a vylúčením umelých hnojív. 
Chránená krajinná oblasť predstavuje územie s 2. stupňom ochrany prírody (1.stupeň je najnižší – je to ostatná krajina mimo chránených území). Pre 2. Stupeň ochrany prírody platia podľa zákona NR SR č. 543/2002 Z.z. nasledujúce obmedzenia:
1) Vjazd a státie s motorovým vozidlom alebo záprahovým vozidlom, najmä vozom, kočom alebo saňami, na pozemky za hranicami zastavaného územia obce mimo diaľnice, cesty a miestnej komunikácie, parkoviska, čerpacej stanice, garáže, továrenského, staničného alebo letištného priestoru,
2) vjazd a státie s bicyklom na pozemky za hranicami zastavaného územia obce mimo diaľnice, cesty, miestnej komunikácie, účelovej komunikácie a vyznačenej cyklotrasy.
Tieto obmedzenia sa nevzťahujú na vjazd alebo státie vozidla 
a) slúžiaceho na obhospodarovanie pozemku (úpravy lesa, odvoz dreva ...) alebo patriaceho vlastníkovi (správcovi, nájomcovi) pozemku, na ktorý sa vzťahuje tento zákaz,
b) na miesta, ktoré orgán ochrany prírody vyhradí najmä všeobecne záväzným právnym predpisom, ktorým vyhlasuje chránené územie a jeho ochranné pásmo (§ 17), návštevným poriadkom národného parku a jeho ochranného pásma (§ 20) alebo zoznamom týchto miest uverejneným na úradnej tabuli tohto orgánu a úradnej tabuli dotknutej obce,
c) ak jeho vjazd alebo státie boli povolené podľa osobitného predpisu.
Bielokarpatské lúky sú význačné veľkou rozmanitosťou rastlín (celkový počet zistených druhov vyšších rastlín sa pohybuje okolo 1200) a živočíchov predovšetkým bezstavovcov. 
Časť územia Bielych Karpát bola zaradená do európskej siete chránených území NATURA 2000.

</doc>
<doc id="183036" url="https://sk.wikipedia.org/wiki?curid=183036" title="CHKO Biele Karpaty">
CHKO Biele Karpaty



</doc>
<doc id="183037" url="https://sk.wikipedia.org/wiki?curid=183037" title="Chránená krajinná oblasť Východné Karpaty">
Chránená krajinná oblasť Východné Karpaty

Chránená krajinná oblasť Východné Karpaty je chránená krajinná oblasť na severovýchodnom Slovensku v Prešovskom kraji v Karpatoch. Zaberá územie pri štátnej hranici s Poľskom. Oblasť bola vyhlásená v roku 1977, pôvodne mala rozlohu až do roku 1997, potom bol vyhlásený Národný park Poloniny vo východnej časti, pričom chránená krajinná oblasť sa zmenšila na .
Poloha.
Hraničné pásmo chránenej krajinnej oblasti na západe tvorí obec Šarbov, ľavá strana Hrišovho potoka až pod Medvedie, smerom na kótu , Za bučkami na Krajnú Bystrú, kótu 539,0 na Krajnú Poľanu, pravobrežná časť Bodružalíka až po mokraď Košariska, kótu 627,6 Stavenec, smerom na obec Driečnu, kótu Lesíky, Čertižné, kótu 561,9 Kýčera pri Čertižnom a 540,3 Kýčera pri Medzilaborciach, východne obci Ňagov, Čabalovce, Svetlice a severne obce Vyšná Jablonka, východne obce Parihuzovce, východné obce Pčoliné, Stakčín, severne Remetské Hámre smerom na štátnu hranicu s Ukrajinou.
Chránené územie predstavuje zachované geobiocenózy na rozhraní dvoch horských systémov - Západných a Východných Karpát a charakterizuje ho typický flyšový, prevažne vrchovinný reliéf. 
Vegetáciu reprezentujú najmä lesné porasty s prirodzenou skladbou drevín, miestami pralesovitého charakteru. Z drevín prevláda buk lesný, s rôznym výskytom autochtónnej jedle bielej, javor, lipa, brest horský, jaseň, hrab, borovica lesná, smrekovec, dub zimný, umelo je vysadený smrek obyčajný.
Flóra.
V bylinných spoločenstvách sa prelínajú druhy Východných a Západných Karpát a súčasne sa vyskytujú typické horské druhy karpatských bučín a vrcholových lúk s nížinnými teplomilnými druhmi, ktoré sem zasahujú z južných oblastí. 
Z významných druhov Východných Karpát sa vyskytuje scila dvojlistá východná (Scilla bifolia ssp. subtriphylla) razivka smradľavá (Aposeris foetida) čemerica purpurová (Helleborus purpurascens), kostrihoj srdcovitý (Symphytum cordatum), telekia ozdobná (Telekia speciosa), mliečnik rakúsky Sojákov (Euphorbia austriaca ssp. sojakii), zvonček konáristý jedľový (Campanula patula ssp. abietina), kosatec trávolistý pašachorový (Iris graminea ssp. pseudocyperus), iskerník karpatský (Ranunculus carpaticus), prilbica metlinatá (Aconitum paniculatum), silenka pochybná (Silene dubia), fialka odchýlená (Viola declinata). 
Z vápnomilných druhov je významný jelení jazyk celolistý (Phyllitis scolopendrium), pichliač lepkavý (Cirsium erisithales), zvonovník hlavatý (Phyteuma orbiculare). Z horských druhov sa vyskytuje jastrabník pomarančový (Hieracium aurantiacum), papradka alpínska (Athyrium distentifolium), rebrovka rôznolistá (Blechnum spicant), objímavka obyčajná (Streptopus amplexifolius), kostrava horská (Festuca drymeia) a iné.
Fauna.
K významným charakteristickým druhom fauny stavovcov chránenej krajinnej oblasti patrí mlok karpatský (Triturus montandoni), salamandra škvrnitá (Salamandra salamandra), jašterica živorodá (Lacerta vivipara) a iné. Triedu vtákov reprezentujú bocian čierny (Ciconia nigra), orešnica perlavá (Nucifraga caryocatactes), tesár čierny (Dryocopus martius), orol skalný (Aquila chrysaetos), orol krikľavý (Aquila pomarina), haja tmavá (Milvus migrans), haja červená (Milvus milvus), myšiak hôrny (Buteo buteo), východokarpatský endemit sova dlhochvostá (Strix uralensis). 
Z význačných druhov cicavcov tu žije vzácna vydra riečna (Lutra lutra), norok európsky (Plutorius lutreola), mačka divá (Felis silvestris), rys ostrovid (Lynx lynx), vlk dravý (Canis lupus), medveď hnedý (Ursus arctos); v posledných rokoch sa vyskytujú v slovensko-poľskom pohraničnom území aj ojedinelé exempláre zubra lesného (Bison bonasus).
Patrí medzi jednu zo štyroch biosférických rezervácií programu UNESCO "Človek a biosféra".

</doc>
<doc id="183038" url="https://sk.wikipedia.org/wiki?curid=183038" title="CHKO Východné Karpaty">
CHKO Východné Karpaty



</doc>
<doc id="183040" url="https://sk.wikipedia.org/wiki?curid=183040" title="Chránená krajinná oblasť Latorica">
Chránená krajinná oblasť Latorica

Chránená krajinná oblasť Latorica je druhé nížinné chránené územie na Slovensku. Nachádza sa na juhovýchodnom Slovensku v okresoch Trebišov a Michalovce. 
Vyhlásená bola v roku 1990 s rozlohou (). Časť rozvodia s rozlohou bola 26. mája 1993 zaradená do zoznamu Ramsarských lokalít medzinárodného významu.
Park sa nachádza okolo slovenskej časti rieky Latorica a okolo nižšej časti riek Ondava a Laborec. Krajinná oblasť pozostáva zo sústavy ramien, obklopených naplavenými lesmi a mokraďami. Najvýraznejším prvkom je zriedkavá biocenóza vody a močiarov, ktorá je jedinečná na Slovensku.
Fauna.
V CHKO Latorica bolo zistených 82 druhov mäkkýšov: 36 druhov suchozemských ulitníkov a 46 druhov sladkovodných mäkkýšov.
Vzhľadom na polohu a charakter krajinnej oblasti, je využívaná vodným vtáctvom, nie len na hniezdenie, ale aj v prípade sťahovavých vtákov na krátkodobý oddych.

</doc>
<doc id="183041" url="https://sk.wikipedia.org/wiki?curid=183041" title="CHKO Latorica">
CHKO Latorica



</doc>
<doc id="183043" url="https://sk.wikipedia.org/wiki?curid=183043" title="Gershon Kingsley">
Gershon Kingsley

Gershon Kingsley (pôvodným menom Götz Gustav Ksinski; * 28. október 1922, Bochum, Nemecko† 10. december 2019, New York, New York, USA) bol americký hudobný skladateľ elektronickej hudby. Jeho otec bol židovského pôvodu a pochádzal z Poľska, matka nemecká katolíčka, ktorá pred svadbou konvertovala na judaizmus.
Od roku 1965 spolupracoval s Jeanom-Jacquesom Perreym vo formácii Perrey and Kingsley, obaja sa zaraďujú medzi priekopníkov elektronickej hudby.
Neskôr sa preslávil zložením inštrumentálnej skladby „Popcorn“ v roku 1969, s ktorou skupina Hot Butter v roku 1972 dosiahla prvé miesto v rebríčku svetových hitparád. Skladba zaznamenala od svojho vzniku viac ako 500 cover-verzií a často je využívaná na ozvučenie televíznych, či rozhlasových programov. Použili ju okrem iného aj tvorcovia sovietskeho animovaného seriálu No počkaj! v jeho desiatom dieli.
Kingsley v roku 1970 založil First Moog Quartet, ktorá ako prvá elektronická skupina koncertovala v newyorskej Carnegie Hall.

</doc>
<doc id="183044" url="https://sk.wikipedia.org/wiki?curid=183044" title="Götz Gustav Ksinski">
Götz Gustav Ksinski



</doc>
<doc id="183051" url="https://sk.wikipedia.org/wiki?curid=183051" title="Tatranský národný park (Poľsko)">
Tatranský národný park (Poľsko)

Tatranský národný park (, skr. TPN) je národný park v južnom Poľsku pri hraniciach so Slovenskom. Bol vyhlásený v roku 1954 na ploche . V súčasnosti je menší, má rozlohu . TPN je jedným z najväčších národných parkov v Poľsku. Asi 70 percent rozlohy zaberajú lesy a kosodrevina zvyšných 30 percent tvoria vysokohorské lúky, skalné terény a vodné plochy. Takmer je v prísne chránených rezerváciách.
Príčiny vzniku národného parku.
Od samého začiatku, keď ľudia začali objavovať Tatry, bol ich vplyv na prírodu negatívny. Na samom začiatku malý, ale zvyšujúcou sa populáciou a eskaláciou do prírodného prostredia, najmä v 19. a 20. storočí, dôsledky intenzívneho využívania sa začali prejavovať výraznejšie a negatívne ovplyvňovali celý tatranský ekosystém. Hlavné rizikové faktory boli:
Tatry sú jediné hory v Poľsku, ktoré majú alpský charakter, sú jediným miestom, kde žije kamzík vrchovský tatranský a svišť. Žiaden iný z poľských národných parkov alebo chránených prírodných území nemá takú špecifickú flóru. Preto už v 19. storočí sa začalo diskutovať o tom, aby sa Tatry stali národným parkom.
Historické fakty.
Založeniu parku predchádzali dlhoročné snahy, výskumníkov a ochrancov prírody. Na začiatku 19. storočia prírodovedec Stanislaw Staszic upozorňoval na ničenie prírody a bezhlavé masové strieľanie zvierat. Dialo sa tak v dôsledku rozvoja baníctva a hutníctva. V roku 1868 vďaka "Krakovskej vedeckej spoločnosti" prijal haličský Sejm zákon „zakazujúci lov, odchyt a predaj alpských zvierat, vrátane tatranských svišťov a kamzíkov“. Zákon bol jedným z prvých svojho druhu v Európe. Na dodržiavanie tohto zákona boli poverení bývalí pytliaci Jędrzej Wali a Maciej Sieczka, ktorí sa zriekli pytliactva a stali horlivými strážcami tatranskej prírody.
V roku 1873 bolo založené Towarzystwo Tatrzańskie, ktoré upozorňovalo na pytliactvo, hromadný výrub stromov, na škody spôsobované pasením dobytka. Navrhovalo rozšíriť ochranu na niektoré rastliny, medzi inými na plesnivec alpínsky, tis a limbu. Vtedy vznikla myšlienka zachrániť Tatry pred devastáciou uzákonením národného parku.
Towarzystwo Tatrzańskie sa zúčastnilo na rokovaní rady Asociácie slovanských turistických družstiev v roku 1926, z ktorého vyšla rezolúcia, odporúčajúca všetkým členským spolkom v slovanských krajinách rozvíjať prácu na prírodo-ochranárskom poli a vyhlásila za najdôležitejšiu úlohu blízkej budúcnosti zriadenie národných parkov vo Vysokých Tatrách a v Pieninách.
Z iniciatívy Towarzystwa Tatrzańskiego bola založená "Spoločnosť na ochranu poľských Tatier" (Towarzystwo Ochrony Tatr Polskich), ktorá vyhlásila zbierku na vykúpenie tatranských pozemkov, ktoré vlastnili súkromníci. K iniciatíve sa pripojili štátne orgány. Bolo vykúpených približne pozemkov. Významnou mierou prispel gróf Władysław Zamoyski (18531924), ktorý založil "Fundacju Kórnicku" (Kornický fond) a odkázal svoj zakopanský majetok štátu. Ten sa stal základom pre vytvorenie Tatranského národného parku. Okrem iného ho tvorili pozemky vo Veľkopoľsku a v Podhalí s celkovou rozlohou 20 tisíc ha.
V roku 1933 sa na Štrbskom Plese uskutočnilo spoločné zasadnutie Tatranskej komisie Klubu československých turistov a Tatrżańskej Komisje Polskiego Towarysztwa Tatrzańskiego, na ktorom vyhlásili, že budú spoločne postupovať pri ochrane tatranskej prírody. Nemali však potrebné právomoci a vládne orgány im prisľúbili nanajvýš vytvorenie rezervácie na štátnych pozemkoch.
V roku 1938 bol pripravený návrh vládneho nariadenia na založenie národného parku. Druhá svetová vojna však všetky iniciatívy prerušila. Vytvorenie národného parku zabrzdili technokrati, ktorí nepotrebovali chrániť prírodu, lebo zákonné normy by im prekážali vo výstavbe objektov cestovného ruchu. Aj napriek tomu minister poľnohospodárstva a agrárnej reformy 26. júna 1939 vytvoril špeciálnu organizačnú jednotku štátnych lesov nazvanú: „Prírodný park v Tatrách“, s cieľom „zachovania tatranskej flóry a fauny a ochrany všetkých ostatných foriem prírody na vedecké, estetické, historické, pamätné účely“.
Po druhej svetovej vojne bol znárodnený celý majetok rodiny Uznańskej, ktorá vlastnila polovicu poľských Vysokých Tatier. V roku 1947 minister lesného hospodárstva ustanovil ochranné pásmo nazvané Tatranský národný park a o rok neskôr, v hornej časti Doliny Kościeliska, v terénoch, ktoré Štátna pokladnica vykúpila ešte pred druhou svetovou vojnou, bola vyhlásená chránená prírodná rezervácia Tomanowa Smreczyny.
V roku 1954 bol zriadený Tatranský národný park. Do jeho územia bolo začlenených osem obcí vrátane doliny Chochołowskej a Lejowej v Západných Tatrách. Na vytvorenie národného parku v Tatrách museli Poliaci čakať o šesť rokov dlhšie ako na Slovensku. Chránené územie zahŕňa celé Tatry a Podhalie.
Charakteristika parku a vlastnícke vzťahy.
Tatranský národný park zaberá poľské Tatry a malé časti pohoria Bukovina a Podtatranskej kotliny s priliehajúcimi územiami (napr. Polana Rogoźniczańska, Wyskówki, Harenda, Bafia Bór). Najvyšším bodom parku sú Rysy najnižším je údolie Porońca v okolí Hámrov (asi ), výškový rozdiel medzi nimi je .
Po vytvorení parku bol problémom súkromný majetok obyvateľov žijúcich v horských oblastiach. Gorali na vysokohorských lúkach pásli veľké stáda oviec, ktoré poškodzovali vzácne porasty. Gorali nechceli predať svoj majetok. Bolo potrebné razantne vyriešiť tento problém. Rada ministrov 8. decembra 1960 prijala uznesenie o povinnom odkúpení alebo výmene všetkých súkromných pozemkov v tých oblastiach, kde boli vytýčené hranice národného parku. Uskutočnilo sa to v rokoch 19601964. V súčasnosti je približne 85% územia vo vlastníctve národného parku a približne 1000 hektárov vlastní Polskie Towarzystwo Turystyczno-Krajoznawcze (tieto oblasti turistický spolok zakúpil pred druhou svetovou vojnou). Zvyšná časť (približne ) je vo vlastníctve Wspólnoty Leśnej Uprawnionych Ośmiu Wsi (Spoločnosť lesných pozemkov oprávnených ôsmych obcí). V roku 1981 gorali opäť získali pozemky späť, rozvinuli na nich hospodársku činnosť, ale pod kontrolou správy národného parku. Napriek tomu je v parku ešte malý súkromný majetok.
Vodné pomery a ichthyofauna.
Ročné zrážky presahujú , z ktorých väčšina spadne počas leta. Väčšina odteká korytami potokov a riek, ktoré sa vlievajú do Baltského mora, časť sa odparuje, časť nich zostáva v plesách alebo vsakuje do podložia. Povrchové vody predstavujú menej ako 1% plochy povrchu TPN. 28 jazier má rozlohu väčšiu ako . Tatranské vody sú väčšinou studené, dobre okysličené, ale chudobné na živiny. V podzemných vodách prežívajú baktérie, riasy a kôrovce. Najznámejším predstaviteľom troglobtov, stálych obyvateľov tatranských jaskýň, je kôrovec "Niphargus tatrensis". Okrem jaskýň žije na dne Czarneho Stawu.
V tatranských plesách žijú planktonické bezstavovcové kôrovce ("Crustacea") a vírniky ("Rotifera"), vo väčšine plies dominujú veslonôžky ("Copepoda"), máloštetinavce, žijú tu vodné dážďovky, larvy, imagá hmyzu, podenky, pošvátky, vážky, potočníky a mnohé iné. Početnú skupinu tvoria chrobáky ("Coleoptera"), z ktorých väčšina preferuje dystrofné jazerá. Špecifickú faunu majú malé jazierka, plesá s malým prítokom a odtokom vody. V týchto vodách prevládajú druhy: "Hydroporus palustris", "Agabus sturmi", "Ilybious crassus", "Helophorus flavipes" a iné.
Jediným plesom na poľskej strane Tatier je Morské oko, ktoré má prirodzené spojenie so zvyškom povodia (Baltské more), a tak umožňuje migráciu rýb, preto sa v ňom nachádzajú pstruhy. V minulosti sa do plesa dostali lipne. Pravdepodobne v Morskom oku je tiež hlaváč pásoplutvý. V roku 1881 tu našli tri druhy tejto ryby. Sivoň americký žije v Zelenom Javorovovom plese, ​​Litvorovom plese, Czarnym Stawe Gąsienicowem (Čierne pleso Gąsienicowe) a v niektorých plesách Doliny Pięciu Stawów Polskich (Dolina Piatich Poľských plies).
Najbežnejším z obojživelníkov je skokan hnedý, charakteristickým pre Tatry je aj mlok vrchovský, ktorý je rozšírený v celom subalpínskom a montánnom vegetačnom stupni. Medzi plazmi je potrebné menovať jaštericu životorodú ("Lacerta vivipara"), užovku obyčajnú, vretenicu.
Flóra a fauna.
Rastlinstvo.
Klíma Tatier a ich vegetácia je charakterizovaná vysokohorskými „poschodiami“.
Zver a vtáky.
V národnom parku sa vyskytuje široká škála rozmanitého vtáctva. Spomedzi vtákov, ktoré sú odkázané na vodu sú tu: potápka chocholatá, sliepočka vodná, lyska čierna, kulík riečny, sýkorka veľká, straka obyčajná, červienka obyčajná mlynárka dlhochvostá, penica obyčajná a iné. Na poliach pod Tatrami je možné spozorovať orla krikľavého, sokola sťahovavého, myšiaka hôrneho, kaňu sivú a iné vtáky. V lesoch žije pinka obyčajná, sýkorka uhliarka, jastrab veľký, drozdy, výr veľký, ďateľ malý, orešnica perlavá a mnohé iné. Vo vegetačnom stupni kosodreviny sa vyskytuje stehlík čečetka, vrchárka modrá, sýkorka uhliarka. Ešte vyššie na alpínskych lúkach, okolo skalných stien žije škovránok poľný, sokol myšiar, skaliarik sivý, krkavec čierny, orol skalný a iní.
Široká škála živočíchov žije v lesoch, okolo potokov a riečok. Napríklad veverica obyčajná, plch, hrdziak lesný, myšovka, hraboš, nad porastami kosodreviny dominuje svišť vrchovský tatranský, hraboš snežný tatranský, hrbáč tatranský. Žijú tu rôzne druhy netopierov. Najväčším zástupcom mäsožravcov je medveď hnedý, v horách hľadá korisť vlk obyčajný, i keď sa objavuje veľmi zriedkavo. Do oblasti kosodreviny vstupuje rys ostrovid, vo vlhkejšom prostredí žije tchor obyčajný, zriedkavo sa ukáže kuna skalná, početnejšia je kuna hôrna. V lesoch žije líška obyčajná, lasica obyčajná, zajac poľný vyhľadáva podhorské oblasti. Pýchou Tatier je kamzík vrchovský tatranský, reliktný stenoektný živočích, ktorý sa pohybuje nad hornou hranicou lesa, v subalpínskom, alpínskom a subniválnom vegetačnom stupni. Najrozšírenejším druhom tatranských lesov je jeleň obyčajný, srnec lesný i diviak obyčajný.
Južná hranica poľského Tatranského národného parku je súčasne severnou hranicou slovenského parku (TANAP). Umožňuje voľný pohyb zvierat a má veľký význam pre zachovanie biodiverzity oboch chránených území. Na hraniciach poľského i slovenského národného parku sú povolené niektoré formy poľnohospodárskej a hospodárskej činnosti. Určité formy tradičného poľnohospodárstva (pasenie oviec, kosenie trávy) sú povolené aj v prísne chránených oblastiach, lebo takáto činnosť má stáročnú tradíciu a jej prerušenie by mohlo spôsobiť radikálne zmeny v ekosystéme. Pre svoju jedinečnú podobu boli v roku 1993 oba Tatranské národné parky zaradené do Zoznamu biosférických rezervácií UNESCO.
Cestovný ruch.
Do poľských Tatier chodili turisti už v 19. storočí. Masová turistika začala okolo roku 1960. Vtedy národný park navštívilo približne milión turistov. V roku 1973 návštevnosť stúpla na 3 milióny a v roku 1983 na 3 a pol milióna. Na začiatku 21. storočia sa návštevnosť ustálila na 2 až 2,5 milióna návštevníkov. Z tohto počtu 78 % v letnej sezóne v zimnej zvyšok. Turisticky najvyťaženejší je mesiac august (26% z celoročnej návštevnosti).
Turisti majú k dispozícii značkovaných turistických chodníkov. V národnom parku je osem turistických chát a kabínková lanovka na Kasprov vrch. Do dlhých turisticky najnavštevovanejších dolín prepravujú záujemcov na konských povozoch (Morské oko, Dolina Chochołowska, Dolina Kościeliska, Kalatówki). Cyklisti majú vyznačené trasy.

</doc>
<doc id="183052" url="https://sk.wikipedia.org/wiki?curid=183052" title="Tatrzanski Park Narodowy">
Tatrzanski Park Narodowy



</doc>
<doc id="183054" url="https://sk.wikipedia.org/wiki?curid=183054" title="Czarny Staw pod Rysami">
Czarny Staw pod Rysami

Czarny Staw pod Rysami (po slovensky staršie: "Morské oko") je pleso v poľskej časti Tatier.
Leží v ľadovcovom kotli v Doline Rybiego Potoku. Má okrúhly tvar.
Číselné údaje.
Má rozlohu 20,64 ha. Je 578 m dlhé a 444 m široké. Dosahuje maximálnu hĺbku 76,4 m, čím je na druhom miesto v Tatrách. Má objem 7 750 000 m³. Leží v nadmorskej výške 1581 m (tj. 191 m nad Morským okom).
Okolie.
Jazero je uzavreté výraznou skalnou hradbou, ktorá je dôsledkom pôsobenia ľadovca. Medzi nimi odteká voda z jazera a vytvára tu kaskády Czarnostawiańska Siklawa. Priamo nad jazerom sa týči vrchol Mengusovskej Kazalnice. Kotol jazera je ohraničený hrebeňom Čierneho mengusovského štítu, Wolovým chrbáton, Rysami, Malými Rysami a Žabím hrebeňom s Horným Žabím štítom a Žabím mníchom až po Owcze Turniczki. Čiernu farbu jazera spôsobujú sinice Pleurocapsa polonica, ktoré mu dali i názov.
Prístup.
Nad jazero vedie červená turistická značka od Morského oka, ktorá ďalej pokračuje na "Rysy".

</doc>
<doc id="183055" url="https://sk.wikipedia.org/wiki?curid=183055" title="Mikuradžima">
Mikuradžima

Mikuradžima je menší ostrov vulkanického pôvodu, nachádzajúci sa v súostroví Izu v Pacifiku, asi južne od ostrova Mijakedžima. Ostrov nemá väčší prístav a trvalo na ňom žije približne 300 ľudí.Pobrežie lemujú útesy s výškou niekedy až . Posledná erupcia prevažne bazaltovo-andezitového stratovulkánu sa odohrala pred cca. 5 400 rokmi.

</doc>
<doc id="183058" url="https://sk.wikipedia.org/wiki?curid=183058" title="Pusan">
Pusan

Pusan (kórejsky 부산) je prímorské metropolitné mesto v Kórejskej republike. S rozlohou 763 km² a vyše 3,6 miliónmi obyvateľov je druhé najväčšie mesto v štáte. Mesto je dôležitým dopravným uzlom v lodnej preprave, nachádza sa tu veľký prístav. Pusan je známy hlavne v oblasti kultúrneho a spoločenského života. Každoročne sa tu organizuje medzinárodný filmový festival.
Polohopis.
Pusan leží v juhovýchodnej časti Kórejskej republiky, približne 420 kilometrov od hlavného mesta Soul (서울). Je obklopený pohoriami zo severu a Japonským morom z juhu. Mestom pretekajú dve rieky, Nakdong-gang (낙동강) a Sujong-gang (수영강).
Podnebie.
Mesto sa nachádza v miernom podnebnom pásme kontinentálneho rázu, ktoré je typické pre monzúnové oblasti a charakteristické výrazným rozdielom medzi teplotami v lete a v zime. Priemerná ročná teplota je 13,7 °C a priemerný ročný počet zrážok je 1 383 milimetrov.
Administratívne rozdelenie.
Pusan bol od roku 1957 rozdelený na 6 mestských štvrtí nazývaných „gu“ (구). V súčasnosti má 15 mestských štvrtí a 1 okres nazývaný „gun“ (군).
Kultúra a zaujímavosti.
Šport.
Od roku 1982 sa v meste hráva najvyššia bejzbalová liga KBO. Mužstvo Lotte Giants hráva svoje domáce zápasy na štadióne Sadžik v mestskej časti Tongnä-gu (동래구).
Pusan sa tiež zúčastňuje K League 2, druhej divízie kórejského profesionálneho futbalu. Štadión Gudeok je domovským štadiónom Busan I'Park.
Hudba.
Rodákmi sú členovia známej kórejskej skupiny, BTS, Park Jimin, Jeon Jungkook a taktiež aj člen kórejskej skupiny Stray Kids, Yang Yeongin (I.N)
Doprava.
Letecká doprava.
V západnej časti Pusanu, vo štvrti Kangso-gu (강서구), sa nachádza medzinárodné letisko Kimhä (김해). Otvorené bolo v roku 1976. V súčasnosti sa dokončujú práce na novom terminále. Letisko prevádzkuje vnútroštátne lety a medzinárodné lety len do vybraných ázijských destinácií. Výnimku tvorí spoj s Európou, let na trase Pusan – Mníchov spoločnosťou Lufthansa. Z Pusanu lietajú i dve najväčšie kórejské spoločnosti Korean Air a Asiana Airlines.
Železničná doprava.
Pusan je napojený na železničnú linku Kjongbu (경부), ktorá ho spája s mestami Soul (서울), Tädžon (대전) a Tägu (대구). Čas cestovania rýchlodráhou KTX do približne 420 km vzdialeného hlavného mesta Soul vyjde na 150 minút.

</doc>
<doc id="183060" url="https://sk.wikipedia.org/wiki?curid=183060" title="Juhoslávia (1943 – 1992)">
Juhoslávia (1943 – 1992)

Juhoslávia bola mnohonárodnostná federatívna ľudová a od roku 1963 socialistická republika v západnej časti Balkánskeho polostrova v rokoch 1943/1945 až 1992. Hlavné mesto a najväčšie mesto Juhoslávie bol Belehrad.
Dejiny.
Ešte počas bojov druhej svetovej vojny bola na území bývalého Juhoslovanského kráľovstva, ktoré teraz bolo obsadené alebo kontrolované Nemeckom, Talianskom, Maďarskom a Bulharskom, 4. decembra 1943 vyhlásená "Demokratická federatívna Juhoslávia" (od marca 1945 v dohode s juhoslovanskou kráľovskou vládou v exile). 
V októbri 1944 bol oslobodený Belehrad partizánskym a sovietskym vojskom a bol nastolený komunistický režim. Oslobodenie územia Juhoslávie bolo dokončené v máji 1945. V novembri 1945 nasledovalo zrušenie monarchie a vyhlásenie "Juhoslovanskej federatívnej ľudovej republiky", ktorá sa skladala zo 6 ľudových republík (pozri nižšie). V roku 1947 bol k Juhoslávii pričlenený polostrov Istria. V roku 1954 Juhoslávii pripadlo okolie mesta Terst.
V rokoch 1945 až 1948 sa budoval režim ako kópia stalinského systému ZSSR. Po roztržke so ZSSR v rokoch 1948 až 1953 sa v Juhoslávii uskutočnili v rokoch 1950 - 1953 hospodárske a politické reformy a bol mierne uvoľnený politický systém. Počas tohto obdobia (v roku 1952) sa prezidentom stal Josip Broz Tito, partizánsky a komunistický vodca, ktorý prezidentom zostal až do svojej smrti v roku 1980.
Nádeje na ďalšiu demokratizáciu skončili odstránením oligarchu Milovana Djilasa zo všetkých funkcií v roku 1954. Hospodársky sa však 50. a 60. roky odvíjali pomerne úspešne a kleslo národnostné napätie. 
V roku 1963 bola s vyhlásením novej ústavy Juhoslávia v dlhom tvare názvu premenovaná na Juhoslovanskú socialistickú federatívnu republiku. Podobne bolo 6 ľudových republík premenovaných na socialistické republiky (pozri nižšie), Vojvodina bola premenovaná na Vojvodinský socialistický autonómny kraj, Kosovo na Kosovsko-metohijský autonómny kraj a v roku 1968 na Kosovský socialistický autonómny kraj. 
Aby sa zaviedli rovnaké podmienky medzi jednotlivými republikami štátu v duchu Titovej myšlienky zastúpenia všetkých národov štátu, bolo v roku 1971 zriadené predsedníctvo ako kolektívna hlava štátu. Funkcia predsedu Predsedníctva federácie, ktorá sa po roku 1980 stala formálne najvyšším štátnym postom, sa striedala medzi politikmi z jednotlivých členských republík po jednom roku.
Napriek (alebo práve vďaka) komplikovanému ústavnému systému snažiacemu sa zabezpečiť rovnosť všetkých republík sa od 70. rokov vzťahy medzi jednotlivými národnosťami v Juhoslávii naďalej zhoršovali. V roku 1980 zomrel Tito a aj ekonomická situácia sa v 80. rokoch prudko zhoršila; rástla inflácia, robotníci štrajkovali a začali búrlivé diskusie o tom, ako pokračovať ďalej. Reakcie sa rôznili podľa jednotlivých častí krajiny: V severných republikách sa inicializovali demokratické, ekologické, liberálne a pacifistické hnutia, kým na juhu na význame získali hlavne tendencie nacionalistické. 
Nezhody medzi jednotlivými politikmi a napätie v krajine viedlo ku krachu všetkých rokovaní o reforme federatívneho usporiadania. Nasledovalo vyhlásenie nezávislosti Slovinska v roku 1991. Ostatné republiky v tomto období už tiež pripravovali prevzatie všetkej moci do svojich rúk a odtrhnutie sa od Belehradu. Ďalšie na rade bolo Chorvátsko, Macedónsko a Bosna a Hercegovina. Juhoslovanská ľudová armáda, hlavná obranná zložka krajiny, s touto situáciou ostro nesúhlasila. Po odchode nesrbských vojenských síl však úplne spadala do politického vplyvu srbských nacionalisticky ladených politikov, ktorí odmietali nezávislosť hlavne Chorvátska s veľkou menšinou Srbov. Niektoré časti krajiny sa tak okamžite ocitli vo vojnovom stave. Proti celozväzovej národnej armáde sa postavili TO jednotlivých republík. Západné štáty podporili novo vznikajúce krajiny diplomatickým uznaním, eskaláciu násilia však odsúdili veľmi rýchlo. Srbské vedenie vojsk nebolo schopné dobyť pozície v novovzniknutých národných štátoch. Vo zväzku Juhoslávie zostalo len Srbsko a Čierna Hora.
Ekonomika.
Ekonomika SFRJ a životná úroveň v krajine sa veľmi líšila podľa členských republík krajiny. Zatiaľ čo väčšina priemyselnej produkcie pochádzala zo Slovinska, Srbska a Chorvátska, krajiny ako Macedónsko a Bosna a Hercegovina boli skôr poľnohospodárskeho charakteru a stále prijímali investičnú pomoc z bohatších republík.
Hoci krajina bola oficiálne socialistická, z ekonomického hľadiska sa veľmi líšila od krajín východného bloku. Prezident Tito obratne lavíroval medzi Východom a Západom a prijímal štedré úvery. Podniky riadené samosprávnymi orgánmi a teda relatívne trhovo, vďaka členstvu štátu v Hnutí nezúčastnených krajín mohli bez problémov vyvážať do východných i západných štátov.
Celkovej ekonomike JSFR sa výraznejšie začalo dariť až po mohutných dodávkach vozidiel Zastava Koral a Florida do Severnej Ameriky cez firmy Malcoma Briklina, z high-tech továrne Crvena Zastava Kragujevac.
Ďalším úspechom bola továreň VW TAS Sarajevo / Vogošća, odkiaľ sa dodávali vozidlá VW Golf I. a II. generácie vrátane Audi 80. Dnes v tomto závode prebieha montáž vozidiel Škoda Octavia a Fabia z SKD dielov. V roku 2004 tu začala tiež montáž vozidiel VW Golf V. generácie.
Ďalšími nemenej úspešnými montážnymi závodmi boli tiež Opel-Ida Kikinda, Citroën Koper, Tomos Koper a v neposlednom rade Renault Revoz z Nového Mesta.
Administratívne členenie.
Do roku 1963 bol štát rozdelený na 6 ľudových republík: Slovinská ľudová republika, Chorvátska ľudová republika, Ľudová republika Bosna a Hercegovina, Srbská ľudová republika (s Vojvodinským autonómnym krajom a špeciálnou oblasťou Kosovo-Metohija), Macedónska ľudová republika a Čiernohorská ľudová republika.
Od roku 1963 bol štát organizovaný ako socialistická federatívna republika. Ľudové republiky boli premenené na socialistické republiky (mali väčšie právomoci), pričom v rámci Srbska existovali ešte (v tejto podobe od roku 1968/1974) "socialistické autonómne kraje (pokrajiny)" Kosovo a Vojvodina:
Obyvateľstvo.
Národnostné zloženie a vývoj.
Obyvateľstvo Juhoslávie prechádzalo rozsiahlymi zmenami, a to ako demografickými, tak ideovými. Štát SHS, ktorý bol predchodcom socialistickej Juhoslávie, uznával národy iba tri, a to najpočetnejších Srbov, Chorvátov a Slovincov. Ostatní obyvatelia štátu, Albánci v Kosove a Macedónci na juhu územia krajiny s týmto veľmi často nesúhlasili, čo viedlo k tomu, že sa nedokázali s kráľovstvom identifikovať. Preto hneď po vojne bola budovaná macedónska identita, v 70. rokoch sa potom v sčítaní obyvateľstva prvýkrát objavila národnosť bosnianskych Moslimov, ktorí sa dovtedy počítali buď k Srbom, alebo Chorvátom. Rástol aj počet obyvateľstva. V Juhoslovanskom kráľovstve žilo tesne pred vojnou 14 miliónov obyvateľov, ku koncu socialistického štátu už však žilo vo federácii vyše 23 miliónov ľudí. Jednotlivé národy však mali odlišné prírastky v súlade s tým, v akom štádiu demografickej revolúcie sa práve nachádzali. Pribúdalo tak obyvateľov hlavne na juhu, vo veľkej miere aj Albáncov v Kosove. Naopak počty Srbov, Chorvátov či Slovincov sa zvyšovali len zriedka. To viedlo k politickým diskusiám a ostrým nezhodám až výpadom.
Rozloženie obyvateľstva.
Po druhej svetovej vojne bola Juhoslávia hlavne agrárnym štátom. Väčšina obyvateľstva žila na vidieku a len malá časť v mestách, kde by pracovali v priemysle a službách. Počas nasledujúcich rokov, hlavne vďaka druhému päťročnému plánu došlo k sústredeniu obyvateľstva v mestách a rozvoju priemyselných kapacít. Vidiek sa rozvíjal pomalšie a odchádzali z neho ľudia. Mestá sa rozsiahlo rozširovali; budovali sa nové sídliska a priemyselné závody. V 80. rokoch tak už mimo mesta žila len malá časť obyvateľov, výnimkou boli ale menej rozvinuté časti krajiny v Bosne a Hercegovine, Macedónsku, Kosove a Čiernej Hore.
Štatistiky.
Juhoslávia mala v roku 1991 23 528 230 obyvateľov:
Z toho v jednotlivých krajinách:
a jednotlivé národnosti:

</doc>
<doc id="183064" url="https://sk.wikipedia.org/wiki?curid=183064" title="Kurose">
Kurose

Kurose je kaldera s rozmermi 5 × 7 km, nachádzajúca sa v Pacifiku medzi ostrovami Mikuradžima a Hačjódžima. Základňa kaldery sa nachádza 700 m pod hladinou mora, okraje sú 107 m pod hladinou. Na vnútorných stenách sa nachádzajú väčšie depozity dacitovej pemzy. Vek poslednej erupcie nie je známy, no morfológia kaldery je pomerne mladá.

</doc>
<doc id="183067" url="https://sk.wikipedia.org/wiki?curid=183067" title="Kremnička (Banská Bystrica)">
Kremnička (Banská Bystrica)



</doc>
<doc id="183075" url="https://sk.wikipedia.org/wiki?curid=183075" title="Nový most (Písek)">
Nový most (Písek)

Nový most je jedným z najvýznamnejších mostov v juhočeskom meste Písek.
Súčasťou mosta je aj malá hydroelektráreň, ktorá je umiestnená na ľavom brehu rieky Otava pri začiatku mosta, jej hrádza sa nachádza priamo pod mostovkou. Most sa staval v rokoch 1938 a 1939. 28. októbra 1945 bol pomenovaný po prvom prezidentovi ČSR Tomášovi Garrigue Masarykovi. O niekoľko rokov neskôr bol tento názov zase zmenený na Nový most, pretože pre vtedajšiu komunistickú vládu bolo Masarykovo meno nevhodné.
Dlho to bol jediný most, ktorý mohli využívať motoristi.

</doc>
<doc id="183084" url="https://sk.wikipedia.org/wiki?curid=183084" title="Tatranská Štrba">
Tatranská Štrba

Tatranská Štrba je miestna časť Štrby, obce vzdialenej 15 km západne od Popradu.
Poloha.
Nachádza sa na úpätí Tatier, priamo na hranici Liptova a Spiša. Osada leží na rozvodí a tak západnú časť odvodňuje Lúčny potok tečúci do Váhu a východnú potok Mlynica, ústiaci do Popradu.
Dejiny.
Podnet na vznik Tatranskej Štrby dala výstavba Košicko-bohumínskej železnice, uvedenej do prevádzky v roku 1871. Dôležitá dopravná tepna prechádzala 4 km severne od Štrby a výrazným spôsobom sprístupnila Tatry pre návštevníkov. Vznik a vybudovanie kúpeľov Štrbské Pleso si vyžiadal vybudovanie spojenia pre zásobovanie i dopravu turistov i pacientov a preto bola v roku 1896 vybudovaná trať Štrba – Štrbské Pleso. V chotári Štrby tak vznikol dopravný uzol "Štrba-stanica", okolo ktorej bola vybudovaná osada.
Pri územnej reorganizácii Česko-Slovenska v roku 1960 bola osada pričlenená k obci Štrba. Podnet na veľký rozvoj a premenu osady na nové stredisko turistického ruchu na podhorí Tatier dalo konanie Majstrovstiev sveta v lyžovaní v roku 1970. Nevyhnutné budovanie infraštruktúry (bola vybudovaná nová zubačka, benzínová pumpa, autokemping, sídlisko "Lieskovec" a preložená cesta I/18) a služieb prispelo k modernej tvári miestnej časti.

</doc>
<doc id="183090" url="https://sk.wikipedia.org/wiki?curid=183090" title="Marsheaux">
Marsheaux

Marsheaux je grécke synthpopové duo, založené v roku 2003. Obe členky Sophie i Marianthi pochádzajú zo Solúna, od roku 2000 však žijú v Aténach. Pozornosť vzbudili debutovým singlom „Popcorn“, išlo o cover verziu rovnomenného hitu Gershona Kingsleyho, ktorý preslávila skupina Hot Butter v roku 1972.

</doc>
<doc id="183102" url="https://sk.wikipedia.org/wiki?curid=183102" title="Selanka (literatúra)">
Selanka (literatúra)

Selanka alebo idyla je lyrická báseň menšieho rozsahu, ktorej námetom je vidiecky, najmä pastiersky život. Obraz života je spravidla idealizovaný. Selanka má svoj pôvod v antickej literatúre (Teokritos) a zanikla v období preromantizmu. Na Slovensku selanky písal Ján Hollý, Bohuslav Tablic, Juraj Palkovič, Pavol Jozef Šafárik a Karol Kuzmány. 

</doc>
<doc id="183103" url="https://sk.wikipedia.org/wiki?curid=183103" title="Hačijódžima">
Hačijódžima

Hačijódžima je ostrov vulkanického pôvodu, nachádzajúci sa v Tichom oceáne v súostroví Izu, asi južne od Tokia. Priemer ostrova je asi , má mierne zdeformovaný kruhový tvar. Najvyšší bod sa nachádza nad hladinou mora. Ostrov je tvalo osídlený, podľa posledného sčítania tam žilo vyše 8 800 ľudí. Najväčším sídlom je Micune. V minulosti (počas Tokugawského šogunátu) bol miestom, kde sa posielali trestanci. V súčasnosti je obľúbeným miestom surferov a rekreačných potápačov.
Ostrov je tvorený dvoma stratovulkánmi, starší, pleistocénny vulkán "Higaši-jama" sa nachádza v juhovýchodnej časti ostrova, mladší "Niši-jama" v severozápadnej časti. Vývoj mladšieho vulkanického centra sa začal pred 10 0008 000 rokmi, posledná erupcia bola zaznamenaná v roku 1606.

</doc>
<doc id="183104" url="https://sk.wikipedia.org/wiki?curid=183104" title="Socialistický štát">
Socialistický štát

Socialistický štát alebo socialistická republika bol mocenským a organizačno-právnym usporiadaním spoločnosti v 20. storočí v tých krajinách, ktoré v určitej etape vývoja smerovali k vybudovaniu socializmu s cieľom vytvoriť cielene 
komunistickú spoločnosť. Pre Slovensko to bola etapa od 25. februára 1948 až po 1. marca 1990
(formálne od ukončenia vládnej krízy vymenovaním novej vlády ČSR, ktorá vznikla pod vedením predsedu KSČ Klementa Gottwalda až po schválenie novely ústavného zákona v SNR o premenovaní SSR na Slovenskú republiku).
Definícia.
v teoretickom zmysle:
Socialistický štát je štát, ktorého ekonomickým a spoločenským zriadením je socializmus a v politickej organizácii spoločnosti má monopolnú vládnu moc strana komunistického typu.
Socialistický štát je štát slúžiaci ako organizačno-mocenský nástroj budovania socializmu; marxizmus ho považuje za časť nadstavby nad ekonomickou základňou socializmu a za nový typ štátu (AZ-encyklopedia)
v praktickom význame:
Bol to štát, v ktorom sa štruktúra moci odvádzala od vedúcej úlohy komunistickej strany ako predvoja robotníkov, roľníkov a inteligencie, riadenie spoločnosti bolo smerované k vybudovaniu socializmu ako nového spoločensko-ekonomického zriadenia a v danej etape vývoja bol oficiálne vyhlásený za „socialistický“ vedúcimi predstaviteľmi straníckej a štátnej moci, spravidla v ústave krajiny, pričom základnými znakmi v ekonomickej oblasti bolo zoštátnenie výrobných prostriedkov a súkromného majetku prevodom do spoločenského štátneho vlastníctva, centrálne plánovanie ekonomiky, vytvorenie ochranárskych opatrení v medzinárodnom obchode krajiny s výrazným monopolom zahraničného obchodu, devízového monopolu, zospoločenštenie, čiže kolektivizácia pôdy a poľnohospodárskych majetkov a vnútorná cenová regulácia tovarov a služieb.
Sociálne a ekonomické atribúty socialistického štátu.
„V oblasti zasahovania štátu do ekonomiky socialistický štát rozoznával dve kategórie zásahov: prvá spočívala v rozsahu a zložitosti úloh stojacich pred takmer každou súčasnou spoločnosťou (ekonomický rozvoj, zachovanie mieru), ktoré si vyžadujú riešenie na úrovni jednotlivých štátov, alebo prinajmenej je na ich zvládnutie vyžadovaná alebo potrebná štátna účasť; druhá spočívala v charaktere socialistického štátu ako hlavného nástroja výstavby socializmu s komunistickou perspektívou.“
Socialistický štát mal ďalšie funkcie: bol cieľavedomým nástrojom konkrétnej spoločenskej evolúcie. Zasahovanie chápal ako riadenie. A ako sprostredkovanie ekonomických vzťahov politickou cestou. Ekonomika určuje politiku predovšetkým prostredníctvom uvedomelých potrieb a z nich vyrastajúcich záujmov a prostredníctvom (zvlášť triednej) štruktúry spoločnosti.
Opatrenia (nástroje) riadenia štátu, použiteľné v najvyspelejších krajinách na úrovni začiatku 20.storočia, boli uvedené priamo v Manifeste komunistickej strany od K.Marxa a F.Engelsa a vychádzali z výziev na úrovni tej doby:
Jednotlivé krajiny si pri budovaní socialistického štátu tieto zásady rôzne prispôsobovali do svojho právneho systému a do ústavy štátu. Napriek snahe najmä stredoeurópskych socialistických štátov ísť svojou originálnou cestou k vybudovaniu socializmu, odlišnou od cesty ZSSR, sa to nepodarilo ani jednému z nich a vznikali pritom politické krízy, ktoré dominantný štát ZSSR mocensky riešil, v 1956 v Maďarsku, postavením tzv. Berlínskeho múru v NDR 13. 8. 1961, v 1968 v Česko-Slovensku, v 1979 v Poľsku. Juhoslávia (SFRJ) a Albánsko boli dokonca izolované a vylúčené zo zväzku socialistických štátov (z tzv. Sovietskeho bloku). Svojim vývojom sa odlišovala aj Čínska ľudová republika.
Práva v socialistickom štáte.
Keďže skutočné plnohodnotné občianstvo v štáte je definované v troch vrstvách práv, ktoré sa v dejinách presadili až postupne, hodnotí sa status občana v socialistickom štáte podľa nich nasledovne:.
Keďže bola deklarovaná diktatúra proletariátu, uplatňovalo sa toto právo triedne, teda zámerne sa potláčali práva vyššich majetkových vrstiev a bývalých vlastníkov majetkov, buržoázie a často príslušníkov zvyšku feudálnych vrstiev. Právo súkromného majetku bolo obmedzené na právo osobného vlastníctva a často kvantitatívne definované, právo podnikať bolo monopolizované do štátnych organizácií – do národných podnikov a družstiev.
Sloboda slova a myslenia boli chápané triedne, teda iba v zmysle ideológie marxizmu-leninizmu a v zmysle vytvárania nového socialistického človeka. Na druhej strane sa často pomenovali dovtedy mlčaním obchádzané sociálne krivdy páchané na chudobe a proletariáte feudálnou a buržoáznou spoločnosťami. Právo slobodne vycestovať bolo limitované štátnym monopolom na devízové hospodárstvo a prideľovaním valút občanom štátu, ktorí vlastniť valuty slobodne nesmeli, príslušníkom rodín emigrantov a "nepriateľov režimu" bolo odopierané.
Boli chápané triedne v zmysle diktatúry proletariátu, teda predstavitelia bývalých tried buržoázie a feudálnych vrstiev nemohli byť volení do zastupiteľských orgánov. Často to bola v mnohých krajinách reakcia na krivdy páchané na demokracii do vzniku socialistického štátu. Právo voliť bolo odmietané politickým väzňom a emigrantom (utečencom z danej krajiny). Účasť na výkone politickej moci v zmysle ústavy mal každý občan, predovšetkým však ten, ktorý sa angažoval v komunistickej strane, resp. v organizáciách ľudového resp. národného frontu.
Boli chápané nadštandardne pre široké vrstvy obyvateľov socialistického štátu, v minimálnom ale štandardnom rozsahu podľa ekonomickej úrovne danej krajiny (t. j. v ČSSR takmer najvyššie) boli poskytované príslušníkom „zlikvidovaných“ tried ako buržoázia, súkromní vlastníci, kulaci, cirkev a takmer žiadne pre väznených „nepriateľov režimu“.
Nadštandardné a nad rámec tzv. sociálneho štátu propagovaného v demokratických štátoch boli sociálne práva:
Ak nie je nárok na občianske a politické práva sprevádzaný výslovným uznaním práv sociálnych, nezaručujú tieto práva sami o sebe dôstojný život pre väčšinu populácie štátu.
Z tohoto hľadiska boli široko zaručované sociálne práva pre väčšinu občanov socialistického štátu aj popri obmedzovaní ich politických a občianskych práv zárukou dôstojného života. Náhľady na túto problematiku sa líšia kritikou podľa ideologickej a politickej príslušnosti kritizujúceho.
Koncom 20.storočia sa začala prejavovať snaha porovnávať atribúty socialistického štátu výlučne ako prejav totality a diktatúry, pričom sa zabúdalo, že tu bola jasne triedna diferenciácia prísne deklarovaná diktatúrou proletariátu a útlak vrstiev chudoby z prechádzajúcich spoločností, ktorý sa vždy skrýval pod pojem "prirodzeného stavu spoločnosti", zmizol.
Na druhej strane sa mylne sociálna demokracia snaží porovnávať atribúty socialistického štátu s atribútmi tzv. sociálneho štátu, ktorý je však vo svojej podstate štátom kapitalistickým, uznávajúcim súkromné vlastníctvo a tolerujúcim tvorbu sociálnej nerovnosti a chudoby ako "prirodzeného stavu":.
Vznik.
O vytvorení spoločnosti založenej na sociálnej spravodlivosti, rovnosti a slobode teoreticky uvažovali od 17.storočia mnohí myslitelia, rozvinul sa tzv.utopický socializmus, v 19.storočí sa rozšírili politické idey sociálno-demokratického a socialistického charakteru, ale chýbala historická skúsenosť vytvorenia socialistického štátu.
Na základe chaotickej situácie vo feudálnou monarchiou ovládanom cárskom Rusku, ktoré bolo v roku 1917 krajinou, ktorá prehrávala vojnu, Vladimír I. Lenin prvý uskutočnil revolučnou cestou pokus vytvoriť socialistický štát, pričom organizačnou základňou bola strana komunistického typu, ktorá získala väčšinu (boľšinstvo) v rade (soviete), takže sa nazývala "boľševickou" a vytvárané centrálne i miestne mocenské orgány, výbory, sa nazývali "sovietmi". Vo vtedajšom období 19171926 to bol jediný štát riadený podľa diela V.I.Lenina Štát a revolúcia. Jeho Dektrétom č.1 z 1917 bolo definované v štáte revolučné právo na vedenie sudcov, zavedené proletárske intuitívne právo v rámci "diktatúry proletariátu" ako štátne právo na potláčanie buržoázneho intuitívneho práva. Platilo až do prijatia Ústavy ZSSR (stalinskej) z roku 1926, ktorá bola prevzatá ako určité vodidlo pre novovznikajúce socialistické štáty a ich spoločenské vzťahy. Aj v nej však bola štátna moc definovaná ako diktatúra proletariátu.
Po smrti V.I.Lenina prevzal vedenie a moc si uzurpoval v ZSSR J.V.Stalin, ktorý zrušil mnoho pôvodných opatrení a zaviedol politický teror, charakterizovaný nedôverou a podozrievaním voči vlastným predstaviteľom strany, organizoval "gulagy", teda trestanecké tábory pre nepriateľov režimu zvnútra a pod jeho vedením sa moci ujala byrokratická mašinéria. Po smrti V.I.Stalina bolo toto obdobie označené ako stalinizmus a napriek odhaleniu príčin a podstaty stalinizmu priamo následníkmi v KSSZ sa socialistický štát byrokratickej mašinérie moci už nezbavil.
Začiatkom 20. storočia vznikali v chaose po skončení prvej svetovej vojny v 1918 pokusy vytvoriť podobne ako v Rusku štáty ako takzvané republiky rád (sovietov, z ruského j.), menovite Maďarská republika rád, Slovenská republika rád, ktoré však nemali dostatočné organizačné a vojenské zázemie a zanikli v priebehu niekoľkých týždňov.
V roku 1922 sa pod vedením V. I. Lenina vytvoril formálne zväzok sovietskych republík na území bývalého cárskeho Ruska pod názvom Zväz sovietskych socialistických republík.
Európske socialistické štáty vznikali až po ukončení druhej svetovej vojny pod vplyvom oslobodenia od fašizmu sovietskou armádou, kde mocenský vplyv a autoritu získali strany komunistického typu a boli podporované medzinárodným postavením ZSSR. V krajinách pod mocenským vplyvom USA sa komunistické strany dostávali do izolácie a mimo parlamentov. Krajiny pod vplyvom ZSSR, sa definovali ako ľudovodemokratické, resp.socialistické, kde štátnu moc vo vláde prevzala jediná strana, ktorá tvorila s ostatnými politickými a spoločenskými hnutiami tzv. spoločný resp. ľudový resp. národný front a vždy bola táto strana podľa charakteru ideológie marxizmu-leninizmu komunistickou.
Päťročnými centrálnymi plánmi (päťročnicami) sa oficiálne mala socialistická spoločnosť približovať k vybudovaniu komunistickej spoločnosti. Predovšetkým preto, že v krajine mala štátnu vládnu moc a stranícke monopolné postavenie "komunistická strana" ako "avantgarda", teda predvoj zväzku robotníkov a roľníkov
politici v krajinách tzv.Západného sveta označili tieto štáty ako komunistické a politický režim ako "komunistický", hoci v marxisticko-leninskom ponímaní je komunistický štát spravidla až ďalšia "fáza vývoja" nasledujúca po socialistickom štáte.
Až v roku 1977 bola prijatá nová ústava ZSSR, kde bol definovaný všeľudový charakter socialistického štátu. Medzitým už predovšetkým socialistické štáty vo Východnej Európe prechádzali vlastným zložitým vývojom, z ktorých najvýznamnejším bol československý pokus o demokratizáciu politického systému, známy ako "socializmus s ľudskou tvárou", Pražská jar.
Termín "komunistický štát" vznikol na Západe počas studenej vojny. Socialistické štáty sa politicky, hospodársky a vojensky po 2.svetovej vojne zoskupili do krajín tzv.socialistického bloku označovaného na Západe ako Sovietsky blok alebo komunistické spoločenstvo. Rozvoj svetovej socialistickej sústavy štátov dosiahol vrchol v šesťdesiatych rokoch 20.storočia, keď existovala organizácia pre hospodársku integráciu Rada vzájomnej hospodárskej pomoci RVHP (založená 25/01/1949) so sídlom v Moskve, existoval vojenský blok Varšavská zmluva (založena 14/05/1955 v Poľsku), zložený z armád európskych socialistických štátov a ZSSR a niektoré krajiny z tzv. tretieho (rozvojového) sveta smerovali k nekapitalistickej ceste rozvoja a preberali myšlienky socializmu. Proti zosilneniu Sovietskeho bloku – hlavne na zabrzdenie ďalšieho vojenského vývoja – založili západné krajiny komisiu COCOM (zánik v r. 1994) ktorý slúžil na zákaz exportu hlavne modernej techniky (informačno- telekomunikačnej) a technológie, čiže embargo na materiály obsiahnuté v COCOM kontrolnej listine pre všetky štáty RVHP.
Pravicový náhľad na socialistický štát
hovorí o komunistickej totalite, nazýva vtedajší režim komunizmom a politickú činnosť pomenúva ako boľševizmus (totálna prevaha väčšiny).Pravicový náhľad vyzdvihuje predovšetkým zločiny stalinizmu a pripisuje ich celému vývoju a trvaniu socialistického štátu.
Podľa ľudí s demokratickým zmýšľaním v socialistickom štáte išlo o "politickú totalitu", založenú na nedemokratických voľbách a mocenskom pôsobení štátnych tajných služieb. Neberie sa do úvahy, že socialistický štát bol od vzniku vo vojnovom stave vzhľadom na medzinárodnú situáciu (vojenská intervencia spojencov cárskeho Ruska, trvala do roku 1922 porážkou vojsk tzv. bielej cárskej armády), že ďalšie štáty vznikali po skončení druhej svetovej vojny ako reakcia na sklamanie z pôvodnej podpory fašizmu v európskych krajinách a aj vznikom a činnosťou fašistických režimov na ich území (Česko-Slovensko, Maďarsko, Poľsko, Rumunsko, Bulharsko, Juhoslávia, Zóna rozdeleného Nemecka obsadená Červenou armádou) a snahou o uplatnenie ideí rovnosti a sociálnej spravodlivosti a že na „tvrdosť“ režimu a hospodárske problémy rozvoja mala vplyv tzv.Fultonským prejavom britského premiéra W.Churchilla v USA 5.3.1946 rozpútaná studená vojna voči komunizmu.
Demokratický pohľad vyčíta socialistickému štátu predovšetkým represívnosť, obdobie stalinizmu a represálie v trestaneckých táboroch a vplyv stalinizmu na európske socialistické štáty. Praktiky stalinizmu prevzali ďalší vodcovia komunistických strán, predovšetkým Mao Ce Tung v Číne a KIm Ir Seng v KĽDR.
Ľavicový náhľad na socialistický štát sa člení na sociálno-demokratické hodnotenie politickej cesty a komunistický názor najmä na zánik socializmu.
Sociálno-demokratické hodnotenie
vyčíta socialistickému štátu uzurpovanie moci monopolnou komunistickou stranou a premenu politického zriadenia na politickú totalitu, kde vládla v skutočnosti štátna byrokracia (vládne úradníctvo ako vrstva dosadených predstaviteľov úradníckeho a mocenského štátneho aparátu). Súhrnne označujú toto vedenie ako byrokratický socializmus . Kritizuje mocenské potlačenie snáh o reformovanie politických inštitúcií socialistického štátu v jednotlivých štátoch, najmä v období tzv. Pražskej jari v Česko-Slovensku. Premenu mocenských štruktúr socialistického štátu v byrokratický štátny a stranícky aparát považuje za hlavnú príčinu neúspechu tzv.reálneho socializmu.
Komunistický názor
na vznik socialistického štátu je, že to bola spoločnosť nového typu, oslobodzujúca človeka od vykorisťovania a vytvárajúca podmienky pre rovnosť všetkých, sociálnu spravodlivosť a slobodu. Cieľom bolo vybudovanie beztriednej spoločnosti po prvý raz v ľudskej histórii a komunizmus mal byť výsledkom. Obdobie trvania socialistického štátu pomenúvajú ako "reálny socializmus" (použil Gustáv Husák, predseda UV KSČ), ktorý má svoje nedostatky vyplývajúce predovšetkým z učenia sa za pochodu a z nutnosti brániť sa imperializmu počas studenej vojny. Zánik chápe ako úspešnú kontrarevolúciu reakčných síl a prehru studenej vojny s imperializmom. 
S výnimkou KSČM v Česku sa komunistické strany buď pretransformovali v strany sociálno-demokratického typu, alebo sa stali neparlamentnými politickými subjektami so silným smerovaním ku sektárstvu a odmietaniu reality.
Zánik.
Mocenské potlačenie snáh o politickú demokratizáciu socialistického štátu, hlavne po potlačení úsilia o socializmus s ľudskou tvárou v ČSSR, zabrzdilo ďalší rozvoj politického zdokonaľovania systému socialistického štátu. Rozpad svetovej socialistickej sústavy štátov sa začal za pôsobenia prvého tajomníka UV KSSZ Michaila Gorbačova, ktorý od roku 1985 orientoval prechod od byrokratického riadenia štátu straníckymi nomenklatúrami (teda kariérovo dosadenými štátnymi a straníckymi funkcionármi) formou „perestrojky“, teda prestavby spoločenského a ekonomického systému socialistického štátu, za účinnej pomoci tzv.“glasnosti“, teda otvorenej komunikácie, a tento prechod nezvládli vtedajšie stranícke a vládne špičky, predovšetkým v európskych socialistických štátoch.
Existuje aj doplnkový pohľad na zánik, a to, že pádu socialistického štátu výrazne napomohlo „uzbrojenie“ v pretekoch zbrojenia v rokoch tzv.studenej vojny, keď sa zdroje socialistického štátu vyčerpávali neustálym zbrojením v dvojpolárne usporiadanom svete, kde vládlo vojenské nepriateľstvo medzi ZSSR a USA a vojenskými zoskupeniami Varšavská zmluva a NATO. Tento proces sa zastavil až stretnutím prezidenta USA G.Busha s prvým tajomníkom UV KSSZ M. Gorbačovom na konferencii USA-ZSSR na Malte v roku 1989.
V období rokov 19901991 postupne zanikli tlakom zvnútra socialistické štáty vo Východnej Európe, rovnako zanikla vojenská Organizácia Varšavskej zmluvy a hospodárska organizácia ekonomickej integrácie socialistických štátov pod názvom Rada vzájomnej hospodárskej pomoci, (RVHP). Samotný ZSSR (15 štátov) sa rozpadol na Federatívnu republiku Rusko (Ruská federácia), Zväz nezávislých štátov (SNŠ) a tri pobaltské republiky Estónsko, Lotyšsko a Litva v roku 1991 a komunistické strany v nich stratili svoj vedúci vplyv, pričom ekonomicky sa všade v nich obnovovala trhová ekonomika a kapitalizmus. Po politickej línii sa budovali demokratické inštitúcie národného štátu.
Za socialistické štáty sa stále v 21. storočí považujú Kuba a Severná Kórea, v názve a charakterom politickej moci sú považované za socialistické štáty začiatkom 21. storočia aj Vietnamská socialistická republika, Čínska ľudová republika, ktoré však pripustili rozvíjanie princípov trhovej ekonomiky v ekonomickej oblasti, za krajiny budujúce socializmus podľa určitých znakov socialistického štátu sa považujú Venezuela a Bolívia.
Príklad.
Pretože súčasťou dejín Slovenska je obdobie socialistického štátu, pozri Socialistický štát v československej histórii. Trval v období od 25. februára 1948 do 29. marca 1990.

</doc>
<doc id="183109" url="https://sk.wikipedia.org/wiki?curid=183109" title="Kalašnikov">
Kalašnikov

Kalašnikov (rus. Калашников) môže byť:

</doc>
<doc id="183111" url="https://sk.wikipedia.org/wiki?curid=183111" title="Obnoviteľný zdroj energie">
Obnoviteľný zdroj energie

Obnoviteľné zdroje energie (OZE) sú také zdroje energie, ktoré sa prirodzene obnovujú v priebehu ich využívania. Ide o energetické toky, ktoré sa prirodzene vyskytujú v blízkosti zemského povrchu. Zásoby, ktoré sa obnovujú aspoň tak rýchlo, ako sú spotrebovávané. V ich čerpaní možno hypoteticky pokračovať ďalšie miliardy rokov – v podstate kým bude svietiť Slnko. Konkrétne ide o slnečné žiarenie a z toho odvodenú veternú energiu a vodnú energiu, ďalej o energiu prílivu, geotermálnu energiu, biomasu atď.
V prvej polovici roku 2025 obnoviteľné zdroje energie po prvý krát v histórii predbehli uhlie a stali sa najpoužívanejším zdrojom elektrickej energie. Svetová spotreba síce vzrástla, ale tento nárast bol na 100% pokrytý veternou a slnečnou energiou. V roku 2006 približne 18 % celkovej svetovej spotreby energie pochádzalo z obnoviteľných zdrojov energie; 13 % z tradičnej biomasy spôsobmi, akým je spaľovanie dreva. Vodná energia bola ďalším najväčším obnoviteľným zdrojom, poskytujúca 3 %, nasledovaná horúcou vodou na vykurovanie, ktorá prispela 1,3 %. Moderné technológie ako geotermálna, veterná, slnečná a energia oceánu tvorili spolu asi 0,8 % konečnej spotreby energie. Technický potenciál pre ich využitie je veľký, presahujúci všetky ostatné dostupné zdroje.
Obnoviteľné zdroje sú často kritizované za ich nespoľahlivosť a neestetickosť, ale trh s obnoviteľnými zdrojmi sa napriek tomu rozrastá. Celosvetová kapacita inštalovaného výkonu až 74 223 MW je vo veternej energii, ktorá je rozšírená najmä v niektorých európskych krajinách a Spojených štátoch. Výroba vo fotovoltaickom priemysle dosiahla viac ako 2000 MW, pričom fotovoltaické elektrárne sú obľúbené najmä v Nemecku. Fototermálne elektrárne sú typické pre USA a Španielsko, najväčším takýmto zdrojom je 354 MW blok solárnej (SEGS) elektrárne v Mohavskej púšti. Najväčším geotermálnym zdrojom je The Geysers v Kalifornii s menovitým výkonom 750 MW. Brazília disponuje jedným z najrozsiahlejších programov v odvetví obnoviteľných zdrojov na svete, zahŕňajúci výrobu bioetanolu z cukrovej trstiny. Etanol tu dokonca predstavuje až 18 % národnej spotreby pohonných hmôt v doprave. Podobne je etanol ako biopalivo rozšírený aj v USA.
Okrem využívania obnoviteľných zdrojov vo veľkých projektoch sú vhodné aj pre malé ostrovné prevádzky, často vo vidieckych a odľahlých oblastiach, kde je však energia nevyhnutná pre ľudský rozvoj. V Keni sú napríklad najrozšírenejšie malé (20 – 100 W) solárne zdroje v domácnostiach – predá sa tu približne 30 000 kusov týchto systémov. 
Klimatické zmeny, rastúce ceny ropy a zvyšujúce sa vládne podpory podmieňujú neustály vznik novej legislatívy a komercializáciu. Európski lídri sa v marci 2007 zhodli na spoločnom postupe, podľa ktorého do roku 2020 dosiahne celosvetová výroba energie z obnoviteľných zdrojov 20 %. Ďalej sa zhodli na znížení emisií oxidu uhličitého, ktorý sa považuje za jednu z príčin globálneho otepľovania. Investičný kapitál putujúci do obnoviteľných zdrojov sa vyšplhal z 80 miliárd dolárov v roku 2005 na rekordných 100 miliárd v roku 2006. Takáto úroveň investovania posunula to, čo bolo kedysi považované za alternatívne zdroje energie, výrazne do popredia. Veterné elektrárne boli prvé, ktoré dosiahli 1 % celkovej výroby, solárne však výrazne nezaostávajú. Do obnoviteľných zdrojov investujú aj veľké svetové spoločnosti ako BP, General Electric, Sharp, či Royal Dutch Shell. Zdrojom energie v Novom Zélande , USA a Japonku je príliv toku
Hlavné technológie obnoviteľných zdrojov energie.
Väčšina obnoviteľných zdrojov je priamo alebo nepriamo závislá od Slnka. Systém Zem – atmosféra predstavuje rovnováhu – tepelné žiarenie vyžiarené smerom do vesmíru je rovné slnečnému žiareniu prichádzajúcemu do atmosféry Zeme. Výsledné množstvo energie v systéme Zem – atmosféra možno hrubo nazvať zemská „klíma“. Hydrosféra (voda) absorbuje majoritnú časť prichádzajúceho žiarenia. Väčšina je pohltená v zemepisných šírkach v okolí rovníka, avšak táto energia je následne rozptýlená po celej planéte vo forme vetrov a morských prúdov. Pohyb vĺn môže hrať úlohu v procese premeny mechanickej energie medzi atmosférou a oceánom prostredníctvom tlaku vetra. Solárna energia je ďalej zodpovedná aj za distribúciu zrážok využívaných vodnými dielami, tak ako aj za rast rastlín využívaných pre tvorbu biopalív a biomasy.
Obnoviteľné zdroje energie zahŕňajú prírodné fenomény ako slnečné žiarenie, vietor, vlny a geotermálne teplo, ako objasňuje Medzinárodná energetická agentúra:
"Energia obnoviteľných zdrojov je odvodená z prirodzených procesov, ktoré sa neustále obnovujú. Vo svojich rozmanitých podobách, je odvodená buď priamo od Slnka, alebo od tepla generovaného v hĺbkach Zeme. Podľa definície sú elektrina a teplo vyrobené zo slnečnej, veternej, vodnej, geotermálnej energie, biomasy, biopalív a vodíka získané z obnoviteľných zdrojov". 
Každý z týchto zdrojov má unikátne vlastnosti a spôsoby technického využitia, čo ovplyvňuje ako a kde sú najviac používané.
Veterná energia.
Vzdušné prúdy je možné zachytávať a využiť na pohon veterných turbín. Moderné veterné turbíny dosahujú výkony 600 kW až 5 MW, pričom turbíny s výkonom rádovo 1,5 až 3 MW sa stali najpoužívanejšie pre komerčné účely. Výkon veternej turbíny je priamo úmerný tretej mocnine rýchlosti vetra, teda aj pri miernom náraste rýchlosti vetra sa výkon stroja zvyšuje dramaticky. Oblasti s vysokými nadmorskými výškami alebo pri pobreží, kde sú vetry silné a stálejšie, sú najpreferovanejšími z hľadiska výstavby veterných fariem. Veterná energia vykazuje najrýchlejší rast spomedzi všetkých obnoviteľných zdrojov a napriek tomu poskytuje len menej ako 0,5 % celosvetovej energie.
 Za posledných desať rokov sa celková inštalovaná kapacita zvýšila z 2 500 MW v roku 1992 na viac ako 40 000 MW koncom roku 2003, pri ročnom raste blízkom 30 percentám. S nárastom dostupnosti veterných turbín sa začínajú inštalovať aj do elektrických niektorých sietí verejných škôl s cieľom znížiť poplatky za elektrinu. Vzhľadom na nestabilný a prerušovaný charakter dodávok výkonu z veterných turbín sa pre Európu udáva priemerný výkon rovný 25 percentám inštalovaného výkonu (25-percentný faktor výkonu), ale pri priaznivých veterných podmienkach sa lokálne udáva až 35 percent a viac. V podstate to znamená, že 5 MW turbína inštalovaná v Európe, by dodávala priemerne 1,7 MW výkonu ročne, resp. dodávala by menovitý výkon po dobu 3 mesiacov.
Globálne, dlhodobý energetický potenciál veternej energie sa odhaduje na 5-násobok súčasnej energetickej produkcie, alebo 40 násobok súčasných požiadaviek. Samozrejme by to vyžadovalo veľké množstvo pôdy pre veterné turbíny, najmä vo veterných oblastiach. Skúsenosti s prímorskými zdrojmi vykazujú až o 90 % vyššie priemerné rýchlosti vetra v porovnaní s vnútrozemskými, z čoho vyplýva, že práve tieto oblasti by mohli prispieť významnejšie v rozvoji veterných elektrární. Toto číslo možno zvýšiť aj stavaním turbín vo vyšších nadmorských výškach.
Intenzita vetra blízko zemského povrchu je premenlivá a nedokáže zabezpečiť nepretržitú dodávku elektriny, pokiaľ nie je kombinovaná s inými zdrojmi energie alebo akumulačnými systémami. Niektoré odhady uvádzajú, že 1000 kW veterná turbína dokáže zaručiť len 333 kW nepretržitého výkonu. Aj keď tento fakt sa môže vývojom technológií zmeniť mierne k lepšiemu, obhajcovia veternej energie navrhujú radšej spojenie s inými zdrojmi alebo využívanie uskladňovacích technológií. Najvhodnejšie použitie by bolo v systéme s dostatočnou výkonovou rezervou akou je vodná elektráreň, alebo náhradným zdrojom, napríklad odsoľovacia elektráreň, z titulu zmiernenia ekonomického dopadu nestability vetra.
Veterná energia je, ale obnoviteľná a neprodukuje počas svojej prevádzky skleníkové plyny ako oxid uhličitý alebo metán.
Na Slovensku bolo v roku 2008 len 5,14 MW inštalovaného výkonu vo veternej energii, a to konkrétne vo Veternom parku Cerová (4x660 kW), Ostrý vrch (500 kW) a Skalité (4x500 kW), čo netvorí ani 0,1 % celkového inštalovaného výkonu. Stavba ďalších zdrojov je predmetom neustálych diskusií, hlavné prekážky tvorí najmä nesúhlas nadradených elektrizačných sústav z dôvodu nestability tohto typu energie a nedostatok regulačných zásob v iných zdrojoch.
Vodná energia.
Energiu môžeme získavať aj z vody, či už na základe jej pohybu alebo teplotných rozdielov. Keďže jej hustota je približne 800-krát väčšia ako u vzduchu, aj pomaly tečúci prúd vody, alebo priemerná morská vlna, dokážu vytvoriť značné množstvo energie.
Existuje viacero foriem vodnej energie:
V roku 2023 tvorila vodná energia na Slovensku 71% z celkovej inštalovanej kapacity obnoviteľných zdrojov.
Slnečná energia.
V tomto kontexte pojem „solárna energia“ odkazuje na energiu, ktorá je získaná z priameho slnečného žiarenia. Existuje množstvo spôsobov aplikácie solárnej energie:
Biomasa.
Rastliny za pomoci fotosyntézy rastú a tak vytvárajú biomasu. Tá sa môže použiť spáliť priamo, alebo sa využiť na výrobu biopalív. Poľnohospodársky vyrobené biopalivá akými sú bionafta, bioetanol, či palivo z vylisovanej cukrovej trstiny, môžu byť spálené v klasických motoroch s vnútorným zápalom alebo ohrievačoch. Biopalivá sa spaľujú s cieľom využiť a premeniť chemickú energiu, ktorá je v nich uskladnená. Výskum smerom k efektívnejším metódam výroby biopalív a iným palivám využívaných v energetike je v súčasnosti veľmi aktívnou oblasťou.
Biopalivá.
Tekutými biopalivami sú spravidla bioalkoholy (napr. bioetanol) alebo biooleje (bionafta alebo čisté rastlinné oleje). Bionafta sa môže použiť v moderných naftových motoroch takmer bez modifikácií a vyrobiť ju možno buď z odpadových, alebo účelovo pestovaných plodín a živočíšnych olejov a tukov (lipidov). V skutočnosti bol naftový motor pôvodne navrhnutý pre spaľovanie rastlinného oleja a nie fosílnych palív. Najväčšou výhodou bionafty sú jej nižšie emisie. Jej použitie môže zredukovať emisie oxidu uhoľnatého a ďalších uhľovodíkov o 20 až 40 %. V niektorých oblastiach sa pestujú plodiny ako kukurica, cukrová trstina či cukrová repa špecificky na výrobu bioetanolu (tiež známeho ako obilný alkohol), paliva, ktoré možno použiť v motoroch s vnútorným zápalom a palivových článkoch. Bioetanol sa už postupne dostáva do súčasnej energetickej infraštruktúry. Palivo s označením E85 predstavuje zmes 85 % bioetanolu a 15 % benzínu. Ako alternatívny bioalkohol sa vyvíja biobutanol, ktorý vykazuje vo viacerých smeroch lepšie vlastnosti. V oblasti biopalív vzniká však aj medzinárodná kritika poukazujúca najmä na ich výrobu z úrody potravín s rešpektom k bezpečnosti potravy, environmentálne dôsledky (odlesňovanie) a energetickú rovnováhu.
Pevná biomasa.
Pevná biomasa sa najčastejšie priamo spaľuje, čím produkuje teplo o výkone asi 10 – 20 MJ/kg.
Poznáme rôzne formy pevnej biomasy: drevné palivo, organické zložky mestského odpadu či nevyužitá časť poľnohospodárskych plodín. Tieto môžu byť pestované zámerne na energetické účely, pričom zvyšná časť rastliny je použitá ako palivo. Väčšina typov biomasy obsahuje využiteľnú energiu. Dokonca kravský hnoj stále obsahuje až dve tretiny pôvodnej energie ktorú krava skonzumovala. Získavanie energie bioreaktorom je finančne veľmi efektívne riešenie nakladania s odpadom, ktorým čelia farmy, dokonca dokáže takto vytvoriť dosť bioplynu na pokrytie energetických nárokov farmy.
S ohľadom na súčasné technológie nie je biomasa ideálnym palivom pre dopravu. Väčšina vozidiel vyžaduje zdroje s vysokou hustotou výkonu, akými sú napríklad motory s vnútorným spaľovaním. Tieto motory totiž spravidla vyžadujú čisto horiace palivá, najlepšie v kvapalnej forme, a najlepšie aj s potlačeným plynným skupenstvom. Kvapaliny sú lepšie z hľadiska prenosu, keďže majú vyššiu hustotu energie a dajú sa pumpovať, čo zjednodušuje manipuláciu s nimi. Toto sú hlavné dôvody, prečo väčšinu dopravných palív tvoria kvapaliny.
Ostatné aplikácie väčšinou dokážu akceptovať nízku hustotu výkonu motorov s vonkajším spaľovaním, ktoré môžu pracovať priamo na lacnejšie palivá z biomasy, na kombinovanú výrobu tepla a elektriny. Jednou z foriem je drevo, ktoré bolo používané tisícročia v rôznych množstvách, a jeho používanie sa začína opäť dostávať do popredia. Dve miliardy ľudí každodenne varia a v zime vyhrievajú svoje domovy spaľovaním tejto biomasy, čo predstavuje najväčší príspevok ľudstva ku klimatickým zmenám globálneho otepľovania. Čierne sadze prenášané z Ázie až k polárnym kruhom spôsobujú ich rýchlejšie topenie v letných mesiacoch. V 19. storočí boli motory na spaľovanie dreva bežné, čím pomohli výrazne k nezdravému znečisteniu z priemyselnej revolúcie. Uhlie je totiž formou biomasy, ktorá bola po tisícročia akumulovaná aby vytvorila neobnoviteľné, vysokoznečisťujúce fosílne palivo.
Drevo a jeho vedľajšie produkty už v súčasnosti možno premeniť procesom splyňovania na biopalivá ako drevný plyn, bioplyn, biometanol, či bioetanol; napriek tomu je potreba ďalšieho vývoja aby sa tieto metódy stali dostupnými a praktickými. Odrezky z cukrovej repy, kukurice, obilné plevy a zvyšky ďalších plodín sa spaľujú celkom úspešne. Celkové emisie oxidu uhličitého do atmosféry, ktoré vznikajú týmto procesom, majú pôvod len vo fosílnych palivách, ktoré rastlina spotrebovala vo forme hnojív a pohonných hmotách obrábacích strojov potrebných na zožatie a dopravu biomasy.
Procesy získavania biomasy z topoľov a vŕb pestovaných v krátkom cykle a z trvalých tráv nevyžaduje tak častú kultiváciu a spotrebujú menej dusíka ako pri typických jednoročných plodinách. Výroba peliet z týchto tráv a ich spaľovanie na výrobu elektriny je vo vývoji a môže byť finančne zaujímavé.
Napriek tomu, že sa premene rastlinnej celulóznej biomasy na etanol venuje veľa pozornosti, pravdepodobne existujú spôsoby využitia biomasy, ktoré sú z environmentálneho hľadiska výhodnejšie. Vyššia výhrevnosť celulózy je približne 17,4 MJ/kg. Predpokladaný výnos etanolu zo suchej celulózy je približne etanolu z celulózy. Keďže vyššia výhrevnosť etanolu je 29,7 MJ/kg, výnos z celulózy je takto len 5,94 MJ/kg. Spaľovanie takto vyrobeného etanolu vynáša približne len 67 % energie, ktorá bola obsiahnutá v celulóze, z ktorej bol vyrobený. Jedna z alternatív výroby etanolu je spoluspaľovanie celulózy s uhlím, ktoré, ako vládne testy ukázali, nebudú produkovať „žiadne objemy škodlivín zo spolu-spaľovania, straty efektívnosťou budú mierne a zvládnuteľné, a že dopady z hľadiska emisií budú prospešné.“ Efektívnosť vyhrievačov bude takto znížená o len menej ako 1 % (so zmesou pilín 16 % alebo menej) a emisie oxidov dusíka klesnú o 6 – 12 % a viac (v závislosti na pomere 100% zmesi).
Bioplyn.
Bioplyn možno jednoducho vyrobiť z biologicky aktívnych odpadových látok, ktoré vznikajú napríklad pri produkcii papiera či cukru, zo stočných vôd, živočíšnych odpadov a iných. Tieto rozličné odpady sa musia nechať spoločne usadiť a vystaviť prirodzenej fermentácii, aby vznikol metán. Možno to uskutočniť napríklad premenou odpadových rastlín na bioplynové. Dokonca ak takáto rastlina odovzdá všetok metán, čo môže, zvyšok po fermentácii je niekedy vhodnejší na použitie ako hnojivo než pôvodná rastlina.
Alternatívne možno bioplyn vyrobiť pomocou zložitých procesov spracovania odpadov, akým je napríklad mechanicko-biologický proces. Tieto systémy obnovia recyklovateľnú časť odpadu z domácností a spracujú biologicky rozložiteľné zložky v anaeróbnych rozkladačoch.
Obnoviteľný zemný plyn je bioplyn, ktorý bol vylepšený, aby dosiahol kvalitu zemného plynu. Zlepšenie kvality tohto zemného plynu umožnilo jeho masovú distribúciu na trh využitím plynovodov.
Geotermálna energia.
Geotermálna energia sa získava zachytávaním tepla Zeme samotnej, zvyčajne z hĺbok až niekoľko kilometrov pod jej povrchom. Finančne najnáročnejšou časťou sú investície na realizáciu hlbinných geotermálnych vrtov a výstavbu, prevádzkové náklady sú však vo vhodných oblastiach veľmi nízke. Napokon, táto energia je získaná z tepla zemského jadra, ktorého zásoby sú obrovské. Vláda Islandu tvrdí: „Je potrebné zdôrazniť, že geotermálne zdroje nie sú prísne obnoviteľné, tak ako je to u vodných zdrojov.“ Odhadujú, že ich geotermálna energia je schopná dodávať 1700 MW po viac ako 100 rokov, v porovnaní so súčasnou produkciou 140 MW. Medzinárodná energetická agentúra (IEA) klasifikuje geotermálnu energiu ako obnoviteľnú.Ide zároveň o stabilný, lokálny a neprerušovaný zdroj obnoviteľnej energie (na rozdiel napríklad od veternej či slnečnej energie, ktoré sú závislé od toho, či práve fúka vietor respektíve svieti slnko).
Rozlišujeme tri typy elektrární využívajúcich geotermálnu energiu, a to suchá para, horúca voda, a podvojný typ. Elektrárne na suchú paru využívajú horúci vzduch z útrob Zeme a priamo ňou poháňajú turbínu, ktorá roztáča generátor. Elektrárne na horúcu vodu, nazývané aj „flash plants“, ako názov naznačuje, vyťahujú horúcu vodu, obyčajne pri teplotách okolo 200 °C, na povrch, pričom celý čas vrie. Na povrchu sa oddelí para od vody v špeciálnych separátoroch a para je následne pripustená na turbínu. V podvojných elektrárňach (tzv. binary plant) možno využiť horúcu vodu s o niečo nižšou teplotou (100 – 180 °C). Tá preteká cez tepelné výmenníky tak, že uvádza do varu organickú kvapalinu (s nižším bodom varu), ktorá poháňa turbínu. Kondenzovaná para a zostávajúca geotermálna kvapalina zo všetkých troch typov elektrární sú nakoniec vrátené naspäť do horúcich útrob, aby znova nabrali teplo. Produkciu elektriny z geotermálnych zdrojov v binárnych elektrárňach plánuje na Slovensku reallizovať spoločnosť PW Energy, ktorá s ich výstavbou počíta v okresoch Žiar nad Hronom a Prešov.
Geotermálna energia z jadra Zeme je v niektorých oblastiach bližšie pri zemskom povrchu ako v iných. Tam, kde sa horúca podzemná para alebo voda dá zachytiť a dopraviť na povrch, sa môže využiť na výrobu elektriny. Takéto geotermálne zdroje existujú v istých geologicky nestabilných oblastiach sveta, ako Island, Nový Zéland, USA, Filipíny a Taliansko. Najpriaznivejšie oblasti USA v tomto smere sú Yellowstonský vodojem a severná Kalifornia. Island v roku 2000 produkoval priemerne 170 MW z geotermálnych zdrojov a vyhrial tým 86 % všetkých domov. Odhady tvrdia že okolo 8000 MW je celková dostupná kapacita.
Dostupný je aj potenciál vyrábať energiu na princípe horúcich suchých skál. Diery s hĺbkou minimálne sú vyvŕtané do zeme tak, že na jednej strane je voda pumpovaná dovnútra, zatiaľ kým z dier na druhej strane je horúca voda pumpovaná na povrch. Zdrojom tepla sú podzemné rádiogénne žulové skaly, ktoré sa ohrievajú v prípade, že je medzi nimi a povrchom zeme dostatočná vrstva sedimentov. Niektoré spoločnosti v Austrálii už skúmajú tieto technológie.
Na Slovensku bolo v minulosti vytypovaných 27 perspektívnych oblastí, kde sa predpokladajú vhodné podmienky na využívanie geotermálnej energie. Hoci celkový potenciál Slovenska sa podľa starších výskumom odhaduje až na 5 500 MW inštalovaného výkonu, dnes z neho využívame len zlomok, a to prevažne na rekreačné účely. Využitie dostupnej geotermálnej energie sťažuje aj zastaraná legislatíva a zdĺhavá byrokracia.
Komercializácia obnoviteľných zdrojov energie.
Ceny.
Obnoviteľné zdroje energie zahŕňajú široké a rôznorodé pole technológií, pričom postavenie jednotlivých zdrojov na trhu sa s časom môže výrazne meniť. Niektoré technológie sú už rozvinuté a ekonomicky samostatné (napríklad vodná alebo geotermálna energia), kým ďalšie stále potrebujú istý stupeň vývoja (najmä v oblasti technológií, napríklad zdokonalenie generátorov, zvýšenie efektívnosti premeny) aby sa stali konkurencieschopnými aj bez dotácií.
Nasledujúca tabuľka zahŕňa ceny výkupu rôznych typov elektrickej energie v závislosti na jej pôvode na Slovensku pre rok 2008. Tieto ceny stanovuje Úrad pre reguláciu sieťových odvetví, v súčasnosti vždy na dobu jedného kalendárneho roka, ale výrobcovia vyvíjajú tlak na legislatívne zmeny, aby sa toto obdobie predĺžilo. Okrem toho sú v tejto tabuľke svetové ceny elektriny z OZE v roku 2001 aj s predpokladaným vývojom ich cien do budúcnosti.
"Hlavný článok: Veterná energia"
"Pozri aj: Veterný park"
Rozvoj trhu s veternou energiou.
Závery Svetovej rady pre veternú energiu (Global Wind Energy Council) ukazujú že rok 2006 sa stal rekordným v zvýšení celkovej inštalovanej kapacity vo veternej energii : 15,197 MW, čo zvýšilo kapacitu z roku 2005 (59,091 MW) na celkovo 74,223 MW.[5] Napriek obmedzeniam z nedostatku turbín, trh s veternou elektrinou narástol o 32 %, nasledujúc rekordný nárast 41 % z roku 2005. Z ekonomického hľadiska sa veterný energetický sektor stal dôležitým hráčom na energetických trhoch, s celkovou hodnotou nových zariadení inštalovaných v roku 2006 až 18 miliárd €.
Krajiny s najväčšími inštalovanými kapacitami sú Nemecko (20 621 MW), Španielsko (11 615 MW), USA (11 603 MW), India (6 270 MW) a Dánsko (3 136 MW).[5] V zmysle nových inštalovaných kapacít v roku 2006 vedie USA s 2 454 MW, nasledované Nemeckom (2 233 MW), Indiou (1 840 MW), Španielskom (1 587 MW), Čínou (1 347 MW) a Francúzskom (810 MW).
Spojené kráľovstvo (UK) získalo licenciu na vybudovanie najväčšej prímorskej veternej farmy v ústí rieky Temže. Farma London Array by mala pozostávať z 341 turbín na ploche 90 štvorcových míľ. Tento projekt charakterizujú čísla ako 1,5 miliardy £ a 1 000 MW, navyše, táto elektráreň má zásobovať tretinu londýnskych domácností. Táto farma vyrobí toľko elektrickej energie ročne, ktorá by pri výrobe konvenčnými zdrojmi spôsobila 1,9 milióna ton oxidu uhličitého ročne. Okrem iného, tento projekt by mal zabezpečiť do 10 % celkového záväzku objemu OZE krajiny do roku 2010.
Na Slovensku je veterná energia jedným z najdiskutovanejších oblastí v rámci obnoviteľných zdrojov energie. Investori sú pripravení zahájiť výstavbu veľkého množstva veterných elektrární (cez 500 MW), ale prenosová a distribučné sústavy sa tomu bránia z dôvodov regulácie, stability a bezpečnosti sústavy. V dohľadnej dobe by sa táto situácia mala vyriešiť legislatívne.
Nová generácia solárnych elektrární.
Španielsko: 11 megawattová solárna elektráreň PS10 produkuje elektrickú energiu zo slnka pomocou 624 pohyblivých zrkadiel nazývaných heliostaty. Stavba najväčšej solárnej elektrárne trvá 15 rokov a v krátkom čase bude dokončená. Nenachádza sa v Boulder City v Nevade. So svojou 64MW produkciou dokáže pokryť 40 000 domácností. Plánuje sa s výstavbou podobnej elektrárne v Mohavskej púšti v Kalifornii ale o výkone až 354 MW. Kalifornia vyrába kvantá (choď si vyfajčiť) energie už niekoľko dekád, ale v Nevade sa bude využívať nová a efektívnejšia technológia a tak sa odoberie viac energie zo slnka.
Solárna iniciatíva v Kalifornii.
Vďaka programu Million Solar Roofs guvernéra Kalifornie Arnolda Swarzeneggera sa rozhodla Kalifornia vybudovať solárne elektrárne o kapacite 3 000 MW do roku 2017. Cieľom je používanie čistejšej energie, ktoré bude realizované podporným programom zabezpečujúcim nižšie ceny solárnych systémov pre zákazníkov. Cena tohto projektu sa predpokladá na 2.8 Bilióna.
Najväčšia fotovoltaická elektráreň 40 MW konštrukcia solárnej elektrárne je v prevádzke v Saxon v Nemecku. Tento park Waldpolenz pozostáva z 550 000 modulov z tenkého filmu. Prúd napätie vznikajúci v týchto moduloch sa konvertuje na požadovanú napäťovú hladinu a pripojí sa na napájaciu sieť. Dostavanie sa plánuje v 2009. Tento projekt sa radi medzi najväčšie aké boli postavene. Najväčší existujúci fotovoltaický park má výstupnú kapacitu 11 MW.
11 MW fotovoltaický park blízko Sepra v Portugalsku je umiestnený do najslnečnejšie oblasti Európy. Tento 11 MW park pokrýva 150 akrov a pozostáva z 52 000 fotovoltaických panelov. Panel je vo výške 2 metre nad zemou. Tento projekt zabezpečí dostatok energie pre 8 000 domácností a ušetrí 30 000 ton karbóndioxidových emisii za rok..
Najväčšia a veľmi efektívna fotovoltaická elektráreň bude vo Viktorií. Ide o 420 miliónový projekt ktorý, je zároveň najväčší na svete. Austrálska spoločnosť Solar systems chce týmto projektom ukázať unikátne nové technológie, ktoré vyprodukujú 154 MW. Tie sú potom vyvedené do národnej siete. Elektráreň bude mat kapacitu koncentrovať žiarenie slnka 500-krát na solárnu bunku s vysokým výstupným výkonom. Elektráreň Victoria vyprodukuje elektrickú energiu zo slnka pre 45 000 domácností s nulovou produkciou emisií. Ale nejde len o veľkokapacitné výrobne ale aj o tzv. Onsides, ktoré sú u zákazníka a tak netreba zabezpečovať zložitú dodávku.
Najväčšiu solárnu elektráreň v Európe uviedli do prevádzky pri francúzskom Bordeaux v decembri 2015. Elektráreň do prevádzky uviedla spoločnosť Neoen za 360 mil. €. Jej zrkadlá zaberajú plochu a sú nastavené netradične v osi východ-západ. Týmto sa výkon elektrárne zvýši 3 až 4-krát. Inštalovaný výkon elektrárne je 300 MW.
Použitie etanolu v doprave.
Brazília má jeden z najväčších programov obnoviteľných zdrojov na svete. Zahŕňa výrobu etanolového paliva z cukrovej trstiny. Etanol tvorí 18 percent paliva používaného na vidieku. Pred rokom Brazília dosiahla sebestačnosť v spotrebe pohonných hmôt na domácom trhu. Väčšina áut v USA je schopných ísť na palivo s 10 percentným obsahom etanolu a novovyrábané autá vedia ísť aj na viacpercentné zmesi etanolu. Ford, Daimler Chrysler a GM patria medzi automobilky, ktoré predávajú autá, nákladné autá a minivany typu „Flexi-fuel“. Tieto poháňajú zmesi plynov a viac ako 85 % etanolové zmesi s označením E85. V roku 2006 bolo na amerických cestách približne 6 miliónov aut kompatibilných s palivom E85. Výzvou je rozšíriť tieto biopalivá hlavne na vidiek, kde sa očakáva ich popularita. Flexi autá pomáhajú rozvoju, pretože vodič takéhoto automobilu má možnosť zvoliť si druh paliva podľa dostupnosti a ceny. The challenge is to expand the market for biofuels beyond the farm states where they have been most popular to date. Flex-fuel vehicles are assisting in this transition because they allow drivers to choose different fuels based on price and availability. The "Energy Policy Act of 2005", which calls for 7.5 billion gallons of biofuels to be used annually by 2012, will also help to expand the market. Nariadenie Energy Policy Act of 2005 pomáha rozvoju tohto trhu. Predpokladá 7,5 bilióna galónov biopalív ročne už v roku 2012.
Rozmach vlnových parkov.
Portugalsko má prvý komerčný vlnový park s názvom the Aguçadora Wave Park spustený v roku 2006. Park používa tri generátory Pelamis P-750 o spoločnom výkone 2,25 MW. Na začiatku stavba stála 8,5 milióna eur. Do roku 2009 sa predpokladá €70 miliónová investícia, ktorá zvýši počet generátorov o 28 a generovaný výkon by mal byť 525 MW. Financovanie vlnových parkov v Škótsku začalo vo februári 2007 Škótskou vládou. Stálo výše 4 miliónov libier ako časť 13 miliónového programu “Ocean power in Scotland”. Bude to najväčšia farma o štyroch vlnových premienačoch energie (pelamis machines) s celkovou kapacitou 3 MW.
Prieskum geotermálnych zdrojov.
Ku koncu roku 2005 výroba el. energie z geotermálnych zdrojov dosiahla 9.3 GW, a ďalších 28 GW sa využívalo na priame vykurovanie. Pri použití púmp čerpajúcich teplo zo zeme sa tento výkon odhaduje na 100 GWt (gigavaty termálnej energie) a je to možné v 70 krajinách. Počas roku 2005 bola spustená kapacita o 0.5 GW v Spojených štátoch a taktiež v jedenástich okolitých krajinách sa pracuje na konštrukcií podobných projektov.
Je veľa spôsobov ako sprístupniť obnoviteľné zdroje energie. Teoretický potenciál pri solárnej energií je dostatok priestoru, pretože slnko dopadá na celý zemský povrch i keď nie 24 hodín denne. Praktický potenciál je omnoho dôležitejší. Hovorí nám o tom koľko človek v konečnom dôsledku využije. Je podružný efektívnosti premeny a dostupnosti na danom území. Ako inšpirácia môže byť to, že jedno percento nevyužitej krajiny môže byť použité na výrobu solárnej energie. Technický potenciál nezahŕňa ekonomické a ľudské obmedzenia. Preto je takto vyrobená energia stále veľmi drahá a predpokladá sa že ešte nejaký čas bude.
Trendy v obnoviteľných zdrojoch.
Veľký nárast na trhu sa predpokladá ak sa zvýši efektivita. Nasledujúce príklady sa zaoberajú tým, že ktorý obnoviteľný zdroj sa ako presadí a aká je jeho dostupnosť oproti fosílnym palivá. Často na rozbeh takéhoto priemyslu je potrebná vládna podpora. Ako napríklad prednostný výkup za lepšie ceny, s cieľom posunúť obnoviteľné zdroje na vyššiu úroveň. Čiže sa predpokladá, že touto vládnou podporou sa dosiahne zlacnenie a zvýši sa efektivita.
Taktiež sa do týchto programov investuje pretože sa predpokladá atraktívna návratnosť. Príkladom je Solárny pôžičkový program podporovaný spoločnosťou UNEP, ktorá pomáha 100 000 ľudom financovať solárne systémy v Indií. Úspech tohto programu viedol k podobným programom v ďalších častiam sveta ako Tunisko, Maroko, Indonézia a Mexiko. Taktiež veľké zvyšovanie spotreby fosílnych palív, uhlíkových daní posúva obnoviteľné zdroje na vyššiu úroveň. Znižujúce sa zásoby a zväčšujúce sa potreby urýchľujú tvorbu infraštruktúry a trhu s obnoviteľnými zdrojmi. Dôležité je aj investovať do efektívnosti technológie. Trh s obnoviteľnými zdrojmi taktiež urýchli nezvratne sa blížiaca olejová kríza. Predpokladá sa, že tieto obnoviteľné zdroje sa stanú ďalším veľkým priemyslom. Veľké spoločnosti investujú do vývoja fotovoltaických článkov. Viditeľné to je napríklad v Silicon Valley, Kalifornii, Európe a Japonsku.
Obmedzenia a možnosti.
Kritici tvrdia, že niektoré obnoviteľné zdroje môžu vytvárať znečistenie, môžu mať ničivé dôsledky, zabrať veľké množstvo krajiny alebo môžu mať nechcený vplyv na elektrickú sieť. Niektorí odborníci zaujali postoj, že sa majú podporovať len vhodné obnoviteľné zdroje, spomínané pod názvom soft energy technologies, ktoré majú množstvo výhod.
Použitie.
Na svete je veľký potenciál pre použitie slnečnej energie. Taktiež ľudské potreby sú veľmi veľké.
Kritici tvrdia, že niektoré obnoviteľné zdroje narúšajú prírodu. Ale kombináciami rôznych druhov zdrojov sa dá tomuto nežiaducemu aspektu predísť. Ako Amory Lovins vysvetľuje:
„Búrkové počasie je vhodné na výrobu energie z vetra a malých vodných elektrární a slnečné počasie je vhodné normálne elektrárne a fotovoltaické články.“
Pre stálosť dodávky elektrickej energie sa môžu kombinovať s prečerpávacími elektrárňami, batériami a termálnymi zdrojmi. Investičné náklady sú často vysoké ale časom by sa mali vrátiť. Energia vĺn je spojito dostupná a závislá na sezóne. Index dostupnosti v už fungujúcej vlnovej elektrárni v Austrálii je až 80 %.
Estetickosť.
Solárna a veterná energia je kritizovaná za to, že nezapadá do pôvodného reliéfu. Ale vzhľad ide na úkor efektivity. Slnečné kolektory môžu byt však použité ako protihluková bariéra na diaľniciach a preťažených cestách, taktiež parkoviskách či strechách budov. Taktiež amorfné fotovoltaické články sa môžu použiť ako dymové sklá a pritom produkovať elektrickú energiu. Niekedy náhrady vykazujú lepšie výsledky ako pôvodný materiál, ale kritici to zatiaľ odmietajú.
Prostredie a verejná mienka.
Veľa obnoviteľných zdrojov neprodukuje znečistenie priamo, ale použitý materiál, výrobné procesy a konštrukcia produkuje odpad a znečistenie. Niektoré obnoviteľné zdroje môžu spôsobiť environmentálne problémy. Napríklad vrtule veterných elektrární ohrozujú vtákov a vytvárajú vibrácie.
Požiadavky na krajinu.
Týka sa to hlavne biomasy a biopalív. Pretože množstvo žatvy je závislé od plochy na ktorej sa pestuje. Taktiež treba tieto plodiny pozvážať, čo produkuje emisie a míňa fosílne palivá. Toto sa dá aplikovať napríklad v bezpečnostných zónach atómových elektrární. Toto však súvisí s extrémom kedy by sa polia používali na pestovanie paliva a nie potravín. V USA sa pre biopalivá použilo množstvo krajiny a ďalšia sa zaplavila vodou. V roku 2005 sa 12 % národnej produkcie kukurice použilo na výrobu 4 biliónov galónov etanolu. čo je približne 2 % národnej spotreby benzínu. Predpokladá sa však nárast využívania pôdy, čo by prinieslo nové možnosti. Pracuje sa na zvýšení efektivity produkcií biomasy.
and there are new methods to boost biofuel production.
Hydroelektrárenské priehrady.
Hlavnou výhodou je to, že nepotrebujú palivo ako uhlie alebo plyn. Ďalšou výhodou je dlhá životnosť oproti spaľovacím, nižšia cena a v neposlednom rade vytvorí vodné plochy s rôznym využitím. Takto generovaná energia je lacnejšia ako nukleárna alebo z fosílnych palív, čiže dosť vplýva na priemysel. I keď je tu pár nevýhod. Ako záber pôdy a vysťahovanie obyvateľov zaliatej oblasti, zničenie pôvodného vtáctva a ekosystému, zmena podzemných vôd a nebezpečenstvo prasknutia alebo úmyselného zničenia hlavnej steny. Pri budovaní elektrárni je veľmi problematická legislatíva, pretože treba prejsť veľkým množstvom organizácií a úradov.
Veterné parky.
Veterná energia je jeden z najpriaznivejších pre prírodu zdrojov obnoviteľnej energie. Po inštalácií má tento obnoviteľný zdroj najmenší dopad na okolie a prírodu:
Štúdie konané v Európe dokázali, že vzniká malé množstvo kolízií vrtúľ s vtákmi. A platí to aj pre prímorské oblasti. Vylepšením dizajnu čepelí vrtúľ a zmiernením rozmerov a štruktúry veží, čo znížilo úmrtnosť vtákov na celom svete. Mimochodom, vtáci zomierajú v dôsledku znečistenia prostredia od fosílnych spalín, únikmi olejov, kyslými dažďami, únikmi ortute a podobne.
Veterný park – Cerová 
Poloha: Veterný park sa nachádza na Vápenkovej skale, v miestnej časti obce Cerová – Rozbehy.
Opis: Milovníkov technických zaujímavostí určite poteší návšteva prvej veternej elektrárne na Slovensku, ktorá je v prevádzke od augusta 2003. Sú tu nainštalované štyri, už z diaľky viditeľné turbíny s priemerom 47 metrov na 76 metrov vysokých stožiaroch (celková výška je ). Výkon turbín je v závislosti od rýchlosti vetra 3,5 – /s, 200 až 660 kW. Predpokladaný výkon pokryje spotrebu energie pre 1 500 domácností a dokáže ušetriť prírode produkciu CO2 o 3270 ton ročne. Pri päte jedného zo stožiarov je odpočívadlo s informačnou tabuľou.
Veterný park Hlohovec.
Stavba by sa mala začať realizovať v roku 2008. S jej ukončením a spustením do prevádzky sa počíta už v roku 2009, všetko však závisí nielen od financií, ale aj doby výroby technológie. V súčasnosti je dodacia lehota 2 roky. S výstavbou veterného parku nebudú súvisieť žiadne obmedzenia pre občanov. Napríklad, samotný dovoz komponentov na miesto realizácie stavby bude prebiehať v nočných hodinách, aby sa tak predišlo prípadným nežiaducim kolíziám. Okrem vybudovania vyhliadkovej plošiny pre rozvoj cestovného ruchu na jednej z turbín, plánuje podporiť istým percentom z predaja elektrickej energie aj rôzne kultúrne a športové aktivity v meste Hlohovec a v obci Bojničky. Ďalšie podobné projekty sa očakávajú napríklad v lokalite Vráble, Cabaj-Čápor pri Nitre, na Myjave.
Produkcia biopalív.
Každá biomasa musí prejsť cez tieto kroky: vyrásť, zozbierať, sušiť, kvasiť a spáliť. Všetky tieto kroky potrebujú zariadenia a vybudovanú infraštruktúru.
Niektoré štúdie ukázali, že etanol je energeticky záporný, čo znamená, že na jeho výrobu sa spotrebuje viacej energie ako sa z neho odoberie. Ale sú aj štúdie vyvracajúce toto tvrdenie. Aj fosílne palivá majú dosť veľké náklady na získavanie a použitie a stále sa zvyšujú vyčerpávaním zdrojov.
Ale etanol nie je jediný produkt, ktorý vzniká pri výrobe. A preto musí byť zarátaná aj energia ďalších produktov. Pri kukurici je typicky 66 % škrob a ostávajúcich 33 % sa nekvasí. Táto nekvasená časť sa volá alkoholové zrno, v ktorom je veľa tukov a proteínov. Toto sa používa ako dobré krmivo pre zvieratá. V Brazílii sa takto využíva cukrová trstina, výnos je vyšší a konverzia je oveľa efektívnejšia ako pri kukurici. Predpokladá sa vylepšenie procesov tejto výroby a aj produktov ako cellulosic ethanol. Podľa International Energy Agency sú, už dnes vylepšené technológie, len ich treba zaviesť do praxe a predpokladá sa, že biopalivá budú hrať oveľa väčšiu rolu v budúcnosti. Predpokladá sa, že sa bude vyrábať nie len zo zŕn ale aj zo stoniek, koreňov a iných častí rastlín a ich vlákien. Očakáva sa, že mestský odpad, odpad zo žatvy a drevený odpad sú ďalšími zdrojmi celuloidnej biomasy.
Rozloženie.
Väčšinou je elektrina vyrábaná vo veľkých centrálnych výrobniach, ale nová technológie umožňujú množstvo možností ako vyrábať elektrinu bližšie k spotrebiteľovi. Ušetrí sa tým cena za prenos a distribúciu a vylepší sa tým celková efektivita a rentabilita systému. Vylepšovaním energy efektivity sa stávame menej závislými od ropných produktov, vylepšujeme bezpečnosť a stabilitu systému. Toto vylepšovanie efektivity posúva do popredia obnoviteľné zdroje energií a vylepšuje ich cenu.
Nukleárna fúzia.
V roku 1983 fyzik Bernard Cohen predložil návrh ako urán môže poskytovať efektívny a nekonečný zdroj energie. Vrátane 5×109 zostávajúcich rokov našej Zemi. Ide o takzvaný množivý reaktor (breeder reactor). Cena vyrobenej energie by bola 1 % ceny fosílnych palív. Tento zdroj energie sa radí medzi obnoviteľné, čo vyplýva z jeho dlhej životnosti.
Udržateľnosť zdrojov.
Výhoda obnoviteľných zdrojov je v tom, že nejdú vyčerpať, čo je veľká výhoda oproti fosílnym. Biomasa a geotermálna energia ale musí byť čerpaná s rozumom, pretože môže vzniknúť nerovnováha medzi obnovovaním zdroja a odberom energie, čo by viedlo k jeho zániku. Preto musíme čerpať túto energiu v určitom vymedzenom rozsahu.
Prenos energie.
V prípade, že obnoviteľné zdroje a rozmiestnená distribúcia sa rozšíria, zníži sa tak význam hlavného dodávateľa a narastie význam lokálnych distribútorov. Príde aj k zmene manažovania systému, a to tým, že sa výroba viacej rozloží, vzniká potreba zaistiť lepšiu stabilitu systému bližšie k užívateľovi, tzv. active managment. Niektoré vlády a regulátory k tomuto stanovisku pristupujú kladne. Predpokladajú sa preto zmeny v celkovom spôsobe riadenia siete a v malom rozsahu sa odľahčia bremená distribučných spoločností (hlavne spravovanie obnoviteľných zdrojov). Tento systém by mal byť aj z ekonomického hľadiska priaznivejší. Do úvahy pripadá aj variant s uzavretým územím, kedy by tento uzavretý systém len občasne od nadradenej siete dokupoval elektrinu, a to po dobu niekoľko hodín týždenne.
Vývoj trhu s tepelnou energiou z obnoviteľných zdrojov.
V anglickej literatúre sa používa termín renewable heat, ktorý znamená generovanie tepla z obnoviteľných zdrojov. Rieši sa predovšetkým otázka generovania elektrickej energie z obnoviteľných zdrojov, ale mnohé, najmä chladnejšie krajiny, potrebujú túto energiu viac na vyhrievanie ako na výrobu elektrickej energie. Anglicko spotrebúva každoročne 350 TWh elektrickej energie a 840 TWh z plynu a podobných palív na vykurovanie. Obyvateľstvo samo spotrebuje 550 TWh energie na vykurovanie, hlavne z plynu. Obnoviteľné zdroje sú lacnejšie a ľahšie dostupnejšie pre koncového užívateľa. Preto sa vynára prístupnejší trh s obnoviteľnými zdrojmi v oblasti vykurovania. Jedno z riešení sú aj tepelné čerpadlá (geotermálne alebo vzduchové).
Scenáre.
S výhľadom do roku 2030 Americká spoločnosť pre solárnu energiu vo svojej správe analyzuje tri možné scenáre: scenár „ako doteraz“ bez výraznejších zmien, scenár prostredný, ktorý obsahuje výraznejšie kroky v relevantnej politike, a napokon scenár rozvinutý, zahŕňajúci agresívny rozvoj v oblasti obnoviteľných zdrojov a efektívnosti ich využívania. 
Scenár „ako doteraz“ predpokladá nárast pracovných príležitostí v oblasti obnoviteľných zdrojoch o 190 % do roku 2030, a vznik pracovných príležitostí vytvorených energetickou efektívnosťou o 85 %.
V prostrednom scenári počet pracovných príležitostí v oblasti obnoviteľných zdrojov narastú takmer sedemkrát, zatiaľ čo počet pracovných príležitostí sa vďaka energetickej efektívnosti viac ako zdvojnásobí.
Napokon podľa scenára rozvinutého sa zvýši počet miest v sektore obnoviteľných zdrojov až 17-krát, a pracovné príležitosti vytvorené energetickou efektívnosťou sa zvýšia 4-násobne; príjmy z obnoviteľných zdrojov sa vyšplhajú takmer na 600 miliárd dolárov a zisky z energetickej efektívnosti na takmer 4 bilióny dolárov.

</doc>
<doc id="183117" url="https://sk.wikipedia.org/wiki?curid=183117" title="Greenie Linux">
Greenie Linux

Greenie Linux je modifikácia linuxovej distribúcie Ubuntu. Je vyvíjaná kolektívom autorov pod licenciou GNU GPL, dostupná zdarma v slovenskej a českej lokalizácii.
Greenie Linux je vydávaný ako ISO obraz, v minulosti aj ako inštalačné balíky pre Ubuntu, primárne v DVD verzii. Modifikovaný systém je použiteľný ako Live CD alebo Live USB.
História.
Za začiatok projektu Greenie Linux, vtedy pod menom Green Linux, sa pokladá 14. september 2007. Vývoj nebol počas celej histórie ukončený a neustále vychádzajú nové verzie, ktoré sú už niekoľko rokov viazané na LTS vydania Ubuntu (vydania s predĺženou podporou).
Greenie 1.x - 4.x.
Najstaršie vydania boli založené na klasickom Ubuntu s prostedím GNOME 2. Systém tak bol upravenou verziou Ubuntu pre použitie na Slovensku a v Česku. Systém bol intenzívne menený cez tzv. skelovanie, úpravy súborov v /etc/skel, vrátane bash aliasov a úprav panelu.
Greenie 5.x - 9.x.
Stredná etapa v Greenie predstavovala prechod k používaniu .deb balíčkov na uchovávanie zmien, ako i možnosť premeny Ubuntu na Greenie. Greenie ostáva na GNOME2 a je plne funkčným a jednoduchým systémom na používanie.
Greenie 14.04 - súčasnosť.
Tretia etapa súvisí so zväčšením rozdielov medzi klasickými a LTS vydaniami Ubuntu. Greenie sa mení tak prostredím (LXDE, neskôr MATE, aktuálne KDE), ako i postupným zameraním na e-knihy, čo súvisí s projektom Greenie knižnica.

</doc>
<doc id="183119" url="https://sk.wikipedia.org/wiki?curid=183119" title="Greenie">
Greenie

Greenie môže byť:

</doc>
<doc id="183122" url="https://sk.wikipedia.org/wiki?curid=183122" title="Gl">
Gl

GL môže byť:

</doc>
<doc id="183123" url="https://sk.wikipedia.org/wiki?curid=183123" title="Idyla">
Idyla



</doc>
<doc id="183124" url="https://sk.wikipedia.org/wiki?curid=183124" title="Selanka">
Selanka

Selanka alebo idyla môže byť:
Idyla prenesene znamená aj šťastný, pokojný život, spravidla na vidieku.

</doc>
<doc id="183128" url="https://sk.wikipedia.org/wiki?curid=183128" title="GreenieLinux">
GreenieLinux



</doc>
<doc id="183129" url="https://sk.wikipedia.org/wiki?curid=183129" title="Paralela">
Paralela

Paralela môže byť:

</doc>
<doc id="183130" url="https://sk.wikipedia.org/wiki?curid=183130" title="Arašio">
Arašio



</doc>
<doc id="183133" url="https://sk.wikipedia.org/wiki?curid=183133" title="Slina">
Slina

Sliny ( salivae) sú výlučky slinných žliaz. Sliny zvlhčujú spracúvanú potravu v ústach, obaľujú ju hlienom mucínom, a tak z nej vytvárajú hlt, ktorý sa prehĺtnutím dostane do ďalších častí tráviacej sústavy. 
Človek denne vyprodukuje 1,5 – 2 litrov slín – v závislosti na druhu prijatej potravy, počtu jedál a zásobovaní tela tekutinami. Tvorba slín závisí na stupni hydratácie organizmu – znižuje sa pri nedostatku tekutín. Výsledné pH slín je neutrálne až slabo alkalické (pH = 7 až 7,2). V porovnaní s krvnou plazmou je množstvo iónov menšie, slina je hypotonická.
Pri stimulácií k potrave (Pavlovov efekt) pH slín stúpa k hodnote 7,0 – 7,2, následne po jedle klesne na hodnotu 6,5 až 6,9. 
Sliny tvorí až z 99 % voda. Zvyšných 0,5 – 1% sú mnohé dôležité zlúčeniny: Prevahu tvorí mukus – hlien, sliz – ktorý sa skladá predovšetkým z mukopolysacharidov a glykoproteínov. Mukus má za úlohu slizom obaliť v ústach prežúvanú potravinu, bez jej dostatočnej prítomnosti je ťažké prehĺtanie. Mukus je potrebný aby hlt ľahko skĺzol dole hltanom. Pri jedení má mechanickú úlohu, v pokoji ochrannú – chráni povrch skloviny pred vznikajúcimi kyselinami zo zvyškov potravy a nápojov v ústach.
Sliny majú zásadnú úlohu pri vnímaní chuti, pomáhajú pri prenose chuti a chránia chuťové receptory. 
V slinách sa nachádzajú aj enzymatické rozkladné látky (enzýmy) – trávenie preto začína už v ústach: 
Ďalšie substancie sú zásadotvorné ióny vápnika, draslíka, sodíka a chloridov. Stopy fluoridu a rhodanidu sú pre udržanie kvalitnej skloviny dôležité.
Sliny sklovinu vyživujú a taktiež svojím povlakom chránia zuby pred zubným kazom. Aj z toho dôvodu tesne pred zvracaním dochádza k nápadnému tečeniu slín – signálu prípravy tela k zvracaniu, – ktoré znížia pH kyslých zvratkov (žalúdočná šťava – kyselina soľná HCl s pH okolo 1,1). 
Pri prevažne kyslej strave (mäso, obilniny…) sa zvyšuje zakyselenie organizmu, následne sa pH slín posúva trvalo viac do kyslej oblasti ústna dutina je viac-menej v takomto prípade trvalo kyslá, čo má za následok odplavovanie skloviny a zvýšenie kazivosti zubov. Vegetariáni, živiaci sa dlhodobo jednostranne kyselinotvornými potravinami ako strukovinami či obilninami… majú preto často pokazené zuby.
Pred pitím kyslých nápojov je vhodné intenzívnejšou tvorbou zásaditých slín si ochrániť zuby ich prekrytím novým mukusom – kolové nápoje obsahujúce kyselinu fosforečnú odplavujú slizovitý povlak slín na zuboch a spôsobujú narušenie skloviny.
Hospodárenie so slinami – vyživovanie skloviny a chránenie skloviny mukusom má priaznivý efekt na sklovinu.
Lepšie premiešavanie slín s potravou má preukázateľný pozitívny efekt na lepšie trávenie a lepší zdravotný stav.
Premiešavanie jedla so slinami s jej enzýmami je dôvodom škodlivosti chvatného – hltavého jedenia. Zabrániť sa mu dá podvedome – pokladaním príbora počas jedenia na tanier

</doc>
<doc id="183135" url="https://sk.wikipedia.org/wiki?curid=183135" title="Kambodžské kráľovstvo">
Kambodžské kráľovstvo



</doc>
<doc id="183136" url="https://sk.wikipedia.org/wiki?curid=183136" title="Slizolin">
Slizolin

Slizolin () je jedna zo štyroch fakúlt Rokfortskej strednej školy čarodejníckej v 7-dielnej sérií kníh o Harrym Potterovi. Propagačné farby fakulty sú zelená a strieborná. V erbe sa nachádza had, pretože zakladateľ sa vedel zhovárať práve s týmto stvorením. V čase, keď školu navštevoval Harry Potter, vedúcim fakulty po Harryho 6. ročník bol prof. Severus Snape, potom prof. Horace Slughorn.
Medzi členmi slizolinskej a chrabromilskej fakulty panuje odveké nepriateľstvo. Zo Slizolinskej fakulty vzišlo oveľa viac temných mágov ako z hociktorej inej, vrátane najtemnejšieho mága zo všetkých - lorda Voldemorta. Podľa rokfortského hájnika Hagrida sa každý absolvent tejto fakulty "zopsul". 
Zakladateľ.
Slizolin založil Salazar Slizolin (angl. Salazar Slytherin). Slizolinov najlepší priateľ zo štyroch zakladateľov bol spočiatku zakladateľ chrabromilskej fakulty, Richard Chrabromil, avšak sa nezhodovali v otázke koho by mali učiť. Slizolin uprednostňoval čistokrvných študentov, čiže študentov, ktorí nemajú v rodokmeni muklov. Pohádal sa s Chrabromilom a odišiel zo školy. Ešte pred odchodom z hradu vytvoril Tajomnú komnatu, ktorú môže otvoriť iba jeho potomok (čarodejník ovládajúci parselčinu - hadí jazyk) a vypustiť z nej všetko zlo, ktoré obsahuje (Bazilisk). Slizolin mal minimálne jedného potomka, z ktorého vznikol rod Gauntovcov. Jeho posledným potomkom bol Tom Marvolo Riddle čiže Lord Voldemort.
Duch fakulty.
Duchom fakulty je Krvavý barón. Vieme o ňom, že bol zamilovaný do dcéry spoluzakladateľky Rokfortu Brunhildy Bystrohlavovej - Heleny, ktorú zavraždil a následne spáchal samovraždu v lesoch Albánska. Svoj žiaľ prejavuje hlučným strašením a hrkaním reťaze najčastejšie v Astronomickej veži. Spomínaná dcéra tiež ostala na hrade a je to duch Bystrohlavu, Sivá dáma.
„Vystopoval ma až do lesa, kde som sa ukrývala. Keď som sa s ním odmietla vrátiť, použil násilie. Barón mal vždy horkú krv, takže nahnevaný mojim odmietnutím a plný žiarlivosti na moju slobodu, ma prebodol. „Barón? Myslíte – ― „Áno, Krvavého baróna,― dopovedala Šedá dáma. Zdvihla svoj plášť a ukázala mu jedinú ranu na bielej hrudi. „Keď uvidel, čo urobil, premohla ho ľútosť. Vzal zbraň, s ktorou ma zbavil života a zabil sa ňou sám. Aj po toľkých storočiach stále ešte nosí okovy na dôkaz pokánia...
Harry Potter a Dary smrti, kapitola 29 - Stratený diadém.
Vchod do fakulty.
Vstup do slizolinskej klubovne sa nachádza v podzemných žalároch Rokfortu. Vchod sa skrýva za kamennou stenou, na ktorej je vyobrazený had. Klubovňa sa nachádza pod jazerom, takže svetlo je tam zelené. Je plná lebiek a podobných vecí.
Študenti Slizolinu.
Bývalí.
Horace 

</doc>
<doc id="183143" url="https://sk.wikipedia.org/wiki?curid=183143" title="Sliny">
Sliny



</doc>
<doc id="183148" url="https://sk.wikipedia.org/wiki?curid=183148" title="Amy Winehouse">
Amy Winehouse

Amy Jade Winehouse (* 14. september 1983, Londýn, Anglicko – † 23. júl 2011, Londýn, Anglicko) bola anglická jazzová, soulová a R&amp;B speváčka a textárka, známa svojím hlbokým a výrazným hlasom (kontraaltom).
Amy Winehouse bola v mladosti členkou National Youth Jazz Orchestra (NYJO). V roku 2002, keď mala 19 rokov, podpísala zmluvu s manažmentom 19 Entertaiment vedeným britským podnikateľom, umeleckým manažérom a filmovým a televíznym producentom Simonom Fullerom. Nahrala niekoľko piesní, po ktorých uzavrela vydavateľskú zmluvu s firmou EMI. Prostredníctvom týchto vydavateľstiev vytvorila pracovný vzťah aj s producentom Salaamom Remim. Jej debutový album "Frank", ktorý vyšiel v roku 2003 sa stal veľmi populárnym. Mnohé skladby tohto albumu boli ovplyvnené džezom a okrem dvoch coververzií sa na nich autorsky podieľala aj Amy Winehouse. Album "Frank" bol vo Veľkej Británii aj mimo nej v hodnoteniach kritík a aj komerčne veľmi úspešný, pomohol mu aj jeho pilotný singel „Stronger than Me“, a bol nominovaný na britskú cenu Mercury Prize. Pieseň „Stronger Than Me“ jej od Britskej akadémie skladateľov, skladateľov a autorov priniesla cenu Ivora Novella za najlepšiu súčasnú pieseň.
Svoj nasledujúci album "Back to Black" Amy Winehouse vydala v roku 2006. Album sa stal obrovským medzinárodným úspechom a jedným z najpredávanejších albumov všetkých čias, ako aj jedným z najpredávanejších albumov v histórii Spojeného kráľovstva. Na Brit Awards 2007 bola nominovaná na britský album roka a Amy Winehouse získala cenu pre britskú sólovú umelkyňu. Pieseň „Rehab“ jej vyniesla druhú cenu Ivora Novella. Na 50. odovzdávaní cien Grammy v roku 2008 získala Winehouse päť cien, čím vyrovnala vtedajší rekord v počte víťazstiev umelkyne za jeden večer a stala sa prvou Britkou, ktorá vyhrala päť cien Grammy. Patrili medzi ne tri ceny Grammy General Field „Big Four“: Najlepší nový umelec, nahrávka roka a skladba roka (pre „Rehab“), ako aj najlepší popový vokálny album.
Amy Winehouse celý život zápasila so zneužívaním návykových látok, duševnými chorobami a závislosťou. Zomrela 23. júla 2011 vo veku 27 rokov na otravu alkoholom vo svojom dome na Camden Square v Londýne. Pre jej vek v čase úmrtia ju v médiách zaradili ako jednu z členov tzv. Klubu 27. Jej brat verí, že dôležitým faktorom ktorý sa významne pričinil k jej úmrtiu bola bulímia. Nakrátko po jej smrti sa album "Back to Black" v 21. storočí najpredávanejším albumom Spojeného kráľovstva. Televízny kanál VH1 ju v jednej zo sérií programu "The Greatest" zaradil Amy Winehouse na 26. miesto v zozname Stovky najlepších žien v hudbe. Život a kariéra Amy Winehouse boli zdramatizované v životopisnom filme z roku 2024 "Back to Black", ktorý režírovala britská režisérka a herečka, Sam Taylor-Johnsonová.
Začiatky.
Amy sa narodila v Londýne v židovskej rodine, kde sa počúval hlavne jazz. Jej otec Mitchell Winehouse bol taxikár a matka pracovala v lekárni.
Zhruba v desiatich rokoch začala pôsobiť v amatérskej rapovej skupine Sweet'n'Sour.
Hudobne ju ovplyvnilo mnoho osobností rôznych žánrov, napríklad Carole King, Prince alebo Madonna. V 16 rokoch začala spievať profesionálne a podpísala prvú zmluvu s vydavateľstvom.
Kariéra.
2003 – 2004: "Frank".
Amyin debutový album vyšiel v roku 2003. Všetky texty na albume si napísala sama a hudba bola ovplyvnená hlavne jazzom. Kritika na album bola veľmi pozitívna, Amy sa mohla tešiť hlavne porovnaniu s Macy Gray.
Na rebríčkoch v Británii sa albumu darilo, pohyboval sa na najvyšších priečkach. To vynieslo albumu i niekoľko nominácií na Brit Awards, kde vyhrala v kategórii Najlepšia pieseň za song "Stronger than Me".
Neskôr sa priznala, že si stojí iba za 80% albumu, pretože sa jej do nahrávania veľa miešal label a to sa jej nepáčilo, ale že je zároveň na svoj album pyšná, aj keby niektoré veci urobila na ňom úplne inak.
2006 – 2007: "Back to Black".
Album "Back to Black" vyšiel v roku 2006 a debutoval na siedmom mieste. Neskôr sa ale prepracoval až na najvyššie umiestenie v britskom rebríčku. Hlavnú zásluhu na tom mala pieseň "Rehab", kde s úprimnosťou popisuje svoju náklonnosť k alkoholu, za ktorú ju chcel manažér poslať do protialkoholickej liečebne, ona sa ale vzoprela a celý manažérsky tím vyhodila a začala pracovať s novými ľudmi.
Album "Back to Black" sa dostal tiež na americký trh, kde sa mu veľmi darilo. Najvyššie sa dostal na 6. miesto.
18. mája 2007 sa Amy vydala za svojho priateľa v Miami na Floride.
V júni 2007 bola jednou z hlavných hviezd na festivale Glastonbury.
Osobný život.
Amy bola už od útleho veku veľmi problémová, ako v škole tak aj doma. Niekoľkokrát musela prestupovať z jednej školy do druhej. Učitelia ju nemali radi kvôli jej rebelskej povahe. 
V puberte prišli problémy spojené s rozvodom rodičov, ktorý niesla veľmi ťažko. V tomto období sa u nej prejavili príznaky depresií. S rodičmi, avšak najmä s otcom mala dobrý vzťah - na otcovu počesť mala aj tetovanie.
18. mája 2007 sa v Miami na Floride Amy vydala za Blakea Fielder-Civilema. Už v roku 2007 sa objavili špekulácie že spolu so svojim manželom užívajú tvrdé drogy. V októbri roku 2007 boli zatknutí za držanie marihuany.
Úmrtie.
V sobotu 23. júla 2011 bola nájdená mŕtva svojim bodyguardom vo svojom dome v Londýne. Príčina smrti bola objasňovaná niekoľko mesiacov a zverejnená až 3 mesiace po jej smrti. Koroner určil že príčinou smrti bola otrava alkoholom. Obsah alkoholu v jej krvi bol stanovený na 416 mg na deciliter čo sa rovná 4,16 promile. Amy sa tak stala súčasťou Klubu 27.
Dokumentárny film.
V roku 2015 mal na filmovom festivale v Cannes premieru dokumentárny životopisný film "Amy" režiséra Asifa Kapadii.

</doc>
<doc id="183150" url="https://sk.wikipedia.org/wiki?curid=183150" title="Udo Jürgens">
Udo Jürgens

Udo Jürgens, pôvodným menom "Jürgen Udo Bockelmann" (* 30. september 1934, Klagenfurt, Rakúsko – † 21. december 2014) bol rakúsky spevák a skladateľ populárnej hudby.
V roku 1992 jeho koncert vo Viedni navštívilo 220 000 divákov, čo je jedna z najvyšších účastí v Európe.
Zložil viac ako 900 piesní a predal okolo 105 miliónov nosičov, čím sa zaradil medzi najúspešnejších svetových hudobníkov.
Priaznivý ohlas u detského publika zaznamenalo naspievanie zvučky nemeckého znenia k americkému animovanému seriálu Tom a Jerry "Vielen Dank für die Blumen" (1981).

</doc>
<doc id="183151" url="https://sk.wikipedia.org/wiki?curid=183151" title="Jürgen Udo Bockelmann">
Jürgen Udo Bockelmann



</doc>
<doc id="183152" url="https://sk.wikipedia.org/wiki?curid=183152" title="Udo Jurgens">
Udo Jurgens



</doc>
<doc id="183153" url="https://sk.wikipedia.org/wiki?curid=183153" title="Bystrohlav">
Bystrohlav

Bystrohlav () je jedna zo štyroch fakúlt Rokfortskej strednej školy čarodejníckej v 7-dielnej sérii kníh o Harrym Potterovi. Propagačné farby fakulty sú modrá a strieborná/medená. V erbe sa nachádza orol. Vedúcim fakulty je prof. Filius Flitwick. Jej živlom je vzduch. Typické vlastnosti pre čarodejníkov tejto fakulty sú inteligencia, kreativita, ambície.
Zakladateľ.
Bystrohlav založila Brunhilda Bystrohlavová (angl. Rowena Ravenclaw). Bystrohlavovej najlepšia priateľka zo štyroch zakladateľov bola Brigita Bifľomorová. Bystrohlavová mala dcéru, ktorá sa volala Helena. Vlastnila diadém, ktorý jeho nositeľovi dáva rozum a inteligenciu. Tento diadém sa stratil už pred stáročiami. Schovala ho Helena Bystrohlavová, ktorá ho ukradla svojej matke, aby bola bystrejšia. Brunhilda Bystrohlavová si nemohla dovoliť takýto škandál, a tak radšej tajila, že sa stratil. Od tej chvíle sa láska pre jej dcéru úplne vytratila. Existuje určitý náznak, že Brunhilda Bystrohlavová nemá priameho potomka, pretože jej dcéra tragicky zahynula.
Duch fakulty.
Duchom fakulty je Sivá dáma, vlastným menom Helena Bystrohlavová. Miloval ju Krvavý barón. Ona jeho lásku neopätovala a ten ju v záchvate zúrivosti prebodol a potom spáchal samovraždu. Odvtedy je duchom Slizolinu na Rokforte.
Vchod do fakulty.
Vstup do bystrohlavskej klubovne sa nachádza v západnej veži Rokfortu. Vchod sa skrýva za brnením rytiera. V prostriedku je socha zakladateľky v skutočnej veľkosti. Chlapčenské a dievčenské spálne sú tak ako v chrabromilskej po schodoch vľavo a vpravo.
Heslá.
Do Bystrohlavu sa nedá dostať pomocou hesla, pretože žiadne nemajú. Študent musí správne odpovedať na logickú otázku, ak odpovie zle, musí čakať na nejakého spolužiaka, ktorý odpovie za neho správne.
Bystrohlav pohľadom triediaceho klobúka.
 Mnohí budú v Bystrohlave,
 predsa hlavy bystré ste,
 tam vždy posielam len takých,
 čo majú um na mieste.
 Bystrohlavová najmúdrejších brala.
 Bystrohlavová na to: "Učme
 len takých, ktorí chápu všetko."
 Tajomstvám len tých s bystrou mysľou
 Bystrohlavová naučila...

</doc>
<doc id="183154" url="https://sk.wikipedia.org/wiki?curid=183154" title="Slinné žľazy">
Slinné žľazy



</doc>
<doc id="183155" url="https://sk.wikipedia.org/wiki?curid=183155" title="Dogerské skaly">
Dogerské skaly

Dogerské skaly sú prírodná pamiatka vyhlásená v roku 1952 na ploche 1,88 hektára. Nachádza sa na pravej strane pri vyústení Trlenskej doliny od Bieleho Potoka do nivy Revúcej, v katastrálnom území Ružomberka na území Národného parku Veľká Fatra. 
Ide o typický hlbokomorský vývoj strednej jury (tzv. dogger) v typickom radiolaritovom vývoji vápencov krížňanského príkrovu. Prírodná pamiatka tvorí nevýrazné vápencové skalné steny odkryté prirodzenou eróziou so zvrásnenými lavicami radiolaritov. Umožňuje štúdium profilu, zloženia a zafarbenia dogerských vrstiev. Skaly sú zaujímavé prítomnosťou podmorského sklzu, takzvaného slumpingu.
Išlo o diageneticky nespevnené sedimentárne vrstvy, ktoré sa deformovali vplyvom gravitačného sklzu na naklonenom morskom svahu. Na odkryve je možné sledovať aj prítomnosť vrásových puklín. Vzniknuté ležaté vrásy boli následne prekryté nadložnými vrstvami. Pôda je piesčito-hlinitá, premiešaná štrkom, plytká so sutinovým kamením a vyčnievajúcimi bralami.
Tesne pod skalami vyviera upravený prameň, ktorý sa nachádza hneď vedľa cesty na Vlkolínec. Vyvieračka slúži turistom celoročne. Prameň je upravený a zakrytý dreveným prístreškom. Oproti prameňu sa nachádza úkryt pred dažďom a posedenie pre návštevníkov.
Flóra a fauna.
Zo živočíšstva tu boli zistené viaceré druhy ulitníkov ako orkula súdkovitá, chondrina skalná, vretienka lesklá, vretienka premenlivá či slimák červenkastý. Prírodná pamiatka nebola dosiaľ príliš dotknutá ľudskou činnosťou. Objekt a jeho okolie postupne zarastá a je zakrývaný lesným porastom. V súčasnosti v blízkosti skál neprechádza žiadny turistický chodník, ale prírodná pamiatka sa nachádza doslova niekoľko metrov od cesty takže je bez problémov prístupná. Má veľký prírodovedný význam so značnou vedeckou hodnotou. Dogerské skaly sú vzácnou štúdiovou ukážkou jurskej doby a zároveň významnou geologickou lokalitou.

</doc>
<doc id="183156" url="https://sk.wikipedia.org/wiki?curid=183156" title="Zoznam ulíc v Bratislave">
Zoznam ulíc v Bratislave

Zoznam ulíc v Bratislave je úplný zoznam ulíc v Bratislave zostavený podľa oficiálneho zoznamu ulíc Bratislavy zverejneného Magistrátom mesta Bratislavy.
"Pozri aj: Zoznam námestí v Bratislave"
"Pozri aj: Zoznam ulíc v Bratislave premenovaných po roku 1989"

</doc>
<doc id="183157" url="https://sk.wikipedia.org/wiki?curid=183157" title="Back to Black">
Back to Black

Back to Black je druhý štúdiový album speváčky a textárky Amy Winehouse, vydaný vydavateľstvom Island Records v októbri 2006. Album obsahuje piesne ako „Rehab“, „You Know That I’m No Good“, „Back to Black“ a „Tears Dry on Their Own“.
Počas prvého týždňa predaja bolo predaných spolu 70 784 albumov vo Veľkej Británii, vrátane 43 021 albumov počas prvého týždňa. Na konci roka 2006 album dostal platinovú platňu za 300 000 predaných nosičov (za vtedy predaných 297 703). Teraz je predaných viac ako 1 316 975 kópií vo Veľkej Británii (13. júna 2007 dosiahol počet milióntu kópiu).

</doc>
<doc id="183159" url="https://sk.wikipedia.org/wiki?curid=183159" title="Agregovaný dopyt">
Agregovaný dopyt



</doc>
<doc id="183163" url="https://sk.wikipedia.org/wiki?curid=183163" title="Agregovaná ponuka">
Agregovaná ponuka



</doc>
<doc id="183164" url="https://sk.wikipedia.org/wiki?curid=183164" title="Česká vojna">
Česká vojna

Česká vojna alebo české stavovské povstanie bol konflikt v rokoch 1618 až 1620, prvá fáza tridsaťročnej vojny. 
České protestantské stavy povstali proti cisárovi Matejovi II., pretože ich práva boli porušované. Stavy ostro vystúpili proti katolíckym miestodržiteľom a zvrhli ich z okien Pražského hradu. Bola to tzv. druhá pražská defenestrácia.
Českí páni zostavili vládu tridsiatich direktorov a hľadali pomoc v protestantskej Európe. Na ich stranu sa postavila Protestantská únia pod vedením Fridricha Falckého, ktorého si zvolili za panovníka. Tento panovník vládol len jednu zimu, preto je nazývaný "zimný kráľ".
Nový cisár Ferdinand II. zorganizoval silné žoldnierske vojsko, ktoré podporovala Katolícka liga. 8. novembra 1620 v bitke na Bielej hore boli české protestantské stavy porazené. Následky pre český národ boli:

</doc>
<doc id="183166" url="https://sk.wikipedia.org/wiki?curid=183166" title="Erb Ružomberka">
Erb Ružomberka

Erb Ružomberka tvorí heraldická ruža na bielom (striebornom) štíte. Jej stred tvorí žltý (zlatý) semenník, ktorý je prebodnutý zlatým šípom zhora nadol. Semenník obklopuje päť zhodných červených lupeňov usporiadaných do päťuholníka. Spoza lupeňov vyčnievajú štyri zelené tŕne. 
Tento motív používajú aj mnohé miestne organizácie, ktoré symbolizuje ich spätosť s regiónom. Ide o športové organizácie (MFK Ružomberok) alebo rôzne občianske združenia.
Povesť o vzniku erba.
Tam kde dnes stojí Kostol sv. Ondreja bol kedysi bohatý porast ruží. Z toho bol odvodený aj názov Ružomberka. Jedného dňa sa princ z Likavského hradu v deň svojej svadby vybral na poľovačku do neďalekých lesov. 
pri spiatočnej ceste na hrad prechádzal popri spomínanom ružovom vŕšku. Pri pohľade na ružové kríky v nich spozoroval pohyb. V domnienke, že ide o srnu, napol luk so šípom a vystrelil smerom do porastu, odkiaľ pohyb vychádzal. Keď sa priblížil na miesto, zbadal že pohyb nevyvolala srna, ale jeho snúbenica. Šíp ju zasiahol priamo do srdca. Predtým šíp prestrelil ružu, ktorá tvorí erb mesta Ružomberok.

</doc>
<doc id="183167" url="https://sk.wikipedia.org/wiki?curid=183167" title="Skalka pri Beckove">
Skalka pri Beckove

Skalka pri Beckove alebo Beckovská skalka je chránená prírodná pamiatka pri obci Beckov v okrese Nové Mesto nad Váhom v Trenčianskom kraji. Nachádza sa v Považskom Inovci, jej rozloha je a bola vyhlásená v roku 1983, bez ochranného pásma. Pamiatka je v správe štátnej ochrany prírody Biele Karpaty.
Predmetom ochrany je: "Vápencový tvrdoš, ktorý vyvetráva z nivy Váhu ako zvyšok mezozoickej obalovej série Považského Inovca." Tektonicky však skalka nepatrí obalovej sérii tatrika ale do beckovskej jednotky fatrika.
Vápencový tvrdoš vyčnievajúci nad okolím z nivy Váhu vypreparovala rieka na rozhraní treťohôr a štvrtohôr. Napriek nepatrnej výmere () nachádzajú na tomto „ostrove“ obklopenom ornou pôdou útočisko viaceré ohrozené i chránené rastlinné (poniklec veľkokvetý – "Pulsatilla grandis") a živočíšne druhy (jašterica múrová – "Lacerta muralis", spevavce). Okrem zvyškov pôvodnej vegetácie boli na skalke v minulosti vysadené ovocné stromy. Na území platí 4. stupeň ochrany.
Skalku pri Beckove geologicky tvoria sivé ílovité vápence s rohovcami, ktoré vznikli počas spodnej kriedy. Tektonicky patria plytkovodnej beckovskej jednotke fatrika.

</doc>
<doc id="183168" url="https://sk.wikipedia.org/wiki?curid=183168" title="Budhista">
Budhista



</doc>
<doc id="183170" url="https://sk.wikipedia.org/wiki?curid=183170" title="Adenozín trifosfát">
Adenozín trifosfát



</doc>
<doc id="183173" url="https://sk.wikipedia.org/wiki?curid=183173" title="Celková ponuka">
Celková ponuka



</doc>
<doc id="183174" url="https://sk.wikipedia.org/wiki?curid=183174" title="Erb mesta Ružomberok">
Erb mesta Ružomberok



</doc>
<doc id="183175" url="https://sk.wikipedia.org/wiki?curid=183175" title="Genetický kód">
Genetický kód

Genetický kód je sústava biologicky podmienených pravidiel, podľa ktorých sa k jednotlivým kodónom priraďujú určité proteinogénne aminokyseliny. Poradie nukleotidov v nukleových kyselinách tak riadi poradie aminokyselín v molekule bielkoviny. Nukledotidy v RNA existujú 4, adenín (A), guanín (G), cytozín (C) a uracil (U). V prípade DNA je namiesto uracilu – tymín (T). V genetickom kóde kódujú tri bázy, tvoriace "kodón", 1 aminokyselinu. Existuje teda 64 kodónov (4x4x4 = 64).
Vlastnosti genetického kódu.
Jeden kodón môže kódovať viac aminokyselín v prípade, že sú prítomné špecifické hydroxylové skupiny.
Začiatok a koniec sekvencie.
Existujú dva špecifické kodóny, ktoré určujú začiatok a koniec danej sekvencie (t. j. génu pre nejakú bielkovinu). Začiatok je určený tzv. iniciačným kodónom AUG (ktorý súčasne, ak sa nachádza aj na iných miestach v sekvencii, kóduje aminokyselinu metionín). Koniec daného kódu je daný jedným z trojice kodónov UAA, UAG alebo UGA, ktoré nekódujú žiadnu aminokyselinu a označujú sa ako terminačné kodóny (alebo stop kodóny).

</doc>
<doc id="183186" url="https://sk.wikipedia.org/wiki?curid=183186" title="Eurotower">
Eurotower

Eurotower môže byť:

</doc>
<doc id="183187" url="https://sk.wikipedia.org/wiki?curid=183187" title="Moonfog">
Moonfog

Moonfog môže byť:

</doc>
<doc id="183189" url="https://sk.wikipedia.org/wiki?curid=183189" title="Blaze">
Blaze

Blaze môže byť:

</doc>
<doc id="183192" url="https://sk.wikipedia.org/wiki?curid=183192" title="Sihanuk">
Sihanuk



</doc>
<doc id="183195" url="https://sk.wikipedia.org/wiki?curid=183195" title="Norodom Sihanuk">
Norodom Sihanuk

Norodom Sihanuk (* 31. október 1922 Phnom Pénh, Kambodža - † 15. október 2012, Peking, Čína) bol kambodžský politik, v rokoch 1941 - 1955 a 1993 - 2004 kráľ Kambodže.
Jeho skrátený kráľovský titul znel "Preah Bat Samdech Preah Norodom Sihanouk Varman". Dňa 14. októbra 2004 ho po abdikácii nahradil na tróne jeho syn Norodom Sihamoni.

</doc>
<doc id="183197" url="https://sk.wikipedia.org/wiki?curid=183197" title="Phnom Penh">
Phnom Penh



</doc>
<doc id="183201" url="https://sk.wikipedia.org/wiki?curid=183201" title="Metro v Bratislave">
Metro v Bratislave



</doc>
<doc id="183202" url="https://sk.wikipedia.org/wiki?curid=183202" title="Dávenie">
Dávenie

Dávenie môže byť:

</doc>
<doc id="183204" url="https://sk.wikipedia.org/wiki?curid=183204" title="Zoznam socialistických štátov">
Zoznam socialistických štátov

Toto je zoznam socialistických štátov, ktoré sú podľa konštitúcie socialistické, alebo ktoré boli svojou vládou vyhlásené za socialistické.
Marxisticko-leninistické socialistické štáty.
Hlásiace sa k ideológii marxizmu-leninizmu.

</doc>
<doc id="183206" url="https://sk.wikipedia.org/wiki?curid=183206" title="Ailurus">
Ailurus

Ailurus, po slovensky panda, je ázijský rod cicavcov z čeľade pandovité ("Ailuridae"). Tento rod tradične u väčšiny autorov zahŕňal len jeden druh, ktorý sa volal panda červená (iné názvy pozri nižšie; lat. "Ailurus fulgens"), ale v roku 2020 bol tento druh rozdelený na dva druhy – podrobnosti pozri nižšie. 
Etymológia.
Panda.
Názov panda prvýkrát použil Frédéric Cuvier v roku 1825. Použil ho ako francúzske rodové meno a urobil tak v tom istom texte, v ktorom aj prvýkrát vedecky opísal a latinsky pomenoval predmetný druh. Pôvod slova panda ale neuvádza. Možný pôvod slova panda nejasne naznačil o pár rokov skôr, v roku 1821, T. Hardwicke, keď údajne spomenul tvar [v anglickom prepise] poonya ako jeden z nepálskych názvov tohto zvieraťa („Údajne“ preto, lebo vo verzii spomínaného textu publikovanej neskôr v roku 1826 sa slovo poonya vôbec neuvádza; uvádza sa v nej však, že jednu pasáž vynechali). V roku 1848 napokon Brian Houghton Hodgson vymenúva viacero tibetských a nepálskych názvov tohto druhu, pričom výslovne dodáva, že konkrétne tvar „panda“ nikdy nepočul; paradoxne však medzi vymenovanými názvami uvádza aj tvar [v anglickom prepise] nigalya ponya, z ktorého druhého slova (ponya) podľa niektorých názorov po skomolení vzniklo slovo panda. Pri pohľade do Turnerovho etymologického slovníka nepálčiny možno zistiť o prvom spomínanom slove, že má správne znieť nĩgāle (=niṅāle) a že má tieto tri významy: 1. bambusový, 2. panda červená, 3. druh malého leoparda. Pôvod druhého slova, ktoré je pre etymológiu slova panda práve rozhodujúce, zostáva neistý; v spomínanom slovníku sa každopádne ako jediný ako-tak vhodný kandidát uvádza slovo puniyã̄ (=puniũ, punyũ, paniũ) [y sa tu číta ako j], ktoré znamená plochá naberačka na ryžu.
Ailurus.
Slovo "Ailurus" je gréckeho pôvodu a v gréčtine znamená doslova domáca mačka. Názov pochádza z toho, že tieto pandy sú výzorom trochu podobné mačkám.
Systematika.
Vnútorná systematika.
Rod "Ailurus" tradične u väčšiny autorov zahŕňal len jeden druh, ktorý sa volal panda červená (iné názvy: panda malá, malá panda, medvedík panda, [najmä do začiatku 20. storočia:] panda; lat. "Ailurus fulgens" v širšom zmysle). Tento sa obyčajne delil na dva poddruhy: "Ailurus fulgens fulgens" a "Ailurus fulgens styani". Hoci niektorí autori už dávnejšie navrhovali premeniť tieto dva poddruhy na dva samostatné druhy, takýto krok bol kvalitne podložený až štúdiou Hu et al. 2020. 
Od roku 2020 sa teda rod "Ailurus" delí na dva druhy:
Charakteristika druhov je uvedená nižšie.
Treba poznamenať, že vyššie spomenuté názvy malá panda, medvedík panda a panda sa môžu vzťahovať aj na vyhynutý rod "Parailurus", ktorý je s rodom "Ailurus" bezprostredne príbuzný.
Zaradenie v systéme.
Rod "Ailurus" (staršie: panda červená) sa dnes obyčajne zaraduje spolu s niekoľkým vyhynutými rodmi do čeľade pandovité (Ailuridae) a v rámci nej do podčeľade Ailurinae. V minulosti sa zaraďoval buď do tej istej čeľade ako dnes, alebo do čeľade medvedíkovité, alebo do čeľade medveďovité. Do týchto čeľadí (vrátane čeľade pandovité) sa však na rozdiel od súčasného systému zhruba do konca 80. rokov 20. stor. často (ale nie vždy) zaraďoval spolu s rodom "Ailuropoda" (ktorý zahŕňa niekoľko vyhynutých druhov a druh panda veľká - "Ailuropoda melanoleuca"), pretože sa bádatelia dlhú dobu mylne domnievali, že rody "Ailurus" a "Ailuropoda" sú natoľko príbuzné, že vo vývojovom strome a teda aj v systéme patria tesne vedľa seba. V dôsledku tohto mylného názoru dostal aj rod "Ailuropoda" vo viacerých jazykoch meno panda; inými slovami: panda veľká získala v národných jazykoch svojho času svoje rodové meno tak, že bolo na ňu rozšírené rodové meno pandy červenej. Podrobnejšie o tejto problematike pozri kapitolu o systematike v článku panda veľká.
V rámci čeľade pandovité (Ailuridae), ktorej zástupcovia boli kedysi rozšírení po celej Eurázii aj Severnej Amerike, je rod "Ailurus" jediným recentným rodom.
Čeľaď pandovité (Ailuridae) patrí do nadčeľade Musteloidea, do ktorej patria aj čeľade lasicovité, medvedíkovité a skunkovité.
Charakteristika druhov.
Druh "Ailurus fulgens" v užšom zmysle (=staršie: poddruh "Ailurus fulgens fulgens") žije v západnej oblasti rozšírenia rodu - v Nepále, Bhutáne, Ásame a Sikkime.
Druh "Ailurus styani" (=staršie: poddruh "Ailurus fulgens styani" alebo "Ailurus fulgens refulgens") sa vyskytuje vo východnej oblasti rozšírenia - v severnom Mjanmarsku a južnej Číne.
Prirodzenú hranicu medzi týmito druhmi (staršie: poddruhmi) tvorí približne rieka Brahmaputra. Tieto druhy sa ďalej dajú rozlíšiť podľa toho, že Ailurus styani má väčšiu lebku, robustnejšie zuby a dlhšiu zimnú srsti a obyčajne tmavšie sfarbenie (ale medzi oboma druhmi existuje veľká variabilita sfarbenia).
Opis.
Dĺžka tela rodu "Ailurus" je 50 až 64 cm, dĺžka chvosta 28 až 59 cm a hmotnosť dosahuje 3 až 6 kg. Má dlhú, hustú srsť, zvrchu červenohnedú alebo gaštanovú, na spodnej časti tela a na končatinách lesklo čiernu. Okraje uší sú belavé, rovnako ako tvárová časť s hnedými lícami a škvrnami pod očami, nazývanými "slzy". Veľmi guľatá hlava pripomína mačaciu hlavu. Lebka je mohutná. Uši sú stredne veľké a vzpriamené, nos čierny a oči veľmi tmavé. Celkový výzor rodu "Ailurus" dopĺňa ešte dlhý, huňatý a široký chvost so striedajúcimi sa žltými a červenými okrovými krúžkami. Chvost pomáha pandám z rodu "Ailurus" udržiavať rovnováhu a je vynikajúcim maskovaním v stromoch. Nohy sú čierne a krátke, s husto osrstenými chodidlami. Kožušina na chodidlách slúži ako tepelná izolácia na ľadových a zasnežených plochách a skrýva pachové žľazy, ktoré sú umiestnené aj na riti. Rod "Ailurus" pripomína menšou postavou na krátkych nohách a dlhým chvostom skôr medvedíka čistotného než medveďa. Aj menším počtom zubov (zubný vzorec je 3, 1, 3, 2/3, 1, 4, 2 = 38) je bližší medvedíkovitým šelmám. Prsty má pomerne krátke, opatrené polozatiahnuteľnými pazúrmi a rovnako ako panda veľká našľapuje na celé chodidlá. Má vyvinutý "šiesty prst", čiže palec navyše, ktorý je tvorený výrastkom zápästnej kosti. Môžeme ho nájsť aj u pandy veľkej. Tento prst umožňuje lepšie uchopovanie vetiev (hlavne bambusu) a väčší stisk. Medzi samcom a samicou nie je žiadny viditeľný rozdiel, mláďatá sa podobajú dospelým jedincom, len sú menšie. Priemerný vek je 8-10 rokov, niekedy až 14 rokov. Rekordný vek, zaznamenaný v zajatí, je 23 rokov a 4 mesiace u samca pomenovaného "Firecracker".
Panda z rodu "Ailurus" je väčšinou tichá, medzi jedny z mála zvukov patrí pískanie pri vzájomnej komunikáciu.
Rozšírenie.
Domovom pandy z rodu "Ailurus" sú horské lesy a džungle v podhorí Himalájí v južnej Číne, Mjanmarsku, Nepále, Bhutáne a severovýchodnej Indii. Rozšírenie v severnom Laose nie je potvrdené a je skôr nepravdepodobné, lebo v záznamoch o jej tamojšom výskyte sa našlo veľa nezrovnalostí. V prírode žije asi len 16 000-20 000 jedincov. Najzápadnejšie sa vyskytuje v oblasti Annapurny v Nepále, najvýchodnejšie v pohorí Čchin-ling v čínskej provincii Šen-si. Jej rozšírenie je skôr rozdelené do subpopulácií než súvislé.
Panda z rodu "Ailurus" patrí medzi najvyššie žijúce zvieratá, pretože sa bežne vyskytuje v nadmorských výškach od 2 000 m n. m, ale aj okolo 4 000 m n. m, v lete môže dosiahnuť aj snežnú čiaru vo výške 5 000 m n. m. V severovýchodnej Indii sa vyskytuje nižšie, v tropických lesoch, medzi 1 400 a 1 700 m n. m. V oblastiach výskytu pandy z rodu "Ailurus" teploty priemerne dosahujú 10 až 25 °C a zrážky 3 500 mm za rok, klíma je stabilná. Je úzko spätá so zmiešanými lesmi s opadavými aj ihličnatými stromami, najmä so starými stromami a porastmi bambusu. Zistilo sa, že väčšina pozorovaní pandy z rodu "Ailurus" bola vo vzdialenosti do 100 metrov od vodnej plochy, čo naznačuje, že prítomnosť vody v blízkosti môže byť dôležitým predpokladom pre miesto výskytu pandy z rodu "Ailurus".
Etológia.
Panda z rodu "Ailurus" je väčšinou najaktívnejšia za svitania a súmraku, celkovo je skôr nočným zvieraťom. Je aktívna asi 56 % dňa. Cez deň väčšinou spí skrútená na vetve s chvostom pretiahnutým cez tvár alebo s hlavou zaborenou pod hruďou. Výborne šplhá a často ju možno zastihnúť na stromoch, na zemi sa zdržiava menej. Pandy z rodu "Ailurus" sa pohybujú málo, skôr viac spia a jedia, aby ušetrili energiu pracne získanú z trávenia bambusu. Ide o samotárske zvieratá, stretávajú sa len v období párenia. Samce majú teritórium väčšie, prekrýva sa s teritóriami niekoľkých samíc. Pandy z rodu "Ailurus" sa o seba pred párením aj inokedy dozvedajú pískaním. Svoje teritórium si značkujú trusom, močom a pižmovo páchnucim výlučkom pachových žliaz.
Predátori.
Vzhľadom na vysokohorské prostredie, v ktorom žije, má panda z rodu "Ailurus" menej predátor ov, než keby žila nižšie. Medzi jej nepriateľov patrí leopard snežný a lasicovité šelmy, mláďatá lovia aj menšie šelmy a dravé vtáky. Pri ohrození predátorom sa snaží utiecť, ak sa jej to nepodarí, stojí na zadných nohách, aby vyzerala väčšia, alebo sa bráni svojimi ostrými pazúrmi. Panda z rodu "Ailurus" vydrží stáť na zadných nohách až 30 sekúnd a niektoré pandy takto dokážu uraziť niekoľko metrov.
Rozmnožovanie.
Pandy z rodu "Ailurus" nevytvárajú stále páry, sú to samotári, ale úmyselne sa stretávajú v čase rozmnožovania medzi januárom a začiatkom marca. Vyhľadávajú sa podľa pachu a pískavých zvukov. Párenie sa odohráva na zemi a pár sa po ňom okamžite rozchádza. Obe pohlavia sa často pária s viac jedincami. Samica dokáže odložiť pôrod mláďat do vhodnej situácie až o týždeň, možno aj viac (odložená nidácia). Po 114 až 145 dňoch gravidity sa samici rodia v hniezde v dutine stromu (Matka zvyčajne stavia viac hniezd, ktoré udržiava, a mláďatá medzi nimi často prenáša) 1 až 2 mláďatá, výnimočne až 4. Tie vážia pri narodení asi 100 g a dva týždne sú úplne holé, slepé, a bezmocné, oči sa im otvárajú po 18 dňoch. Mláďa pandy z rodu "Ailurus" svoju matku naozaj zamestnáva - mláďa saje mlieko až 14-krát za deň, Prvý týždeň trávi matka s mláďatami 60-90 % času. Neskôr sa vydáva častejšie mimo hniezda a vracia sa mláďatá čistiť a kŕmiť. Ich srsť je spočiatku sivohnedá, neskôr získava farbu dospelých jedincov. Po 6-7 týždňoch sa mláďatá vydávajú na prvé prieskumy okolia, pohlavne dospievajú vo veku 18 mesiacov. Pre ich pomalý vývoj sa o ne matka stará až rok. Úmrtnosť mláďat v prírode je vysoká, dosahuje až 80 %.
Potrava.
Panda z rodu "Ailurus" má tráviaci systém prispôsobený prijímaniu mäsitej potravy, ale medzi jej hlavné zdroje energie patria bambusové výhonky a listy. Pretože nevie stráviť celulózu, ktorá je hlavnou zložkou bunkovej steny, musí spotrebovať bambusu veľké množstvo, až 1,5 kg bambusových listov a 4 kg bambusových výhonkov denne. Bambusové výhonky sú výživnejšie ako listy, preto ich pandy požierajú častejšie. Výhonky sú najvýživnejšie v lete a na jeseň, najmenej v zime. Keď nie je po ruke bambus, nepohrdne ani ovocím, plodmi, korienkami, žaluďmi, rôznymi druhmi tráv a lišajníkov, a mäsitú stravu dopĺňa mladými vtákmi, vajcami, stavovcami (myšami, menšími hlodavcami alebo jaštericami) a larvami hmyzu. V zajatí pandy z rodu "Ailurus" dostávajú aj kuracie mäso. Potrava prechádza tráviacou sústavou rýchlo, za 2-4 hodiny.
Ohrozenie.
Podľa klasifikácie IUCN patrí panda z rodu "Ailurus" medzi ohrozené druhy, ktorým pri nezmenených podmienkach hrozí vysoké riziko vyhynutia, čo znamená vzostup stupňa ohrozenia oproti predchádzajúcej klasifikácii, kedy bol druh považovaný za zraniteľný. Odhady o počte pánd vo voľnej prírode sa rôznia, uvádza sa čísla od 2 500 až po 16-20 000 jedincov. Počet zvierat vo voľnej prírode ale prudko klesá, len za posledné tri generácie (to zodpovedá približne 18 rokom) klesol počet pánd o 50 % a minimálne o 50 % má populácia klesať aj v najbližších troch generáciách. Ich početnosť klesá najmä pri východnom druhu v Číne - počet pánd tu za posledných 50 rokov klesol o 40 %. Populáciu pánd v Číne tvorilo podľa odhadu z roku 1999 3 000-7 000 jedincov.
V Indii žilo podľa odhadu z roku 2001 5 000-6 000 jedincov, v Nepále žilo v roku 2006 len niekoľko stoviek pánd. Panda je ohrozená v dôsledku straty prirodzeného prostredia, pretože ľudia v Číne, ale aj susedných krajinách, stále rozširujú svoje územie a rúbu lesy - veľa pánd ročne zomrie v dôsledku odlesňovania, ktoré sa navyše zintezívňuje. Panda sa kvôli svojej prevažne bambusovej strave totiž nedokáže prispôsobiť kultúrnej krajine. Aj napriek zákazu sú pandy často zabíjané pre kožušinu. V poslednom období bol objavený aj problém so psinkou, ktorú na pandy prenášajú zdivené psy. Na to všetko nadväzuje dlhý rozmnožovací cyklus, ktorý spôsobuje pomalé obnovovanie populácie.
Ochrana.
Panda z rodu "Ailurus" sa nachádza v CITES, v prílohe 1. V mnohých zoologických záhradách prebiehajú záchranné programy, ktoré majú zabezpečiť budúcnosť pandy z rodu "Ailurus". V jej prirodzenom areáli sú zriaďované rezervácie, ktoré majú za úlohu chrániť jej populáciu. Pandy z rodu "Ailurus"sa vyskytujú v 35 chránených oblastiach v Číne, v 20 v Indiu, v 7 v Nepále, v 2 v Bhutáne a minimálne v jednej v Mjanmarsku. Panda z rodu "Ailurus" je v oblastiach svojho výskytu chránená. V Indii sa o ochranu stará zákon o ochrane prírody z roku 1972, kde je zaradená v najvyššej kategórii ochrany. V Mjanmarsku je chránená od roku 1994. V Číne je zaradená do druhej najvyššej kategórie ochrany podľa zákona o ochrane divokých zvierat, v Červenom zozname Číny je uvedená ako zraniteľná. Zákonom je chránená aj vo zvyšku svojho rozšírenia, v Nepále a Bhutáne.
Anvaruddín Čudhuri uviedol podľa neho 6 zásadných bodov na záchranu pandy červenej: rozširovanie chránených území, zabránenie ilegálnemu lovu, kontrola nadmerného vypaľovania lesov, regulácia turizmu , zoznámenie verejnosti s ohrozením tohto druhu, a trestanie porušovania jestvujúcich ochranných zákonov. Vo východnom Nepále sa osvedčila ochrana prostredia pandy priamo obyvateľmi, ktorí získavajú príjem od turistov pozorujúcich tieto zvieratá. Niektorí dedinčania vo vysoko položených oblastiach štátu Arunáčalpradéš tiež vytvorili skupinu na ochranu pandy z rodu "Ailurus" a chránia pre ňu 200 km 2 lesa.
Chov v zoo.
Panda z rodu "Ailurus" patrí v poslednom čase k relatívne často chovaným druhom po celej Európe. V roku 2018 bola chovaná v približne 170 európskych zoo. Nezisková organizácia "Red Panda Network" od roku 2010 vyhlasuje tretiu septembrovú sobotu ako "Medzinárodný deň pánd červených". Do desiateho ročníka sa v roku 2019 podľa organizácie zapojilo viac ako 80 inštitúcií po celom svete. 
Na Slovensku pandy z rodu "Ailurus" chová Zoo Bojnice, Zoo Bratislava a Zoo Košice.
V zoologických záhradách pandu z rodu "Ailurus" možno nájsť častejšie ako pandu veľkú, pretože na rozdiel od nej sa môže živiť aj náhradnou stravou a netrvá len na bambusových výhonkoch.V roku 2006 bolo v zajatí najmenej 817 jedincov pandy z rodu "Ailurus" v 254 inštitúciách, z toho 511 jedincov patrilo k druhu "Ailurus fulgens" v užšom zmysle a 306 k druhu "Ailurus styani ". V zoo sa väčšinou chovajú v otvorených výbehoch so stromami na odpočinok. Okrem bambusu v zoo dostávajú aj ovocie, zeleninu, trávu a vajcia, občas aj kvalitné mäso (napríklad kuracie).
Pretože je panda z rodu "Ailurus" považovaná za atraktívne zviera, podobnej veľkosti ako mačka domáca, zdala by sa byť ideálna ako domáci maznáčik. Napriek tomu nikdy nebolo zaznamenané široké rozšírenie chovu tejto pandy ako domáceho maznáčika.
Kultúra.
Preklad čínskeho názvu do angličtiny sa pravdepodobne stal podkladom na pomenovanie webového prehliadača Mozilla Firefox (anglické slovo firefox znamená doslova "ohnivá líška"). Je to doslovný preklad čínskeho pomenovania pandy červenej, ktoré znie v čínštine v slovenskom prepis „chun cho“. Panda červená bola vyobrazená v pôvodnom návrhu loga Mozilly Firefox. Známym jedincom pandy červenej je Babu, ktorý roku 2005 utiekol zo zoo v Birminghame a stal sa mediálnou hviezdou. Od 90. rokov 20. storočia je národným zvieraťom indického štátu Sikkim.

</doc>
<doc id="183207" url="https://sk.wikipedia.org/wiki?curid=183207" title="Hyundai Santa Fe">
Hyundai Santa Fe

Hyundai Santa Fe je najznámejším SUV vozidlom značky Hyundai 20. storočia. Má za sebou už dve generácie. Druhá generácia sa začala vyrábať na začiatku roku 2007.

</doc>
<doc id="183211" url="https://sk.wikipedia.org/wiki?curid=183211" title="Tien Quan Ca">
Tien Quan Ca



</doc>
<doc id="183214" url="https://sk.wikipedia.org/wiki?curid=183214" title="Internacionalizácia a lokalizácia">
Internacionalizácia a lokalizácia

V informatike je Internacionalizácia a lokalizácia prispôsobovanie počítačových programov pre rôzne prostredie, hlavne iné národnosti a kultúry. Internacionalizácia je proces zabezpečenia toho, že aplikácia je schopná sa prispôsobiť sa miestnym požiadavkám, napríklad zabezpečenie správneho zobrazovanie miestneho písma.
Lokalizácia je proces prispôsobovania programu, tak aby bol čo najviac kompatibilný s daným locale, tým zobrazované texty budú v miestnom jazyku a budu použivané miestne zvyklosti pre zobrazovanie, napríklad miestne zvyklosti pre fyzikálne jednotky.
Rozsah.
Internacionalizácia a lokalizácia sa zameriava hlavne na:
Rozdiel medzi internacionalizáciou a lokalizáciou je drobný ale dôležitý. Internacionalizácia je prispôsobovanie programov pre potenciálne použitie kdekoľvek na svete, lokalizácia je pridávanie vlastnosti pre použitie jedného konkrétneho locale. Tieto procesy sa navzájom doplňujú a musia byť kombinované pre splnenie cieľu globálne fungujúceho systému. Lokalizácia zahrňuje:

</doc>
<doc id="183215" url="https://sk.wikipedia.org/wiki?curid=183215" title="Tiến Quân Ca">
Tiến Quân Ca

Tiến Quân Ca je štátna hymna Vietnamu.
Vietnamský text.
Đoàn quân Việt Nam đi 
Chung lòng cứu quốc 
Bước chân dồn vang trên đường gập ghềnh xa 
Cờ in máu chiến thắng vang hồn nước, 
Súng ngoài xa chen khúc quân hành ca. 
Đường vinh quang xây xác quân thù, 
Thắng gian lao cùng nhau lập chiến khu. 
Vì nhân dân chiến đấu không ngừng, 
Tiến mau ra xa trường, 
Tiến lên, cùng tiến lên. 
Nước non Việt Nam ta vững bền. 
Đoàn quân Việt Nam đi 
Sao vàng phấp phới 
Dắt giống nòi quê hương qua nơi lầm than 
Cùng chung sức phấn đấu xây đời mới, 
Đứng đều lên gông xích ta đập tan. 
Từ bao lâu ta nuốt căm hờn, 
Quyết hy sinh đời ta tươi thắm hơn. 
Vì nhân dân chiến đấu không ngừng, 
Tiến mau ra xa trường, 
Tiến lên, cùng tiến lên. 
Nước non Việt Nam ta vững bền. 
Slovenský preklad.
Vojaci Vietnamu, ideme vpred 
sme rozhodnutí, zachrániť našu vlasť, 
Naš pochod zvučí na dlhej nerovnej ceste. 
Naša vlajka, nasiaknutá krvou víťaztva, nosí Dušu našho štátu. 
Ďaleká streľba pušiek sa zjednocuje s našou piesňou pochodu. 
Cesta k víťaztvu nas vedie po mŕtvolach našich nepriateľov.
Napriek ťažkostiam postaviame spolu naše základne. 
Bojujme za národ až do konca 
Bežme rýchlo na bojisko! 
Všetci spolu vpred! 
Náš Vietnam je mocný a večný. 

</doc>
<doc id="183216" url="https://sk.wikipedia.org/wiki?curid=183216" title="Agnesa Wlachovská">
Agnesa Wlachovská



</doc>
<doc id="183217" url="https://sk.wikipedia.org/wiki?curid=183217" title="Sovietska hymna">
Sovietska hymna



</doc>
<doc id="183218" url="https://sk.wikipedia.org/wiki?curid=183218" title="Auferstanden aus Ruinen">
Auferstanden aus Ruinen

Auferstanden aus Ruinen bola štátna hymna Nemeckej demokratickej republiky. 
Vzhľadom na to, že sa v texte hovorí o zjednotení Nemecka, od ktorého NDR neskôr upustila, spievala sa hymna ku koncu existencie NDR často bez textu.
Text.
&lt;poem&gt;
Auferstanden aus Ruinen
Und der Zukunft zugewandt,
Lass uns dir zum Guten dienen,
Deutschland, einig Vaterland.
Alte Not gilt es zu zwingen,
Und wir zwingen sie vereint,
Denn es muss uns doch gelingen,
Dass die Sonne schön wie nie
&lt;/poem&gt;
&lt;poem&gt;
Glück und Frieden sei beschieden
Deutschland, unserm Vaterland.
Alle Welt sehnt sich nach Frieden,
Reicht den Völkern eure Hand.
Wenn wir brüderlich uns einen,
Schlagen wir des Volkes Feind!
Lasst das Licht des Friedens scheinen,
Dass nie eine Mutter mehr
&lt;/poem&gt;
&lt;poem&gt;
Lasst uns pflügen, lasst uns bauen,
Lernt und schafft wie nie zuvor,
Und der eignen Kraft vertrauend,
Steigt ein frei Geschlecht empor.
Deutsche Jugend, bestes Streben
Unsres Volks in dir vereint,
Wirst du Deutschlands neues Leben,
Und die Sonne schön wie nie
&lt;/poem&gt;
Doslovný preklad.
&lt;poem&gt;
Povstaní z ruín
A otočení k budúcnosti,
Nechaj nás slúžiť ti k dobru,
Nemecko, jednotná otčina.
Treba skoncovať so starou núdzou,
A skoncujeme s ňou zjednotení,
Pretože sa nám predsa musí podariť,
Aby slnko tak pekne ako ešte nikdy
Svietilo nad Nemeckom.
&lt;/poem&gt;
&lt;poem&gt;
Štastie a mier nech sú osudom
Nemecku, našej otčine.
Celý svet túži po mieri,
Podajte národom svoju ruku.
Keď sa bratsky zjednotíme,
Porazíme nepriateľa národa!
Nechajte svietiť svetlo mieru,
Aby už nikdy matka
neoplakávala svojho syna.
&lt;/poem&gt;
&lt;poem&gt;
Orajme, stavajme,
Učte sa a tvorte ako nikdy predtým,
A dôverujúc svojej vlastnej sile,
Stúpa nahor slobodné pokolenie.
Nemecká mládež, najlepšie snahy
Nášho národa v tebe zjednotené,
Ty sa staneš novým životom Nemecka,
A slnko tak pekne ako nikdy
svieti nad Nemeckom. 
&lt;/poem&gt;

</doc>
<doc id="183219" url="https://sk.wikipedia.org/wiki?curid=183219" title="El Himno de Bayamo">
El Himno de Bayamo

El Himno de Bayamo doslovne "Hymna z Bayama", skrátene aj La Bayamesa je štátna hymna Kubánskej republiky.
Text.
Al combate, corred, bayameses,
Que la Patria os contempla orgullosa;
No temáis una muerte gloriosa,
Que morir por la Patria es vivir.
En cadenas vivir, es vivir
En afrenta y oprobio sumido;
Del clarín escuchad el sonido;
¡A las armas, valientes, corred!

</doc>
<doc id="183220" url="https://sk.wikipedia.org/wiki?curid=183220" title="Tien quan ca">
Tien quan ca



</doc>
<doc id="183225" url="https://sk.wikipedia.org/wiki?curid=183225" title="Norodom Sihanouk">
Norodom Sihanouk



</doc>
<doc id="183227" url="https://sk.wikipedia.org/wiki?curid=183227" title="Hymna ZSSR">
Hymna ZSSR



</doc>
<doc id="183228" url="https://sk.wikipedia.org/wiki?curid=183228" title="Ailurus fulgens">
Ailurus fulgens



</doc>
<doc id="183229" url="https://sk.wikipedia.org/wiki?curid=183229" title="Hradisko (obec)">
Hradisko (obec)



</doc>
<doc id="183232" url="https://sk.wikipedia.org/wiki?curid=183232" title="Yehoshua Bar-Hillel">
Yehoshua Bar-Hillel



</doc>
<doc id="183233" url="https://sk.wikipedia.org/wiki?curid=183233" title="Oscar Westreich">
Oscar Westreich



</doc>
<doc id="183235" url="https://sk.wikipedia.org/wiki?curid=183235" title="Juraj Dóža">
Juraj Dóža

Juraj Dóža (maď. Dózsa György) alebo Juraj Sikul/Juraj Sékeľ (maď. Székely György) alebo Juraj Dóža Sikul/Juraj Dóža Sékeľ (* 1470, Dalnic, Uhorsko (dnes Rumunsko) - † 20. júl 1514, Temešvár, Uhorsko (dnes Rumunsko)) bol sedmohradský sikulský zeman s predikátom "Dózsa de Makkfalva", vodca Dóžovho povstania.
Meno Juraj Dóža v súdobých listinách nenájdeme. Muža, ktorý stál na čele najväčšieho sedliackeho povstania v Uhorsku listiny uvádzajú pod menom "Juraj Sékeľ" (Székely, teda Sikul), zrejme podľa jeho pôvodu. Meno Dóža sa objavuje až niekoľko desaťročí po jeho smrti a v historiografii sa ujíma až od 19. stor. Jeho život je opradený mnohými legendami. 
Dokázané však je, že slúžil ako dôstojník jazdectva v Stoličnom Belehrade, kde v súboji zabil istého vznešeného Turka. Podľa niektorých údajov, si prišiel do Budína po odmenu, pravdepodobnejšie je však, že sa dozvedel o pripravovanej križiackej výprave a videl v nej možnosť na vojenskú kariéru. Zrejme ho predchádzala povesť schopného bojovníka, lebo kráľ Vladislav II. Jagelovský mu po príchode na kráľovský dvor daroval titul dvorského rytiera. Neskôr ho podľa niektorých údajov kráľ, podľa iných ostrihomský arcibiskup Tomáš Bakóc vymenoval za veliteľa križiackych vojsk zhromažďujúcich sa pri Budíne. 
Dóža zohral dôležitú úlohu v dejinách Uhorska, stál na čele najväčšieho sedliackeho povstania v Uhorsku, ktoré sa často podľa neho nazýva aj Povstanie Juraja Dóžu. Križiacka výprava proti Turkom pod vedením sikulského zemana Juraja Dóžu, zložená zväčša z ozbrojených sedliakov, remeselníkov a drobných zemanov, sa zmenila na rozsiahle povstanie, ktoré vyjadrovala nespokojnosť týchto vrstiev s feudálnymi pomermi. Povstalci plienili šľachtické aj cirkevné majetky a ich rady neprestajne rástli. Toto povstanie však bolo porazené v júli 1514 spojenými šľachtickými vojskami a vedúci predstavitelia boli popravení, medzi nimi krutým spôsobom aj Dóža. Posadili ho na rozžeravený železný trón, na hlavu mu položili rozpálenú železnú korunu a jeho najbližší spolubojovníci boli nútení aby z neho zubami zaživa trhali mäso.

</doc>
<doc id="183236" url="https://sk.wikipedia.org/wiki?curid=183236" title="Lokalizácia">
Lokalizácia

Lokalizácia môže byť:

</doc>
<doc id="183237" url="https://sk.wikipedia.org/wiki?curid=183237" title="Internacionalizácia">
Internacionalizácia

Internacionalizácia alebo (z)internacionalizovanie alebo zmedzinárodnenie (zmedzinárodňovanie) môže byť:
Internacionalizácia alebo zriedkavo zmedzinárodňovanie môže byť v ekonomike a ekonómii aj rozšírenie poľa pôsobnosti podniku a/alebo ekonomiky za hranice štátu, pozri internacionalizácia podniku a internacionalizácia ekonomiky
Internacionalizácia môže byť aj:

</doc>
<doc id="183238" url="https://sk.wikipedia.org/wiki?curid=183238" title="Sonáta">
Sonáta

Sonáta (z ) je dielo z oblasti klasickej hudby určené pre sólový nástroj (predovšetkým klavír), duo sólového nástroja (najmä sláčikového) a klavíru, ale tiež pre duo alebo trio iných nástrojov. 
Sonáta pozostáva zvyčajne zo štyroch častí, ktoré formálne reprezentujú sonátový cyklus. Veľmi časté sú aj trojčasťové sonáty, v ktorých je zvyčajne vynechaná tretia, tanečná časť. 
Sonáta sa uplatnila najmä v nemeckej hudbe, ale tiež vo francúzskej a v 20. storočí aj ruskej hudbe. Najvýznamnejšími skladateľmi sonát boli Ludwig van Beethoven, Joseph Haydn, Wolfgang Amadeus Mozart, Fryderyk Chopin, Johannes Brahms, Alexandr Nikolajevič Skriabin, Sergej Sergejevič Prokofiev a ďalší.
Typy sonát.
Najvýznamnejšie typy sonát podľa nástrojového obsadenia sú:
Ďalej sa sonáty delia na druhy:
;Sonatina : drobnejšia a interpretačne jednoduchšia sonáta. Existujú aj typy, ktoré v názve majú slovo sonáta, ale jej charakteristikám nezodpovedajú.
;Sonata da camera : skladba najčastejšie tanečného charakteru, je podobná suite, pre sólový nástroj sprevádzaný generálbasom.
;Sonata da chiesa : suita pre dva sólové nástroje a generálbas.
;tzv. triová sonáta : hudobná forma obľúbená hlavne v baroku pre tri hlasy – dva vyššie sólové nástroje a generálbasový sprievod. V skutočnosti ju však hrajú štyri nástroje, bas je podporený aj nejakým hlbším nástrojom (violončelo, kontrabas...). Táto forma tiež nemá nič spoločné s klasickou sonátovou formou.

</doc>
<doc id="183239" url="https://sk.wikipedia.org/wiki?curid=183239" title="Internacionalizácia hospodárskeho života">
Internacionalizácia hospodárskeho života



</doc>
<doc id="183245" url="https://sk.wikipedia.org/wiki?curid=183245" title="Bhutánske kráľovstvo">
Bhutánske kráľovstvo



</doc>
<doc id="183247" url="https://sk.wikipedia.org/wiki?curid=183247" title="Deoxyribonukleotid">
Deoxyribonukleotid



</doc>
<doc id="183260" url="https://sk.wikipedia.org/wiki?curid=183260" title="Esa Tikkanen">
Esa Tikkanen

Esa Tikkanen (* 25. január 1965, Helsinki, Fínsko) je bývalý fínsky hokejista, ktorý v rokoch 1984 až 1999 hrával v NHL. Tikanen hrával na pozícií útočníka a počas svojej kariéry vyhral päťkrát Stanley Cup. Na zimných olympiských hrách v roku 1998 získal v drese Fínska bronzovú medailu.
Hráčska kariéra.
Pred príchodom do NHL hrával za klub HIFK Helskinki. V roku 1983 si ho v drafte vybral klub Edmonton Oilers. V tíme sa presadil a jeden čas hrával s dvojicou Wayne Gretzky a Jari Kurri. 17. marca 1993 bol vymenený do klubu New York Rangers, opačným smerom putoval Doug Weight. Neskôr hrával za kluby St. Louis Blues, krátko hral za New Jersey Devils, Vancouver Canucks, Florida Panthers a Washington Capitals.

</doc>
<doc id="183261" url="https://sk.wikipedia.org/wiki?curid=183261" title="Vastra Frolunda HC Goteborg">
Vastra Frolunda HC Goteborg



</doc>
<doc id="183265" url="https://sk.wikipedia.org/wiki?curid=183265" title="Jason Allison">
Jason Allison

Jason Allison (* 29. máj 1975, North York, Ontário, Kanada) je bývalý kanadský hokejový útočník. 
Bol draftovaný v roku 1993 zo 17. miesta klubom Washington Capitals. V rokoch 1996 až 2000 hrával za klub Boston Bruins. Počas sezóny 2000–01 bol kapitánom klubu. Neskôr odohral dve sezóny za Los Angeles Kings, kde bol súčasťou údernej formácie so Žigmundom Pálffym a Adamom Deadmarshom. V roku 2001 hral zápase NHL All-stars.
V dôsledku zranenia krku vynechal dve sezóne 2003-04 a 2004-05. V sezóne 2005-06 odohral 66 zápasov za Toronto Maple Leafs. Po sezóne sa stal voľným agentom a neskôr ukončil svoju aktívnu kariéru.

</doc>
<doc id="183267" url="https://sk.wikipedia.org/wiki?curid=183267" title="Dula">
Dula

Dula môže byť:

</doc>
<doc id="183276" url="https://sk.wikipedia.org/wiki?curid=183276" title="Ponožka">
Ponožka

Ponožka je pletený kus odevu určený na krytie luďskej nohy. Jej hlavnou úlohou je:
Priemerná noha má 250 000 potných žliaz a priemerný pár nôh vyprodukuje okolo 250 ml potu denne. Ponožky pomáhajú absorbovať tento pot, čím sa zabráni jeho hromadeniu v obuvi. V chladnom prostredí ponožky pomáhajú absorbovaním potu odstrániť riziko vzniku omrzlín.

</doc>
<doc id="183280" url="https://sk.wikipedia.org/wiki?curid=183280" title="Bifľomor">
Bifľomor

Bifľomor () je jedna zo štyroch fakúlt Rokfortskej strednej školy čarodejníckej v 7-dielnej sérií kníh o Harrym Potterovi. Propagačné farby fakulty sú žltá a čierna. V erbe sa nachádza jazvec. Vedúcou fakulty je prof. Pomona Sproutová.
Zakladateľ.
Bifľomor založila Brigita Bifľomorová (angl. Helga Hufflepuff). Bifľomorovej najlepšia priateľka zo štyroch zakladateľov bola Brunhilda Bystrohlavová. 
Duch fakulty.
Duchom fakulty je Tučný mních.
Vchod do fakulty.
Vstup do bifľomorskej fakulty sa skrýva v chodbe do kuchyne za brnením rytiera.
Kód.
Pred vstupom sa nachádza očarovaný zväzok sudov, ktorý otvorí dvere iba vtedy, keď sa na správny sud vyťuká správny rytmus. Ak sa vyťuká nesprávne, sud sa roztrhne a zakryje votrelca v octe. Rytmus ktorý treba vyťukať je Bifľomorská "hymna". 
V Bifľomore, tam je taktiež
pre poctivcov miesta dosť,
pre tých, ktorí vždy si splnia
svoju školskú povinnosť. 
Bifľomor bol na snahu náročný.
 Bifľomorová: "Ku každému
 chcem pristupovať rovnako."
 Bifľomorová brala všetkých, 
 veď mala srdce ušľachtilé. 

</doc>
<doc id="183284" url="https://sk.wikipedia.org/wiki?curid=183284" title="Chránená krajinná oblasť Kysuce">
Chránená krajinná oblasť Kysuce

Chránená krajinná oblasť Kysuce je jedna zo 14 chránených krajinných oblastí na Slovensku. Nachádza sa na severozápade Slovenska v geomorfologických celkoch Javorníky, Turzovská vrchovina, Moravsko-sliezske Beskydy, Kysucké Beskydy a Kysucká vrchovina. Tvoria ju dve samostatné navzájom oddelené časti, západná javornícka a východná beskydská. 
Krajinu tvoria vrchy flyšového pásma, tvorené pieskovcami, zlepencami, ílovcami a ílovitými bridlicami. Klimaticky patrí územie do oblasti mierne teplej, veľmi vlhkej až chladnej. Vyše polovicu územia pokrývajú lesy, prevažné smrekové monokultúry, ktoré sú v posledných rokoch výrazne zasiahnuté premnožením lykožrúta smrekového. Nachádza sa tu 25 území zaradených do siete Natura 2000.
Vyhlásená bola v roku 1984 a má rozlohu . Rozkladá sa na severe Trenčianskeho a Žilinského kraja, na území okresov Bytča, Čadca, Dolný Kubín, Považská Bystrica, Púchov a Žilina, v regiónoch Horné Považie a Kysuce. Správa CHKO sídli v meste Čadca.
CHKO Kysuce tvorí západnú hranicu výskytu veľkých šeliem (medveď hnedý, vlk dravý, rys ostrovid) na Slovensku.
Javornícka časť.
Javornícku časť tvorí pás vrchov, kopírujúci slovensko-českú štátnu hranici. Západný okraj tvorí masív Makyty na štátnej hranici v Javorníkoch na území obce Lysá pod Makytou, odkiaľ pokračuje na východ cez Lazy pod Makytou, Hornú Marikovú a Papradno do Žilinského kraja, kde stále pokračuje na východ cez okrajové časti obcí Štiavnik, Petrovice až k Veľkému Rovnému. Tu sa prudko stáča na sever smerom k doline Kysuce, kde do CHKO patrí časť medzi Makovom a Turzovkou. Tu vstupuje do Turzovskej vrchoviny a stále severným smerom zaberá územie Korne a Klokočova. Po vstupe do Moravsko-sliezskych Beskýd sa znovu stáča na východ a okrem Klokočova zaberá aj prihraničné oblasti obcí Olešná, Staškov a Raková, kde končí masívom Veľkého Polomu.
Na českej strane štátnej hranice v celej dĺžke pokračuje chránené územie ako Chránená krajinná oblasť Beskydy.
Beskydská časť.
Beskydská časť sa tiahne zo severozápadu na juhovýchod od doliny potoka Oščadnica v rovnomennej obci oblasťou Kysuckých Beskýd cez Kalinov, Zborov nad Bystricou, Klubinu po Bystrickú dolinu. Tu nadväzuje Kysucká vrchovina a CHKO pokračuje cez Starú a Novú Bystricu do Vychylovky, kde končí na hranici s Oravskými Beskydami a Podbeskydskou vrchovinou. V týchto pohoriach bezprostredne nadväzuje Chránená krajinná oblasť Horná Orava. Severovýchodnú hranicu tvorí slovensko-poľská štátna hranica, kde chránené územie pokračuje ako Żywiecki park krajobrazowy.
V doline Chmúra sa nachádza Múzeum kysuckej dediny.

</doc>
<doc id="183286" url="https://sk.wikipedia.org/wiki?curid=183286" title="CHKO Kysuce">
CHKO Kysuce



</doc>
<doc id="183287" url="https://sk.wikipedia.org/wiki?curid=183287" title="Chránená krajinná oblasť Poľana">
Chránená krajinná oblasť Poľana

Chránená krajinná oblasť Poľana je jedna zo 14 chránených krajinných oblastí na Slovensku. Patrí do geomorfologických celkov Poľana a Veporské vrchy. Nachádza sa v katastrálnom území obcí Čierny Balog, Detva, Dúbravy, Hriňová, Hrochoť, Hronec, Ľubietová, Očová, Poniky, Sihla, Strelníky a Valaská v okresch Banská Bystrica, Brezno, Detva a Zvolen. Bola vyhlásená v roku 1981 a má rozlohu . V chránenom území platí 2. stupeň ochrany.
Poľana je najvyššie sopečné pohorie na Slovensku. Na jej území sa nachádza sopka s priemerom kaldery a obvodom takmer , ktorá patrí medzi najväčšie vyhasnuté sopky v Európe.
Od roku 1990 patrí medzi jednu zo štyroch slovenských biosférických rezervácií programu UNESCO "Človek a biosféra".
Od roku 1998 je v CHKO aj náučný chodník. V roku 2013 bol zrekonštruovaný správou CHKO a Lesmi SR. Dlhší okruh má , kratší . Nástup na chodníky je v lokalite Kyslinky. Rekonštrukcia je súčasťou väčšieho projektu slovensko-maďarskej spolupráce, Spoločne za zachovanie prírodných hodnôt na území Poľany a Börzsöny, podporovaného eurofondami.
Podľa odborníkov sa tu nachádza najväčšia populácia medveďa hnedého "(Ursus arctos") na Slovensku; približne 278 jedincov.

</doc>
<doc id="183288" url="https://sk.wikipedia.org/wiki?curid=183288" title="CHKO Poľana">
CHKO Poľana



</doc>
<doc id="183290" url="https://sk.wikipedia.org/wiki?curid=183290" title="Samsung aréna">
Samsung aréna



</doc>
