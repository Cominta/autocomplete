<doc id="29597" url="https://sk.wikipedia.org/wiki?curid=29597" title="Hnačka">
Hnačka

Hnačka je riedka až vodnatá stolica, vyprázdňovaná v značnom objeme častejšie ako trikrát denne, alebo častý a naliehavý pocit potreby s nasledovným vyprázdnením riedkeho obsahu, často bez pocitu úľavy. Nie je to samostatné ochorenie, ale je prejavom ochorení tráviaceho systému, prípadne môže byť sprievodným príznakom ochorení, ktoré nepostihujú len tráviaci trakt. Hnačka patrí medzi obranné mechanizmy organizmu. Telo sa ňou zbavuje škodlivého obsahu čreva, ktorý vyvolal zápal sliznice. V prípade intenzívnej a dlhotrvajúcej hnačky však hrozí dehydratácia, rozvrat vnútorného prostredia organizmu a prípadne aj smrť. Ohrozené sú najmä deti, starí a chorí ľudia.
Epidemiológia.
Výskyt hnačiek je ťažko vyčísliteľný, pretože mnohé prípady prebiehajú mimo systém zdravotnej starostlivosti - buď pre nezávažnosť, alebo v dôsledku nedostupnosti zdravotnej starostlivosti a to aj vrátane najťažších. Najviac ohrozuje deti. Svetová zdravotnícka organizácia odhaduje, že vo svete sa ročne vyskytuje približne 1,7 miliardy prípadov hnačky u detí a v dôsledku hnačiek zomiera ročne asi pol milióna detí vo veku do 5 rokov.
Príčiny a patofyziológia.
Osmotické hnačky.
Do čreva sa dostáva približne 10 litrov vody denne (z potravy a tráviacich štiav), z ktorej sa väčšina vstrebáva. Osmotická hnačka vzniká, ak je v čreve nadbytok osmoticky aktívnych látok, ktoré v čreve prítomnú vodu viažu a druhotne spôsobujú vylučovanie ďalšej vody a minerálov do čreva. Je typické, že ustávajú po vyprázdnení obsahu čriev, teda pri hladovaní.  Vznikajú pri chýbaní enzýmov disacharidáz a účinkom preháňadiel - osmotických laxatív, napríklad nevstrebateľného disacharidu laktulózy alebo solí hořčíka. Iným mechanizmom je výrazné zmenšenie absorpčného povrchu čreva po chirurgickom výkone - po resekcii čreva alebo črevnom bypasse. V tomto prípade nie je ponechaný úsek čreva schopný vstrebať potrebné množstvo vody a nedostatočne zahustený črevný obsah opúšťa tráviaci trakt ako riedka, hnačkovitá stolica.
Sekrečné hnačky.
Sú spôsobené toxínmi, pôsobiacimi na črevnú sliznicu, ktoré vyvolávajú aktívne vylučovanie veľkého množstva vody a iónov. Množstvo vylúčenej tekutiny môže spôsobiť dehydratáciu organizmu až smrť, hlavne u malých detí. Takýto enterotoxín produkuje pôvodca cholery Vibrio cholerae, niektoré stafylokoky,  enterotoxikogénne typy E. coli  (častý pôvodca tzv. cestovateľských hnačiek), Bacillus cereus, Clostridium  perfringens A. Enterotoxin Clostridium difficile pôsobí iným mechanizmom - priamo poškodzuje črevnú sliznicu. Druhou, zriedkavejšou skupinou chorôb so sekrečnými hnačkami sú tzv. neuroendokrinné nádory tráviaceho traktu, vyznačujúce sa neprimeraným vylučovaním hormonálne aktívnych látok, napríklad serotonínu alebo vazoaktívneho intestinálneho polypeptidu (VIP). Hnačky sekrečného typu vyvolávajú tiež kontaktné laxatíva na báze sennosidov a fenolftaleínu.
Zápalové - exsudatívne hnačky.
Sú zapríčinené štrukturálnym poškodením sliznice čreva, prípadne celej črevnej steny, čoho dôsledkom je porušenie spätného vstrebávania vody alebo jej zvýšené vylučovanie do čreva. Stolica často obsahuje krv a hnis. Pravidelne sa na nich podieľa sekrečná zložka. Môžu byť infekčné, spôsobené baktériami, vírusmi a parazitmi, nešpecifického pôvodu a fyzikálnymi vplyvmi.
Infekčné hnačky, spôsobené mikroorganizmami a ich toxínmi
Medzi hnačky, spôsobené mikroorganizmami, treba zaradiť aj hnačky, spôsobené narušením obvyklého mikrobiálneho osídlenia čreva antibiotickou liečbou, následkom ktorej môže byť bežná črevná mikrobiálna flóra prerastená patogénnymi organizmami.
Alergické hnačky.
Vznikajú následkom alergického zápalu čreva po kontakte s alergénom, ktorým môže byž zložka potravy, parazit alebo aj liek.
Motorické hnačky.
Sú spôsobené urýchlením prechodu potravy, resp. jej zvyškov tráviacim traktom.
Hnačky, vyvolané liekmi a jedmi.
Hnačka môže byť nežiadúcim účinkom viacerých liekov. Často ho spôsobuje liečba antibiotikami, ktoré okrem toho, že potláčajú rast patogénnych mikroorganizmov, narušujú aj normálne mikrobiálne osídlenie čreva, čo vedie k poruchám trávenia. Hnačky sú časté u pacientov, živených preparátmi pre enterálnu výživu. Z ostatných liekov sú to niektoré cytostatiká, ale aj také bežné lieky, ako niektoré antihypertenzíva antidiabetiká, hypolipidemiká alebo psychofarmaká. Hnačkou sa prejavuje otrava niektorými hubami, jedovatými rastlinami (náprstník, jesienka, ricín), ťažkými kovmi (ortuť, olovo), ale aj alkoholom.
Nepravé hnačky.
Niekedy dochádza u starých, dlhodobo imobilných pacientov s poruchou vyprázdňovania stolice k vytvoreniu tzv. fekalómu (fekálnej zátky) z nahromadenej tuhej stolice v konečníku. Nad ňou sa hromadiaci črevný obsah skvapalnie a v malých množstvách zátku obteká a odchádza konečníkom, čo vyvoláva dojem chronickej hnačky. Sú tiež pacienti s psychickými poruchami, ktorí hnačku predsierajú alebo si ju sami vyvolávajú preháňadlami.
Príznaky a diagnostika.
Hnačky môžu byť akútne, trvajúce niekoľko dní, najviac týždňov, alebo chronické, v trvaní mesiacov až rokov. Podľa ich závažnosti,  priebehu a epidemiologických súvislostí sa určuje rozsah využitia možností diagnostiky.
Akútne hnačky.
Bývajú najčastejšie infekčné. Sú často intenzívne, sprevádzané bolesťami brucha, niekedy zvracaním, často so zvýšenou teplotou. Pomerne časté sú krátke hnačky, spôsobené zle stráviteľnou alebo nevhodne upravenou stravou, prípadne alergickou reakciou na niektorú zložku potravy. Zriedkavejšie sú hnačky, spôsobené požitými chemikáliami a toxínmi (napríklad aj väčším množstvom alkoholu). Nie sú zriedkavé hnačky, spôsobené liekmi, najmä nevhodne užitými preháňadlami. Akútne hnačky často skončia skôr, než sú vykonané podrobnejšie vyšetrenia, bez liečby alebo po minimálnych liečebných opatreniach. Len v niektorých prípadoch je žiadúce mikrobiologické vyšetrenie stolice z epidemiologických dôvodov, najmä pri súčasnom výskyte hnačiek u väčšieho počtu pacientov, alebo k určeniu príčiny hnačky, ktorá neustupuje po základných liečebných opatreniach. Špecifické sú tzv. hnačky cestovateľov, ktoré sa objavujú počas vycestovania do cudzích krajín, hlavne tropických a subtropických s nižšími hygienickými štandardmi alebo po návrate z nich. Sú infekčného pôvodu, prenášajú sa väčšinou kontaminovanou vodou a spravidla trvajú menej, ako týždeň.
Chronické hnačky.
Ako chronické hnačky sa označujú tie, ktoré trvajú viac, ako niekoľko týždňov (2-4). Väčšinou nebývajú sprevádzané horúčkami, ich intenzita býva nižšia a pacienta bezprostredne neohrozujú dehydratáciou. V dôsledku poruchy vstrebávania živín dochádza k poruchám výživy, takže pacienti postupne chudnú, prípadne sa u nich objavujú príznaky deficitu dôležitých látok - málokrvnosť, celková slabosť, poruchy vnútorného prostredia.
Aj chronické hnačky bývajú často spôsobené infekciou. Vyvolávateľmi takýchto hnačiek bývajú enteropatogénne baktérie Escherichia coli, Cryptosporidium, Aeromonas, Yersinia enterocolica, prvoky Giardia lamblia a Amoeba. Niektoré z týchto mikroorganizmov sú ťažko zistiteľné. Mikroorganizmy môžu byť aj príčinou pretrvávajúcich hnačiek u cestovateľov. Preto je pre stanovenie diagnózy dôležité mikrobiologické vyšetrenie stolice, a to okrem kultivačného aj mikroskopické a parazitologické a stanovenie obsahu toxínov (napríklad klostrídiového).
Chronické hnačky bývajú spôsobené tiež neinfekčnými zápalmi ochoreniami čreva, zvlášť hrubého - kolitídami, napríklad ulceróznou kolitídou alebo Crohnovou chorobou. Prvým krokom v diagnostike všetkých uvedených ochorení je vyšetrenie stolice, pričom veľa napovie aj jej vzhľad - farba, konzistencia, prítomnosť krvi a hlienu. Podrobnejšie informácie s detekciou nestrávených zvyškov potravy, prípadne mikroskopických množstiev krvi poskytne mikroskopické a biochemické vyšetrenie stolice.
Zásadným prínosom v diagnostike ochorení čreva sú endoskopické vyšetrenia. Bežne sa robí vyšetrenie hrubého čreva - kolonoskopické, ktorým sa dá diagnostikovať väčšina jeho bežných ochorení. Okrem posúdenia vzhľadu sliznice, ktorý je pre niektoré zápalové ochorenia charakteristický, je možné pod kontrolou zraku odobrať vzorky tkaniva na histologické vyšetrenie.
Ďalšou skupinou ochorení, spôsobujúcich chronické hnačky, sú poruchy vstrebávania určitých živín - malabsorpčné syndrómy. Môžu byť dôsledkom ochorenia samotného čreva, ale aj poruchami iných orgánov tráviaceho traktu. Z ochorení čreva spôsobuje malabsorpciu autoimúnne ochorenie s neznášanlivosťou lepku - céliakia. Diagnostikujú sa na základe nálezu špecifických protilátok, prípadne endoskopického vyšetrenia. K poruche vstrebávania tukov dochádza pri poruche vylučovania žlče a pri chorobách slinivky brušnej - pankreasu. V diagnostike ochorení žlčových ciest a slinivky brušnej je spravidla potrebné vyšetrenie ultrasonografické, vyšetrenie počítačovou tomografiou (CT), niekedy nukleárnou magnetickou rezonanciou (MRI), prípadne špecializované endoskopické vyšetrenia, napríklad endoskopická retrogádna cholangiopankreatikografia (ERCP).
Niekedy je možné stanoviť príčinu a závažnosť hnačiek až celkovým vyšetrením pacienta, a to v prípadoch, kedy je hnačka jedným z príznakov iného závažného ochorenia. Súčasťou je základné, prípadne aj rozšírené laboratórne vyšetrenie krvi, ktoré poskytne dôležité informácie o zápalovej aktivite v organizme a postihnutí iných orgánov, čo vedie k diagnóze základného ochorenia. Týmto môže byť napríklad zvýšená činnosť štítnej žľazy - hyperthyreóza, poškodenie nervov - neuropatia pri cukrovke (diabetes mellitus), ischémia - nedokrvenie čreva následkom cievnych ochorení, napríklad aterosklerózy. Úporné hnačky spôsobujú aj pomerne vzácne neuroendokrinné nádory, napríklad karcinoid, gastrinóm, vipóm.
Následky a komplikácie hnačky.
Hoci je hnačka niekedy označovaná za mechanizmus, ktorým sa organizmus zbavuje škodlivého obsahu tráviaceho traktu, máva nepriaznivé následky, ktoré môžu byť v krajnom prípade aj smrteľné. Prevažne ide o nadmerné straty tekutín, ktoré sa buď nestihnú vstrebať pri rýchlom prechode tráveniny črevom, alebo o tekutiny, vylučované do čreva zapálenou alebo ináč poškodenou črevnou sliznicou. Straty tekutín a nasledovné odvodnenie organizmu je obzvlášť závažné u malých detí a starých, polymorbídnych pacientov, u ktorých môže spôsobiť aj úmrtie. So stratami tekutín súvisia aj nadmerné straty minerálov, vedúce prípadne až k poruche vnútorného prostredia organizmu. Dlhšie trvajúce a chronické hnačky spôsobujú podvýživu, čo je následkom nedostatočného vstrebávania živín, a tiež deficity vitamínov, prípadne stopových prvkov. K následkom hnačky sa pridružujú aj následky prípadného základného ochorenia, ktoré hnačky vyvolalo.
Niektoré mikróby môžu preniknúť do krvného obehu a spôsobiť sepsu, iné spôsobujú perforáciu (prederavenie ) čreva, prípadne poškodenie orgánov.
Hnačka môže spôsobiť poruchu vstrebávania niektorých liekov (napríklad kontraceptív - možnosť nežiadúceho tehotenstva) alebo nežiadúco zmeniť ich účinky (antihypertenzíva - nadmerný pokles krvného tlaku pri dehydratácii, diuretiká - nadmerná dehydratácia).
Prevencia.
Preventívnymi opatreniami je možné predchádzať infekčným hnačkám. Zásadný význam pri obmedzovaní ich výskytu majú plošné opatrenia, zakotvené v zákonoch a predpisoch. Na Slovensku za ne zodpovedá Úrad verejného zdravotníctva Slovenskej republiky a Štátna veterinárna a potravinová správa Slovenskej republiky. Za určitých okolností hromadný výskyt hnačkových ochorení podlieha povinnému hláseniu, po ktorom môže nasledovať zásah Regionálneho úradu verejného zdravotníctva. Dôležité, a  v rizikových krajinách nevyhnutné je dodržiavanie osobnej hygieny a vyhýbanie sa rizikovým pokrmom a vode.
Liečba.
Liečbu hnačiek rozdeľujeme na kauzálnu, zameranú na príčinu hnačiek a symptomatickú, zameranú na zmiernenie príznakov, teda zníženie počtu stolíc, náhradu stratených tekutín a tíšenie bolestí. Osobitnou súčasťou liečby každej hnačky je dieta s vylúčením potravín, ktoré môžu hnačku vyvolávať alebo zhoršovať a obsahujúca látky, ktoré dôsledky hnačky zmierňujú - hlavne tekutiny, minerály a ľahko stráviteľné zdroje energie.
Väčšinu hnačiek je možné vyliečiť doma, mnohé bez konzultácie s lekárom. Lekára treba kontaktovať pri vodnatej hnačke alebo hnačke s horúčkou, ktorá trvá viac ako 3 dni, u starých, dehydratovaných a poylmorbídnych pacientov aj skôr, pri trvajúcich bolestiach brucha, zvracaní, prímesi krvi alebo hlienu v stolici. Podľa situácie lekár rozhodne, či postačuje rada, je potrebné vyšetrenie, alebo rozhodne o liečbe v nemocnici, ak je potrebá infúzna liečba, neodkladné vykonanie vyšetrení, je riziko komplikácii alebo sa jedná (môže jednať) o závažné základné ochorenie.
Diéta.
Pri akútnej hnačke je užitočné zistiť, čo chorý v posledných hodinách, prípadne dňoch zjedol. Často padne oprávnené podozrenie na tekutiny a potraviny podozrivého pôvodu, nevhodne skladované (v teplom prostredí), alebo požité v nadmernom množstve alebo kombinácii. Ďalšej konzumácii takýchto potravín treba zabrániť.
V prvom rade je potrebná rehydratácia, ku ktorej väčšinou postačí podávanie vhodných tekutín ústami (perorálne). Jestvuje mnoho odporúčaní, odlišujúcich sa v detailoch. Za vhodné sa považuje čierny čaj, nesýtené minerálne vody, iónové nápoje, prípadne vývary. Ideálne by mal rehydratačný roztok obsahovať glukózu, sodík, draslík, chloridy, bikarbonát sodný, zinok. Dostupné sú rôzne koncentráty pre prípravu rehydratačného, tzv. ORS roztoku s obsahom minerálov a glukózy. V núdzi je možné pripraviť rehydratačný roztok rozpustením približne 4 kávových lyžičiek cukru a jednej kávovej lyžičky soli v litri vody. Pri stredne závažnej dehydratácii je potrebné podať 50 - 100 ml tekutín na kilogram váhy v priebehu niekoľkých hodín, u malých detí platia vyššie objemy. Aby pacient podané tekutiny nevyzvracal, treba ich podávať postupne, niekedy pomaly, po lyžičkách. Nie sú vhodné džúsy, energetické nápoje alebo kola, pretože majú príliš vysokú osmolalitu.
Okrem tekutín sú pre chorého aj živiny. Pre kojencov je vhodné materské mlieko alebo pokračovanie vo výžive rovnakým mliečnym preparátom. Podľa veku dieťaťa je vhodné podávanie mrkvového alebo ryžového odvaru, nemastná polievka, postupne ryžová a zemiaková kaša, piškóty, odležané pečivo, banány, strúhané jablká alebo prípravky pre detskú výživu, neskôr varené biele mäso. Nevhodné sú akékoľvek mastné, korenené, spočiatku aj mliečne jedlá a vajcia, ďalej čerstvé ovocie a zelenina. Podľa týchto zásad sa riadi aj dietna výživa dospelých. Pri chronických hnačkách je dôležité zachovať aspoň potrebný príjem živín, vitamínov a stopových prvkov, aby sa predišlo malnutrícii, k čomu býva potrebná konzultácia s lekárom, prípadne aj špecialistom. Pri zložení stravy sa prihliada k tolerancii či intolerancii jednotlivých pokrmov a prípadnému základnému ochoreniu. V najťažších prípadoch je možné použiť prípravky nutrične definovanej stravy. So zriedkavými výnimkami je stravovanie ústami vhodnejšie, ako parenterálna (infúzne podávaná) výživa, na rozdiel od infúzneho podávania tekutín pri akútnych hnačkách, ktorým je možné rýchlo doplniť veľké objemy stratených tekutín a minerálov, podľa potreby aj cielene, na základe biochemických vyšetrení krvi, v prípadoch, kedy nie je z rôznyvh dôvodov (poruchy vedomia, zvracanie) možné podať dostatok tekutín ústami.
Symptomatická liečba.
Cieľom symptomatickej liečby je zmiernenie hnačiek, čo má význam pre zníženie strát tekutín. Nie je však žiadúce hnačky úplne zastaviť, pretože stolicou sú vylučované aj patogénne mikróby, toxíny a iný nežiadúci črevný obsah. K symptomatickej liečbe sa používajú nasledujúce lieky:
Adsorbencia sú inertné látky, schopné viazať na svoj povrch toxíny aj niektoré mikroorganizmy. Účinkujú rýchlo, nevstrebávajú sa a nie sú toxické, nevýhodou je možnosť nežiadúcej adsorpcie iných liekov. Do tejto skupiny patrí:
Probiotiká sú kultúry črevných mikroorganizmov, podávané s cieľom upraviť zloženie črevnej mikrobiálnej flóry. Trh ponúka množstvo preparátov, z nich len niektoré sú schválené ako lieky -  obsahujúce dostatočné množstvo mikroorganizmov (napr. Hylak). Ich účinok sa neprejavuje bezprostredne po podaní a ojedinele môžu spôsobiť sepsu, napríklad v prípade imunodeficitu.
Črevné dezinficiencia s antimikrobiálnym účinkom sú účinné len u niektorých hnačiek, vyvolaných baktériami a prvokmi. Nepomáhajú teda pri vírusových hnačkách detí a môžu mať nežiadúce účinky.
"(poznámka - hoci sa črevné dezinficienciá zvyknú zaraďovať medzi symptomatickú liečbu, ich antimikrobiálny účinok môže byť považovaný za kauzálny)"
Antimotiliká spomaľujú črevnú peristaltiku a zvyšujú tonus zvierača konečníka. Sú určené pre dospelých a staršie deti, u kojencov a malých detí môžu vyvolať až smrteľné  komplikácie. Sú kontraindikované pri hnačkách, spôsobených invazívnymi črevnými patogénmi, klostrídiovej kolitíde a ulceróznej kolitíde. Môžu spôsobiť nechcenú zápchu s bolesťami brucha a zvracaním. Do tejto skupiny patrí:
Spasmolytiká (butylskopolamín - Buscopan, pitofenon s metamizolom - Algifen Neo) môžu byť aplikované po zvážení lekárom pri silných kolikovitých bolestiach brucha.
Kauzálna liečba.
Kauzálna liečba znamená odstránenie príčiny alebo liečbu ochorenia, ktoré hnačku spôsobilo.

</doc>
<doc id="29598" url="https://sk.wikipedia.org/wiki?curid=29598" title="Stolica">
Stolica

Stolica môže byť:

</doc>
<doc id="29599" url="https://sk.wikipedia.org/wiki?curid=29599" title="Evanjelikálne hnutie">
Evanjelikálne hnutie

Evanjelikálne hnutie alebo Hnutie evanjelikálnych (prebudeneckých) cirkví predstavuje prúd neoprotestantských kresťanských cirkví, vychádzajúcich z metodizmu. 
Evanjelikalizmus označuje konzervatívnu vetvu protestantizmu, ktorá sa vyznačuje dôrazom na fakt, že Biblia je pre nich jediným zdrojom viery a Božieho zjavenia; okrem toho je pre evanjelikálov veľmi podstatný dôraz na evanjelizáciu, pokánie, a duchovné znovuzrodenie človeka. Evanjelikálne hnutie má silnú pozíciu najmä v anglicky hovoriacich krajinách (v USA sa k nemu hlási asi štvrtina obyvateľov ) a všeobecne je vo svete na vzostupe).
Dejiny hnutia.
Dejiny evanjelikálnych cirkví majú korene v reformácii, ktorá sa v rámci vtedajšieho kresťanstva uskutočnila v 16. storočí. Táto reforma sa prejavila v rôznych smeroch. Aj keď Martin Luther ostáva centrálnou postavou tohto obdobia, iní reformátori rozvíjali alebo sa stavali proti odchýlkam kresťanstva tej doby. Stúpenci evanjelikálnych cirkví v základných bodoch súhlasia s Lutherovým učením, ale nepovažujú sa za jeho nasledovateľov. Za svoju základnú referenciu považujú Bibliu a najmä evanjeliá. Evanjelikálne cirkvi dávajú dôraz na vnútorný prerod človeka prostredníctvom prijatia kresťanskej viery prejavujúci sa kvalitatívne novým prístupom k životu, ako aj na intenzívnu misijnú činnosť s týmto spojenú. Tiež považujú osobnú skúsenosť a osobný vzťah s Bohom, ktorý vedie človeka v každodenných situáciách, za základné meradlo pravdy a správnosti konania. Pre niektoré z nich je charakteristický tiež Biblicizmus, čiže doslovný výklad a aplikácia veršov z Biblie.
Evanjelikálne hnutie nepredstavuje jednotný prúd s určitou hierarchiou ako je to v prípade tradičných cirkví. Je veľmi teologicky a organizačne rôznorodé. Zahŕňa zároveň cirkvi a pastorov veľmi otvorených z hľadiska teologického a ekumenického, ale aj cirkvi veľmi uzatvorené. Rozmanitosť sa prejavuje aj v organizácii: existujú cirkvi tzv. episkopálne (uznávajú autoritu jednej osoby), presbyteriánske (autorita rady starších) a kongregacionálne (autorita združenia volených zástupcov).
K evanjelikálnej tradícii sa hlásia najmä cirkvi vychádzajúce z tradície metodizmu, baptizmu a pietizmu (ale aj iné). Evanjelikálne hnutie je tiež viac či menej prepojené s Pentekostálnym a charizmatickým hnutím.
Terminologické problémy.
Definícia a preklad termínu „evanjelikálny“ sa javí v dnešnej dobe sporná. Zatiaľ čo v minulosti bol termín “Evangelical” (angl.; nem. “Evangelikal”, fr. „Evangéliques“) v slovenčine synonymom slova “Evanjelický“, dnes sa pod toto hnutie zahŕňajú všetky cirkvi na vyššie spomenutých náboženských základoch, čo tradičnému luteránskemu protestantizmu nezodpovedá.
V slovenskom kontexte nemožno termín „evanjelikálne hnutie“ miešať s „Evanjelickou cirkvou ausburgského vyznania“, ktorá je predstaviteľkou luteránskej reformácie. V Česku sa používa termín „evangelikální hnutí“ a „Evangelická církev ausburgského vyznání“. 
Kým v USA sa pojem "evangelical" chápe ako synonymum "protestant", slovenskí evanjelici (luteráni) pociťujú potrebu sa vyčleniť a urobiť rozdiel medzi evanjelikmi a evanjelikálmi. Súvisí to s malou spoluprácou medzi protestantskými cirkvami na Slovensku ako aj iným cirkevným kontextom. Na Slovensku je evanjelikov niekoľkonásobne viac (370 000 členov) ako všetkých členov evanjelikálnych cirkví dokopy (približne 20 000). V USA je len baptistov niečo vyše 20 percent populácie a luteráni sú po metodistoch až treťou najväčšou protestantskou skupinou; nepotrebujú sa preto zvlášť vyčleňovať. Naopak slovo baptista je v USA synonymom akejsi pobožnosti či dobrého kázania („to bola priam baptistická kázeň“ a pod.). Medzi evanjelikálne cirkvi na Slovensku sa zaraďuje Bratská jednota baptistov, Evanjelická cirkev metodistická, Cirkev bratská, Apoštolská cirkev (tiež ju zaraďujeme medzi letničné hnutie). Tieto štyri cirkvi vytvorili aj Združenie evanjelikálnych cirkví v SR a majú aj svoju katedru na Univerzite Mateja Bala v Banskej Bystrici. V slovenskom kontexte medzi evanjelikálne cirkvi možno zarátať aj Cirkev adventistov siedmeho dňa a cirkev s názvom Kresťanské zbory.
V posledných troch desaťročiach boli evanjelikálne cirkvi vzhľadom na počet členov na vzostupe.
V slovenských textoch sa často stáva, že anglický výraz "evangelical" sa mylne prekladá ako "evanjelický". V slovenskom kontexte chápania výrazu slova "evanjelický" (podľa slovníkovej definície slovo označujúce príslušnosť ku kresťanskej cirkvi vychádzajúcej z učenia M. Luthera) však v angličtine existuje významovo korešpondujúce slovo "lutheran". V anglickom kontexte významu slova "evangelical" ide o všeobecnejší pojem, ktorý najčastejšie môže mať súvis s:
Z tohoto pohľadu je vhodné slovo "evangelical" prekladať ako "evanjelikálny", čo je aj dlhoročnou praxou v samotných protestantských denomináciách.
Kontroverznosť.
Najvážnejším problémom evanjelikálneho hnutia je jeho roztrieštenosť a názorová nejednota. To sa prejavuje v rastúcom počte nových cirkví a samostatných spoločenstiev. Tieto neraz vznikajú odlúčením sa od pôvodných cirkví, pričom nezaujatým pozorovateľom sa teologické a bohoslužobné rozdiely vidia minimálne. Dobrým príkladom je situácia v USA, kde je v rámci jednej obce niekoľko evanjelikálnych zborov založených na rovnakom vierovyznaní (metodisti, baptisti).
Spolu s evanjelikálnymi hnutiami sa v USA spája aj pojem televanjelista (z angl. "televangelist"), čo značí kazateľa pracujúceho cez masmédiá. Niektorí z týchto kazateľov spôsobili škandály a finančné podvody. Niektorí z nich sú však všeobecne uznávaní a rešpektovaní za svoje celoživotné dielo, ako napríklad Billy Graham.
Európania (mimo Britov) celkovo nehľadia na evanjelikálne hnutie pozitívne. Členmi Vysokoškolského Biblického Hnutia (VBH), ktoré je slovenským občianskym združením zapojeným do medzinárodnej asociácie IFES (International Fellowship of Evangelical Students), a ktoré združuje evanjelikálnych študentov, však boli a sú (historicky vrátane predsedu tejto organizácie) aj členovia tradičnej evanjelickej cirkvi, a teda sa ako tradiční evanjelici pokladajú zároveň za evanjelikálov.

</doc>
<doc id="29601" url="https://sk.wikipedia.org/wiki?curid=29601" title="Dyzentéria">
Dyzentéria

Dyzentéria alebo červienka alebo úplavica môže byť:

</doc>
<doc id="29602" url="https://sk.wikipedia.org/wiki?curid=29602" title="Dvanástnik">
Dvanástnik

Dvanástnik (iné názvy duodénum; nesprávne: "dvanástorník"; ) je najširšia, najkratšia a relatívne málo pohyblivá časť tenkého čreva, ktorá nasleduje hneď za žalúdkom. 
Dvanástnik je dlhý asi 25 – 30 cm (podľa dávnejších mier 12 palcov, z čoho je odvodené jeho meno) a je podkovovito zahnutý. V jeho ohybe je fixovaná hlava podžalúdkovej žľazy (pankreas). Sliznica dvanástnika vytvára pozdĺžnu krkvu dvanástnika ("plica longitudinalis duodeni"), ktorá je podmienená priebehom vývodu podžalúdkovej žľazy ("ductus pancreaticus") a žlčovodu ("ductus choledochus"), ktoré sa spájajú a na vyvýšenine Vaterova papila ("papilla duodeni major") ústia do dutiny dvanástnika. Cez toto ústie sa dostáva do dvanástnika pankreatická šťava a žlč. V dvanástniku sa čiastočne natrávená potrava stretáva s pankreatickou šťavou, so žlčou a so sekrétom žliaz.

</doc>
<doc id="29603" url="https://sk.wikipedia.org/wiki?curid=29603" title="Vedecký konsenzus">
Vedecký konsenzus

Vedecký konsenzus je kolektívne posúdenie, zaujatie stanoviska a názoru výskumníkov v špecifickom vednom odbore v špecifickom momente. Vedecký konsenzus je určený zhodou názoru významnej väčšiny vedcov.
Konsenzus sa dosahuje prostredníctvom komunikácie na konferenciách, procesom publikácií a tzv. peer review procesom, v ktorom sa vedecké publikácie posudzujú a potvrdzujú viacerými rovnocennými vedeckými stranami, čím sú autori nútení dodržiavať vedecké štandardy. Na publikácie a ocenenia, ktoré neprešli týmto procesom, sa vo vedeckých a univerzitných kruhoch pozerá s nedôverou. V kontroverzných prípadoch sa k nemu dospieva hlasovaním.

</doc>
<doc id="29605" url="https://sk.wikipedia.org/wiki?curid=29605" title="Dubova colonorum">
Dubova colonorum

Dubova Colonorum je projekt záchrany kostola sv. Kozmu a Damiána (Sedliacka Dubová) z 13. storočia pri obci Sedliacka Dubová na Orave. Je bratským táborom tábora Katarínka a Bzovík. Projekt je organizovaný pod záštitou Združenia kresťanských spoločenstiev mládeže, pravidelne od roku 1998. Do roku 2013 sa tu v 35-tich družinách vystriedalo viac ako 471 rôznych ľudí z celého Slovenska, aj zo zahraničia.
Cieľ projektu.
Cieľom projektu je rozvoj vzájomných vzťahov účastníkov, vzťahu k histórii a prírode a celkové formovanie ich osobnosti netradičnou formou: tábor je časovo orientovaný do histórie, so snahou vo všetkom zachovať stredoveký štýl. Väčšina účastníkov má len malé skúsenosti alebo predpoklady na prácu, ktorá sa tu vykonáva. Je inšpirovaný františkánskou spiritualitou, ale tábora sa zúčastnilo aj mnoho nekresťanov.
Druhým ale nemenej podstatným cieľom je záchrana ruín kultúrnej pamiatky a ich zakonzervovanie, vyčistenie celého areálu, ale i historický prieskum. Projekt si nekladie za cieľ areál kompletne zrekonštruovať, ale zachovať jeho súčasný vzhľad a atmosféru zrúcanín. 
Podľa vyjadrení organizátorov projekt prispieva i k zmysluplnému a užitočnému tráveniu voľného času mladých ľudí počas prázdnin v tábore s dobrým programom. Rozvíjajú sa tu ich vzájomné vzťahy, vzťah k histórii a prírode i celkové formovanie ich osobnosti.

</doc>
<doc id="29606" url="https://sk.wikipedia.org/wiki?curid=29606" title="Antacidá">
Antacidá



</doc>
<doc id="29610" url="https://sk.wikipedia.org/wiki?curid=29610" title="Lastovička obyčajná">
Lastovička obyčajná

Lastovička obyčajná alebo lastovička domová (lat. "Hirundo rustica)." Obýva Európu, Áziu, severnú Afriku a Severnú Ameriku. Je sťahovavá. Žije v ľudských sídliskách po celom území Slovenska. Živí sa iba lietajúcim hmyzom. Podľa Medzinárodnej únie na ochranu prírody a prírodných zdrojov lastovička obyčajná patrí medzi najmenej ohrozené druhy, trend celkovej populácie je klesajúci, stavy v Európe v rokoch 19802015 mierne poklesli, predpokladaná rýchlosť ďalšieho znižovania je o 25% za obdobie troch generácií (11.7 roka). Pokles nastal aj v Severnej Amerike, za 50 rokov (19662015) o 44% a podľa výsledkov prieskumov v rokoch 19702014 o 38%. V súčasnosti sa pokles u severoamerickej populácie zrýchľuje, za obdobie troch generácií až o 10.5%. Podľa výsledkov paneurópskeho sčítania bežných druhov vtákov je trend lastovičky obyčajnej v Európe za roky 1980 2017 stabilný..
Opis.
Lastovička obyčajná má dĺžku tela asi 180 – a váži 11 – 22 g.
Samček aj samička majú čierny chrbát s modrým leskom. Čelo a hrdlo majú gaštanovej farby. Majú silno vidlicovito vykrojený chvost, na chvoste svetlé škvrnky. Spodná časť tela je bledá s hrdzavým odtieňom. Nohy a zobák sú čiernej farby. Samica má kratšie krajné chvostové perá ako samec. Mláďatá sú podobné, iba matnejšie a nevýraznejšie.
Hlas.
Spev lastovičky obyčajnej je jemné a jasné švitorenie tu a tam prerušené škrípavým zvukom pripomínajúcim nenaolejované pánty. Poplašný hlas je vysoké "čvi-vit" alebo "vit-vit".
Výskyt a stav na Slovensku.
Lastovička obyčajná hniezdi na celom území Slovenska od nížin do na Štrbskom plese vo Vysokých Tatrách. Hniezdi v tesnej blízkosti ľudí najmä v maštaliach ale aj v iných stavbách ako sú mosty alebo rekreačné lode. Vo vyšších polohách a v mestách dosahuje menšie hustoty ako belorítka obyčajná. Zo zimovísk sa vracia koncom marca a v apríli. Na najnižšie položené hniezdiská prilieta najskôr, do najvyššie položených najneskôr (26. apríl ), pri jesennom odlete je to naopak. Najviac lastovičiek odlieta v polovici septembra, posledné až v novembri (13. november 1979, Sĺňava pri Piešťanoch).
Odhadovaný počet hniezdiacich párov je 200 000 – 400 000. Populácia sa zmenšila o 20 – 50 %, veľkosť územia na ktorom sa vyskytuje je stabilné, maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "VU A2bc" - zraniteľný. Podľa európskeho ochranárskeho statusu patrí do SPEC3, teda medzi druhy, ktorých globálne populácie nie sú hlavne v Európe a majú nevyhovujúci ochranársky status. Ochranársky status D – ustupujúci druh.
Trend početnosti lastovičky na Slovensku bol podľa sčítania bežných druhov vtákov v rokoch 2005 2009 mierne klesajúci a v rokoch 2005 2012 výrazne klesajúci.
Hniezdenie.
Hniezdo si stavia zo slín, slamy, trávy a peria.
Materiál nosia v zobáku ako malé hrudky. Hniezdo používajú viac rokov. Samička znáša 4 – 5 škvrnitých vajec, sedí na nich len sama 13 – 15 dní. O mláďatá sa starajú obaja 20 – 22 dní. Od mája do júla (až augusta) zahniezdia 2 – 3-krát.
Potrava.
Lovia lietajúci hmyz, najmä muchy. Podľa poveternostných podmienok chytajú v rôznych výškach a na rôznych miestach. Niekedy vysoko, inokedy tesne nad vodou a zemou či pri zvieratách a stenách budov alebo v okolí hniezd bocianov. 
Ochrana.
Je zákonom chránená, spoločenská hodnota je 500 € (Vyhláška MŽP č. 170/2021).

</doc>
<doc id="29614" url="https://sk.wikipedia.org/wiki?curid=29614" title="Česko-Slovenská filmová databáza">
Česko-Slovenská filmová databáza

Česko-Slovenská filmová databáza (, skratka ČSFD) je internetová databáza informácií o filmových dielach a televíznych reláciách, hercoch, moderátoroch a filmároch (režiséroch, kameramanoch a pod.). Webové sídlo založil filmový novinár Martin Pomothy v roku 2001 a od roku 2006 ho prevádzkuje prostredníctvom ním vlastnenej a vedenej spoločnosti POMO Media Group s.r.o. so sídlom v Prahe-Vinohradoch.
ČSFD okrem toho obsahuje aktuality zo sveta filmu a televízie a informácie o premiérách v kinách v Česku a na Slovensku. Od Internet movie database sa okrem lepšieho pokrytia českej a slovenskej filmovej a televíznej scény líši aj v tom, že používateľom umožňuje viesť si prehľad vlastnej filmotéky. Na druhej strane v popisoch filmov na ČSFD chýba zoznam úloh pri jednotlivých hercoch, čo umožňuje napr. konkurenčný web České filmové nebe.
Kontroverzie.
V roku 2009 pravdepodobne český alebo slovenský heker vystupujúci pod pseudonymom igigi (neskôr nazývaný Tom) využil SQL injection a prenikol do databázy používateľov, kde získal prihlasovacie údaje 187 000 používateľov (prihlasovacie mená, e-mailové adresy, heslá v haši). Prevádzkovateľ webu M. Pomothy používateľom rozoslal e-mail, v ktorom ich požiadal o zmenu hesiel z dôvodu „prevodu archivácie hesiel do nového systému“, avšak nezmienil sa o úniku ich údajov.

</doc>
<doc id="29617" url="https://sk.wikipedia.org/wiki?curid=29617" title="Oteruvzdornosť">
Oteruvzdornosť

Oteruvzdornosť je odolnosť materiálu proti dlhodobému opotrebeniu trením.
Najhoršie môže byť pri strojoch, hlavne pri šachtových spojoch môže stroj začať hrkotať, čo ešte zrýchľuje opotrebenie. Napríklad pri motoroch, keď sa opotrebujú krúžky. Alebo keď sa opotrebujú ložiská.

</doc>
<doc id="29618" url="https://sk.wikipedia.org/wiki?curid=29618" title="Basic Input Output System">
Basic Input Output System

Basic Input Output System (doslova "základný vstupno-výstupný systém"), skrátene BIOS, je základný program osobného počítača slúžiaci na komunikáciu hardvéru s operačným systémom počítača. Obvykle je umiestnený v pamäti na základnej doske a je mu odovzdané riadenie po štarte počítača. Po inicializácií systému potom BIOS načíta operačný systém a odovzdá mu riadenie.
V moderných operačných systémoch nie sú už služby BIOS-u tvoriace jeho rozhranie používané, alebo je ich využitie obmedzené na niektoré činnosti alebo fázy behu operačného systému (detekcia a počiatočná konfigurácia zariadení atd.). V systéme rozoznávame BIOS základnej dosky a BIOS rozširujúcich kariet (napr. VGA). V starších systémoch bol BIOS uložený na základnej doske a obsahoval ovládače pre základné súčasti systému ako klávesnica, disketová mechanika, pevný disk atď. Časom sa začalo používať viac zariadení a BIOS musel byť uložený aj na pevnom disku (ovládače potrebné pre štart systému - LPT, myš, CD mechanika, zvuková karta atď.). Ovládače, ktoré musia byť spúšťané hneď pri štarte majú vlastný BIOS. Preto BIOS základnej dosky pri štarte hľadá BIOS-y periférií v rozširujúcich slotoch. Zariadenia, ktoré majú svoj BIOS: Grafické karty, SCSI radiče, sieťové karty, doplnkové radiče, ktoré nepodporuje BIOS základnej dosky, zariadenia používajúce neštandardné IRQ, DMA a pamäťové adresy atď.)
BIOS ako firmware.
BIOS je niekedy nazývaný ako firmware, pretože je základnou časťou systému hardware. V minulosti býval BIOS umiestňovaný na pamäti typu ROM, ktoré nemohli byť menené. S rastom komplexnosti a potrebou aktualizácií, začali sa používať pamäti typu EEPROM alebo typu Flash, čo znamená, že je možné ho prepísať novšou verziou, ak je k dispozícii. Moderné základné dosky niekedy obsahujú dva čipy BIOSu, kde jeden je záložný, pre prípad, že operácia prepisovania BIOS-u zlyhá alebo v prípade, že sa použije nekompatibilný BIOS. Väčšina BIOS-ov má tiež tzv. „boot blok“, čo je časť ROM ktorá sa spúšťa prvá a nie je aktualizovateľná. Tento je určený na kontrolu častí BIOSu pred tým, než sa im odovzdá riadenie. V prípade, že je BIOS poškodený, sa tento kód typicky pokúsi naštartovať počítač z diskety, aby používateľ mohol vykonať aktualizáciu BIOSu znovu.

</doc>
<doc id="29622" url="https://sk.wikipedia.org/wiki?curid=29622" title="Blíženci (súhvezdie)">
Blíženci (súhvezdie)

Blíženci (Gemini, ♊) sú jedno zo zvieratníkových súhvezdí, najsevernejšie položené súhvezdie Zvieratníka. Sú súčasťou zimnej oblohy, ležia medzi súhvezdím Býk na západe a nevýrazným súhvezdím Rak na východe.
Je to súhvezdie severnej oblohy, ktorým Slnko prechádza od 21. júna do 19. júla. Predstavuje dórskych hrdinov z gréckej mytológie Kastora a Polydeukésa. Jasné hviezdy Blížencov utvárajú nepravidelný obdĺžnik medzi Rakom a Býkom, pričom jeho dve najjasnejšie hviezdy, Kastor a Pollux, znázorňujú hlavy bratov. Na večernej oblohe sú Blíženci viditeľní u nás od novembra do začiatku júna. Vrcholia o polnoci začiatkom januára vo výške asi 65° nad južným obzorom. Na oblohe zaberajú 0,157 sr. Obsahujú 70 hviezd zdanlivej jasnosti do 6m. Mekbuda je jednou z najjasnejších cefeíd na oblohe. 
Najznámejšími deep-sky objektami Blížencov sú napríklad planetárna hmlovina Eskimák či pulzar Geminga, obsahujú aj veľa otvorených hviezdokôp, napr. M 35. Ďalej sa v súhvezdí nachádza kopa galaxií pozostávajúca asi z 200 galaxií, vzdialená od nás asi 340 Mpc, a radiant najmladšieho meteorického roja Geminíd. V Blížencoch objavil roku 1781 W. Herschel Urán, prvú planétu novoveku.
Legenda.
Báj hovorí o dvoch nevlastných bratoch Kastorovi a Polydeukovi (v latinčine Castorovi a Polluxovi). Pollux ako Diov syn bol nesmrteľný a vynikal v zápasení, naopak Kastor bol smrteľný, ale dokázal skrotiť aj najdivšie kone. Ich spoločná matka bola Léda. Mali dve sestry – Helenu (pre ktorú vznikla trójska vojna), ktorá bola Diovou dcérou, a Klytaimnestru, ktorá bola dcérou Tyndarea. Obaja patrili medzi najslávnejších dórskych hrdinov. Zúčastnili sa na love nebezpečného kalydónskeho diviaka s hrdinom Melegrom, na vojne proti Amazonkám s Heraklom a na známej výprave do Kolchidy s Iásonom, cieľom ktorej bolo ukoristiť zlaté rúno. Počas plavby jedného dňa vypukla strašná víchrica. Moreplavci sa už vzdávali všetkej nádeje na záchranu, len spevák Orfeus nestrácal vieru. Začal hrať na svoju kúzelnú lýru (ktorá sa tiež dostala na nebesá) a prosil pritom bohov o pomoc. Búrka zrazu ustala a v tej chvíli sa na čelách Kastora a Polydeuka rozžiarili jasné hviezdy. Od tej doby ich námorníci považovali za svojich ochrancov.
Keď Kastor prišiel o život pri bitke s bratrancom Idasom, Pollux pomstil smrť svojho brata tým, že zabil Idasovho brata Linkea. Potom musel s Idasom bojovať o svoj život. Pollux s pomocou Zeusa tento boj vyhral, no preklial svoju nesmrteľnosť, lebo chcel zomrieť spolu s bratom. Zeus, dojatý Polluxovou láskou, mu ponúkol dve možnosti: buď ostane večne mladým uprostred bohov Olympu, alebo bude žiť jeden deň s bratom v podzemnom kráľovstve Háda a jeden deň na Olympe uprostred bohov. Pollux si vybral druhú možnosť. Vzájomná spätosť Polluxa a Kastora sa stala symbolom bratskej lásky. Zeus premenil bratov na hviezdy a umiestnil ich na nebo do súhvezdia Blíženci.
Súhvezdie Blížencov však bolo známe už dávno predtým, ako túto báj začali pred 3 000 rokmi rozprávať grécki rapsódovia. Podľa sumerského eposu o Gilgamešovi to boli priatelia Enkidu a Gilgameš, ktorí zvádzajú boj s býkom.
Hviezdy.
Ako α je označená hviezda Castor, hoci v skutočnosti je o niečo jasnejší Pollux. Polluxa uprednostňovali astronómovia už od dávnoveku, ale je nepravdepodobné, že by dovtedy došlo k nejakej významnej zmene jasnosti. Castor a Pollux sú si podobné svojou jasnosťou, ktorá sa líši len o pol magnitúdy, ale ide o veľmi odlišné systémy. Castor patrí k najzaujímavejším viacnásobným hviezdam na oblohe. Je to vizuálna trojhviezda. Všetky zložky tejto trojhviezdy sú navyše spektroskopickými dvojhviezdami. Castor je teda až šesťnásobný hviezdny systém zložený z troch veľmi tesných dvojhviezd.
Jasnejšia hviezda β Pollux je na rozdiel od Castora osamotenou hviezdou, oranžovým obrom. Jeho nápadná oranžová farba sa dá pozorovať už voľným okom.
γ Geminorum má meno Alhena alebo Almeisan, čo znamená „žiariaca“ či „vznášajúca sa“. δ je tiež pomenovaná. Nesie meno Wasat, ktoré pochádza z arabského „Uasat“, čo znamená „stred“ (v tomto prípade súhvezdia). Má spoločníka, ktorým je do oranžova sfarbený trpaslík s jasnosťou 8,1 (8,2) magnitúd.
Meno hviezdy ε Geminorum znie Mebsuta (prípadne Melucta alebo Meboula, „natiahnutá ruka“). Je to nadobor so slabým sprievodcom 9. magnitúdy, ktorého je možné uvidieť aj v menšom amatérskom ďalekohľade. Ďalšou dvojhviezdou je ζ Mekbuta, ktorej meno znamená „zatiahnutá laba“. Nezvyčajné pomenovanie súvisí s pôvodným veľkým súhvezdím Asad, Lev, ktoré sa tu kedysi rozprestieralo. So svojím sprievodcom, ktorého jasnosť sa udáva v rozsahu od siedmej do desiatej magnitúdy tvorí optickú dvojhviezdu. Hlavná zložka je zároveň premenná hviezda, cefeida.
η Geminorum sa volá Propus, Praepes, alebo Tejat Prior, čo značí „predná noha“. Je to červený obor s povrchovou teplotou približne 3 600 °C a žiarivosťou 2 000-krát väčšou ako žiarivosť Slnka. Už pri pohľade cez triéder je nápadne červená. Propus je polopravidelná premenná, ktorý mení svoju jasnosť v perióde asi 223 – 234 dní.
Ďalšou pomenovanou hviezdou je mí Geminorum Tejat alebo Tejat Posterior („zadná noha“, ďalšie názvy sú Calx, Rish Pai). Je to červený obor so sprievodcom vzdialeným 122,5´. Hlavná zložka má jasnosť 3,2, sprievodca 9,8 mag. Medzi ďalšie dvojhviezdy rozlíšiteľné aj amatérskym ďalekohľadom patrí Ní Geminorum, Kappa Geminorum a 38 Geminorum.
Premenné hviezdy.
Hviezda ksí Geminorum mení svoju jasnosť v rozsahu 3,6 až 4,2 magnitúd s periódou 10,15 dňa. Je to premenná hviezda typu delta Cephei (Cefeida), pričom zmeny jasnosti sprevádzajú zmeny spektrálneho typu od F7 po G3. 
R Geminorum je premenná hviezda typu Mira Ceti. Kolísanie magnitúd je v rozsahu 6,0 až 14,0 v perióde 370 dní. Napokon je tu ešte U Geminorum, prototyp kataklizmickej premennej hviezdy. Je to tesná dvojhviezdna sústava zložená z červenej hviezdy hlavnej postupnosti, ktorá obieha a zakrýva bieleho trpaslíka. 
Deep-sky objekty.
Západnou časťou súhvezdia prechádza Mliečna cesta, dalo by sa povedať, že Blíženci si v nej „namáčajú nohy“. V tejto oblasti nachádzame mnohé pozoruhodné hviezdokopy. Z nich vyniká M35 (NGC 2168), ktorú možno za jasnej noci vidieť aj voľným okom. Nachádza sa asi dva a pol stupňa severozápadne od hviezdy Propus. Je považovaná za najkrajšiu hviezdokopu zimnej oblohy. Má jasnosť 5,3 magnitúd.
Iba pol stupňa od M 35 sa nachádza ďalšia otvorená hviezdokopa NGC 2158, ktorá však dosahuje iba 8,6 magnitúd. Ďalšie štyri otvoreného hviezdokopy sú NGC 2304, NGC 2355, NGC 2420 a NGC 2266, no dajú sa nájsť iba väčšími amatérskymi ďalekohľadmi. NGC 2420 (8,3 mag.) je z nich najjasnejšia a jej zaujímavosťou je, že sa nachádza na ekliptike. Ostatné tri otvorené hviezdokopy dosahujú desiatu hviezdnu veľkosť.
Východne od hviezdy Wasat je možné aj amatérskym ďalekohľadom s priemerom vyše uvidieť planetárnu hmlovinu NGC 2392 nazývanú Eskimák alebo Eskymo. Vo väčšom amatérskom ďalekohľade sa javí ako modrozelený kotúčik 8. magnitúdy veľkosti disku Jupitera. Z nášho pohľadu pripomína hlavu človeka, ktorá je obklopená kožušinovou kapucňou.
Abell 21 je tiež planetárna hmlovina, ktorá vynikne najmä na astrofotografii. Dostala meno Medúza, pretože je tvorená spletitými vláknami žiariaceho plynu pripomínajúcimi hlavu mýtickej Medúzy. Jej vzzdialenosť od Zeme je 1 500 svetelných rokov a priemer vyše 4 svetelné roky.
V súhvezdí sa nachádzajú aj dve pozoruhodné neutrónové hviezdy. V roku 1972 bol objavený pulzar s katalógovým číslom SN 437 známy pod menom Geminga. Geminga je druhým najjasnejším zdrojom vysokoenergetického gama žiarenia v Mliečnej ceste. Druhá neutrónová hviezda je IC443.
Pri Castorovi sa nachádza radiant meteorického roja Geminíd. Je to jeden z hlavných meteorických rojov. Sú činné od 7. do 19. decembra, maximum nastáva okolo 13. až 14. decembra. Ich frekvencia býva až 100 meteorv za hodinu. Existuje aj druhý meteorický roj, Ró Geminidy. Jeho meteory vylietavajú od konca decembra do konca januára z radiantu v blízkosti hviezdy Ró Gem. Ich prvé maximum pripadá na 8. januára, druhé na 21. januára.

</doc>
<doc id="29623" url="https://sk.wikipedia.org/wiki?curid=29623" title="Kozorožec (súhvezdie)">
Kozorožec (súhvezdie)

Kozorožec (Capricornus, ♑) je jedným zo zvieratníkových súhvezdí, pričom patrí tak medzi 88 moderných súhvezdí, ako aj medzi 48 Ptolemaiových súhvezdí.
Kozorožec je stredne veľké zvieratníkové súhvezdie. Prechádza ním časť ekliptiky, čiže v ňom môžeme nájsť planéty, Mesiac a, prirodzene, Slnko. Slnko do neho vstupuje 19. januára a vystupuje z neho 15. februára. Pred asi 2 000 rokmi bol Kozorožec najjužnejším zvieratníkovým súhvezdím a Slnko cez neho prechádzalo v deň zimného slnovratu. Kozorožec sa nachádzal najnižšie pod svetovým rovníkom. Vďaka precesii sa však poloha svetového rovníka posúva a v dnešných časoch sa v deň zimného slnovratu Slnko nachádza v súhvezdí Strelec. Ale dodnes sa najjužnejšia rovnobežka na zemskom povrchu, kde Slnko v priebehu roka kulminuje v zenite nazýva Obratník Kozorožca. V blízkosti sú ďalšie vodné súhvezdia: Vodnár, Ryby, Veľryba a Južná ryba – prechod Slnka touto oblasťou totiž znamenal vo východnom Stredomorí a na Blízkom východe obdobie daždivého počasia.
Mytológia.
Bohom lesov, polí, stád a pastierov bol v starom Grécku Pan, v Ríme nazývaný Faun. Pretože svojím vzhľadom naháňal ľudom strach, chodil radšej sám po lesoch a údoliach a hral na píšťalu. Mal rád hudbu a za jasných nocí hral nymfám do tanca. Pan bol často spodobovaný na obrazoch, bolo o ňom napísaných mnoho básní, zložených veľa hudobných skladieb a jeho bradatú a rohatú hlavu často tesali sochári do mramoru. Bol symbolom pokojnej pohostinnosti a predsa sa ho ľudia báli. Keď sa niekto ocitne sám v lese, alebo na osamelom mieste, často podlieha bezdôvodnému strachu, ktorému sa dodnes hovorí panický. Je to vraj strach, ktorým Pan zaháňal z lesa nevítaných návštevníkov.
Na starých hviezdnych mapách býval Pan znázorňovaný ako kozorožec s rybím chvostom a s hlavou a telom capa. Babylončania mu hovorili Kozia ryba. Takíto kríženci morských a suchozemských zvierat, alebo dokonca ľudí, sa v povestiach vyskytovali často (napr. kentaurus, kozorožec, morská panna...). Podobu kozorožca možno vysvetliť tým, že asi pred 2 000 rokmi sa vo východnom Stredomorí a na Blízkom východe začínalo obdobie dažďov práve v čase, keď Slnko prechádzalo týmto súhvezdím. Legenda zase vysvetľuje smiešnu podobu Pana tak, že keď raz Pan so svojimi priateľmi popíjal, do veselej spoločnosti vpadol Tyfón, obrovský netvor so sto hlavami. Spoločnosť sa v hrôze rozpŕchla a aby sa zachránili, každý sa premenil na nejaké zviera. Pan sa chcel premeniť na rybu, ale spanikáril a keď skočil do vody, zabudol sa potopiť celý. Na rybu sa premenila len jeho potopená časť, horná zostala kozia. Zeus to vyriešil tak, že zlého Tyfóna strčil pod sopku Etna a Pana preniesol na letnú oblohu.
Hviezdy.
Hlavnou, i keď nie najjasnejšou hviezdou súhvezdia, je alfa1 nazývaná Giedi, Algiedi („kozorožec“), ale najčastejšie Prima Giedi. Jej jasnosť je len 4,2 magnitúd a tvorí optickú dvojhviezdu s hviezdou alfa2, Secunda Giedi. Za priaznivých podmienok sa tieto zložky vzdialené 6´ dajú od seba odlíšiť voľným okom. Jasnosť druhej zložky je 3,6 magnitúdy a obe patria do spektrálneho typu G. Fyzicky však k sebe vôbec nepatria. Jasnejšia Secunda Giedi je od nás vzdialená asi 109 svetelných rokov. Údaje o vzdialenosti Primy Giedi sa značne rozchádzajú, je však podstatne ďalej, ako Secunda. Beta Capricorni má v latinčine názov Dabih a v arabčine Sadalzabih. Aj ďalšie jasné hviezdy v Kozorožcovi majú svoje mená. Gama Capricorni sa volá Nashira, čo je pravdepodobne názov arabského božstva. Hviezda delta Capricorni má názov Deneb Algiedi, čo pravdepodobne pochádza z názvu Dhanab al Jady prekladaného ako „chvost kozorožca“ alebo jednoducho „chvost kozy“.
Objekty.
Napriek tomu, že Kozorožec je umiestnený hneď východne od bohatej oblasti Mliečnej cesty v Strelcovi a zaberá slušnú časť oblohy, je prekvapujúco chudobný na deep-sky objekty. Oblasť ale obsahuje niekoľko nádherných dvoj- a viacnásobných hviezd aj pre binokulár alebo malý ďalekohľad, v ktorých širokom zornom poli môžu vyzerať skoro ako nejaká uvoľnená otvorená hviezdokopa. Výnimku tvorí iba guľová hviezdokopa M30 nachádzajúca sa v juhovýchodnej časti súhvezdia na hranici s Južnou rybou. V ďalekohľade s objektívom ju rozoznáme ako hmlistý fliačik. Iba väčší ďalekohľad rozloží okrajové časti hviezdokopy na jednotlivé hviezdy. Jej stred je husto posiaty hviezdami. Má celkovú jasnosť asi 8 mag a nachádza sa v blízkosti hviezdy dzéta. Neďaleko hviezdy μ Capricorni našiel berlínsky astronóm Johann Gottfried Galle na základe Leverrierových výpočtov v roku 1846 ďalšiu planétu Slnečnej sústavy – Neptún.
Poloha.
Kozorožec patrí spolu s Vodnárom medzi tie menej výrazné súhvezdia zvieratníka. Je na rozhraní medzi letnými a jesennými súhvezdiami. Súhvezdie pozostáva zo slabých hviezd vytvárajúcich tvar dosť deformovaného trojuholníka, ani jedna z nich nie je jasnejšia ako 3. magnitúda. Jeho nájdenie komplikuje aj fakt, že sa v našich zemepisných šírkach nachádza veľmi nízko nad obzorom a že v rôznych hviezdnych mapách sa k nemu kreslia rôzne spojnice. Na oblohe je najlepšie predstaviť si jeho spojnice tak, že súhvezdie vytvára tvar veľkého ležiaceho „V“ s hviezdou Prima Giedi mimo obrazca. Ak si predĺžime spojnicu hviezd Vega v Lýre a Altair v Orlovi, dostaneme sa k štyrom hviezdam, ktoré tvoria rohy Kozorožca. Vzhľadom na malú výšku je doba jeho pozorovateľnosti krátka, od júna nadránom do októbra večer. 
Vrcholí o polnoci v prvej tretine augusta, ale nedosahuje výšku 30 stupňov nad južným obzorom. Obsahuje 50 hviezd zdanlivej jasnosti do , na oblohe zaberá 0,126 sr.

</doc>
<doc id="29624" url="https://sk.wikipedia.org/wiki?curid=29624" title="Strelec (súhvezdie)">
Strelec (súhvezdie)

Strelec (lat. "Sagittarius", ♐) je zvieratníkové súhvezdie ležiace medzi súhvezdiami Škorpión smerom na západ a súhvezdím Kozorožec smerom na východ. Jeho najjasnejšie hviezdy vytvárajú ľahko rozoznateľný tvar čajníka.
Strelec je zvieratníkové súhvezdie. Prechádza ním časť ekliptiky a preto v ňom môžeme za vhodných podmienok nájsť planéty a Mesiac. Slnko ním prechádza v období od 18. decembra do 18. januára Tri dni po tom, ako do neho Slnko vstúpi, dosiahne na oblohe svoju najnižšiu deklináciu a tým pádom aj najnižšiu výšku na oblohe vôbec. Tento bod so súradnicami rektascenzia = 18h, deklinácia = -23,5° sa nazýva zimný slnovratový bod. Nastáva deň zimného slnovratu – začiatok astronomickej zimy. Slnko vtedy napoludnie kulminuje nad rovnobežkou 23° 30´ južnej zemepisnej šírky. Táto rovnobežka sa nazýva Obratník Kozorožca, pretože pred tisíckami rokov sa zimný slnovratový bod nachádzal v súhvezdí Kozorožca. Súhvezdie Strelec má medzi zvieratníkovými súhvezdiami ešte jednu zvláštnosť: je to jedno z dvoch zvieratníkových súhvezdí, ktoré v našich zemepisných šírkach nikdy nevychádza celé nad obzor. 
Strelca možno bezpochyby označiť za najzaujímavejšie súhvezdie oblohy, čo sa týka objektov pozorovateľných hoci aj malým ďalekohľadom. Aj keď neobsahuje nijaké zvlášť jasné hviezdy, na jeho ploche sa nachádza obrovský počet hviezdokôp a hmlovín (len Messierov katalóg ich obsahuje až 15) a v neposlednom rade sa smerom do súhvezdia Strelec nachádza jadro našej Galaxie.
Legenda.
Okrem bohov, zvierat, prístrojov a udatných hrdinov sa na oblohe vyskytujú aj rôzni netvori. Medzi nich patrili aj kentauri, napoly kone a napoly ľudia, ktorí, až na malé výnimky, žili ako barbari. Len málo ich bolo naklonených ľuďom. Jeden z nich, Cheirón, vychovával mladého Aeskulapa. Ten sa dostal na oblohu ako súhvezdie Kentaurus. Iný kentaurus, chránenec Múz, podľa antickej báje vynašiel lukostreľbu a za to bol zaradený medzi súhvezdia ako Strelec. Pred 4 000 až 5 000 rokmi si Sumeri na tomto mieste oblohy predstavovali boha vojny Nergala.
Hviezdy.
Najjasnejšou hviezdou súhvezdia výnimočne nie je alfa, ale až epsilon s názvom Kaus Australis a jasnosťou 1,8 magnitúd. Alfa Sagittarii má meno Al Rami, alebo Rukbat („koleno lukostrelca“). Má magnitúdu len okolo 4 a nachádza sa veľmi nízko na juhu, takže sa zo strednej Európy nedá pozorovať. 
Beta Sagittarii má meno Arkab a je to optická dvojhviezda. Už voľným okom rozoznáme jej zložky: beta1 sa nazýva Arkab Prior, čiže „predná časť nohy“ a južnejšie ležiaca beta2 zase Arkab Posterior – „zadná časť nohy“. Fyzicky ale tieto dve hviezdy k sebe vôbec nepatria. Arkab Posterior sa nachádza k Slnku oveľa bližšie, než Arkab Prior. 
Viaceré hviezdy v tomto súhvezdí majú svoj názov, ktorý sa vzťahuje na tú časť súhvezdia, ktorú hviezda v obrazci tvorí. Obor gama Sagittarii sa nazýva Al Nasi, čiže „hrot šípu“. Potom nasledujú tri hviezdy nachádzajúce sa nad sebou, ktoré tvoria luk Strelca. Najjužnejšie sa nachádza najjasnejšia z nich, spomínaná epsilon Kaus Australis, „južná časť luku“. Nad ňou sa nachádza delta Kaus Meridionalis, „stredná časť luku“. Najvyššie z tejto trojice je lambda Kaus Borealis, „severná časť luku“, žltý obor. Biely obor dzéta Sagittarii má meno Ascella a v obrazci Strelca tvorí začiatok jeho ramena. Jedine hviezda sigma má názov, ktorý sa nevzťahuje k častiam Strelca. Táto modrobiela hviezda hlavnej postupnosti sa nazýva Nunki, podľa sumerského boha vody Enki.
Éta Sagittarii je pomerne ľahko pozorovateľnou dvojhviezdou: magnitúdy zložiek sú 3,2 a 7,8 a ich vzdialenosť 3,6“. Malý ďalekohľad ich však nerozlíši. Ešte ťažšie je rozlíšiteľná dvojica xí Sagittarii. Zložky sú jasné 3,3 a 3,4 magnitúd, ale ich vzdialenosť nie je nikdy väčšia ako 0,5“. Perióda ich obehu je 21,2 roka. 
Najjasnejšie premenné hviezdy sú X Sagittarii, W Sagittarii, R Sagittarii a RY Sagittarii. 
Objekty.
Strelcom prechádzajú tie najjasnejšie a najkrajšie časti Mliečnej cesty vôbec. Je to kvôli tomu, že sa v tejto oblasti nachádza stredové zhustenie hviezd v blízkosti stredu našej Galaxie a pred ním časť jej špirálového ramena s názvom Rameno Strelca. Rameno Strelca je asi o 6 500 svetelných rokov bližšie ku stredu Galaxie ako Rameno Orióna, v ktorom sa nachádza Slnečná sústava. Žiaľ, priamy výhľad na jadro Galaxie nám zakrývajú husté prachoplynové mraky, ktoré pohlcujú svetlo hviezd nachádzajúcich sa za nimi. Tým sme pripravení o pôsobivý pohľad, lebo galaktické jadro je také jasné, že nebyť mrakov bolo by hneď po Slnku a Mesiaci najjasnejším objektom na oblohe. V noci by dokonca vrhalo tiene.
Obe tieto husté časti Galaxie sú veľmi bohaté na najrôznejšie objekty, v ktorých dominujú hlavne difúzne hmloviny a otvorené hviezdokopy. Tie najjasnejšie z nich patria medzi objekty Messierovho katalógu: M8, M17, M18, M20, M21, M22, M23, M24, M25, M28, Hviezdokopa M54, M55, M69, M70 a M75. Najznámejšie a aj malým ďalekohľadom viditeľné sú hmloviny M20 Trifid, M8 Lagúna a M17 Omega. Súhvezdie má tiež veľkú koncentráciu guľových hviezdokôp, vzhľadom na to, že guľové hviezdokopy sa zoskupujú okolo jadra Galaxie. V tomto súhvezdí sa nachádza tiež planetárna hmlovina NGC 6537 známa aj ako "Červený pavúk" a jedna z najžiarivejších hviezd v Galaxii – Pištoľová hviezda. Súhvezdie Strelec je pozoruhodné aj tým, že sa v ňom nachádza galaxia SagDEG, jedna z našich najbližších galaxií. Ďalšia trpasličia nepravidelná galaxia je NGC 6822. Z nášho pohľadu sa javí skoro ako obdĺžnik. Bol v nej pozorovaný neobyčajný nadbytok oblastí ionizovaného vodíka, ktorý obklopuje mladé hviezdy.
Poloha.
Strelec patrí medzi tie rozložitejšie a ťažšie nájditeľné zvieratníkové súhvezdia. Situáciu neuľahčuje ani to, že Strelec v našich zemepisných šírkach nikdy nevystúpi vysoko nad obzor, takže pri hornatejšom horizonte ho vôbec nemusíme vidieť. Jeho malá výška má aj ďalšiu nevýhodu – tým, že sa na neho dívame cez hrubšiu vrstvu atmosféry, sú jeho hviezdy oveľa menej jasné ako v skutočnosti a ak sa navyše pri horizonte nachádza mestské osvetlenie, môžeme mať pri jeho pozorovaní značné problémy. Objekty Messierovho katalógu v tomto súhvezdí, ktoré sa nachádzajú na hranici viditeľnosti voľným okom, v skutočnosti nie sú od nás voľným okom viditeľné.
Spojnice Strelca sa v rôznych hviezdnych mapách kreslia odlišne. Našťastie, v tomto súhvezdí sa nachádza výrazný asterizmus, ktorý nám ho pomôže ľahko nájsť, tzv. Strelcov čajník. Ide o osem hviezd ktoré vytvárajú tvar takmer dokonalého čajníka stojaceho na hrane. Hlavné hviezdy alfa Al Rami a beta Arkab ležia mimo tohto obrazca a z územia Slovenska sú nepozorovateľné.
Strelec je letné súhvezdie a o polnoci kulminuje na prelome júna a júla. Vzhľadom na jeho nízku výšku je doba jeho pozorovateľnosti krátka. Severné časti tohto súhvezdia začnú vychádzať nadránom až koncom marca, celý obrazec čajníka možno pozorovať až v apríli. Heliakticky zapadá veľmi skoro, už koncom augusta večer sa čajník stráca za horizontom.

</doc>
<doc id="29625" url="https://sk.wikipedia.org/wiki?curid=29625" title="Škorpión (súhvezdie)">
Škorpión (súhvezdie)

Škorpión (Scorpius, ♏) je zvieratníkové súhvezdie ležiace medzi súhvezdiami Váhy smerom na západ a Strelec smerom na východ. Je to veľké súhvezdie južnej pologule v blízkosti stredu Mliečnej cesty. Vďaka svojej rozlohe a pozícii je veľmi bohaté na deep-sky objekty viacerých druhov. Bolo po ňom pomenované znamenie Škorpión.
Slnko ním prechádza veľmi krátko, ako sa hovorí aj v gréckej báji. Je to len 6 dní, od 23. novembra do 29. novembra. Zo všetkých súhvezdí, ktorými prechádza ekliptika, má Škorpión najkratší úsek. Je dlhý len približne 6°. V dávnych časoch, keď toto súhvezdie ešte ležalo v znamení, ktorému dalo meno, ho toto 30° široké znamenie, oveľa presahovalo. Vďaka ekliptike v ňom môžeme nájsť planéty aj Mesiac, i keď sa, rovnako ako Slnko, zdržiavajú v tomto súhvezdí len pomerne krátko.
Legenda.
Zoskupenie hviezd medzi Strelcom a Váhami pripomína škorpióna pripraveného bodnúť. Preto už dávne národy nazývali toto súhvezdie Škorpiónom. Grécka báj hovorí, že je to škorpión, ktorého vypustila kedysi z podzemia sama bohyňa Héra, aby bodol a usmrtil Orióna. Orión bol totiž veľmi zdatný lovec a zdalo sa, že svojimi šípmi vyhubí všetku zver na svete. Héra potom z vďačnosti za vykonanú službu preniesla škorpióna na oblohu. Orión, ktorý sa na oblohu dostal tiež, sa však doteraz Škorpióna bojí. Z tohoto dôvodu umiestnili bohovia tieto dve súhvezdia na protiľahlé miesta oblohy, aby sa nikdy nemohli stretnúť. Preto Škorpión vychádza práve vtedy, keď Orión zapadá a naopak: Orión vychádza, keď Škorpión zapadá. Škorpión však nie je na oblohe príliš v bezpečí – uhýba pred Strelcom, ktorý napína svoj luk a mieri mu priamo na srdce.
Na oblohe ostáva Slnko v súhvezdí Škorpióna pomerne krátko, akoby sa ho bálo. Aj to vysvetľuje grécka báj. Kedysi dávno vraj Faetón, syn boha slnka Helia donútil svojho otca, aby ho na jeden deň nechal riadiť slnečný voz. Keď sa však slnečný voz dostal na oblohe k Škorpiónovi, kone sa ho zľakli. Neskúsený Faetón nedokázal záprah ovládnuť a tak splašené kone lietali na oblohe hore a dole. Obrovským žiarom, ktorý vychádzal zo slnečného vozu Zem horela alebo sa menila na púšť. Niektorým ľuďom vraj žiar spálil kožu a ich potomkovia s čiernou pleťou dodnes žijú na svete. Aby najvyšší boh Zeus zachránil svet pred úplnou skazou, zrazil bleskom Faetóna do rieky Eridanu, kde zahynul.
Starí Babylončania považovali tmavé mraky vo východnej, čiže ľavej časti súhvezdia Škorpión za vchod do podsvetia, ktorý po stranách strážili samček a samička škorpióna, prelínajúci sa so Strelcom.
Hviezdy.
Najjasnejšia hviezda súhvezdia je α Antares. Táto veľmi jasná hviezda (15. najjasnejšia na oblohe) má výraznú červenú farbu. Z toho pochádza aj jej názov Anti – proti, Ares – Mars, čiže „proti Marsu“, s ktorým môže súperiť svojou jasnosťou a červenou farbou. V minulosti bol Antares jeden zo "strážcov oblohy", alebo tzv., kráľovských hviezd. Zriedkavejšie sa pre túto hviezdu používa aj staroarabský názov "Kalb al Akrab". Antares je jedna z najväčších hviezd viditeľných na oblohe voľným okom. Tento červený nadobor má priemer 600-krát väčší, než je priemer Slnka (iné zdroje udávajú aj 700-krát väčší priemer).
Beta Scorpii má meno Akrab („krab“), El Acrab alebo Graffias. Nachádza sa na oblohe vyššie než Antares a v kontraste s ním má modrobielu farbu. Je to viacnásobná hviezda, ktorá sa ďalekohľadom javí ako ľahko rozlíšiteľná dvojhviezda: Pri hlavnej hviezde s jasnosťou 2,9 mag. je v odstupe 13,7“ sprievodca s jasnosťou 5,1 magnitúd. Acrab môžeme rozlíšiť už s ďalekohľadom s objektívom.
Gama Scorpii bola pôvodne hviezdou s menom Zubenhakrabi, ale v devätnástom storočí bola preradená do Váh ako sigma Librae. Škorpión teda gamu nemá.
Hviezda delta Dschubba („čelo“), Dscubba, Dzuba, arabsky Džahba, je modrobiely podobor a má troch sprievodcov. V okolí Dschubby a tiež uhlovo blízkej hviezdy pí Scorpii sa na dlhoexponovaných snímkach objavia žiarivé modré reflexné hmloviny.
Bezmenná, hoci jasná epsilon Scorpii je oranžový obor. Pravdepodobne pochádza z galaktického hala.
Optická dvojhviezda rozlíšiteľná aj voľným okom je zéta Scorpii. Jej zložky s magnitúdami 3,62 a 4,73 ležiace 7 oblúkových minút od seba však spolu vôbec nesúvisia. Jasnejšia členka tohto páru, zéta1, je však paradoxne od nás 40-krát ďalej ako slabšia Zéta2. Zéta1 vrátane ultrafialovej oblasti vydáva až 1,5-miliónkrát viac žiarenia ako Slnko.
Z našich zemepisných šírok neviditeľná eta Scorpii predstavuje jednu z najspodnejších hviezd obrazca. Je to žltobiela hviezda hlavnej postupnosti alebo podobor. Obsahuje veľa bária.
Théta Scorpii sa volá Girtab alebo Sargas. Pozorovatelia na severnej pologuli, pre ktorých je tesne nad horizontom, ho často používajú ako skúšku viditeľnosti hviezd v blízkosti obzoru.
Širokú optickú dvojhviezdu tvoria hviezdy iota1 a iota2 Scorpii. Oba jej členy patria do zriedkavej skupiny nadobrov, lenže iota2 je od nás zhruba dvakrát ďalej.
Lambda Scorpii má meno Shaula a nachádza sa na chvoste Škorpióna. Zmeny v jej spektre ukazujú, že okolo nej obieha neviditeľný sprievodca s periódou 5,6 dňa. Ní Scorpii má meno Jabbah („čelo“) a sigma Scorpii Al Niyat. Hviezdy epsilon a v menšej miere aj éta majú voči Zemi veľký vlastný pohyb a v priebehu tisícročí zmenia tvar súhvezdia. 
Ďalšie dvojhviezdy ľahko rozlíšiteľné aj malým ďalekohľadom sú Jabbah, sigma, mí a ksí Scorpii.
Najjasnejšie hviezdy:
Objekty.
Škorpión leží v oblasti Mliečnej cesty veľmi bohatej na hviezdy. Podobne ako v Strelcovi, aj v Škorpiónovi sa nachádzajú časti Mliečnej cesty najbližšie ku galaktickému stredu. V dôsledku toho sa tu nachádza množstvo objektov na pozorovanie aj malým ďalekohľadom.
Na západ od Antara leží guľová hviezdokopa M4 (NGC 6121), ktorú možno za výnimočne dobrých pozorovacích podmienok vidieť aj voľným okom. Väčšie ďalekohľady ju zobrazia ako pomerne voľne usporiadanú guľovú hviezdokopu. Je to pravdepodobne naša najbližšia guľová hviezdokopa. V roku 1987 bol v M 4 objavený vôbec prvý milisekundový pulzar. V M4 leží aj zatiaľ najstaršia objavená extrasolárna planéta, čo jej vyslúžilo meno "Matuzalem".
Vďaka prítomnosti Mliečnej cesty v tomto súhvezdí nie je núdza o otvorené hviezdokopy. Nádherná je otvorená hviezdokopa M7 (NGC 6475), ktorá patrí medzi najjasnejšie a najnápadnejšie hviezdokopy na oblohe. Možno ju pomerne dobre vidieť aj voľným okom, a preto ju pozoroval grécky astronóm, matematik a geograf Ptolemaios (90160) už v roku 130 n. l. Nesie po ňom meno ako "Ptolemaiova hviezdokopa". Nad M7 sa nachádza ďalšia otvorená hviezdokopa, M6 (NGC 6405) "Motýlia hviezdokopa" zriedkavejšie nazývaná aj "Krása neba". Jej najjasnejšie hviezdy svojím tvarom pripomínajú obrys motýľa s otvorenými krídlami. Za bezmesačnej noci je možné vidieť ju triédrom.
Ďalšou hviezdokopou, tentoraz guľovou, je M80. Má jasnosť len 8 mag, a preto ďalekohľadom s priemerom objektívu okolo vidíme iba jej náznak. Tesne na rozhraní s Hadonosom leží guľová hviezdokopa M62 vo vzdialenosti 26 000 svetelných rokov s celkovou jasnosťou asi 8 mag. V súhvezdí sa nachádza ešte niekoľko hviezdokôp, napr. NGC 6124. Táto pomerne jasná (5,8 mag.) otvorená hviezdokopa obsahuje asi 100 hviezd. Ďalšia jasná otvorená hviezdokopa je NGC 6242. Napokon je tu ešte jedna veľmi slabá planetárna hmlovina "Chrobák" (NGC 6302).
Škorpión ukrýva ešte celý rad svetlejších a tmavých hmlovín, hoci nie sú také nápadné ako Veľká hmlovina v Orióne alebo hmlovina Trifid v súhvezdí Strelca. Nachádzajú sa hlavne v okolí hviezdy Antares (tam zasahuje ešte komplex Ró Ophiuchi) a v najjužnejšej časti v okolí hviezd zéta 1 a zéta 2 a lambda Scorpii. Na chvoste Škorpióna môžeme nájsť napríklad rozsiahly komplex emisných hmlovín NGC 6357. Uhlovo blízko pri NGC 6357 leží ďalšia hmlovina, NGC 6334, známa pre svoj tvar ako "Mačacia labka". Hmlovina IC 4628 má nízku plošnú jasnosť, preto je pozorovateľmi často prehliadaná.
V roku 134 pred Kr. vzplanula v súhvezdí Škorpióna nová hviezda viditeľná i za denného svetla. Ďalšia supernova vzplanula v tomto súhvezdí v roku 393 n. l. Bola pozorovaná z Číny po dobu 8 mesiacov, ale dosiahla len 0. magnitúdu. V júni 1962 bol v Škorpiónovi objavený veľmi intenzívny röntgenový zdroj nazvaný Scorpius X-1. Objavený bol pomocou rakety Aerobee na White Sands v Novom Mexiku. Opticky bol neskôr identifikovaný s röntgenovou dvojhviezdou V 818 Scorpii jasnou 13 magnitúd. Vzdialenosť zdroja je asi 1 500 ly. Napriek svojej veľkej vzdialenosti a pomerne malej hmotnosti patrí k najjasnejším röntgenovým zdrojom na oblohe. Ďalší neobvyklý röntgenový zdroj nesie označenie GRO J1655-40.
Poloha.
Škorpión je veľké a jasné súhvezdie s výrazným obrazcom, ktorý škorpióna naozaj pripomína. Najjužnejšie časti súhvezdia ale v strednej Európe nikdy nevystúpia nad obzor, rovnako ako najjužnejšie časti Strelca. Celé súhvezdie sa dá pozorovať až na juh od 40. stupňa severnej zemepisnej šírky. Jasnočervený Antares žiari v oblasti, ktorá je inak na jasné hviezdy chudobná. Vďaka tomu, že je obrazec Škorpióna taký výrazný, slúži na hľadanie menej výrazných súhvezdí v jeho okolí, napríklad Hadonosa. Pre jeho nízku deklináciu môžeme toto súhvezdie pozorovať len veľmi krátko. Antares heliakticky vychádza až v marci nadránom a zapadá už začiatkom septembra. O polnoci kulminuje niekedy na prelome mája a júna.

</doc>
<doc id="29626" url="https://sk.wikipedia.org/wiki?curid=29626" title="Váhy (súhvezdie)">
Váhy (súhvezdie)

Váhy (Libra, ♎) sú nevýrazné zvieratníkové súhvezdie, pretože neobsahujú žiadnu hviezdu ani prvej hviezdnej veľkosti. Ležia západne od súhvezdia Panna a východne od súhvezdia Škorpión. Bolo po ňom pomenované znamenie Váhy.
Slnko Váhami prechádza od 31. októbra do 22. novembra. Pretína ho ekliptika, čiže v ňom môžeme vo vhodnom čase nájsť aj planéty a Mesiac. Ešte pred 2000 rokmi bol vo Váhach jesenný bod, čiže bod, v ktorom sa Slnko nachádza v čase jesennej rovnodennosti. Roľníci vedeli, že vtedy treba siať oziminy. Dnes sa tam už jesenný bod nenachádza – dôsledkom precesie sa presunul do Panny. Dodnes sa však jesenný bod označuje astrologickým symbolom súhvezdia Váhy.
Legenda.
Jedným z mála súhvezdí, ktoré namiesto hrdinských činov zobrazujú technické náradie starých národov, sú Váhy. Pôvodne neboli Váhy samostatným súhvezdím. Patrili k blízkemu súhvezdiu Škorpión, skadiaľ pochádzajú názvy jeho dvoch hlavných hviezd: Zuben el Genubi (Južné klepeto) a Zuben el Schemali (Severné klepeto). Súhvezdie sa vtedy nazývalo "Chelae Scorpii", čiže "Klepetá škorpióna". K rozdeleniu oboch súhvezdí došlo už za Caesara. Pre Rimanov boli Váhy symbolom spravodlivého rozhodovania. Držala ich zdvihnuté bohyňa spravodlivosti Astraia, Diova dcéra. Podľa jednej povesti bola panenská bohyňa Astraia stotožňovaná so susedným súhvezdím Panny. Nielen Gréci a Rimania, ale aj Indovia, Číňania a starí Egypťania videli v tomto zoskupení hviezd prístroj, ktorý bol pre život veľmi dôležitý. Podľa inej povesti sa Váhy dávajú do súvisu s Mochisom, vynálezcom váh a mier.
Názov Váhy môže pochádzať aj z toho, že asi pred 2000 rokmi do nich Slnko vchádzalo práve v čase jesennej rovnodennosti.
Hviezdy.
Hviezda alfa sa nazýva Zuben el Genubi, čiže Južné (ľavé) klepeto. Niekedy sa jej názov píše spolu ako Zubenelgenubi. Je to ľahko rozlíšiteľná dvojhviezda. V skutočnosti však jej sústavu tvoria tri zložky.
Beta Librae sa volá Zuben el Schemali či Kiffa Borealis a znamená to Severné (pravé) klepeto. Je približne 100-krát svietivejšia než Slnko a hovorí sa o nej, že je jediná samostatná hviezda viditeľná voľným okom, ktorá má jednoznačne zelené sfarbenie. 
Ďalšou dvojhviezdou, ktorú je však ťažšie rozlíšiť, je iota Librae, ktorej zložky sú od seba vzdialené iba 8,5“. Ešte ťažšie je rozlíšiť dvojhviezdu mí Librae.
Delta Librae sa nazýva Zuben el Acribi. Je to premenná hviezda typu Algol. 
Sigma Librae s menom Brachium pôvodne patrila do súhvezdia Škorpión. Zaraďuje sa do skupiny chladných červených obrov.
Tau Librae je veľmi mladá modrobiela hviezda hlavnej postupnosti. Má spektroskopického sprievodcu.
Hviezdy Y, S, RS, RU a RR sú premenné hviezdy typu Mira Ceti. Ich jasnosť v maxime prekračuje ôsmu magnitúdu.
Objekty.
Guľová hviezdokopa NGC 5897 sa nachádza asi v strede súhvezdia, ale má jasnosť iba 10. mag. Vo Váhach nájdeme aj niekoľko galaxií, žiadna však neprekračuje
11. magnitúdu. V súhvezdí nie sú inak nijaké jasné objekty.
Poloha.
Váhy sú jedno z menej výrazných súhvezdí zvieratníka. Celé už leží pod svetovým rovníkom. Základný obrazec tvoria hviezdy gama, beta, alfa a sigma. Vytvárajú tvar akéhosi nepravidelného lichobežníka. Nájdeme ho pomerne ľahko medzi súhvezdiami Panna a Hadonos. Ak si predĺžime spojnicu hviezd gama a théta zo súhvezdia Panna, dostaneme sa priamo k hviezde Zuben el Genubi. Súhvezdie je jarné, preto ho môžeme vidieť celú jar a takisto v zime nadránom a v lete večer.

</doc>
<doc id="29627" url="https://sk.wikipedia.org/wiki?curid=29627" title="Súhvezdie">
Súhvezdie

Súhvezdie v širšom zmysle je skupina hviezd alebo asterizmus, ktoré spolu navzájom zdanlivo súvisia a vytvárajú určitý obrazec na oblohe. V trojrozmernom priestore väčšina hviezd v jednotlivých súhvezdiach spolu väčšinou nesúvisí, ale pre pozorovateľa na Zemi sa zdá, že sú blízko seba. V niektorých súhvezdiach sa nachádza výrazný obrazec, ktorý sa v hviezdnych mapách naznačuje "spojnicami", čiarami, ktoré spájajú jednotlivé jasné hviezdy. Spojnice slúžia na ľahšiu orientáciu pozorovateľa na oblohe.
V užšom a presnejšom zmysle je súhvezdie oblasť hviezdnej oblohy s presne vymedzenou polohou a hranicami, pričom moderná astronómia dnes rozlišuje 88 súhvezdí. Na severnej oblohe sú niektoré súhvezdia založené na Ptolemaiových 48 súhvezdiach. Každá časť oblohy patrí do nejakého súhvezdia, teda neexistuje žiadna časť oblohy, ktorá by nebola súčasťou nejakého súhvezdia. Do daného súhvezdia patria aj všetky ostatné vesmírne objekty, napríklad hviezdokopy, hmloviny a galaxie. Jedinou hviezdou, ktorá nie je časťou nijakého súhvezdia je Slnko, pretože pri svojom zdanlivom pohybe po oblohe sa striedavo premieta do jedného z trinástich rôznych súhvezdí, ktoré nazývame zvieratníkové súhvezdia. Do zvieratníkových súhvezdí sa premietajú aj všetky planéty slnečnej sústavy a Mesiac. 
Hviezdy súhvezdí spravidla spolu vôbec fyzicky nesúvisia a sú od seba veľmi vzdialené. Čím viac by sa pozorovateľ vzďaľoval od Zeme, tým viac by sa vzhľad súhvezdí odlišoval od toho, čo vidíme na oblohe na Zemi. Pri pohľade z extrasolárnej planéty by sme videli celkom iné súhvezdia ako zo Zeme. Vzhľad súhvezdí sa veľmi pomaly mení. Môže za to vlastný pohyb hviezd. 
Väčšina dnešných súhvezdí severnej oblohy má názvy pochádzajúce z gréckej mytológie. Každé súhvezdie má svoj latinský názov, ktorý je medzinárodne používaný, trojpísmenovú skratku a privlastňovací genitív. Privlastňovací genitív slúži na označenie hviezd v súhvezdiach a dáva sa za Flamsteedovo alebo iné katalógové číslo hviezdy. Najjasnejšie hviezdy súhvezdí sú označované gréckymi písmenami. U približne 100 hviezd sa stále bežne používajú ich vlastné mená, ktoré majú väčšinou starogrécky alebo staroarabský pôvod.
História súhvezdí.
Pomenovanie nápadných hviezdnych obrazcov na oblohe podľa zvierat alebo postáv zaviedol už Ptolemaios. Vo svojom diele Almagest zaviedol 48 súhvezdí, pričom za súhvezdie sa považovalo zoskupenie niekoľkých jasných alebo menej jasných hviezd. Tieto súhvezdia nemali nijaké ohraničenie, čo viedlo k mnohým nejasnostiam. Od 16. do 18. storočia vzniklo niekoľko nových súhvezdí, pričom niektoré staré boli zrušené. Z novšieho obdobia pochádzali hlavne názvy najjužnejších súhvezdí. Tieto nové súhvezdia boli pomenované napríklad podľa predmetov, ktoré súviseli s technickým pokrokom, napr. Ďalekohľad alebo Mikroskop. Medzi astronómov, ktorí zaviedli množstvo novodobých súhvezdí na severnej ako aj južnej oblohe patrí William Herschel a Nicolas Louis de Lacaille. V roku 1928 zaviedla Medzinárodná astronomická únia oficiálny a už ďalej nemenný počet 88 súhvezdí. Každé súhvezdie má presne určené hranice, ktoré v čase zavedenia kopírovali sieť poludníkov a rovnobežiek rovníkových súradníc 2. druhu. Hranica každého súhvezdia preto išla len severo-južným, alebo východo-západným smerom - nemôže ísť napríklad zo severovýchodu na juhozápad. Pri vytváraní hraníc súhvezdí vychádzala únia z atlasu od Augusta Argelandera z roku 1843 a z atlasu Apthorpa Goulda z roku 1877, ktorý zreformoval hranice južných súhvezdí predtým spomínaného atlasu. Hranice boli počítané pre ekvinokcium 1875.0 a práve kvôli precesnému pohybu zemskej osi dnes už presne nekopírujú súradnicovú sieť.
Delenie súhvezdí.
Podľa pozorovateľnosti.
Pokiaľ sa pozorovateľ nachádza na zemskom póle, všetky súhvezdia sú pre neho cirkumpolárne. Pokiaľ sa pozorovateľ nachádza na rovníku, všetky súhvezdia sú pre neho vychádzajúce a zapadajúce. Ak sa pozorovateľ nachádza na akomkoľvek inom mieste, niektoré súhvezdia (resp. ich časť) vidí po celý rok, sú teda cirkumpolárne, niektoré vidí len v určitých ročných obdobiach (vychádzajúce) a niektoré nevidí nikdy (nevychádzajúce). Čím je pozorovateľ bližšie k pólu, tým menej má vychádzajúcich súhvezdí a tým viac súhvezdí pre neho patrí k cirkumpolárnym a nevychádzajúcim. V zemepisných šírkach Slovenska je cirkumpolárne súhvezdie napríklad Kasiopeja, vychádzajúce Orión a nevychádzajúce Južný kríž. Čím je súhvezdie bližšie k svetovému pólu, tým je ho možno pozorovať z menšej časti Zeme. 
Zoznam súhvezdí, ktoré môže pozorovateľ z jedného miesta pozorovať sa pomaly mení. Môže za to pohyb zemského pólu zvaný precesia. 

</doc>
<doc id="29628" url="https://sk.wikipedia.org/wiki?curid=29628" title="Hadonos (súhvezdie)">
Hadonos (súhvezdie)

Hadonos ("Ophiuchus,⛎") je jedným z 88 súhvezdí a tiež patril medzi Ptolemaiových 48 súhvezdí. Z 13 zvieratníkových súhvezdí je Hadonos jediným ekliptikálnym súhvezdím, podľa ktorého sa nenazýva nijaké znamenie zvieratníka.
Hadonos je rozsiahle zvieratníkové súhvezdie. Slnko ním prechádza od 30. 11. do 17. 12. To nie je dlho, ale napríklad Škorpiónom prechádza Slnko ešte kratšie – asi iba 6 dní. Napriek tomu Hadonos nepatrí medzi znamenia zvieratníka, i keď má na to právo. Dôvody, prečo astrológovia Hadonosa do zvieratníka nezaradili, nie sú známe. Je možné, že Hadonos kedysi v zvieratníku naozaj bol, ale potom, ako sa od Škorpióna oddelilo nové súhvezdie Váhy, Hadonos nezapadal do "magického" počtu 12 znamení, a tak ho odstránili. Južnou časťou súhvezdia prechádza ekliptika, čiže v ňom môžeme nájsť planéty a Mesiac. Obsahuje aj veľké množstvo objektov hlbokého vesmíru zaujímavých pre amatérskych pozorovateľov. V súhvezdí Hadonos sa tiež nachádza asterizmus Býk Poniatowského, obrazec v podobe písmena T utvorený spojnicou hviezd 66 Oph – 67 Oph – 68 Oph – 70 Oph, ktorý je pozostatkom po rovnomennom súhvezdí.
Mytológia.
Hadonos (pôvodne doslova „Serpentarius“) je na oblohe znázorňovaný ako muž držiaci hada. Pôvodne to bol bájny Asklépios, Apolónov syn, ktorý sa stal slávnym lekárom. Asklépios sa staral o mužstvo lode Argó pri plavbe do Kolchidy po zlaté rúno. V mladosti bol zverený do výchovy múdremu a vzdelanému kentaurovi Cheirónovi, ktorý sa takisto dostal na oblohu ako súhvezdie. Cheirón ho vraj naučil liečiť všetky choroby a hojiť všetky zranenia, ba dokonca aj kriesiť mŕtvych. Pretože tým porušil rád sveta, bohovia sa na Aesculapa nahnevali. Najmä Hádes, boh podsvetia, prosil Dia, aby Asklépia odstránil, pretože podsvetie sa rýchlo vyprázdňovalo. Mocný Zeus ho teda preniesol na oblohu. Had, ktorý Asklépiovi pomáhal hľadať liečivé byliny, sa dostal na oblohu spolu s ním. Dodnes je v znaku lekárov a lekárnikov ako symbol opatrnosti a múdrosti.
Hviezdy.
Najjasnejšia hviezda tohoto súhvezdia je alfa Ras Alhague. Okrem Ras Alhague sú v tomto súhvezdí ešte štyri hviezdy, ktoré majú jasnosť väčšiu ako tretiu magnitúdu. Jednou z nich je aj beta, Cebalrai, čo znamená „pastiersky pes“. V západnej časti súhvezdia sa nachádzajú blízko seba dve hviezdy: Výrazne červená delta nazývaná Yed Prior („prvá hviezda ruky“) a trochu pod ňou biela epsilon Yed Posterior („posledná hviezda ruky“). Lambda Ophiuchi sa nazýva Marfik („lakeť“). Hviezda éta s menom Sabik („predchádzajúca“) je tesná dvojhviezda. Zeta Ophiuchi je veľmi hmotná hviezda typu O hlavnej postupnosti s viac ako 20-násobkom hmotnosti Slnka. Zároveň sa vyznačuje veľmi rýchlym vlastným pohybom, až 24 km/s. Jej intenzívny hviezdny vietor stláča a zahrieva materiál vo smere jej pohybu.
V súhvezdí sa nachádza aj niekoľko ľahko rozlíšiteľných dvojhviezd: 36 Ophiuchi, 67 Ophiuchi, 70 Ophiuchi, xí Ophiuchi a ró Ophiuchi. Zároveň sa ako ró Ophiuchi označuje aj mohutný komplex medzihviezdnej hmoty rozprestierajúci sa od hviezdy ró Ophiuchi až k hviezde Antares. Tento prachoplynový komplex označovaný aj ako IC 4603-4604 je jedna z najfarebnejších oblastí na oblohe. Je zároveň emisnou, reflexnou, aj tmavou hmlovinou.
Ďalším objektom je nevýrazná hviezda G1 699, ktorá dostala názov Barnardova hviezda, prezývaná aj „Barnardova šípka“. Táto červená hviezdička jasná 9,6 magnitúdy sa však preslávila hneď dvoma vecami: Je to náš druhý najbližší hviezdny systém hneď po alfa Centauri a zároveň je to hviezda s najväčším vlastným pohybom na oblohe.
V roku 1604 vzplanula v južnej časti Hadonosa supernova, ktorá bola jasnejšia než Jupiter. Nazýva sa Keplerova supernova, podľa slávneho hvezdára na dvore Rudolfa II. Kepler ju ale neobjavil, iba popísal.
Objekty.
Hadonos leží na Mliečnej ceste a je to oblasť veľmi bohatá na hviezdy. Obsahuje aj veľké množstvo objektov, medzi ktoré patria otvorené a guľové hviezdokopy a tiež hmloviny. Súhvezdie je známe najmä veľkým množstvom guľových hviezdokôp. Tých jasnejších je okolo dvadsať, Messierov katalóg ich zahŕňa sedem: M9, M10, M12, M14, M19, M62 a M107. Najľahšie pozorovateľné sú M10 a M12. 
Jasnou, tentoraz otvorenou hviezdokopou je IC 4665 v blízkosti hviezdy Cebalrai. V severovýchodnej časti súhvezdia, tesne na rozhraní so súhvezdím Hada, leží otvorená hviezdokopa NGC 6633.
V Hadonosovi sa nachádza taktiež tmavý mrak, ktorý je známy ako Barnard 68. Táto zóna, zdanlivo bez hviezd sa považuje za pravdepodobné miesto vzniku hviezd. Tento nepriehľadný a hustý mrak prachu je tzv. „Bokova globula“ a blokuje svetlo hviezd nachádzajúcich sa za ním. Ďalším oblakom je Barnard 72, pre svoj poskrúcaný tvar zvaný "Hadia hmlovina".
V súhvezdí sa nachádza aj niekoľko planetárnych hmlovín. Jediná z nich, ktorú môžeme ešte ako-tak pozorovať aj menším amatérskym ďalekohľadom, je NGC 6309 (rektascenzia = 17h 14,1´, deklinácia = -12° 55´) a pripomína slabšiu verziu hmloviny Prstenec v Lýre. Tie ďalšie vyzerajú krásne najmä na fotografiách z Hubblovho vesmírneho teleskopu. Najznámejšia z nich je Motýlia hmlovina (NGC 2346). Už v 18. storočí objavil anglický astronóm nemeckého pôvodu William Herschel planetárnu hmlovinu NGC 6369, keď skúmal ďalekohľadom súhvezdie Hadonos. Táto prstencová hmlovina je pomerne slabá a pravdepodobne aj preto dostala názov "Dušička". V strede planetárnej hmloviny Minkowski 2-9 alebo M2-9, vo vnútri plynného disku veľkosti desaťnásobku obežnej dráhy Pluta, pravdepodobne obiehajú v tesnej blízkosti dve hviezdy.
NGC 6384 je typickou špirálovou galaxiou. NGC 6240 je kolízia galaxií v natoľko pokročilom štádiu, že sa katalogizovala ako jeden objekt.
Poloha.
Hadonos je síce veľké, ale dosť problematické súhvezdie na nájdenie. Leží totiž v oblasti bohatej na hviezdy, pričom samotné hviezdy jeho obrazca nie sú nijako výrazne jasné. Hviezdu Ras Alhague môžeme ľahko identifikovať, lebo sa nachádza blízko hviezdy Ras Algethi zo súhvezdia Herkules. Celé súhvezdie sa rozprestiera kolmo dole pod Herkulom. Z východu i zo západu ho ohraničuje súhvezdie Had. Ešte východnejšie od Hada sa nachádza Orol a z druhej strany, západne od Hadonosa a Hada, nájdeme Váhy. Najjužnejšou základnou hviezdou obrazca je pomerne jasná éta Ophiuchi (Sabik), ktorá tvorí veľký rovnostranný trojuholník s hviezdami Vega a Arktúr. Priamo pod Hadonosom sa zase rozprestiera výrazné súhvezdie Škorpión. Hadonosom prechádza svetový rovník.

</doc>
<doc id="29629" url="https://sk.wikipedia.org/wiki?curid=29629" title="Sid Vicious">
Sid Vicious

Sid Vicious (vlastným menom John Simon Ritchie-Beverly; * 10. máj 1957, Londýn, Spojené kráľovstvo – † 2. február 1979, Manhattan, New York, New York, USA) bol britský punkový hudobník a basgitarista skupiny Sex Pistols.
Vicious pravdepodobne zavraždil 12. októbra 1978 svoju priateľku Nancy Lauru Spungenovú. Skôr, než bol odsúdený, zomrel vo veku 21 rokov v apartmáne Michele Robisonovej na 63 Bank Street v Manhattane na predávkovanie heroínom.

</doc>
<doc id="29632" url="https://sk.wikipedia.org/wiki?curid=29632" title="Basic Input/Output System">
Basic Input/Output System



</doc>
<doc id="29633" url="https://sk.wikipedia.org/wiki?curid=29633" title="Erich Maria Remarque">
Erich Maria Remarque

Erich Maria Remarque, vlastným menom Erich Paul Remark (* 22. jún 1898, Osnabrück, Nemecko – † 25. september 1970, Locarno, Švajčiarsko), bol nemecký spisovateľ. Remarqueov úspech je založený na tvorbe napínavého deja, na účinnej charakterizácii osôb a nekompromisnom antifašistickom, antimilitaristickom a humanistickom postoji.
Charakteristika.
Jeho tvorba bola ovplyvnená Jackom Londonom, Ernestom Hemingwayom a nórskym spisovateľom Knutom Hamsunom, ktorý ale na rozdiel od Remarqua sympatizoval s fašistickým hnutím v Nórsku. Diela Remarquea sa vyznačujú silným humanizmom a protifašistickou a spoločensko-kritickou tématikou. Hrdinovia jeho diel sú vždy nejakým spôsobom zrazení k zemi a stratení. Väčšinou ide o mladých ľudí, ktorí si nedokážu pod vplyvom vonkajšej determinácie (vojny) nájsť miesto a uplatnenie v živote. Využitím podrobnej charakteristiky postáv, prvkov expresionizmu, naturalistických opisov scén na fronte, ale i drsných slov, dodáva autor celému dielu osobité čaro. Jeho vrcholným dielom je sugestívne napísaný román "Na západe nič nové".
Životopis.
Erich Maria Remarque sa narodil 22. júna 1898 v nemeckom meste Osnabrück ako syn kníhviazača Paula Remarka a jeho ženy Anny Marie. Vyrastal so svojimi sestrami Ernou (*1900, †1978), Elfriedou (*1903, †1943) a o dva roky starším bratom Theodorom (*1896, †1901). Rodina Paula Remarqua patrila k nižšej strednej vrstve, často sa sťahovala. Povinnú školskú dochádzku skončil v roku 1912 a neskôr, na želanie matky, nastúpil na učiteľský seminár. Zaujímala ho poézia, výtvarné umenie a hra na klavíri. Na radu priateľa, básnika a maliara Fritza Hörstemeiera sa začal venovať písaniu. Jeho prvotina bola "Von den Freuden und Mühen der Jugendwehr" (1916) a po nej nasledovalo menšie dielo "Ich und Du" (1918).
Po vypuknutí 1. svetovej vojny štúdium prerušil, bol povolaný k vojsku a 22. novembra 1916 narukoval do nemeckej armády (Reichswehr). Bol pridelený k 78. pechotnému regimentu. Výcvik absolvoval v kasárňach v Caprivi pri Osnabrücku a Celle. 12. júna 1917 bol prevelený na západný front do Ham-Lengletu, ale opustil ho 31. júla 1917, kedy bol zranený črepinami z granátu na ľavej nohe, pravom ramene a krku. Z 309. poľnej nemocnice Sv. Jozefa v Thorhute bol preložený do nemocnice Sv. Vincenta v Duisburgu, kde si čas krátil písaním básní a autobiografického románu "Die Traumbude" (1920). Koncom októbra 1917 bol z nemocnice prepustený. Vrátil sa k svojej jednotke v Osnabrücku, no skôr, než boli prevelení na západ, Nemecko podpísalo prímerie. Začiatkom nového roka – odmenený Železným krížom prvej triedy, začal znova navštevovať seminár a univerzitu vo vestfálskom Münsteri, ktorú doštudoval 25. júna 1919. Z armády bol prepustený 5. januára 1919 a pri tejto príležitosti sa zriekol všetkých svojich vojenských vyznamenaní.
Koniec vojny Remarque vnímal skľúčene. Jeho matka zápasiaca s rakovinou 9. septembra 1917 zomrela. 6. marca 1918 zomrel jeho priateľ Fritz Hörstemeier. Od augusta 1918 pôsobil na základných školách v dedinách v okolí Osnabrücku. Koncom novembra 1920 ukončil učiteľskú činnosť a vrátil sa do Osnabrücku. Tu sa mu podarilo nájsť niekoľko rôznych zamestnaní. Pracoval ako predavač náhrobných kameňov, účtovník, organista, obchodný cestujúci, učiteľ klavíra. Od marca 1921 začal písať divadelné kritiky pre osnabrücké noviny. V apríli 1922, si našiel prácu ako redaktor v magazíne "Echo Continental" v Hannoveri. Svoju prácu začal prvýkrát podpisovať pod pseudonymom Erich Maria Remarque. Popri novinárskej činnosti sa venoval písaniu svojho ďalšieho románu "Gam" (1923 – 1924).
Keď v Bavorsku upevňovali nacisti svoje mocenské postavenie, pracoval Remarque (od roku 1925) ako redaktor v novinách "Sport im Bild" v Berlíne. Písal humorné články prevažne o automobilizme. V Berlíne sa zoznámil so svojou prvou manželkou – tanečnicou a herečkou Ilse Jutta „Jeanne“ Zambonou, s ktorou sa 14. októbra 1925 zosobášil. O päť rokov nato sa rozviedli. S Ilze sa oženil ešte druhýkrát v roku 1938 kvôli jej emigrácii z Nemecka. Druhýkrát sa rozviedli v roku 1957. Z E. M. Remarqua sa stával úspešný spisovateľ. V novinách "Sport im Bild" uverejňoval ďalší román "Station am Horizont" 1927 (po slovensky: "Vábivé horizonty", 1999), ktorý, podobne ako väčšina jeho diel pred vydaním románu "Na západe nič nové", nepatril k tomu lepšiemu, čo napísal. Sám autor neskôr priznal, že je rád, že sa na jeho skoršie diela zabudlo.
Do sveta profesionálnych spisovateľov ho uviedol román "Im Westen nichts Neues" 1929 (po slovensky: "Na západe nič nové" 1968). Paradoxne ho prvé oslovené vydavateľstvo, vydávajúce noviny "Sport im Bild", odmietlo vydať. Majiteľ vydavateľstva Fisher Verlag si nebol istý, či majú ľudia záujem čítať o vojne, ktorá sa skončila pred desiatimi rokmi. Román napokon vyšiel na pokračovanie v konkurenčných novinách "Vossische Zeitung", začo Remarque dostal od Fishera okamžitú výpoveď. V apríli vydal ďalšiu knihu z vojnového prostredia "Der Weg zurück", 1931 (po slovensky: "Cesta späť", 1967), v ktorej opísal návrat vojakov z frontu a ich zložité začlenenie do spoločnosti. V roku 1931 sa presťahoval do Švajčiarska.
Za peniaze z predaja kníh a filmu si kúpil vilu Casa Monte Tabor v Porto Ronco pri jazere Lago Maggiore (Ticino, Švajčiarsko), kde sa natrvalo usadil v roku 1932 a neskôr poskytoval útočisko ostatným nemeckým emigrantom. Enormný úspech jeho diel z neho spravil bohatého muža. Okrem vily sa stal vlastníkom luxusnej Lancie, dožičil si vyberané jedlá a nápoje, bol štedrý k ženám. Zvlášť k mladej herečke Ruth Albu. Niekoľko desaťročí kupoval, zbieral a predával maľby, sochy, starožitnosti, orientálne koberce a iné umelecké predmety. V jeho zbierke sa nachádzali obrazy od Vincenta Van Gogha, Pabla Picassa, Edgara Degasa a Paula Cézanna, práce od P. A. Renoira, Rubensa a ďalších.
Nacistické pálenie kníh neobišlo ani Remarquove romány "Na západe nič nové" a "Cesta späť". Fašistická propaganda proti Remarquovi šírila nepravdivé informácie, z ktorých mnohé pretrvali do dnešných čias. Napríklad mýtus o jeho pôvodnom mene. Nacisti vytvorili historku o Židovi Kramerovi, ktorý "nikdy nebol vo vojne a preto ani jeho román "Na západe nič nové", ktorý napísal pod pseudonymom Remarque, neopisuje skutočnú situáciu Nemcov na západnom fronte". S menom Erich Paul Kramer sa dokonca môžeme stretnúť aj v edičnej poznámke ku knihe "Na západe nič nové" (Slovenský spisovateľ, 2002), či v školských učebniciach. Faktom ostáva, že 22. júna 1898 sa v Osnabrücku narodil Erich Paul Remark. Svoj pseudonym pravdepodobne prevzal z frankofónneho prepisu priezviska svojho prapradeda Johanna Adama Remarqua.
V roku 1935 ho osobne navštívil ríšsky maršal Hermann Göring a ponúkol mu návrat do Tretej ríše. Remarque odmietol, podobne ako väčšina umelcov, ktorí sa rozhodli opustiť Nemecko. Svoje rozhodnutie potvrdil aj ďalším úspešným románom "Drei Kamaraden", 1936 (po slovensky: "Traja kamaráti", 1965) ktorého hlavnou ideou je priateľstvo a láska, a ani v tomto románe sa nedokáže ubrániť svojim pacifistickým myšlienkam iritujúcim nacizmus. 4. júla 1938 bol Remarque zbavený nemeckého štátneho občianstva.
Po obsadení Poľska a Francúzska Hitlerom, sa Remarque zo Švajčiarska v roku 1939 presťahoval do Spojených štátov. Z tohto obdobia pochádzajú romány z emigrantského prostredia "Liebe Deinen Nächsten", 1941 a román "Arc de Triomphe", 1946 (po slovensky: "Víťazný oblúk", 1947, 1963, 1974) v ktorých opísal život na úteku cez Európu do Spojených štátov.
Jeho sestra Elfrieda sa prenasledovaniu nevyhla. „"Tvoj brat nám možno unikol, ale tebe sa to nepodarí"“ vyhlásil Roland Freisler, predseda občianskeho súdu a zúrivý nacista, ktorý ju obvinil zo zločinov proti Hitlerovi a režimu a odsúdil na trest smrti. V roku 1943 bola popravená sťatím v Berlíne. Zanechala po sebe manžela a dve deti. Remarque sa o sestrinej smrti dozvedel až po vojne. V jej rodnom meste je od roku 1968 po nej pomenovaná ulica "Elfriede-Scholz-Straße".
V Spojených štátoch sa Remarque spoznal s mnohými slávnymi osobnosťami z oblasti kultúry. Remarque prežil niekoľko vášnivých ľúbostných vzťahov s populárnymi hollywoodskymi herečkami Marlene Dietrich, Natasha Paley, Greta Garbo, Lupe Velez a s bývalou manželkou Charlieho Chaplina Paulette Goddard, ktorá sa stala jeho poslednou manželkou. Zosobášili sa 25. februára 1958 v Brandforde (Connecticut, USA).
Nové kontakty znamenali aj nové príležitosti pre sfilmovanie jeho románov. Počas vojny spolupracoval Remarque na rôznych filmových projektoch a v roku 1941 mal premiéru film "So Ends Our Night" (John Cromwell, réžia) podľa románovej predlohy "Liebe Deinen Nächsten". 
Okrem filmu a písania sa Remarque venoval charitatívnej činnosti v spolupráci s European Film Found – organizáciou na podporu nemajetných emigrantov v USA a usporadúval výstavy svojej rozsiahlej zbierky obrazov. S blížiacim sa koncom vojny sa odhodlal k písaniu románu "Zeit zu leben und Zeit zu sterben" (po slovensky: "Čas žitia a čas umierania", 1958). Opísal v ňom zápas nemeckého vojaka, ktorý pochyboval o správnosti ideí, za ktoré nasadzoval život, na pozadí bojov druhej svetovej vojny. Hoci kniha vyšla až po vojne, stále išlo o citlivú tému. Remarque musel román niekoľkokrát prepracovať. V Nemecku vyšiel v cenzurovanej podobe.
Remarque sa do Európy vrátil až po deviatich rokoch, v máji 1948. Pri tej príležitosti navštívil svojho otca Paula Remarka, ktorý neskôr v roku 1954 vo veku 95 rokov v Nemecku zomrel. Dozvedel sa všetky podrobnosti týkajúce sa smrti svojej sestry Elfriedy. Zrejme tieto skutočnosti viedli k napísaniu románu z prostredia koncentračného tábora "Der Funke Leben" (1952). Do rodného Osnabrücku sa znovu vrátil takmer po dvadsiatich rokoch, v roku 1952. V Nemecku sa neusadil, býval striedavo v Amerike a vo Švajčiarsku.
Neskôr sa Remarque venoval písaniu článkov a románu "Der schwarze Obelisk", 1952 (po slovensky: "Čierny obelisk", 1980) a románu "Der Himmel kennt keine Günstlinge", 1961 (po slovensky: "Nebo nepozná obľúbencov", 1971) alebo "Die Nacht von Lisabon", 1962 (po slovensky: "Noc v Lisabone", 1973). Pracoval na divadelných hrách "Die letzte Act", "Die letzte Station", či "Die Heimkehr des Enoch J. Jones" a na filmových projektoch. V roku 1958 bol uvedený film "A Time to Love and a Time to Die" (Douglas Sirk, réžia) – adaptácia románu "Zeit zu leben und Zeit zu sterben" (po slovensky: "Čas žitia a čas umierania", 1958). V tomto filme Remarque stvárnil postavu učiteľa Pohlmanna. Pri filme sa ocitol ešte v roku 1962, kedy sa zúčastnil natáčania vojnového eposu o vylodení v Normandii "The Longest Day" ako scenárový poradca.
Hoci počas života nezískal Nobelovu cenu, na ktorú bol dvakrát nominovaný (september 1929, 1930), získal Möserovu medailu, ktorú mu v roku 1963 udelilo mesto Osnabrück. O štyri roky neskôr obdržal od Nemeckej spolkovej republiky najvyššie ocenenie za zásluhy "Großes Verdienstkreuz". Stal sa čestným občanom miest Ronco a Ascona vo Švajčiarsku.
Jeho zdravotný stav sa s pribúdajúcim vekom začal zhoršovať. Prekonal niekoľko srdcových infarktov, diagnostikovali mu Menièrov syndróm a cukrovku. Zomrel 25. septembra 1970 v nemocnici v švajčiarskom meste Locarno na zlyhanie srdca. Pochovaný je na cintoríne v Porto Ronco.

</doc>
<doc id="29635" url="https://sk.wikipedia.org/wiki?curid=29635" title="Mestský hrad v Banskej Bystrici">
Mestský hrad v Banskej Bystrici

Mestský hrad v Banskej Bystrici, charakteristická dominanta a symbol historického jadra Banskej Bystrice s typickou siluetou dvojice cibuľovitých veží, situovaný hore na námestí. Je to národná kultúrna pamiatka. 
Dejiny.
Mestský hrad vznikol popri pôvodnej baníckej osade, ktorá predchádzala založeniu mesta. Už v tých časoch tu stál farský kostol Nanebovzatia Panny Márie, ktorý sa neskôr, koncom stredoveku stal centrom novej pevnosti. Funkciou mestského hradu bolo chrániť výnosy z ťažby drahých kovov, najmä z medi a striebra, a kráľovskú pokladnicu. Sídlil tu zástupca kráľa a cirkvi, schádzala sa tu mestská rada. Jednotlivé budovy rôznorodej funkcie obohnali spoločným opevnením, ktoré chránilo patriciát pred vonkajšími nepriateľmi i vnútornými nepokojmi, najmä počas baníckych vzbúr.
Areál mestského hradu sa skladá z kostola Panny Márie, tzv. Matejovho domu, tzv. slovenského kostola, radnice, budovy fary a kamenného opevnenia s baštami, vstupnou bránou s barbakanom, ktorým sa do areálu vchádzalo. 
Najstaršou budovou je neskororománsky farský kostol panny Márie z druhej polovice 13. storočia. Pôvodne ho obklopoval cintorín, na ktorom až do 19. storočia stála románska kostnica.
Bystrickí mešťania, inšpirovaní vzorom mestského hradu v Kremnici, opevnili v poslednej tretine 15. storočia priestor okolo farského kostola a postavili tu ďalšie budovy patriace samospráve banských miest, mestskej správe a kráľovi: gotický dom kráľa Mateja (nazývaný aj Matejov dom) vznikol v roku 1479, mestská radnica okolo roku 1500; krátko predtým, v roku 1492, dostavali kostol sv. Kríža, nazývaný aj slovenský kostol, lebo sem chodili prevažne slovenskí obyvatelia, s bohatým vstupným neskorogotickým portálom. Opevnenie tvoril vysoký kamenný múr a kruhové bašty. Najdôležitejšou časťou opevnenia bola vstupná brána s barbakanom, dostavaná v roku 1512, do ktorej sa vstupovalo dvoma bránami, pre povozy a pre peších. V tom období prešiel farský kostol nákladnou stavebnou úpravou, ktorú podnes dokumentuje zachované oratórium s gotickou krížovou klenbou, bočná kaplnka sv. Barbory a neskorogotickým krídlovým oltárom od Majstra Pavla z Levoče a neskorogotická bronzová krstiteľnica od majstra Jodoka. Typologickou zaujímavosťou sú portréty svätých, ktorými iluzívne nahradili konzoly pod klenbou v presbytériu. Interiér kostola bol v tých časoch veľmi hodnotný, hl. oltár vyhotovil Majster Pavol z Levoče a údajne bol ešte monumentálnejší ako levočský. Podľahol však ničivému požiaru v roku 1761; v roku 1767 ho nahradili barokovým oltárom s obrazmi od významného rakúskeho maliara J. L. Krackera. Zrútenú klenbu nahradili barokovou, s iluzívnou architektonickou freskou v presbytériu od Antona Schmidta z rokoch 1767-1770. Z tohto obdobia pochádzajú aj typické siluety s cibuľovitými medenými strechami.
Do mestského hradu po čase včlenili aj mestskú radnicu. V druhej tretine 16. storočia prešla viacerými stavebnými úpravami, ktoré jej vtlačili dnešný ráz. V roku 1546 ju podstatne rozšírili a prestavali. Čoskoro nato, v rokoch 1564-1565, majster Peregrinus upravil jej priečelie vrátane starej neskorogotickej loggie a budovu ukončil renesančnou atikou s lastovičími chvostmi.
Exteriér a interiér.
Farský kostol je výrazná gotická architektúra s pôvodnou románskou vežou z čias vzniku objektu. Je jednoloďový, s predĺženým presbytériom a z oboch strán pristavanými kaplnkami a oratóriom. Z pôvodnej náročnej bohatej architektúry sa zachovali fragmenty kružieb v lomených oknách, prekryté barokovou prestavbou, zlomky žánrových výjavov pod rímsou, znázorňujúce sedem hlavných hriechov, niekoľko gotických fiál a baldachýn. Okná kaplnky si zachovali neskorogotické plamienkové kružby. Fasádu objektu v gotike pomaľovali kvádrovaním. K najlepším výtvarným dielam exteriéru patrí reliéf Krista na Hore olivovej (umiestnený na vonkajšej strane kostola v nároží veže) a torzo Zvestovania, z čias okolo roku 1500. Hl. priestor kostola je klenutý pruskými klenbami. Má jednotné neskorobarokové vnútorné zariadenie a nástenné maľby. Baroková úprava rešpektovala staršie, najmä neskorogotické fragmenty a nábehy rebier. Bočné kaplnky, oratórium a sakristia majú bohaté vzorce neskorogotických krúžených a hviezdicových klenieb. Z pôvodného zariadenia vyniká oltár sv. Barbory a gotická krstiteľnica, gotické tabuľové obrazy; výtvarné detaily sú inštalované v ďalších bočných kaplnkách. 
Slovenský kostol má v barokovom členení fasád zachovaný neskorogotický portál s pretínavými prútmi z konca 15. storočia.
Matejov, pôvodný kráľovský dom, je bloková viacposchodová stavba, ktorá si napriek romantickej úprave zachovala pôvodné riešenie fasád s výrazným maľovaným kvádrovaním.
Radnica (pretórium) prešla viacerými stavebnými úpravami, napriek tomu si zachovala svoj renesančný ráz. Bloková budova so stĺpovou arkádou pôvodne nadväzovala na hradné opevnenie. Renesančné premurované atiky pôvodne v tvare lastovičích chvostov.
Súčasný stav.
V roku 2005 prebehla kompletná rekonštrukcia priestorov mestského hradu. Od roku 2009 je v priestoroch hradu kaviareň a reštaurácia.
Prístup.
ŽSR, SAD. Hrad je mestského typu a prístup k nemu je teda veľmi jednoduchý. Nachádza sa priamo v centre Banskej Bystrice na malom námestí nad hlavným námestím mesta.
Okolie.
Popri Matejovom dome cez tepanú železnú bránu prejdeme na historický cintorín, kde sú pochovaní viacerí národní dejatelia a spisovatelia. Z cintorína sú pôsobivé pohľady na hradný komplex.
Okolité pamiatky: Mestská pamiatková rezervácia Banská Bystrica, hrady: Zvolen, Pustý hrad nad Zvolenom, Slovenská Ľupča. 
Zaujímavosti.
Mesto je strediskom turistiky, v prímestskej časti sa odporúčajú tieto jednohodinové vychádzky:
Z Medeného hámra do doliny Laskomer, z Fončordy do Areálu zdravia. Malachovskou dolinou do Ortút k pamätníku sovietskych letcov pod Dolnou skalou. Do lesoparku na Urpín (, pekné pohľady na mesto) a na Vartovku (, kde je pozorovacia veža, tzv. „vartovka“ z čias tureckých nájazdov, dnes je v objekte po úpravách Krajská ľudová hvezdáreň). Podryba, Šalková - príjemná prechádzka po hrádzi Hrona (viditeľné sú ešte piliere z tesaných kameňov, ktoré slúžili ako nosníky drevených mostín hrádze, tzv. „hrable“, na zadržanie plaveného dreva z horehronských lesov). Do miestnej časti Jakub, kde je náučný chodník (lesostep).
Banská Bystrica je východiskom značkovaných trás do blízkych horstiev: Kremnické vrchy, Starohorské vrchy, Veľká Fatra, Nízke Tatry, Veporské vrchy a Poľana.
Zvony.
Vo zvonici sú na oceľovej zvonovej stolici zavesené 3 zvony. 
Zvony zvonia každú nedeľu a sviatky o 6:45, 8:15, 10:45 a 16:15. Zvonia iba zvony "General" a "Special", keďže zvon "Median" je prasknutý.

</doc>
<doc id="29636" url="https://sk.wikipedia.org/wiki?curid=29636" title="Bodoň (hrad)">
Bodoň (hrad)

Bodoň bol hrádok v Slanských vrchoch.
Charakteristika.
Stopy po hrádku na 868 m vysokom zalesnenom vrchu severne od obce Tuhrina, ktorá sa nachádza juhovýchodne od Prešova, na západných svahoch Slanských vrchov. 
Dejiny.
Doteraz získané poznatky o histórii hradu zhrnuli vo svojej knihe Slivka/Vallašek: Comes Štefan v roku 1299 oznamuje, že Egid a Andronik Jánovi synovia, obsadili hrad zvaný Makovica (Mokoycha) patriaci Budunovým synom dedinu Puch, ktorá patrila Egidovi a Andronikovi. B. Varsik, ktorý hradu venoval značnú pozornosť, sa domnieva, že hrad vybudoval Budun z Ploského, a preto vzniklo aj pomenovanie Budunov hrad (Bodonvára). Po vpáde Tatárov do oblasti dolného toku rieky Torysa v roku 1285 ho ako refúgium pre svoju rodinu a po značnom poškodení, ktoré sa konštatovalo v súdnom rozsudku z roku 1299, už Budunovi synovia neobnovili. Hrad by teda podľa toho existoval len jedno desaťročie.
Koncom 13. storočia Ploské a celé oblasť potoka Brestová a jeho prítokov patrila Budunovi a jeho synom. Pôvodné majetky boli rozdelené po roku 1320, keď synovia budujú kúrie na svojich rodinných podieloch. Kráľ Žigmund Luxemburský daroval v roku 1435 pod titulom novej donácie Žigmundovi, Martinovmu synovi z Ploského, kapitánovi Bratislavského hradu, všetky majetky jeho rodiny, pochádzajúce od predka Buduna. Vymenovávajú sa príslušnosti hradu Makovica, resp. Bodonvara - “in castro Makovycza alio nomine Bodonwara vocato in comitatu de Sarus situato”.
Je však otázkou, či by bola kráľovská kancelária označovala tieto majetky ako príslušnosti hradu po jeho viac ako storočnom zániku. Pamiatky hmotnej kultúry získané pri zisťovacom výskume svedčia o tom, že hrad musel existovať i neskôr, t. j. po roku 1298. Hĺbkový výskum lokality by mohol spresniť nielen čas jej zániku, ale i vzniku. Domnievame sa, že vznikla skôr, ako to tvrdí B. Varsik, a to okolo polovice 13. storočia.
Exteriér.
Hrádok postavili na vyčnievajúcom skalnom podloží vystupujúcom z vrchu severne nad obcou. To zabezpečuje neprístupnosť lokality zo severnej a západnej strany. Východná a južná strana boli chránené mohutnou priekopou vysekanou do skalného podložia. Vrch skalného brala má takmer štvorcový pôdorys s rozmermi 52 x 50 m a tvorí obytnú plochu hrádku. Tá bol na okraji pravdepodobne chránená obvodovým opevnením. V najvyššie položenej časti plošiny na severnej strane, neďaleko severovýchodného nárožia, bola kruhová kamenná veža vystavaná z miestneho ryolitu. Veža s vnútorným priemerom 3,6 m a vonkajším okolo 7,6 až 8 m svojím kubusom čiastočne presahuje okraje obvodového opevnenia. Ďalšie murované objekty v interiéri hradu pravdepodobne neboli.
Súčasný stav.
Stopy po hrádku sú na skalnej plošine, na okraji ktorej je väčšia pravidelná vyvýšenina – stopa po obvodovom opevnení. Stopy po kamennej veži sú v najvyššej časti plošiny a ešte dnes je odčítateľný jej kruhový pôdorys. Iné stopy po murovaných objektoch na plošine nie sú, ale podľa dispozície predpokladáme, že na plošine boli drevené obytné aj hospodárske objekty.
Prístup.
ŽSR Prešov- 10 km, Abranovce (SAD), 14km Zlatá Baňa (SAD). K hrádku sa dostaneme po chodníku zo Zlatej Bane, odbočíme vpravo lesnou cestou na vrch Makovica a odtiaľ ďalej k skalnému bralu, na ktorom stál hrad. Chodník pokračuje do obce Abranovce a dá sa využiť aj opačná cesta. Najkrajšia a najrýchlejšia cesta je Rácovou dolinou po lesnej asfaltke až do sedla Heteť, kde nájdeme spomínanú odbočku. Tu odbočíme doľava, smerom na Pusté pole (Zlatá Baňa). Po krátkom stúpaní sa dostaneme na plošinu, ktorej dominuje obrovské skalné bralo, k jedinej schodnej prístupovej ceste na vrchol brala nás privedie odbočka. 
Okolie.
Blízke hrady: 
Zaujímavosti.
Pri menšom zisťovacom výskume v roku 1974 sa v areáli hradu našli neolitické keramické fragmenty (lineárna a bukovohorská) z mladšej bronzovej doby a stredoveké z 13. až 14. storočia.
Obec Tuhrina sa síce v písomných prameňoch objavuje pomerne neskoro – v roku 1397 pod názvom Thwgrina, ale toto územie bolo osídlené už v čase Veľkej Moravy.

</doc>
<doc id="29637" url="https://sk.wikipedia.org/wiki?curid=29637" title="Breznica">
Breznica

Breznica môže byť:

</doc>
<doc id="29638" url="https://sk.wikipedia.org/wiki?curid=29638" title="Breznica (hrad)">
Breznica (hrad)

Breznica (normovaný názov) alebo Breznický hrad je zrúcanina hradu pri obci Tekovská Breznica.
Charakteristika.
Zrúcaniny hradu Breznica sa nachádzajú na vrchu Hrádok, juhovýchodne nad obcou Tekovská Breznica, ktorý je ohraničený od severu Chválenskou dolinou a Priesilskou dolinou od juhu. Poloha umožňovala výhľad na historickú „Slovenskú bránu“, opátstvo v Hronskom Beňadiku a na vzdialenú Novú Baňu.
Dejiny.
Názory viacerých historikov na dobu vzniku hradu sa rozchádzajú. P. Križko kladie vznik hradu pred rok 1240, kedy podľa neho existovala obec i hrad Brezinche, pričom po mongolskom (tatárskom...) vpáde existoval iba hrad Berzenche (Križko, s. 247). Ak teda hrad vznikol v 1. polovici 13. storočia, potom za iniciátora výstavby možno považovať buď ostrihomského arcibiskupa, ktorého majetky tu neskôr hraničili s majetkom svätobeňadického kláštora, alebo samotných benediktínov. Roku 1260 totiž arcibiskup zabral obec Breznicu od svätobeňadického opáta. V roku 1273 prisúdil pápežský legát spornú obec „villa Bezente“ opátstvu vo Svätom Beňadiku, hoci hrad zostal v držbe ostrihomského arcibiskupa (Súpis, III., s. 273-274). Arcibiskup obec asi opátstvu nevrátil, lebo v roku 1276 protestuje opát Martin zo Sv. Beňadika proti arcibiskupovi Filipovi, ktorý po mongolskom (tatárskom...) vpáde ovládal a nevrátil im ich pozemky v Parkane, Udvarde, Nemciach, Rybníku, Čajkove a Breznici (Kmeť A., s. 23-24). Kláštor opätovne opakoval svoju požiadavku aj v roku 1277 (Kmeť A., s. 24).
Novšia literatúra považuje za prvú hodnovernú správu o hrade Breznica až listinu z r. 1311 ("Vlastivedný slovník obcí na Slovensku", s. 153). Maďarský historik E. Fügedi kladie vznik hradu medzi roky 12831311, lebo v r. 1283 sa hrad ešte nespomína (Fügedi, s. 108).
Po vypuknutí feudálneho zmätku zapríčinenom vymretím Arpádovcov sa hrad v prvých desaťročiach 14. storočia stal majetkom najmocnejšieho uhorského oligarchu Matúša Čáka Trenčianskeho. Po svojej exkomunikácii v roku 1311 Čák pri odvetnom pustošení majetkov ostrihomského arcibiskupa dobyl aj Breznický hrad. Dobové anály hovoria o tom, že Čák použil sapérsku techniku, ktorá spočívala v tom, že útočník podkopal hradné múry, ktoré sa po strate opory zrútili. Hrad však bol rýchlo opravený, lebo r. 1313 sa spomína ako „castrum egregium“, teda ako významný hrad (Kmeť A., s. 24). Po Čákovej smrti roku 1321 pripadol hrad ostrihomskému arcibiskupstvu, proti čomu protestoval svätobeňadický opát. Roku 1351 prepadol hrad aj obec novobanský komorský gróf (Bornemisza, s. 139). Majetkové spory medzi ostrihomským arcibiskupstvom a opátstvom vo Sv. Beňadiku sa vliekli až do roku 1375, keď boli predložené pápežovi a boli vyriešené v prospech arcibiskupa. Počas týchto sporov sa o hrad asi nikto nestaral, lebo v r. 1411 ho nazývajú „castrum fractum“, teda poškodený hrad (Bornemisza, s. 139).
Po smrti kráľa Albrechta II. Habsburského obsadili hrad v roku 1441 žoldnierske vojská Jána Jiskru (Bornemisza, s. 139, Súpis, III., s. 274). Podľa iných prameňov však Mikuláš Bodok, breznický kapitán, prijal do hradu Čechov v r. 1464, pričom pustošil okolie spolu s nimi (Kmeť A., s. 24). Po potlačení bratríkov kráľom Matejom došlo k výmene kastelánov a tak sa v roku 1468 dozvedáme meno jedného z nich - Bartoša z Hertvikoviec („Barhos de Herthquikovyer Castellanus Castelli Berzencze“). Ešte v roku 1471 sa tento bývalý Jiskrov kapitán podpisuje ako „haytman na Brzeznicy“. Koncom toho istého roku hrad dobyli vojská poľského kráľa Kazimíra. Vtedy sa do poľských rúk dostali aj hrady Teplica, Breznica, Dobrá Niva a Revište (Kmeť A., s. 24). O osudoch hradu koncom 15. a na zač. 16. storočia nič nevieme. Je však pravdepodobné, že v tomto období hrad schátral. Možno ho dal zbúrať kráľ, lebo jeho kasteláni sa dopúšťali množstva lúpeží (Graus-Makovický - ďalej len G.- M., s. 462 - 464).
Hrad v roku 1546 už nestál, lebo podľa hlásenia svätobeňadického konventu, keď 7. 10. 1546 vtiahol Rafael Podmanický do hradu Hrušov, vyhlásil, že postaví svoj hrad na „Berzencze“ a to i svojim poddaným aj prikázal. Preto konvent píše rade mesta Nová Baňa, aby dali pozor (Haiczl, s. 75). K realizácii zámeru asi nedošlo, lebo podľa uznesenia vojenskej porady z 14. 5. 1563 mali byť stráže proti tureckým vpádom stavané aj ku hradom Teplica a na „miesto starého hradu nad Breznicou“, odkiaľ vidno do Žarnovice a do Svätého Beňadika (G.-M., s. 459). Vtedy tu už boli asi len ruiny hradu, ktoré mohli čiastočne slúžiť na ubytovanie jednej z vojenských stráží. Hrad znovu vystupuje v r. 1577 v staronovom spore ostrihomského arcibiskupa so svätobeňadickým opátstvom o obec Breznicu, kedy sa stal vlastníctvom ostrihomského arcibiskupa (G.- M., s. 464). V r. 1647, keď Turci v obci podpálili domy i kostol, sa hrad nespomína (G.-M., s. 459, Bornemisza, s. 140). Ján Bornemisza bez udania zdroja informácie tvrdí, že v r. 1660 hrad ešte stál. Bol síce poškodený, ale k bývaniu ešte súci. Súpis pamiatok uvádza, že hrad pretrvával do začiatku 18. storočia a že ho po r. 1711 ani nezbúrali. Vtedy však už asi bol hrad v ruinách. Neskôr boli kamene používané na stavbu domov v obci, čo výrazne urýchlilo proces zániku objektu.
Exteriér.
Architektúra hradu bola podriadená tvaru brala orientovaného v smere SZ-JV. Stavitelia zvolili miesto výstavby hradu v juhovýchodnej časti skalného ostrohu. Prístupová cesta viedla po južnom úbočí skaly, prekonávala strmý svah a potom cez plošinu v šijovej priekope do predpolia a odtiaľ do horného hradu. Deštruované murivo v blízkosti čela hradu umožňuje vysloviť predpoklad, že by mohol byť zvyškom hranolovej veže s obrannou aj obytnou funkciou. Asi 20 metrov od veže sa pravdepodobne nachádzal obytný palác nepravidelného pôdorysu. JV stenu paláca tvorila na prízemí skala a priechodom cez ňu bolo možné dostať sa do dvorčeka, ktorý ohraničoval priestor za palácom. Obranu tejto časti hradu posilňovali ešte dva pásy valov a priekopa vysekaná do skaly. Smerom na juhozápad od dvorčeka sa zachoval zvyšok hranolovej bašty flankujúcej juhozápadnú stranu horného hradu. Severozápadným smerom od horného hradu sa tiahne jazykovitý skalný výbežok, na ktorom sú badateľné umelé zásahy. Na SZ konci tohoto predhradia sa nachádza priekopa s dlhšou osou orientovanou kolmo na predhradie. Ďalší jazykovitý výbežok sa tiahne JZ smerom, bol opevnený múrom s valcovou baštou na konci výbežku. Bašta kontrolovala vstup do hradu. JZ smerom od valcovej bašty sa na nižšej výškovej úrovni tiahne jazykovitý výbežok, sú na ňom badateľné umelé zásahy vo forme dlhých, trikrát priečne delených paralelných valov ohraničujúcich úzky priestor výbežku. Celý systém sa tiahne až na koniec výbežku, kde končí vo forme plošinky. Ochranu tohoto útvaru na západnej strane ešte posilňoval teraz už nevýrazný val.
V okolí hradu Breznica sa nachádzajú ešte dva objekty: hrádok na Sokolej skale a strážna veža v polohe Pustý hrad.
Súčasný stav.
Dnes je viditeľná dispozícia hradu v teréne, na základe ktorej vznikol predchádzajúci popis. Relikt prístupovej cesty sa čiastočne zachoval v ohybe pod severozápadným predhradím, ďalej fragment muriva severovýchodnej steny, priľahlého severného nárožia a deštruované JV murivo - tie tvorili vežu. Zachoval sa aj prízemný fragment muriva dĺžky , ktorý je asi zvyškom hranolovej bašty a viditeľné sú aj valy.
Prístup.
ŽSR, SAD Tekovská Breznica. Najlepšie sa dostanete na hrad priamo z obce smerom na Priesil. Značka ide cez polohu Hrádok (), na ktorej stojí hrad.
Okolie.
Priamo v okolí hradu Breznica je hrádok Sokolia skala a strážna veža. Okolité pamiatky: hrady Rudno, Žarnovica, Sitno, Hronský Beňadik a Levice.
V okolí máte možnosť za jeden deň navštíviť 4 objekty: štart v Rudne nad Hronom, potom na Uhliská a cez Priesil ďalej na hrad Breznica. V jeho okolí leží hrádok Sokolia skala a po prechode do miestnej časti Tekovskej Breznice nazývanej Luchtov (mimo TZCH), môžete navštíviť aj spomínanú strážnu vežu nad Hronom (). Mapa: VKÚ Harmanec č. 138 - Štiavnické vrchy.
Zaujímavosti.
Obec Tekovská Breznica () leží v údolí Hrona na JZ od Novej Bane. V r. 1273 ju prisúdil pápežský legát ako spornú obec opátstvu v Hronskom Beňadiku. V r. 1776 patrila banskobystrickému biskupstvu, v obci bola od stredoveku fara, ktorá neskôr zanikla. Katolícky kostol Narodenia P. Márie bol postavený v r. 1647 s použitím zvyškov predošlej stavby stredovekého kostola vypáleného Turkami. V r. 1777 nákladne renovovaný, v r. 1856 zničený požiarom, renovovaný, v r. 1912-13 prestavaný. Pôvodne jednoloďový s polygonálnym uzáverom, rozšírený prestavbou. V lodi české placky - v uzávere lunetová klenba. Predstavaná veža krytá nízkym ihlancom.
Snahou autorov tejto štúdie bolo poskytnúť základné informácie o skupine zaujímavých zaniknutých hradov na strednom Pohroní, ktoré získali počas terénnych prieskumov v sezónach 1998 a 1999. Keďže na týchto hradoch okrem Rudna nad Hronom neprebehli archeologické výskumy, sú uvedené informácie úmerné zachovalosti a čitateľnosti ich terénnych zvyškov a teda vôbec nie nemenné. Účelom bolo taktiež upozorniť na existenciu tejto významnej skupiny hradov, ktorá si zaslúži adekvátnu pozornosť odborníkov a dokazuje, že slovné spojenie „zaniknutý hrad“ netreba brať nikdy doslovne a vždy sa presvedčiť o skutočnom stave tej-ktorej lokality. Podrobným výskumom týchto hradov v stredoslovenskej banskej oblasti by sa získal oveľa komplexnejší pohľad na stredoveké osídlenie tohoto regiónu a v neposlednej miere by to výrazne prospelo poznaniu stredovekej profánnej architektúry na Slovensku.

</doc>
<doc id="29639" url="https://sk.wikipedia.org/wiki?curid=29639" title="Brzotín">
Brzotín

Brzotín je:

</doc>
<doc id="29640" url="https://sk.wikipedia.org/wiki?curid=29640" title="Brzotín (hrad)">
Brzotín (hrad)

Brzotín (normovaný názov) alebo Brzotínsky hrad je hrad v obci Brzotín.
Charakteristika.
Brzotín leží v Rožňavskej kotline na nive rieky Slaná. Obec sa spomína roku 1243 v donačnej listine, vznikla však na staršom osídlení – bukovohorské sídlisko v okolí Brzotínskej vyvieračky.
Dejiny.
Za získané zásluhy pri tatárskom vpáde dostali prevažnú časť bývalého majetku comesa Borša v spomínanom roku 1243 od kráľa Belu IV. bratia Detrich a Štefan Szár, Matejovi synovia z rodu Ákošovcov-Bebekovcov, ktorí postavili prvé kamenné opevnenie. S rozsiahlym darovaným územím dostali tiež obaja bratia právo dolovania drahých kovov pri Brzotíne do výšky 200 mariek striebra.
Obrovský majetok Ákošovcov bol dlho spravovaný ako nediel a až neskoršie dochádza k jeho rozdeľovaniu (rod Ákošovcov sa totiž časom rozrástol a zač. 14. stor. prevzali jeho členovia podľa priezviska jedného z Detrichových vnukov meno Bebekovci). Záujem o rudné bohatstvo prejavil koncom 13. stor. podnikavý a v baníctve skúsenejší spišský rod Mariássyovcov. Tak roku 1290 odpredal Dominik Bebek Brzotín spišskému comesovi Batyzovi z rodu Mariássyovcov, ktorí roku 1293 na mieste opevnenia postavili hrad a v obci mali mýtnu stanicu. Roku 1318 došlo k prvému rozdeleniu ákošovských majetkov medzi 5 synov Beňadika, syna Detricha Szára. O 2 roky neskôr sa táto deľba spresnila, rodový majetok sa rozdelil na 3 časti a tým aj rodina Ákošovcov-Bebekovcov na 3 vetvy:plešiveckú, štítnickú a kameniansku. Plešivecké panstvo pripadlo najstaršiemu synovi Dominikovi, Mikuláš a Ladislav dostali Štítnik s okolitými dedinami a kameniansky podiel pripadol bratom Jánovi a Petrovi. Rozdelenie rodového majetku, výnosy z dolovania i výčiny Mariássyovcov spôsobili, že Dominikovi súrodenci z plešiveckej vetvy napadli platnosť predajnej zmluvy, podľa ktorej sa Mariássyovci stali pánmi Brzotína a k nemu patriacich baní. Zdôvodňovali to tým, že v čase uzavretia zmluvy ešte neboli dospelí a k odpredaju došlo vlastne bez ich súhlasu. Tento spor o neplatnosti kúpno-predajnej zmluvy Brzotína trval 30 rokov, hoci v období sporu Bebekovci sa stali pánmi brzotínskej časti rodového majetku a s ňou aj územia Krásnej Hôrky. Spor bol s konečnou platnosťou rozriešený vzájomnou dohodou 8. mája 1352, pričom Mariássyovcom bol ponechaný Brzotín a Bebekovci dostali naspäť Krásnu Hôrku.
Roku 1416 je majiteľom hradu rodina Gemerských, ale o krátky čas sa stal majetkom kráľovského nádvorníka Jána Nagya z Plešivca. V listinách sa v tých časoch spomína ako castrum Berzethe. Neskôr bol opäť kráľovským majetkom a v roku 1430 ho kráľ Žigmund daroval rodine Peréniovcov. Tak ako všetky gemerské hrady, aj Brzotín dostalo do rúk vojsko Jána Jiskru z Brandýsa. Od husitov ho dobyl Matej Korvín, ale pri obliehaní bol veľmi poškodený a odvtedy neudržiavaný. V roku 1489 sa stal majiteľom Štefan Mariássy a po ňom sa majitelia striedali veľmi často. V roku 1556 hrad dobyli Turci, načas bol v rukách lúpežných rytierov, až ho roku 1573 Turci zborili – obec bola poplatná Turkom. Od 16. storočia bola zrúcanina a priľahlé panstvo majetkom Andrássyovcov.
Exteriér.
Bálin Ila vo svojej monografii uvádza, že hrad postavili Mariášiovci pravdepodobne na mieste strážnej veže, toto miesto volali hrad Červených mníchov. Mohlo to mať nejaký súvis s johanitmi, ktorí mohli túto strážnu vežu využívať. Hrad však pravdepodobne postavili v rokoch 12931327, čomu zodpovedá aj jeho slohová dispozícia. Hrad stojí na skalnom výbežku upravenom na terasovité plató 20x15 m. Pozostával z blokovej palácovej stavby s obdĺžnikovým pôdorysom (16,5x4,5 m) a malého nádvoria, ktoré sa lichobežníkovo zužovalo smerom na východ (16/12x6 m). Obvodové murivo so šírkou 2 m bolo z miestneho vápencového kameňa a spájala ho tvrdá vápencová malta. Palác bol omietnutý hrubou omietkou. Vonkajšie líce paláca je pilierovito vpustené do skalného podložia a základy paláca boli osadené do vopred vysekaného kamenného lôžka, pričom nádvorie je zvýšené o suterénnu časť paláca. Hrad bol chránený priekopou v tvare podkovy, ktorej šírka je od 7 do 17 m a hĺbka cca 45 m. Prístupová cesta viedla popri hrádku a vstup z východnej strany zabezpečovalo pravdepodobne drevené premostenie, po ktorom tu zostala 4 m široká a 67 m dlhá predprseň. Tento jazykovitý skalný výbežok však mohol niesť aj predbránie, ktoré chránilo vstup do malého nádvoria. Ale to nám zodpovie až archeologický výskum.
Súčasný stav.
Hrad nie je z cesty viditeľný ale po miernom blúdení v lese po svahu vápencového masívu Silickej planiny môžete objaviť malý skalný výbežok so zvyškami múru a viditeľnú priekopu.
Prístup.
ŽSR, SAD Rožňava, MHD Brzotín. Hrad sa nachádza na svahu pod vápencovým masívom nad riekou Slaná.
Okolie.
V okolí Rožňavy je niekoľko turistických chodníkov a hlavne hrady: Krásna Hôrka, Plešivec a kaštieľ v Brzotíne a známejší Betliar.

</doc>
<doc id="29641" url="https://sk.wikipedia.org/wiki?curid=29641" title="Kaštieľ v Bytči">
Kaštieľ v Bytči

Kaštieľ (v Bytči) (iné názvy: Kaštieľ Bytča, Bytčiansky kaštieľ, Bytčiansky zámok, (zámok) Bytča) je renesančná stavba (kaštieľ, občas označovaný ako zámok) v centre okresného mesta Bytča v Žilinskom kraji.
Areál kaštieľa, pozostávajúci z vlastného renesančného paláca a tzv. Sobášneho paláca, ako aj z hospodárskych a obytných budov, patrí k najvýznamnejším a architektonicky najpôsobivejším feudálnym sídlam na Slovensku. Od roku 1970 je zapísaný v zozname národných kultúrnych pamiatok.
Dejiny.
Pôvodne tu bol menší hrad (obytná veža s dvorcom) postavený v 13. storočí, patriaci nitrianskemu biskupstvu. Počas ďalších storočí sa vo vlastníctve hradu vystriedali viacerí majitelia (napr. Pongrácovci, Podmanickovci). V roku 1563 získal kúpou Bytčianske panstvo spolu s hradom František I. Turzo, člen významnej podnikateľskej rodiny (podnikali v ťažbe a výrobe medi), ktorý v rokoch 1571 – 1574 dal na mieste starého gotického hradu postaviť nový objekt – opevnený kaštieľny areál s viacerými funkčnými stavbami. Vzhľad starého hradu s obytnou vežou v opevnení poznáme z historických rytín. 
Stavbou renesančného kaštieľa poveril František Turzo talianskeho majstra Giovanniho Kiliána z Milána (jeho postava je zvečnená na freske v prízemí na kruhovom schodisku). V otcovej činnosti pokračoval starší syn Juraj, ktorý za aktívnu účasť v boji proti Turkom získal popredné miesto na cisárskom dvore. Pretože v čase otcovej smrti (v roku 1574) bol ešte neplnoletý, správy rodových majetkov sa ujal až v roku 1585 po smrti svojej matky Kataríny Zrínskej. Od toho času sa kaštieľ stal jeho rodovou rezidenciou. Kaštieľ sa súčasne stal centrom nielen bytčianskeho panstva, ale odtiaľ boli spravované aj ostatné turzovské majetky, najmä lietavské a oravské panstvo. Rok začatia výstavby je vytesaný na nápise nad portálom medzi turzovským a zríniovským erbom: "SVB. AVSPICIIS. PII. INVICTIQVE. CAESARIS // MAXIMILIANI II. ELECTI. ROMANORVM. IMPERATO // RIS. AC. GERMANIAE. HUNGARIAE. BOEMIAEQVE. REGIS // FRANCISCVS. THVRZO. DE. BETHLENFALWA. SVMTIBVS // PROPRIIS. HOC. OPVS. A. FVNDAMENTO. FIERI. CVRAVIT // ERREXITQVE. ANNO. DOMINI. 1. 5. 7. 1.", vo voľnom preklade: "Za spravodlivého a nepremožiteľného cisára // Maximiliána II., voleného rímskeho cisá // ra, kráľa Nemecka, Uhorska a Čiech // František Turzo z Betlanoviec vlastným // nákladom dal od základov toto dielo // postaviť. Roku Pána 1571.".
Ako uhorský palatín dal v roku 1601 vybudovať tzv. "Sobášny palác", priestrannú budovu v predhradí, venovanú slávnostným rodinným príležitostiam, najmä svadobným hostinám svojich siedmich dcér. Z viacerých, najmä dekoračných detailov (výzdoba portálov, sgrafitové rámovanie okien, profilácia ríms a i.) možno usúdiť, že palác je dielom talianskych majstrov. Nad hlavným portálom sa nachádza jeho erb a erb jeho manželky Alžbety Czoborovej. Nad erbami je nápis: "SPECTABILIS AC. MAGNIFICVS. DOMINVS. GEORGIVS // THVRZO. DE BETTLENFALWA. COMES. COMITATVS // ARWENSIS. PINCERNARVM. REGALIVM. IN HVNGARIA // MAGISTER. AC SACRE. CESAREAE. REGIAEQWE // MAIESTATIS. CONSILIASRIVS. EX AMORE PATERNO // PRO SOLEMITATE. NVPTIARVM. CHARISSIMARVM // FILIARVM SVARVM. A DOMINO DEO SIBI. DONATARVM // SI DOMINVS. DEVS TAM DIVEAS SVPERSTITES // ESSE VOLVERIT. PALATIVM HOC FIERI ET EXTRVI".
Do dejín kaštieľa sa v období renesancie zapísal aj ďalší taliansky majster, A. Pocabello, ktorý opravil kaštieľ a Sobášny palác po ničivom vpáde hajdúskych vojsk v r. 1605 – 1612. Pri týchto úpravách postavili aj arkádu v nádvorí ústrednej budovy, ktorou prekryli staré fresky z obdobia vzniku kaštieľa.
Po vymretí Turzovcov, ktorí zriadili v Bytči knižnicu a mali tu aj klenotnicu so zbierkou vzácnych gobelínov, zmenili sa osudy Bytčianskeho kaštieľa. V roku 1624 sa kaštieľ prostredníctvom sobáša Kristíny Ňáriovej ("Nyáry"), vdovy po Imrichovi Turzovi, poslednom mužskom príslušníkovi rodu Turzovcov, a Mikuláša Esterháziho, dostal do vlastníctva rodu Esterháziovcov, ktorým patril až do polovice 19. storočia. Vzhľadom na to, že ich hlavným rodovým sídlom bol zámok v meste Eisenstadt, tento objekt využívali predovšetkým na hospodárske účely; jeho vzhľad obohatili len v r. 1736 cyklom nástenných malieb v arkáde; fresky znázorňujú v nadživotnej veľkosti uhorských a európskych panovníkov ako aj známych vojvodcov i hrdinov z antickej mytológie. 
V roku 1862 panstvo s majetkom odkúpila obchodnícka rodina Popperovcov, ktorá v jeho držbe videla najmä ekonomické výhody. Tomu podriadila aj stavebné úpravy, ktoré odporovali historickej a architektonickej hodnote objektu: vlastný kaštieľ prebudovala na byty, Sobášny palác na okresný súd. Tzv. klasicistickú budovu, ktorá vznikla okolo r. 1830 prestavbou renesančnej budovy, funkčne pričlenili k okresnému súdu a slúžila aj účelom mesta.
V čase vlastníctva posledných majiteľov bol kaštieľ značne zadlžený. V roku 1935 bola naň uvalená najprv nútená a od roku 1945 národná správa. Napokon 3. apríla 1950 štát prevzal do svojho vlastníctva Bytčiansky kaštieľ spolu s ostatnými objektami k nemu patriacimi.
Vzhľad objektov.
Centrum areálu tvorí štvorkrídlový objekt paláca s arkádovým nádvorím, ústrednou vstupnou šesťposchodovou vežou v severnom krídle a s mohutnými kruhovými baštami na nárožiach. Sobášny palác pri kaštieli je jednoposchodová budova s obdĺžnikovým pôdorysom. Fasáda sa vyznačuje sa bohatou sgrafitovou ornamentikou s figurálnymi a rastlinnými motívmi okolo kamenných okien a portálu. Najzaujímavejším priestorom paláca je bezpochyby veľká sála na poschodí, ktorá s rozmermi 34,5 × 12,5 metra patrí k najväčším priestorom profánnej architektúry na Slovensku.
Súčasný stav.
V hlavnom objekte kaštieľa je umiestnený Štátny oblastný archív, v Sobášnom paláci sú výstavné priestory Považského múzea. Po dokončení úprav budú budovy areálu slúžiť kultúrno-spoločenským účelom a cestovnému ruchu. S realizáciou pamiatkovej obnovy sa začalo po roku 1960. Dlhodobá úprava, ktorej výsledkom bude prinavrátenie vzhľadu areálu do turzovského obdobia, sa postupne realizuje. Sobášny palác je už v pôvodnej podobe zo začiatku 17. storočia.
Bytčiansky kaštieľ sa stal základným architektonickým typom na území Slovenska, nadväzujúc na typ talianskych mestských palácov. Architektonické riešenie budovy, vychádzajúc z historických daností, skĺbilo v sebe dva dôležité komponenty – fortifikačný účel a pohodlné a reprezentatívne bývanie.
V kaštieľnom komplexe je vyobrazených niekoľko reliéfnych dvojíc erbov. Nad portálom Sobášneho paláca je to erb Juraja Turzu a jeho manželky Alžbety Czoborovej. Oba erby sú (značne devastované) vytesané aj nad portálom predbránia kaštieľa. Nad portálom je to erb Františka Turzu a jeho manželky Kataríny Zrínskej; tieto erby sa opakujú aj na portáli na poschodí z nádvoria. Na fasáde veže sú to erby Juraja Turzu a jeho prvej manželky Žofie Forgáčovej.
Zaujímavosti.
V kaštieli slúžil ako vojak strážneho oddielu Juraj Jánošík, ktorý sa tu zoznámil s uväz­neným kysuckým zbojníkom Tomášom Uhorčíkom. Tento ho po prepustení z cisárskeho vojska nahovoril, aby sa dal k zbojníkom. Jánošík si potom vytvoril vlastnú družinu a stal sa legendárnym hrdinom, ktorý „bohatým bral a chudobným dá­val“. Nakoniec ho začiatkom marca 1713 chytili v Klenovci a v Liptovskom svätom Mikuláši odsúdili a popravili na šibenici.
V Bytčianskom kaštieli sa 7. januára 1611 konal povestný súd s pomocníkmi Alžbety Bátoriovej, Čachtickej panej, známej svojimi sadistickými výčinmi. Sudcovský zbor tohto zaujímavého trestného prípadu odsúdil pomocníkov na trest smrti. Samu Alžbetu Bátoriovú nesúdili, v rozsudku sa spomína len toľko, že ju nechali vo väznici na Čachtickom hrade, kde zostala až do svojej smrti v r. 1614.

</doc>
<doc id="29642" url="https://sk.wikipedia.org/wiki?curid=29642" title="Breznica (obec)">
Breznica (obec)



</doc>
<doc id="29643" url="https://sk.wikipedia.org/wiki?curid=29643" title="Brzotín (obec)">
Brzotín (obec)



</doc>
<doc id="29644" url="https://sk.wikipedia.org/wiki?curid=29644" title="Geert Hofstede">
Geert Hofstede

Gerard Hendrik Hofstede (* 2. október 1928, Haarlem, Holandsko† 12. február 2020, Velp) bol holandský sociológ. Zaoberal sa predovšetkým skúmaním vzťahov medzi rôznymi národnými kultúrami a kultúrou v rámci organizácií. V súčasnosti je v oblasti manažmentu jedným z najviac citovaných neamerických autorov.
V roku 1953 absolvoval magisterské štúdium v odbore prírodných vied na Technologickom inštitúte v Delfte a v roku 1967 získal titul PhD na Groningenskej univerzite. V rokoch 1953 - 1955 slúžil v holandskej armáde ako technický dôstojník. Od roku 1955 bola jeho manželkou Maaike A. van den Hoek, mali štyroch synov..
Kariéra.
Do povedomia odbornej verejnosti sa dostal na konci sedemdesiatych a na začiatku osemdesiatych rokov minulého storočia, keď publikoval svoju teóriu národných kultúr. Podkladom pre jej vypracovanie boli Hofstedeho osobné skúsenosti získané počas pôsobenia v spoločnosti IBM Európe, kde založil a viedol oddelenie personálneho výskumu. Vytvoril vtedy "IBM International Employee Opinion Research Program" - program výskumu názorov zamestnancov, ktorého cieľom bolo zistenie vplyvu národnej kultúry na kultúru organizácie a určenie odlišností medzi jednotlivými národnými kultúrami v štýle riadenia, komunikácii a ďalších rovinách fungovania organizácie. 
Po odchode od spoločnosti IBM sa stal profesorom na viacerých medzinárodných školách: od roku 1971 do roku 1973 ako externista prednášal problematiku organizačného správania na IMD (International Institute for Management Development) v Lausanne. V období rokov 1973 až 1979 pôsobil ako profesor manažmentu na EIASM (European Institute for Advanced Studies in Management) v Bruseli a zároveň ako hosťujúci profesor manažmentu na INSEAD vo francúzskom Fontainebleau. V roku 1980 stál Geert Hosfede ako spoluzakladateľ pri vzniku IRIC (Institute for Research on Intercultural Cooperation). V roku 1985 sa stal profesorom na Maastrichtskej univerzite, kde až do roku 1993 vyučoval. Neskôr pracoval ako poradca pre rôzne vládne a podnikateľské organizácie, napríklad pre Svetovú banku, OECD či pre Európsku komisiu.
Prínos.
Hofstedeho najznámejšia kniha nesie názov "Culture’s Consequences: International Differences in Work-related Values" (po slovensky "Dôsledky kultúry: Medzinárodné rozdiely v hodnotách súvisiacich s prácou"). Jej obsahom je analýza výsledkov prieskumu, ktorý bol vykonaný na vzorke viac než 116 000 zamestnancov spoločnosti IBM zo 40 krajín celého sveta. Poukazuje na odlišnosti medzi kultúrami a prináša teórie vysvetľujúce kultúrnu rôznorodosť, ktoré sú často označované ako tzv. „Hofstedeho dimenzie“. Patrí k nim:
Z výsledkov tohto výskumu vyplynulo, že národná kultúra určuje v súvislosti s riadením predovšetkým:
Hofstedeho štúdia v IBM sa preslávila ako prelomové dielo z oblasti sociálnych vied venované problematike medzikultúrnych vzťahov. Odvolávajú sa na ňu mnohé významné publikácie z rôznych odborov, napríklad zo sociológie, antropológie, práva, histórie, ekonómie či podnikovej ekonomiky. Tento koncept našiel uplatnenie aj v rámci analýzy najrôznejších sektorov ako je rozdelenie príjmov, výdavky na obranu, právne systémy, politika sociálneho zabezpečenia, náhle prepuknutia násilia a konfliktov, náboženské hodnoty a správanie, štátne a korporátne riadenie ekonomiky či práca.

</doc>
<doc id="29645" url="https://sk.wikipedia.org/wiki?curid=29645" title="Klaudios Ptolemaios">
Klaudios Ptolemaios

Klaudios Ptolemaios (v gréčtine: "Κλαύδιος Πτολεμαῖος"; * asi 85 – † asi 165) bol grécky geograf, astronóm a astrológ, ktorý pravdepodobne žil a pracoval v egyptskej Alexandrii.
Svojho času zaviedol 48 súhvezdí, ktoré zostavil z najjasnejších viditeľných hviezd, ktoré mu pripomínali určité obrazce postáv, zvierat alebo vecí. Mnohé z jeho súhvezdí sa v modernej astronómii používajú dodnes.
Predstava Ptolemaia bola, že planéta Zem sa nachádza v strede vesmíru. Všetky ďalšie nebeské telesá (Mesiac, Slnko, planéty a hviezdy) obiehajú okolo nej po kružnicovej dráhe. Táto predstava o vesmíre vydržala až do stredoveku, keď bola vyvrátená Mikulášom Kopernikom.
Zostavil tiež dielo s názvom "Geographia", kde opisuje veľké množstvo starovekých miest a rôznych kmeňov obývajúcich vtedajšie známe oblasti.
Jeho Optika sa zachovala v latinskom preklade stratenej arabskej verzie strateného gréckeho originálu. V tejto knihe Ptolemaios opisuje merania, ktorými overil Euklidov a Herónov zákon o rovnosti uhla dopadu a uhla odrazu. Toto pravidlo aplikoval aj na odraz od zakrivených zrkadiel, ktoré dnes nájdeme v zábavných parkoch. Správne pochopil, že odraz od zakrivených zrkadiel je úplne rovnaký, ako keby šlo o rovinné zrkadlá, ktoré sú v bode odrazu dotykovými rovinami ku skutočnému zrkadlu.
Pozri aj.
Ptolemaiove súhvezdia

</doc>
<doc id="29651" url="https://sk.wikipedia.org/wiki?curid=29651" title="Sediaci býk">
Sediaci býk

Sediaci býk (, po lakotsky "Tĥatĥáŋka Íyotake") (* marec 1831, Grand River, USA – † 15. december 1890, Standing Rock) bol významný náčelník indiánskeho kmeňa Siouxov (Hunkpapa Lakota). 
Narodil sa v rodine náčelníka rovnakého mena, ktoré v jazyku "lakota" znie Tĥatĥáŋka Íyotake. Otec a strýkovia z neho vychovali obratného lovca a bojovníka, ktorý už ako desaťročný skolil prvého bizóna. Postupne preukázal svoje schopnosti vo všetkých štyroch vlastnostiach, ktoré Lakotovia považovali za najdôležitejšie: statočnosť, štedrosť, múdrosť a sila.
Spolu s Červeným oblakom patril medzi najvýznamnejších Indiánov vo svojej dobe. Viedol kmene Siouxov v slávnej bitke pri Little Big Horne 25. júna 1876, kde bola porazená 7. kavaléria generála Custera.
Do bitky zhromaždil asi 7 indiánskych kmeňov, asi 3 000 mužov a k tomu ich rodiny. To, že sa stal vojenským náčelníkom všetkých kmeňov nebolo vôbec bežné, pretože každý kmeň mal svojho vodcu a ten bol najvyššou autoritou. Vodcovia kmeňov však Sediaceho býka zvolili a podriadili sa mu počas bojov proti vláde.
Jedna bitka však nevyhráva vojnu a Sediaci býk na niekoľko rokov našiel azyl v Kanade (1877 – 1881), kde sa k Indiánom vláda správala podstatne lepšie. Napriek tomu sa Sediaci býk vrátil do USA.
Jeho skupina bola poslednou, ktorá zostala a aj ona sa zmierila s rezerváciou. Típí vymenil za zrub a žil v rezervácii. Istý čas jazdil s cirkusom Buffalo Billa, kde vystupoval vo „Wild West Show“ a „show business“ sa mu celkom páčil. Ľudia mu platili za podpis. 
Nezabudol však na jednu zo štyroch základných vlastností - štedrosť, a tak väčšinu z toho, čo si zarobil, rozdal.
V roku 1890 pri návšteve rezervácie, vydal agent James McLaughlin príkaz indiánskej polícii na jeho zatknutie, pretože Sediaci býk tancoval zakázaný mystický „Tanec duchov“.
Pri zatýkaní nastal v dedine zmätok a Sediaceho býka zastrelili vlastní ľudia, ktorí ho prišli zatknúť.

</doc>
<doc id="29652" url="https://sk.wikipedia.org/wiki?curid=29652" title="Na západe nič nové">
Na západe nič nové

Na západe nič nové () je román Ericha Maria Remarqua z roku 1929. Kniha mala veľký úspech a šokovala hlavne svojím reportážnym a dezilúznym štýlom, miestami až podrobným pohľadom na svetovú katastrofu. Podľa motta je kniha pokusom podať správu o generácii, ktorá bola zničená vojnou - aj keď unikla jej granátom.
Charakteristika.
Už po vydaní v berlínskych novinách v novembri 1928 sa z neho stal bestseller, ktorý šokoval svet a z celkom bezvýznamného novinára urobil adepta na Nobelovu cenu za literatúru. Vďaka enormnému úspechu sa „novinový“ román dočkal aj knižného vydania v roku 1929 a v apríli 1930 aj hollywoodskeho filmového spracovania pod názvom "All Quiet on the Western Front" (Lewis Milestone, réžia), ktoré dodnes patrí ku klenotom vojnovej kinematografie. Premiéru filmu v Berlíne sprevádzali búrlivé protesty nacistov vedené Josephom Goebbelsom - budúcim ministrom propagandy. Nacisti označovali film za židovský a protinemecký. 11. decembra 1930 bolo nakoniec premietanie zakázané.

</doc>
<doc id="29653" url="https://sk.wikipedia.org/wiki?curid=29653" title="Cesta späť">
Cesta späť

Cesta späť () je román nemeckého prozaika Ericha Maria Remarqua z roku 1931. Témou románu je mýtus frontového kamarátstva prenesený do civilného života. "Cesta späť" je voľným, umelecky menej vydareným pokračovaním románu Na západe nič nové.
Dej.
Príbeh skupinky vojakov, pochádzajúcich z jedného mesta, ktorý sa po skončení 1. svetovej vojny vracajú späť do svojich domovov. Sú plní optimizmu a dúfajú, že všetko bude tak, ako si predstavujú. Cestou z bojiska stretávajú amerických vojakov a vidia, že vojna bola dopredu rozhodnutá, pretože Američania majú dokonalé vybavenie, dostatok jedla a oni nemajú čo jesť a ich šaty sa na nich doslova rozpadajú.
Po návrate domov im celá vojna pripadá zbytočná a vojakom sa vybavujú staré príjemné spomienky na zážitky, ktoré tu prežili. V ich domovoch ich čaká veľké prekvapenie. Zisťujú, že sa veľmi zmenili, nemôžu si kdekoľvek vziať to čo chcú, ako to robili vo vojne. Tiež sa nedokážu správať ako ostatní, pretože vojna ich tak silno poznamenala, že na ňu nemôžu zabudnúť. Nezáleží, či niekto v afekte niekoho zabije, či sa niekto zblázni alebo spácha samovraždu, všetky tieto činy sú kruté a zbytočné.
V povojnovom Nemecku sa rozširujú podvody a čierne obchody. Vo vojne si boli všetci vojaci rovní a vďaka tomu si perfektne rozumeli a domnievali sa, že ich priateľstvo je skalopevné. Po nej sa ale začína dbať na sociálne postavenie, čo vedie k nenávisti, nepriateľstvu a častým sporom. Najkrutejšie je sklamanie niektorých vojakov, ktorí sa celú vojnu tešili domov, ale po ich návrate zisťujú, že ich manželky ich opustili. Veľa vojakov sa uchyľuje na dedinu, kde zastávajú rôzne obyčajné práce, z dôvodu predovšetkým kvôli vojne nedokončenom vzdelaní. Poslednou ranou je samovražda bývalých priateľov z vojny, ktorí psychicky nezvládnu váhu celej doby a spáchajú samovraždu.
Kniha je zamyslením nad vojnou a budúcnosťou, či sa bojovalo za dobrú vec či len z rozmarov generálov.

</doc>
<doc id="29662" url="https://sk.wikipedia.org/wiki?curid=29662" title="Zástava">
Zástava

Zástava (nesprávne alebo zastarano [bohemizmus]: "prápor") je obyčajne obdĺžniková látka so záväznou kombináciou farieb a vzorov pevne spojená klincami so zástavovou žrďou opatrenou ozdobným špicom, menej často je spojená so zástavovým stožiarom. Používa sa ako symbol istého spoločenstva (zástava spolku, vojenská zástava práporu, pluku a pod.).
Zástava v širšom zmysle.
Výraz zástava sa v širšom zmysle používa ako synonymum vexila, čiže zahŕňa okrem iného aj vlajku - pozri zástava (rozlišovacia stránka).
Zástava a koruhva.
Ak je zástava orientovaná zvislo a je spojená s priečnym rahnom, nazýva sa koruhva. Koruhva sa však často klasifikuje nie ako druh zástavy, ale ako samostatný typ vexila. 
Zástava a vlajka.
Zástava sa od vlajky odlišuje najmä tým, že často ide o jedinečný kus, ktorý je nezastupiteľný. Pomer jej strán zástavy však nie je na rozdiel od vlajky záväzne stanovený, čo znamená, že zástava môže byť aj dlhšia.

</doc>
<doc id="29663" url="https://sk.wikipedia.org/wiki?curid=29663" title="Izolacionizmus">
Izolacionizmus

Izolacionizmus je politická stratégia štátov spočívajúca v zaujímaní postoja neúčasti na medzinárodných udalostiach. 
Známy bol izolacionizmus Číny, Japonska, USA pred 2. svetovou vojnou s krátkym prerušením počas prvej a napríklad neutralita Švajčiarska.
Prvýkrát sa výraz explicitne použil v USA v období boja za nezávislosť. Ďalším stupňom bola tzv. Monroeova doktrína z roku 1823, kde americký prezident Monroe v súvislosti s hroziacou španielskou intervenciou do Mexika poslal európskym štátom list oznamujúci americký izolacionizmus vo vzťahu k Európe a žiadal to isté od Európy vo vzťahu k USA. Americký izolacionizmus narušila až účasť USA v prvej svetovej vojne. Po nej však bol opäť obnovený (nevstup USA do Spoločnosti národov, obmedzenie prisťahovalectva a pod.). Americký izolacionizmus definitívne ukončila účasť v druhej svetovej vojne a tzv. Trumanova doktrína z roku 1947. V súčasnosti požadujú v USA návrat k zahraničnej politike „otcov zakladateľov“ z pohľadu rozšírenia menšinové názorové prúdy. Patria medzi nich napríklad prezidentský kandidát Ralph Nader, paleokonzervatívec Pat Buchanan, a niektorí libertariáni ako napríklad Justin Raimondo.
Slovensko sa o izolacionizmus nikdy nesnažilo a vzhľadom na svoju veľkosť, polohu a politické pomery v okolitých krajinách ani nikdy nemohlo. Ako súčasť Uhorska nemalo vlastnú zahraničnú politiku. Po vzniku Česko-Slovenska sa muselo snažiť o získanie silných spojencov, pretože sa (právom) obávalo expanzívnej politiky Sovietskeho zväzu, Nemecka a Horthyho Maďarska. Počas vojnového štátu bola zahraničná politika úplne podriadená Nemecku a po obnovení spoločného štátu s Čechmi zase pod vplyvom Moskvy. Po Nežnej revolúcii v roku 1989 sa slovenská zahraničná politika zamerala na vstup do Európskej únie a NATO, požiadavky na izolacionizmus alebo neutralitu prichádzali len zo zanedbateľnej časti spoločnosti.

</doc>
<doc id="29664" url="https://sk.wikipedia.org/wiki?curid=29664" title="Grand Theft Auto (séria)">
Grand Theft Auto (séria)

Grand Theft Auto (skratka: GTA) je akčná počítačová a konzolová hra, ktorá simuluje život gangstera.
Séria GTA bola vymyslená firmou "Rockstar North" (predtým DMA Design) ako vedľajší projekt pri tvorbe známej hry Lemmings. Séria je dosiaľ vydávaná firmou Rockstar Games. O význame a ekonomickej sile GTA svedčí i fakt, že hlasy hlavných postáv nahovorili viaceré osobnosti Hollywoodu: Michael Madsen, Samuel L. Jackson, James Woods, Joe Pantoliano, Frank Vincent, Robert Loggia a Ray Liotta.
Charakteristika série.
Hra hráča prenesie do roly kriminálnika vo veľkom meste, typicky riadenom organizovaným zločinom a mafiou. Daná je aj príbehová línia, ktorú hráč plní v sérii príbehových misií. K ich náplni patria bankové lúpeže, atentáty a iné kriminálne počiny, ale aj taxikárske, hasičské, pasácke misie a dokonca aj preteky v uliciach.
V neskorších tituloch, napríklad Grand Theft Auto 2, je hráč viac vtiahnutý do príbehovej línie hry, kde postupne zvyšuje svoje postavenie a moc v podsvetí. Séria Grand Theft Auto je však známa predovšetkým svojou voľnosťou, možnosťou riešiť rôzne situácie podľa svojho úsudku, rôznymi možnosťami premiestňovania za pomoci áut, motoriek, člnov a lodí, helikoptér a najnovšie aj lietadiel.
Jednou z najzaujímavejších obohatení série od Rockstar Games bolo zavedenie hudby a hlasových záznamov prostredníctvom „rádiových staníc“, z ktorých každú moderuje iný DJ. Tento nápad sa najviac rozvinul v hrách a , kde možno počuť v rádiu skladby ako "Billy Jean" od Michaela Jacksona alebo "Welcome to the Jungle" od Guns N’ Roses.
Hry "Grand Theft Auto" zaznamenávajú celosvetovo veľký komerčný úspech a získavajú prestížne ocenenia, no sú tiež terčom značnej kritiky vďaka ich morálne pochybnému obsahu.
História série.
Hlavné série.
Séria "Grand Theft Auto" je rozdelená do samostatných fiktívnych vesmírov, pomenovaných podľa primárnej úrovne grafických možností použitých v jednotlivých obdobiach. Pôvodné "Grand Theft Auto", jeho rozšírenia a pokračovanie sa považujú za „2D vesmír“. "Grand Theft Auto III" a jeho pokračovania sa považujú za „3D univerzum“. "Grand Theft Auto IV", jeho rozšírenia a "Grand Theft Auto V" sa považujú za „HD univerzum“. Každý vesmír sa považuje za samostatný, pričom sa medzi nimi zdieľajú len značky, názvy miest a vedľajšie postavy.
"Grand Theft Auto," prvá hra v sérii, bola vydaná pre MS-DOS a Windows v novembri 1997, v roku 1998 bola portovaná na PlayStation a v roku 1999 na Game Boy Color. "Grand Theft Auto 2" vyšlo v roku 1999 pre Windows, neskôr bolo portované na PlayStation, Dreamcast a Game Boy Color.
Na PlayStation 2 sa objavili aj tri diely hlavnej série, ktoré boli opätovne vydané na viacerých platformách; dohoda medzi spoločnosťami Take-Two Interactive a Sony Computer Entertainment viedla k ich časovej exkluzivite na PlayStation 2 a následne k ich portom na Windows a Xbox. Titul "Grand Theft Auto III" z roku 2001 prešiel od dvojrozmernej (2D) grafiky použitej v prvých dvoch hrách k trojrozmernej (3D) počítačovej grafike vyšlo v roku 2002 a bolo prvým titulom s hovoriacim hlavným hrdinom, ktorého nahovoril Ray Liotta. , vydané v roku 2004, predstavilo rôzne nové prvky vrátane prispôsobenia postavy a veľkej mapy zahŕňajúcej tri mestá a okolitý vidiek.
Dva hlavné diely boli vydané pre PlayStation 3 a Xbox 360. Titul "Grand Theft Auto IV" z roku 2008 sa zameral na realizmus a detaily, odstránil rôzne funkcie prispôsobenia a zároveň pridal online režim pre viacerých hráčov. "Grand Theft Auto V", vydané v roku 2013, obsahovalo troch hrateľných protagonistov a zaznamenalo obrovský finančný úspech, pričom prekonalo viacero rekordov. Neskôr bolo znovu vydané s rôznymi vylepšeniami, v roku 2014 pre PlayStation 4 a Xbox One a v roku 2015 pre Windows v roku 2022 boli vydané verzie pre PlayStation 5 a Xbox Series X a S.
4. februára 2022 spoločnosť Rockstar potvrdila, že vývoj nového dielu série je „v plnom prúde. V septembri 2022 unikli zábery z vývoja hry. Spoločnosť Rockstar uviedla, že je „veľmi sklamaná“ zo spôsobu, akým bola hra prvýkrát demonštrovaná, ale že nepredpokladá dlhodobý vplyv na vývoj. V decembri 2023 bola hra oficiálne oznámená ako Grand Theft Auto VI s plánovaným dátumom vydania v roku 2025 pre PlayStation 5 a Xbox Series X/S.
Ostatné hry.
"Grand Theft Auto" dalo vzniknúť mnohým ďalším hrám a rozširujúcim balíkom. V roku 1999 dostala pôvodná hra dva rozširujúce balíky: a ', ktoré, ako ich názvy naznačujú, obsahovali iné prostredie - fiktívnu verziu Londýna - a nové misie a postavy. "Grand Theft Auto Advance", vydaná v roku 2004 exkluzívne pre Game Boy Advance, obsahovala pohľad zhora nadol, podobne ako prvé dve hlavné hry série, a rovnaké prostredie ako "Grand Theft Auto III", ku ktorému slúžila ako prequel. Pre PlayStation Portable boli vydané tri hry: ' v roku 2005, ktorá je zároveň prequelom k "Grand Theft Auto III"; ' v roku 2006, ktorá je prequelom k Vice City; a v roku 2009, ktorá obsahuje rovnaké prostredie ako "Grand Theft Auto IV", ale tieto dve hry spolu inak nesúvisia. "Liberty City Stories" aj "Vice City Stories" boli neskôr portované na PlayStation 2, zatiaľ čo "Chinatown Wars" boli pôvodne vydané pre Nintendo DS a neskôr portované na PlayStation Portable. V roku 2009 boli pre Xbox 360 vydané hry ' a "" ako rozširujúce balíčky pre "Grand Theft Auto IV"; „strategická aliancia“ medzi spoločnosťami Rockstar a Microsoft viedla k časovej exkluzivite. Rozšírenia sa zameriavajú na postavy, ktoré hrali v hlavnej hre relatívne malú úlohu a ktorých príbehy sa odohrávajú súčasne s príbehom "Grand Theft Auto IV." Obe boli neskôr vydané pre PlayStation 3 a Windows ako súčasť kompilácie s názvom "Grand Theft Auto: Episodes from Liberty City", ktorá je dostupná aj na Xbox 360.
Mnohé tituly tejto série boli prenesené na mobilné zariadenia. Hra "Chinatown Wars" bola vydaná pre iOS v roku 2010 a pre Android a Fire OS v roku 2014. Pri príležitosti desiateho výročia boli hry "Grand Theft Auto III" a "Vice City" opätovne vydané pre iOS a Android v roku 2011, resp. 2012. V roku 2013 bola hra "San Andreas" portovaná pre systémy iOS, Android a Windows Phone a RT; mobilný port bol neskôr znovu vydaný pre Xbox 360 v roku 2014, v roku desiateho výročia hry, a nasledujúci rok pre PlayStation 3. V roku 2015 bola hra Liberty City Stories portovaná pre systémy iOS, Android a Fire OS.

</doc>
<doc id="29665" url="https://sk.wikipedia.org/wiki?curid=29665" title="Gta">
Gta



</doc>
<doc id="29666" url="https://sk.wikipedia.org/wiki?curid=29666" title="Compact Disc">
Compact Disc



</doc>
<doc id="29667" url="https://sk.wikipedia.org/wiki?curid=29667" title="DVD-R">
DVD-R



</doc>
<doc id="29668" url="https://sk.wikipedia.org/wiki?curid=29668" title="DVD-ROM">
DVD-ROM



</doc>
<doc id="29669" url="https://sk.wikipedia.org/wiki?curid=29669" title="DVD-RAM">
DVD-RAM

DVD-RAM (DVD–Random Access Memory) je štandard ktorý v roku 1996 predstavilo DVD Forum. Určuje prepisovateľné DVD-RAM média a náležité DVD mechaniky. Médiá DVD-RAM sa v počítačoch, videokamerách a videorekordéroch používajú od roku 1998.
Konštrukcia.
DVD-RAM je jednou z troch súperiacich technológií v oblasti prepisovateľných DVD. Konkurenciou sú formáty DVD-RW a DVD+RW. Technológia DVD-RAM zabezpečuje dobrú integritu a uchovanie dát pred poškodením pomocou viacerých mechanizmov a vlastností, čím je formát DVD-RAM vnímaný u ľudí (ktorí potrebujú uchovávať svoje dáta na DVD na dlhšie obdobie) ako lepšia voľba než ostatné formáty DVD používané pre bežné počítačové úlohy ako je všeobecné uchovávanie dát a archivácia. 
Štandardy Mount Rainier Format a SecurDisc pre DVD+/-RW (ktoré taktiež pracujú s DVD-RAM, CD-R a CD-RW) tak trochu zmenšujú vnímané výhody formátu DVD-RAM v kategórii integrity dát, nie však v kategórii uchovania, alebo ochrany dát pred poškodením.

</doc>
<doc id="29670" url="https://sk.wikipedia.org/wiki?curid=29670" title="DVD-5">
DVD-5



</doc>
<doc id="29671" url="https://sk.wikipedia.org/wiki?curid=29671" title="DVD-9">
DVD-9



</doc>
<doc id="29672" url="https://sk.wikipedia.org/wiki?curid=29672" title="DVD-10">
DVD-10



</doc>
<doc id="29673" url="https://sk.wikipedia.org/wiki?curid=29673" title="DVD-14">
DVD-14



</doc>
<doc id="29674" url="https://sk.wikipedia.org/wiki?curid=29674" title="DVD-18">
DVD-18



</doc>
<doc id="29675" url="https://sk.wikipedia.org/wiki?curid=29675" title="DVD-RW">
DVD-RW



</doc>
<doc id="29676" url="https://sk.wikipedia.org/wiki?curid=29676" title="DVD R">
DVD R



</doc>
<doc id="29677" url="https://sk.wikipedia.org/wiki?curid=29677" title="DVD RW">
DVD RW



</doc>
<doc id="29679" url="https://sk.wikipedia.org/wiki?curid=29679" title="GTA">
GTA



</doc>
<doc id="29680" url="https://sk.wikipedia.org/wiki?curid=29680" title="Plod">
Plod

Plod môže byť:

</doc>
<doc id="29681" url="https://sk.wikipedia.org/wiki?curid=29681" title="Boj amerických osád za nezávislosť">
Boj amerických osád za nezávislosť



</doc>
<doc id="29682" url="https://sk.wikipedia.org/wiki?curid=29682" title="Alžbeta Bátoriová">
Alžbeta Bátoriová

Alžbeta Bátoriová (latinsko-maďarský prídomok Báthori de Ecsed; * 7. august 1560, Nyírbátor, Uhorsko – † 21. august 1614, Čachtice, Uhorsko) bola uhorská grófka.
Život.
Bátoriovci sú jedna z vetiev pôvodne švábskeho rodu Gutkeled. Vlastnili rozsiahle majetky v Uhorsku, najmä však v Sedmohradsku. Ich predok Vid z rodu Gutkeled v Ečedskom močiari zabil podľa legendy draka, preto majú v erbe tri dračie zuby. V 14. storočí sa ich rod rozdelil na dve vetvy: ečedskú a šomlyóovskú.
Jej rodičia boli Juraj Bátori z ečedskej línie rodu Bátori (Báthory) a Anna Bátoriová zo šomlyóovskej línie (manželstvo s Jurajom Bátorim bolo jej tretie). Väčšinu Bátoriovcov z oboch vetiev charakterizovali výstredné povahové vlastnosti. Viacerí z nich mali sklony k samoľúbosti, pýche, tyranstvu, zmyselnosti a aj k sexuálnej zvrátenosti . Šomlyóovská línia vymrela roku 1635 a ečedská po meči v roku 1605, kedy zomrel Štefan Bátori zo Somlyóo, Alžbetin brat.
Manžel František Nádašdy bol tak ako Alžbeta, tiež z magnátskeho rodu. Bol hlavným županom v stoliciach Vaš, Fogaraš a Šopron, bol magistrom kráľovských koniarní, panovníkovým radcom a od roku 1578 hlavným kapitánom uhorských vojsk. Vynikal veľkou telesnou silou a mal prudkú povahu. Počínal si odvážne v niekoľkých bitkách proti Osmanom, medzi nimi bol známy ako „čierny bej“. 3. januára, deň pred smrťou napísal priateľovi Jurajovi Thurzovi list, v ktorom mu zveril do ochrany a priazne svoju rodinu. 
Nádašdy a Bátoriová uzavreli manželstvo na hrade Čičva pri Vranove 8. mája 1575. Manželia boli rôzneho vierovyznania. František si ponechal evanjelické a Alžbeta bola kalvínka. Narodilo sa im päť detí: Anna, Katarína, Uršuľa, Andrej a Pavol. Uršuľa a Andrej zomreli ako deti. V roku 1604 sa Anna vydala za Mikuláša (VI.) Zrínskeho. 13. júna 1604 boli zasnúbení v Kerestúre, na hostine bol prítomný aj palatín Juraj Thurzo, ktorý bol s Mikulášom (VI.) Zrínskym v rodinnom pomere, keďže Thurzova matka Katarína Zrínska bola sestrou Juraja (VI.) Zrínskeho, ktorý bol Mikulášovým otcom. Strýko Alžbety Bátoriovej Štefan Bátori (brat Alžbetinej matky zo somlyóovskej línie) bol poľským kráľom.
K jej životu sa viažu rôzne legendy vrátane jej údajných kúpeľov (či pitia) krvi slúžok, ktoré pomohli vzniknúť početným upírskym mýtom (či konkrétnejšie sexuálne-sadisticko-upírskym). Tieto informácie sa začali šíriť až sto rokov po smrti Alžbety. Týranie a vraždenie dievčat údajne vykonávala nepretržite v rokoch 1585 – 1610. Otázkou je, či to neboli iba vymyslené klebety, v danom čase byť zámožnou ženou na čele mnohých panstiev "kľalo" do očí, viacerí ju chceli obrať o majetky, aj Juraj Thurzo, ktorý nakoniec svedčil proti nej. Napriek tomu, že Bátoriovci a Nádašdyovci vlastnili rozsiahle majetky po celom území Uhorska, všetky krvavé mýty o Alžbete Bátoriovej sa viažu k jej panstvu okolo Čachtického hradu. Obyvatelia okolitých obcí ju počas jej života tak znenávideli, že ona a jej pomocníci chodili von iba s ozbrojeným sprievodom, prípadne využívali sieť podzemných katakomb v okolí Čachtického hradu, ktoré siahali až do vzdialenosti niekoľkých kilometrov. K majetku Alžbety Bátoriovej a jej manžela Františka Nádašdyho v okolí Čachtíc patril napríklad aj kaštieľ v Častkovciach vzdialený 4km, ktorý bol pravdepodobne podzemným systémom chodieb spojený s Čachtickým hradom a ktorý tak mohol byť používaný na nepozorovaný odchod z hradu. 
Mučenie.
Dievčatá týrala horiacimi sviečkami, rozpáleným železom, pichala ihlicami, polievala studenou vodou na mraze. Nie vždy ich zabila. Svedkovia vypovedali, že videli dievčatá také popálené, že nemohli nastúpiť do koča. Mučením oslavovala aj Vianoce (vyslanci palatína Thurza ju pristihli pri mučení tesne po Vianociach) a aj svadbu svojej dcéry, počas ktorej zomreli dve nemecké slúžky. Mŕtvoly pochovávali rôzne – na cintoríne, v poli, v obilných jamách. Mnohokrát ich zahrabali tak nedbanlivo, že rozkladajúce sa telá vyhrabali psy a roznosili ich po dvore.
Sťažnosti na Alžbetu Bátoriovú sa množili a hovorilo sa o nich po celej krajine. Prichádzali dokonca aj z Viedne, kde mala kaštieľ. V roku 1609 ju čachtický farár verejne obvinil zo zabíjania dievčat. 29. decembra 1610 ju palatín Juraj Thurzo pristihol priamo pri čine, keď neohlásene prišiel do Čachtíc. Bátoriová a jej štyria pomocníci (Ján Ujvári, alias Ficko, Dorota Sentešová, Ilona/Helena Jóová a Katarína Benická) boli obvinení z mučenia a zabitia veľkého množstva mladých žien (20 až 2000 obetí, zdroje sa rozchádzajú). V roku 1610 bola daná do samoväzby, kde ostala až do svojej smrti o štyri roky neskôr. Keďže pochádzala z jedného z najvplyvnejších a najbohatších šľachtických rodov tej doby, jej pôvod zabránil v tom, aby bola popravená. Tej však neunikli jej pomocníci Ficko, D. Sentešová a Ilona Jóová (Ficko bol sťatý a jeho telo spálené na hranici, Sentešovej a Jóovej boli vytrhané prsty na rukách a následne boli upálené na hranici). Štvrtá obžalovaná Katarína Benická bola prepustená už po dvoch týždňoch.
Súd.
Prvé informatívne vyšetrovanie začalo v marci 1610. Onedlho potom, ako ju palatín Juraj Turzo 29. decembra 1610 prichytil pri čine v Čachticiach, sa začal 2. januára 1611 súd v bytčianskom kaštieli nad pomocníkmi Alžbety Bátoriovej. Sudcovský zbor tohto zaujímavého trestného prípadu odsúdil pomocníkov na trest smrti. Alžbeta Bátoriová sama pred súdom nikdy nestála a vinu jej nedokázali. Svedkov popravili ihneď po výsluchu bez možnosti ďalšieho vypočúvania. V rozsudku sa o Alžbete Bátoriovej spomína len toľko, že ju nechali vo väznici na Čachtickom hrade, kde zostala až do svojej smrti 1614. Pochovaná bola (a zrejme stále je) v čachtickom kostole, v 18. storočí jej rakvu spomína kanonická vizitácia ako aj záznam z úmrtnej matriky. 
Jej pomocníkmi boli Ján Ujvári (Ficko), Ilona Jóová, Dorota Sentešová a Katarína Benická. 7. januára 1611 v Bytči bol vynesený rozsudok. V ten istý deň boli Helena Jóová a Dorota Sentešová zaživa upálené, Ján Ujvári bol pre mladý vek sťatý a telo bolo spálené. Katarínu Benickú súd pre nedostatok dôkazov oslobodil. Liečiteľka Majerníčka z Myjavy, ktorá pomáhala Bátoriovej pri rôznych chorobách, bola obvinená z čarodejníctva a zaživa upálená 24. januára 1611. Dôkazy a priznania boli získané s použitím mučenia.
Bátoriovej skutky sa len postupne dostávali k vtedajším vrchnostiam.
Uväznenie Alžbety Bátoriovej nebolo v tom čase veľkou kauzou, vďaka jej vplyvným príbuzným sa kauza utajovala. Legendy o nej sa začali šíriť až po jej smrti a preto nie sú hodnoverné.
Filmy o Alžbete Bátoriovej.
Príbeh Alžbety Bátoriovej sa pokúšalo sfilmovať niekoľko významných československých režisérov. V 70. rokoch minulého storočia vzniklo hneď niekoľko filmov. S výnimkou erotického poviedkového filmu "Contes Immoraux", animovanej "Krvavej pani" a komédie Radošinského naivného divadla išlo vždy o horory o upíroch a vlkolakoch.
K téme sa filmári znova vrátili v posledných rokoch, keď sa o sfilmovanie pokúšali nezávisle od seba hneď viacerí producenti. Kanadský horor "Eternal" z roku 2004, ktorého dej začína v obci Višňové, ako jediný spomedzi všetkých zahraničných filmov použil slovenské reálie. Francúzska Julie Delpy plánovala natočiť historický film podľa vlastného scenára. Český režisér Zdeněk Troška vlastní práva na Nižnánskeho román "Čachtická pani". V roku 2006 dokončil maďarský režisér Jenö Hodi svoj upírsky horor "Metamorphosis" v hlavnej úlohe s Christopherom Lambertom. Bátoriovej hrad v ňom umiestnil do transylvánskych Karpát. Juraj Jakubisko koncom roka 2006 začal točiť historickú drámu podľa vlastného scenára, ktorá mala slovenskú premiéru v roku 2008. Jej životom bol inšpirovaný aj album od britskej extrémne metalovej skupiny Cradle of Filth menom "Cruelty and the Beast". Jej meno používa aj švédska black metalová kapela Bathory. Taktiež o nej zložila skladbu britská black metalová skupina Venom pod názvom „Countess Bathory“ a česká gothic rocková skupina XIII. století (Elizabeth).

</doc>
<doc id="29683" url="https://sk.wikipedia.org/wiki?curid=29683" title="Čachtická pani">
Čachtická pani

Čachtická pani môže byť:

</doc>
<doc id="29684" url="https://sk.wikipedia.org/wiki?curid=29684" title="Opera (web browser)">
Opera (web browser)



</doc>
<doc id="29689" url="https://sk.wikipedia.org/wiki?curid=29689" title="Czech soccer manager">
Czech soccer manager

CSM: Czech soccer manager 2002/FE je česká freeware počítačová hra manažérového typu. Jej autorom je skupina okolo Petra Vašíčka. 
História.
Počiatky hry siahajú až do roku 1996, keď vyšla prvá verzia hry pod názvom „Victory Soccer Manager“ vytvorená v programovacom jazyku QBasic. Jej autorom bol Petr Vašíček.
V roku 1998 vyšla graficky aj hrateľne vylepšená verzia s názvom „Czech Socer Manager“. Po jej úspešnom vydaní boli vytvorené aj verzie "„CSM99“" v programovacom jazyku Delphi, „"CSM2000"“ a neskôr „"CSM 2001"“. V roku 2002 bola vytvorená verzia „"CSM2002"“, ktorá bola ohlasená ako posledná. Autori sa však nakoniec rozhodli vytvoriť ešte jednu verziu, uzatvárajúcu celú sériu pod názvom „Czech Soccer Manager : Final Edition.“
Ligy a turnaje.
V tejto hre existujú aj rôzne turnaje a ligy. Kedysi boli najkvalitnejšie Master Cup, F Cup a United Cup, dnes záujem o turnaje upadá a všetky tri už zanikli. Momentálne sa hrajú iba S-CSM Cup a Full Cup.
Systémové požiadavky.
CPU (procesor) - 200MHZ, RAM  - 32MB, VGA (grafická karta) - 2MB, HDD (hardisk) - 22MB

</doc>
<doc id="29691" url="https://sk.wikipedia.org/wiki?curid=29691" title="Záchod">
Záchod

Záchod (iné názvy: toaleta, WC, OO, hovorovo vécko, vecko, klozet, hovorovo zastarano budár, vulgárne hajzeľ, hajzel, v starej slovenčine resp. dnes vulgárne zriedkavo sráč, slangovo havaj) je zariadenie (a prípadne aj príslušné miesto) navrhnuté na odvod telesných odpadov, najmä moču, výkalov a produktov menštruácie a zvracania. 
Typy záchodov.
Existuje veľa rôznych typov záchodov aj veľa spôsobov hygienického očistenia tela po použití záchodu. Najviac závisí na národných zvykoch a lokálnych zdrojoch. Najčastejší prostriedok v západnom svete je toaletný papier, niekedy používaný spolu s bidetom (článok toaletný papier opisuje alternatívy používané v priebehu dejín a v rôznych kultúrach).
Niektoré záchody sú špeciálne upravené pre imobilných ľudí. Sú dosť široké pre vstup osoby na vozíku a často obsahujú držadlá priskrutkované ku stene, čo umožňuje osobe pridŕžať sa na toalete.
Na západe je najčastejším typom záchoda splachovací záchod, hoci drepový záchod sa stále používa v sociálnych zariadeniach v krajinách ako sú Francúzsko, Grécko, Taliansko a Japonsko. Zoznam rôznych typov toaliet:
V dome môže byť záchod v rovnakej miestnosti ako sprcha, vaňa a umývadlo alebo je oddelene.
Verejné záchody.
Verejné zariadenia majú často záchody oddelené v "kabínkach" a umývadlá sú spoločné. Zariadenia pre mužov majú často pisoáry pripevnené na stene alebo tečúce kanály na kolektívne použitie.
Exteriérové verejné záchody (na uliciach, pri parkoch atď.) majú formu uličného vybavenia. V úprave pre ženy aj mužov existujú kabíny od jednoduchého dizajnu bez kanalizácie až po luxusnejšie verzie, ktoré sa automaticky očistia po každom použití.
Niektoré zariadenia sú mobilné a dajú sa teda umiestniť podľa potreby, napr. v prírode pre akcie cez víkend. Navyše niektoré môžu byť ponorené do zeme (a tým vyradené z prevádzky) na dobu, keď sú nepotrebné.
Niektoré vidiecke verejné záchody majú steny, ktoré môžu byť napojené na lokálnu kanalizáciu alebo odpad skladovať a odvážať ho podľa potreby. Veľa záchodov môže byť čistených na mieste alebo v prípade mobilných záchodov a pisoárov v centrále.
Platené záchody.
Niektoré verejné záchody sú bezplatné, iné za poplatok. Spôsoby platby za použitie záchoda:
Veľa autobusových a železničných staníc inštalovalo v 50. a 60. rokoch 20. storočia platené záchody.
Verejné záchody a pohlavie.
Separácia podľa pohlaví použitím piktogramov - symbolov znázorňujúcich postavu ženy alebo muža - je charakteristická pre verejné záchody. Verejné záchody oddelené podľa pohlavia sú zdrojom problémov pre niektorých ľudí, napr. pre ľudí s deťmi opačného pohlavia alebo pre mužov s kojencom, ak len ženský záchod má prebalovací pult.
Niektoré verejné záchody (obzvlášť tie, ktoré sú provizórne v kempoch a pod.) sú pohlavne neutrálne (pre ženy aj mužov). Veľa zariadení má pohlavne neutrálne záchody z rôznych dôvodov - sú označené ako pre postihnuté osoby a sú adekvátne vybavené pre vozíčkárov.
Záchody v súkromných obydliach nie sú prakticky nikdy oddelené podľa pohlaví.
Záchody vo verejnej doprave.
Záchody sú obvykle v lietadlách, železničných vozňoch a často v diaľkových autobusoch a trajektoch, ale nie v metre, električke a iných autobusoch. Vo vlakoch môže byť nádrž, alebo moč a výkaly môžu jednoducho padať na trať, preto je vo väčšine vlakových toaliet nápis: „Prosím nesplachujte, kým je vlak v stanici“.
Dejiny.
Záchody sa objavili dávno. 25. storočie pred Kr. - ľudia z oblasti Harappa (Pakistan) mali v každom dome vodné toalety spojené kanálom zakrytým pálenými hlinenými tehlami. Záchody boli aj v starovekom Egypte, Grécku (na Kréte) a Číne. V rímskej civilizácii boli niekedy záchody súčasťou verejných kúpeľov, kde ženy a muži boli spoločne v zmiešanej spoločnosti.
Za vynálezcu splachovacieho záchoda sa považuje Sir John Harington (v roku 1596), aj keď vo viktoriánskej ére boli vyvinuté zlepšenia regulácie (pravdepodobnejšie to urobil Alexander Cummings než Thomas Crapper ako sa obvykle uvádza) a použitie splachovacích záchodov sa rozšírilo. Pred a počas tohto prechodného obdobia (v niektorých oblastiach až do 20. storočia) veľa ľudí používalo externé záchody, najmä v roľníckych oblastiach.

</doc>
<doc id="29692" url="https://sk.wikipedia.org/wiki?curid=29692" title="Dinosaury">
Dinosaury

"Dinosaury v širšom, zriedkavom zmysle je iné označenie taxónu Dinosauromorpha, pozri Dinosauromorpha."
Dinosaury [jednotné číslo "dinosaurus"] (ak sú klasifikované ako rad tak aj: dinosaurotvaré; staršie veľjaštery ; lat. "Dinosauria") sú veľký taxón (konkrétne hodnotený napr. ako nadrad) plazov z taxónu Dinosauriformes/Dinosauromorpha. Boli to plazy rôznej veľkosti, ktoré mali pred 200 až 66 miliónmi rokov (teda počas takmer celých druhohôr) dominantné postavenie. Išlo väčšinou o suchozemské stavovce.
Z vývojového hľadiska do dinosaurov patria aj vtáky, ale v niektorých systémoch (vrátane hlavného systému používaného na slovenskej wikipédii) sú vtáky - z čisto praktických dôvodov - z dinosaurov vyňaté (lebo tvoria samostatnú triedu blanovcov).
Etymológia.
Názov dinosaury navrhol v roku 1842 anglický anatóm a paleontológ Sir Richard Owen použitím gréckych slov "deinos" (v preklade "hrozný") a "sauros" (v preklade "jašter").
Vlastnosti.
Napriek enormnej rôznorodosti je nadrad charakterizovaný napríklad týmito anatomickými znakmi: absencia postfrontálnych kostí, takmer alebo úplne otvorené acetabulum a bedrová jamka s dutinou. Podľa niektorých odborníkov však mohli poniektoré znaky vzniknúť až druhotne ako prispôsobenie dvojnohej chôdzi. Medzi ďalšie znaky dinosaurov patria napríklad zuby, ktoré sa im vymieňali po celý život (pokiaľ zuby druhotne nestratili).
Napriek skutočnosti, že dinosaury bývajú tradične ponímané ako plazy, kam z vývojového hľadiska aj patria, disponovali mnohými pre plazy netypickými znakmi. Ich nohy totiž netrčali do strán, ale boli umiestnené pod telom ako u dnešných cicavcov a vtákov, čo je energeticky oveľa výhodnejšie. Všetky dostupné dôkazy tiež svedčia o aktívnom a nezriedka vysoko organizovanom spôsobe života. Plazie ponímanie dinosaurov narúšajú aj stále ďalšie a ďalšie nálezy operených dinosaurov.
Vznik a rané obdobie dinosaurov.
Priami predkovia dinosaurov (už radení do skupiny "Dinosauromorpha") sa objavili pred približne 235 miliónmi rokov, teda koncom stredného triasu, ako ďalšia skupina tzv. "archosaurov" (Archosauria). V tomto čase mali ešte ďaleko od dominancie – pevnine vládli až dlhé krokodílom podobné tvory zo skupiny "Crurotarsi", hojné boli tiež hrochom podobné "rynchosaury" a "dicynodonty". Predkovia dinosaurov boli nepatrní; všetko to boli malé a jemne stavané dravé zvieratá, trochu evokujúce dlhonohé jašterice, ale so zadnými končatinami oveľa dlhšími než predné. Medzi tieto zvieratá patril napríklad niečo vyše dlhý "Marasuchus".
Pred 229 miliónmi rokov už žili prvotní zástupcovia hlavných podskupín dinosaurov – dravých teropodov ("Theropoda"), dlhokrkých dinosaurov ("Sauropodomorpha") a „vtákopanvých“ dinosaurov ("Ornithischia"). Rozmnožili sa najmä dravé dinosaury, ktoré veľkosťou dokázali konkurovať aj zástupcom "Crurotarsi" (menovite až do 5 metrov dlhý "Herrerasaurus"). Neskôr, pred 220 až 205 miliónmi rokov konkurencia dinosaurov stratila na počte, kým dinosaurov ešte pribudlo. Objavili sa prvé skutočne veľké dinosaury, ktorým by sa hmotnosťou nevyrovnali najväčšie dnešné slony – či už dravý rod "Aliwalia" z južnej Afriky (8 až 11 metrov dlhý) alebo 10 až 12 metrov dlhý dlhokrký "Riojasaurus". Pred približne 205 miliónov rokov nastalo globálne vymieranie, ktoré dinosaury prežili takmer bez ujmy. Od nastávajúcej epochy sa hneď pevne chopili moci a nikdy inokedy nevídaným spôsobom dominovali suchozemským ekosystémom.
Spôsob života.
Vedci skúmajúci dinosaury sa dnes v podstate jednohlasne zhodujú, že všetky dinosaury žili aktívnym životom. Mnohé bylinožravce dokázateľne putovali v stádach (rohaté dinosaury ako "Centrosaurus", mnohé dlhokrké dinosaury alebo iguanodony a hadrosaury), poniektoré dokázateľne migrovali tisíce kilometrov (rohatý "Pachyrhinosaurus" a iné). Čriedy u niektorých migrujúcich dinosaurov pritom dosahovali počty v hodnote viacerých tisícov (vtákopyskatý rod "Maiasaura"), čo je pri niekoľko ton vážiacich živočíchoch naozaj úctyhodné. Doložené sú aj kilometrové hniezdne kolónie a starostlivosť o mláďatá (najlepšie doložené u hadrosaurov).
Dravé dinosaury žili v menších skupinách alebo osamote. Skutočne veľké dravce (10 a viac metrov dlhé) asi spravidla osamote, kým stredne veľké formy nezriedka pri prenasledovaní čried bylinožravcov pozvoľne vytvorili väčšie skupiny. U niektorých pomerne veľkých dravých dinosaurov sa podľa všetkého vytvárali rodinné tlupy ("Albertosaurus", doložené nálezom „rodinky“ jedincov rôzneho veku spolu s veľkým bylinožravým dinosaurom rodu "Hypacrosaurus"), kým menšie snáď lovili v skupinách ako vlky (napríklad „raptory“, resp. zástupcovia "Dromaeosauridae").
Veľkosť.
Dinosaury ako skupina predstavovali najväčšie suchozemské živočíchy všetkých čias. Niektoré zrejme mohli dosiahnuť dĺžku až okolo 50 metrov (teda o 20 metrov viac, než dosahujú najväčšie veľryby) a hmotnosť až cez 100 ton. Zatiaľ najväčším relatívne dobre známym dinosaurom je rod Argentinosaurus, u ktorého sa predpokladá hmotnosť 75 až 90 ton (vážil teda asi toľko, ako 15 dospelých slonov). Podobne veľký bol aj Puertasaurus, aj keď niektoré izolované obrovské kosti naznačujú existenciu ešte väčších dinosaurov (napríklad druh "Amphicoelias fragillimus" u ktorého sa dĺžka odhaduje až !). Na druhej strane však existovali aj veľmi drobné dinosaury (napr. dromeosauridy rodu Microraptor alebo Epidendrosaurus), ktoré dosahovali veľkosť len desiatok centimetrov a stoviek gramov.
Gigantické rozmery boli typické tiež pre mäsožravé dinosaury. Najväčšia známa takmer kompletná kostra mäsožravého dinosaura je asi 12 metrov dlhá a patrí druhu "Tyrannosaurus rex". Tyrannosaurus tak vďaka tomu po dlhú dobu držal miesto najväčšieho známeho mäsožravého dinosaura, ale v 90. rokoch minulého storočia ho predbehol objav argentínskeho Giganotosaura (). Ani ten však zrejme nebol najväčší, o čom svedčia nedávne nálezy Spinosaura o dĺžke 16 až .
Inteligencia.
Za najinteligentnejšieho dinosaura sa všeobecne považuje druh "Troodon formosus" z obdobia vrchnej kriedy a nájdený v USA a Kanade, ktorého encefalizačný kvocient (EQ – vyjadrujúci pomernú veľkosť mozgu k telu oproti rovnako ťažkému krokodílovi) predstavovala až 6,5. Troodon bol tak zrejme rovnako inteligentný ako dnešné šelmy a vtáky (a oveľa inteligentnejší ako dnešné plazy). Nedávno bol však zmeraný objem mozgovne iného malého teropóda z obdobia vrchnej kriedy, druh "Bambiraptor feinbergi" (objavený v roku 1995 v Montane, USA). Výsledok zodpovedá takmer dvojnásobku hodnoty než u Troodona (EQ 12,5 – 13,8). Ak porovnávame EQ nelietavých dinosaurov s vtákmi, vyjde nám väčšinou hodnota 0.05 až 1.4. Najinteligentnejšími dinosaurami vôbec sú dnešné vrany (konkrétne vrana kaledónska). Väčšina dinosaurov (predovšetkým bylinožravých) však zrejme príliš vysokú inteligenciu nedosahovala. U takýchto typov dinosaurov, preberala niektoré funkcie mozgu miecha.
Hlasové prejavy.
Je veľmi pravdepodobné, že dinosaury (najmä bylinožravé) medzi sebou dokázali komunikovať akýmsi vrčaním alebo revom, ktorým by odohnali blížiacich sa dravých dinosaurov. Väčšina dinosaurov zrejme hlasivkami disponovala, aj keď sa vo fosíliách nezachovali. Na fosilizovaných lebkách niektorých dinosaurov, napríklad u rohatých dinosaurov je badateľná veľká dutina v nosovej kosti, ktorá bola rozdelená kostnými vrúbkami a predpokladá sa, že jej funkciou bolo vyludzovanie tónov. Hadrosaury sa zase vyznačujú hrebeňmi, ktoré možno označiť za akési rezonančné rúrky, pravdepodobne rovnako umožňujúce vyludzovať tóny. Kedysi sa myslelo, že tieto hrebene slúžili pri plávaní, táto hypotéza sa však neskôr ukázala ako mylná, nakoľko tlakom vody by sa vzduch z pľúc vytlačil a tým by zviera nemohlo dýchať. Ak dinosaury predsa len nejaké zvuky vydávali, menšie druhy (napr. Saltopus) tak len tenko pípali ako vtáky a veľké dlhokrké dinosaury (sauropódy) zase vydávali hlboký zvuk, ktorý by ľudské ucho nezachytilo.
Sfarbenie dinosaurov.
Dinosaury boli spočiatku predstavované ako tvory sivé. Táto predstava však celkom určite nie je pravdivá a dinosaury rovnako ako aj dnešné živočíchy boli farebné. Jednotlivé farby a vzory na ich pokožke pravdepodobne záviseli od spôsobu ich života – dinosaury žijúce v lesoch sa kvôli maskovaniu odlišovali od dinosaurov obývajúcich voľné priestranstvá. U platňochrbtových dinosauroch (akým bol aj slávny Stegosaurus) sa domnievame, že rady ich kostených platničiek boli bohato zásobované krvou a je preto možné, že sa sfarbili do červena a odlákali tak prítomnosť nebezpečných predátorov. Sfarbenie zohrávalo dôlezitú rolu aj počas obdobia párenia, kedy si samice vyberali jedinca, ktorý im najviac imponoval.
Vzhľadom na prítomnosť peria u mnohých druhov dinosaurov je predpoklad sfarbenia veľmi pravdepodobný. Začiatkom roku 2010 vedci oznámili, že boli objavené molekuly pigmentov (pôvodných farbív) v primitívnom perí nelietavých teropódov rodu Sinosauropteryx, Anchiornis, Caudipteryx a snáď aj niektorých ďalších. Ide o historicky vôbec prvú príležitosť, kedy bola identifikovaná farba nelietavého dinosaura.
Reprodukčná biológia dinosaurov.
Dinosaury sa podobne ako všetky dnešné plazy a vtáky rozmnožovali vajcami. Početné objavy vajíčok i celých hniezd alebo hniezdnych kolónií boli od 20. rokov minulého storočia postupne nachádzané prakticky po celom svete (predovšetkým Mongolsko, USA, Čína a Argentína). Dinosaurie vajcia mali pevnú škrupinu, často zdobenú rôznymi vystupujúcimi útvarmi. Dnes poznáme dinosaurie vajcia z viac než 200 lokalít po celom svete. Dodnes však neexistuje relevantná metóda na určenie pohlavia u týchto vyhynutých tvorov. Iba v prípade niektorých skupín na toto rozlíšenie ukazujú napríklad rôzne imponujúce útvary na lebkách (hadrosauridy, ceratopsy, pachycefalosauridy).
Fyziológia.
Už od 60. rokov 20. storočia je známe, že dinosaury mali rýchly metabolizmus, podobný metabolizmu dnešných vtákov, nie súčasných plazov. Je tiež vysoko pravdepodobné, že minimálne niektoré (pravdepodobne všetky teropódy) dinosaury boli teplokrvné a ich telesná teplota tak nebola závislá na teplote okolitého prostredia (podobne ako u dnešných vtákov a cicavcov). To zodpovedá novšiemu poňatiu dinosaurov čoby rýchlych a aktívnych tvorov, žijúcich napríklad aj v polárnych oblastiach a migrujúcich na veľké vzdialenosti. V roku 2014 sa však objavila štúdia, že ktorá v dinosauroch vidí skôr tzv. mezotermy.
Vieme tiež, že nelietavé dinosaury rástli relatívne rýchlo (dospievali obyčajne okolo 10. roku života) a nedožívali sa príliš vysokého veku.
Početné známky zranení a chorôb na kostiach niektorých dinosaurov svedčia aj o tom, že tieto praveké tvory trpeli početnými chorobami vrátane nádorových ochorení. Boli objavené fosílne odtlačky tel parazitov, medzi ktorých hostiteľov najskôr patrili pterosaury a operené dinosaury (napr. veľké blchy, vši a kliešte). Veľkými parazitmi dinosaurov boli napríklad jurské a kriedové blchy rodu Pseudopulex, dosahujúce dĺžku aj cez (zhruba desaťnásobok veľkosti dnešných bĺch).
Čo sa týka rýchlosti pohybu, väčšina veľkých štvornohých dinosaurov zrejme vysokých rýchlostí v behu nedosahovala. Niektoré menšie a stredne veľké dinosaury však boli schopné dosiahnuť pozoruhodnú rýchlosť okolo /h, ako ukázali odtlačky sérii ich stôp. Vôbec najrýchlejšie boli zrejme tzv. pštrosie dinosaury (Ornithomimosauria), schopné v behu presiahnuť rýchlosť /h.
Dinosaury a vtáky.
Medzi vedcami skúmajúcimi dinosaury dnes panuje konsenzus, že dravé dinosaury sú priami predkovia vtákov. Môžu za to mnohé anatomické podobnosti ako dýchací systém založený na pľúcnych vakoch (doložený u dravých dinosaurov a vyspelých zástupcov Sauropodomorpha), výskyt furkuly a tiež nález peria u stále väčšieho počtu dinosaurov, ktoré ešte definitívne boli „klasickými“ dinosaurami a nie nelietavými vtákmi. Podľa najnovších objavov boli dokonca aj predkovia samotného Tyrannosaura operení (ako svedčí nález rodu Dilong). Ozývali sa síce niekoľkí skeptici, no nové a nové objavy ich argumenty vyvracajú (dinosaury mali naozaj perie, naozaj mali dýchací systém ako vtáky, naozaj boli operené dinosaury aj pred výskytom rodu Archaeopteryx atď.). Vo všeobecnosti sa dá povedať, že operenie slúžilo dinosaurom primárne k termoregulácií, využitie pri lete bolo až sekundárnym krokom. U niektorých druhov dinosaurov (napr. druh "Similicaudipteryx") slúžilo operenie samcov aj pri predvádzaní sa počas zásnub.
Vymretie dinosaurov.
Mnohé teórie sa pokúšali vysvetliť veľké vymieranie na konci kriedy, ktoré zahubilo „klasické“ (alebo „nevtáčie“) dinosaury. Toto vymieranie však postihlo mnohé morské plazy, dokonca i mnohé cicavce a vtáky. Nemuselo však ísť iba o jednu príčinu, ale o súčinnosť viacerých (najmä dopad cca veľkého meteoritu a obrovská sopečná aktivita v Indii, ktoré sa udiali v približne rovnakom čase).
Teória impaktu.
Snáď najviac uznávanou teóriou vyhynutia dinosaurov je tá o katastrofe spôsobenej dopadom vesmírneho telesa na Zem. Táto teória vznikla v osemdesiatych rokoch dvadsiateho storočia, keď dvaja americkí vedci, Luis a Walter Alvarezovci, poukázali na obrovské množstvo irídia nachádzajúceho sa v sedimentoch geologickej hranice Krieda-Terciér. Podľa ich teórie dopadol na Zem zhruba pred 65 miliónmi rokov gigantický asteroid s priemerom viac ako . Táto teória mala však jeden drobný "nedostatok". Keby na Zem dopadol asteroid (a spôsobil takú katastrofu), niekde by predsa musel byť nejaký kráter alebo aspoň jeho pozostatky. Dôkaz prišiel v deväťdesiatych rokoch. Pri mexickom polostrove Yucatán objavili geológovia pozostatky obrovského krátera (Chicxulub), ktorý zodpovedal aj približným časom dopadu.
Podľa výskumu z Kalifornskej univerzity v Berkeley mohol mať dopad asteroidu súvis so zvýšenou sopečnou činnosťou v Dekanských trapoch.
Sopečná činnosť.
Výskumy z Dekanskej plošiny v Indii uviedli, že za vyhynutie dinosaurov nesie vinu masívna sopečná činnosť. Dekanska plošina, je geologický masív sopečného pôvodu vzniknutý zrejme počas iba 30 000-ročnej sopečnej aktivity. Francúzka Anne-Lise Chenet so svojimi kolegami skúmala tento sopečný masív a dospela k záveru, že na konci kriedy sopka vychrlila veľké množstvo lávy a prachu, ktoré výrazne prispelo k zániku dinosaurov. Niektorí vedci podporujúci túto hypotézu sa domnievali, že to spôsobil asteroid. Respektíve, že na konci kriedy sa na zem zrútilo viacero jeho úlomkov, a jeden z nich, Šiva, dopadol na dekansku plošinu a odštartoval tak sopečný proces. Podľa ďalších teórií mohli sopečnú činnosť mimo miesta dopadu spôsobiť aj seizmické vlny.
Medzinárodný tím vedcov v roku 2020 publikoval výskum, ktorý sa zameral na sopečnú aktivitu v období vyhynutia. Výsledky naznačujú, že sopečná aktivita síce spôsobila globálne otepľovanie, ale nemala priamy vplyv na vyhynutie a jedinou príčinou vyhynutia bol asteroid.
Možné prežitie dinosaurov do obdobia treťohôr.
Už dlho vedci špekulujú o možnom prežití dinosaurov do paleocénu (najstaršieho obdobia treťohôr). Podľa štúdii z roku 2007 (Fassett et al.), nevtáčie dinosaury naozaj kritickú geologickú hranicu K-T prežili. Aspoň na území dnešného Nového Mexika a Colorada v USA, kde sa ich skameneliny veľmi pravdepodobne nachádzali ešte pred 64,4 miliónmi rokov (a prežili tak minimálne 1,1 milióna rokov po skončení druhohôr). Podľa iných paleontológov však tieto údaje nie sú správne a ide o kriedové fosílie druhotne uložené už v treťohornom období.
Dlhý čas sa predpokladalo, že žiadne dinosaury nedokázali hrabať nory a dlhodobo ich obývať, čo bolo pokladané za jedno z vysvetlení ich vyhynutia. V roku 2007 však bol objavený malý dinosaurus druhu "Oryctodromeus cubicularis", ktorý preukázateľne dokázal hrabať nory. Takýchto druhov dinosaurov zrejme aj na konci kriedy mohlo byť viac, takže možnosť ich prežitia do starších treťohôr sa tak aspoň v teoretickej rovine zvýšila.
Dinosaury na Slovensku.
Na Slovensku sú fosílie dinosaurov veľmi zriedkavé, keďže územie dnešného Slovenska bolo väčšinu druhohôr zaliate morom. Drobný nález druhohorných plazov pochádza zo strednotriasových sedimentov gutensteinského súvrstvia z Demänovskej doliny Nízkych Tatier. Vo Vysokých Tatrách však boli nájdené skamenené stopy veľkého dravého dinosaura (podľa stôp asi 4 metre dlhého) pomenovaného pôvodne "Coelurosaurichnus tatricus" (meno sa však medzinárodne neujalo, namiesto toho býva používané rodové meno „"Eubrontes"“). Spomínané stopy pravdepodobne zanechal jedinec rodu "Liliensternus". Žiaden iný rovnako veľký dravý dinosaurus totiž nie je z rovnako starých európskych skamenelín zatiaľ známy. Drobný nález kosti plaza pochádza aj zo súvekých vrchnotriasových vápencov z oblasti Čičmian v Strážovských vrchoch. Zuby jurských krokodílov boli nájdené aj jurských horninách v oblasti bradlového pásma na východnom Slovensku (Beňatina, Kyjov).
História objavov.
Kosti dinosaurov poznali už starí Číňania okolo roku 300 nl, kedy máme prvý písomný záznam o ich objavení. Možno však predpokladať, že ich miestni obyvatelia poznali už pred zhruba dvoma tisíckami rokov. Starí Číňania verili, že veľké kosti patrili drakom a dali im meno "konglong" („hrozný drak“). V niektorých oblastiach Číny boli (a doteraz sú) tieto fosílie tak početné, že ich miestni mudrci a lekári rozbíjali na prach a používali údajne ako prostriedok na mužskú potenciu. Tiež pôvodní obyvatelia Severnej Ameriky sa už pred mnohými stovkami (a možno tisíckami) rokov stretávali s fosílnymi kosťami veľkých vyhynutých zvierat, vrátane kostí dinosaurov (predovšetkým na severozápade USA a na západe Kanady). V Európe, boli tieto kosti dinosaurov (ale aj mamutov, jaskynných medveďov a pod.) považované za pozostatky veľkých zvierat, ktoré zahubila potopa sveta. Prvá kvalitná písomná zmienka o dinosaurích fosílii však pochádza z Anglicka roku 1676 (iný údaj hovorí o roku 1677), ide však zatiaľ len o zobrazenie bez odborného popisu (autorom bol vtedajší riaditeľ Ashmolean museum Robert Plot a išlo o časť stehennej kosti megalosaura).
 Prvý identifikovaný Dinosaurus je Mosasaurus Georgesom Cuvierom roku 1795.
Prvým vedecky opísaným dinosaurom bol Megalosaurus, popísaný roku 1824, ale o dinosauroch prepukol záujem až po objave iného dinosaura, Iguanodona. V máji roku 1822 našiel doktor a nadšenec paleontológie, Gideon Mantell, v oblasti Tilgate Forest v juhoanglickom grófstve Sussex kus pieskovca so skamenelými zubami. Zub ho nadchol a tak pátral po ďalších pozostatkoch záhadného živočícha. Mal šťastie a objavil ďalšie fosílie patriace rovnakému druhu. Doktor Mantell dospel k záveru, že išlo o obrovitého plaza a čo viac, z tvaru a opotrebovanie zubov usúdil, že to bol bylinožravec. Nález doktora Mantella však nebol prijatý vedcom z Geologickej spoločnosti v Londýne. Tvrdili, že ide o zub ryby, prípadne cicavca. Bol dokonca varovaný profesorom oxfordskej univerzity, Williamom Bucklandom, aby netvrdil, že nález pochádza z pieskovcových lomov oblasti Tilgate Forest, pretože „v žiadnom prípade nemôžu byť tak staré.“ Sám Buckland opísal v roku 1824 z fosílnych pozostatkov ktoré mal k dispozícii (časť čeľuste, panvy, lopatky zadné nohy a niekoľko stavcov) megalosaura (použil iba rodové meno). Opísal ho ako obrovitého dravého jaštera, hoci si všimol, že zuby sú, podobne ako u krokodílov, zasadené v jamkách. Megalosaurus bol bez problémov akceptovaný vedeckou verejnosťou a stal sa prvým formálne opísaným dinosaurom. Gideon Mantell svoj boj nevzdával. Vydal sa do Londýna, aby nájdené zuby porovnal so zubami v múzejných zbierkach plazov. Nenašiel však nič podobné tomu, čo mal v ruke. Zhodou náhod sa v múzeu stretol so Samuelom Stutchburym, ktorý sa zaoberal štúdiom leguánov. Fosílny zub bol nápadne podobný zubom leguána. To bolo pre Mantella konečný impulz a tak roku 1825 opísal bylinožravého plaza pod menom Iguanodon (v preklade „leguánov zub“). Tentoraz sa mu už dostalo patričného uznania. Do roku 1852 (kedy zomrel G. Mantell) bolo známych už deväť druhov vyhynutých gigantických plazov, ktorí sa výrazne odlišovali od súčasných plazov. Sir Richard Owen tieto živočíchy pomenoval dinosaury (v preklade "Hrozné jaštery").
V roku 1858 sa v New Jersey našlo na jednom mieste množstvo fosílnych pozostatkov. Profesor anatómie, Leidy tieto kosti preskúmal a vo svojej publikácií ich pomenoval "Hadrosaurus". Opísal ho, ako živočícha veľmi podobného iguanodonovi, ktorý sa pohyboval na dvoch končatinách podobne, ako dnešné vtáky. O pár rokov neskôr (1878), zaznamenali v Belgicku jeden obzvlášť pozoruhodný nález. V jednej uhoľnej bani bol objavený masový hrob iguanodonov. Ležalo tu spolu takmer 30 jedincov medzi ktorými boli aj kompletné kostry. Po dlhodobej štúdií sa zistilo, že na tomto mieste bola pred miliónmi rokov roklina do ktorej všetky tieto živočíchy popadali. Okrem tohto nálezu, sa v Európe sa v 19. storočí našli mnohé ďalšie náleziská, napríklad v kameňolome v Trosingene, kde sa našli tisíce kostí patriacich rodu "Platysaurus". Taktiež fosílne odtlačky Archaeopteryxa v Nemecku, ktorý bol pre vedcov vtedy prvý známy vtáči dinosaurus. Medzi najznámejších paleontológov tej doby možno považovať Edwarda Drinkera Copea a Othniela Marsha, ktorí pomenovali desiatky druhov dinosaurov. Objavili tiež početné náleziská v Colorade, Wyomingu a Montane. Medzi ich najvýznamnejší objav patrí "Brontosaurus" (dnes známy ako Apatosaurus), Camarasaurus, Diplodocus, Stegosaurus a Allosaurus.
Systematika.
Dinosaury sa patria spolu s pterosaurami, krokodílmi a „tekodontami“ do skupiny "Archosauria", čo boli vyspelé diapsidné plazy (mali teda dva spánkové otvory). Dinosaury a pterosaury boli pravdepodobne blízko príbuzné a vytvárali skupinu "Ornithodira".
Dinosauria sa delí sa na dve podskupiny (rady) – "Saurischia" a "Ornithischia". Ornithischia je charakterizovaná predentárnou kosťou na sánke a panvou, ktorá pripomínala panvu vtákov (odtiaľ pochádza vžitý názov – vtákopanvé dinosaury). Typickými znakmi Saurischia sú predĺžený druhý prst predných končatín, tendencia k predlžovaniu krku a lonová kosť smerujúca dopredu (u niektorých vyspelých foriem často druhotne modifikovaná). Zástupcovia tejto skupiny mali pôvodne chytavé predné končatiny.
Takto vyzerá zjednodušená systematika dinosaurov:
V kultúre.
Podľa ľudských meradiel, dinosaury boli tvory fantastického vzhľadu a často obrovských rozmerov. Ako taký, uchopili populárnu predstavivosť a stali sa trvalou súčasťou ľudskej kultúry.
Verejné nadšenie dinosaurov sa najprv vyvíjalo vo viktoriánskom Anglicku, kde v roku 1854 (tri desaťročia po prvých vedecky opísaných pozostatkoch dinosaurov), boli odhalené slávne sochy dinosaurov v Londýnskom Crystal Palace, vďaka čomu, sa dinosaury stali tak populárne, že čoskoro sa na trh priviedli ich repliky. V nasledujúcich desaťročiach sa exponáty dinosaurov rozšírili po celom svete.
Populárna posadnutosť dinosaurov bola založená na ich vzhľade v literatúre, vo filmoch a ďalších médiach. Objavili sa vo filmoch ako "One Million Years B.C." (v tomto filme sú dve závažné chyby a to, pred miliónom rokov dinosaury dávno vyhynuli a zároveň s nimi ľudské bytosti nikdy nežili). Prvé filmy boli založené na umeleckých predstavách, skutočný "boom" prišiel s rozvojom počítačovej animácie. Vo filme Jurský park (1993) a jeho troch pokračovaniach, už môžeme vidieť celkom realistických dinosaurov. K ich popularite neskôr prispel i dokumentárny film od BBC, "Putovanie s dinosaurami".

</doc>
<doc id="29695" url="https://sk.wikipedia.org/wiki?curid=29695" title="Vtákopanvové dinosaury">
Vtákopanvové dinosaury

Vtákopanvové dinosaury alebo vtákopanvé dinosaury () je jedna z dvoch hlavných podskupín (radov) dinosaurov (), charakterizovaná predentárnou kosťou na sánke a panvou, ktorá pripomínala panvu vtákov (odtiaľ pochádza vžitý názov – vtákopanvové dinosaury). Skupina vtákopanvových dinosaurov je niekedy považovaná za dinosauriu obdobu kopytníkov.
Vývoj.
Začiatky.
Prvotné vtákopanvé dinosaury sú pomerne zle známe. Išlo len o malé agilné formy, spravidla dvojné, spôsobom života podobné dnešným antilopám. Koncom triasu (pred 230 až 205 miliónmi rokov), sa vyskytovali vzácne alebo v lokalitách, z ktorých nám chýba dostatočný fosílny materiál. Z vrchného triasu vlastne poznáme jediný dobre zachovaný rod (Pisanosaurus), ďalší je doložený zo sporých pozostatkov (Technosaurus). Ostatok sú početné rody známe iba zo zubov, ktoré ani nemuseli patriť dinosaurom (triasový Revueltosaurus, pokladaný za „vtákopanvého“ dinosaura, bol prednedávnom na základe nových pozostatkov zaradený medzi zvláštne bylinožravé krokodíly).
Stúpajúci úspech.
Už začiatkom jury sa objavili mnohé nové podskupiny „vtákopanvých“ dinosaurov. Boli to prvotné obrnené dinosaury (predkovia neskorších stegosaurov a ankylosaurov), ale aj rôzne nové malé formy, disponujúce rôznymi modifikáciami čeľustí ("Heterodontosauridae", "Cerapoda"). Časom sa stávali „vtákopanvé“ dinosaury stále viac úspešné. Koncom jury to už boli suveréne dominantné malé až stredne veľké bylinožravce. Počas kriedy ich počty stúpli ešte viac, sprvu vďaka početným príbuzným rodu Iguanodon a koncom kriedy vďaka "hadrosaurom" ("Hadrosauridae"), ktoré sa stali dominantnými bylinožravcami celej severnej pologule.
Systematika.
"Ornithischia" pozostáva z niekoľkých veľmi primitívnych foriem (Lesothosaurus, Pisanosaurus) ktorým bývajú niekedy vynímané osobité čeľade a skupiny Genasauria, vyznačujúcej sa zubami posadenými dovnútra čeľustí. Genasauria pozostáva z dvoch veľkých skupín: tyreoforov (Thyreophora), s kostenými výrastkami na chrbte vo forme platní alebo štítkov, a cerapodov s asymetrickou sklovinou na lícových zuboch. Cerapoda ďalej pozostáva z ornitopodov (Ornithopoda) a Heterodontosauriformes, čo je skupina zahrňujúca čeľaď Heterodontosauridae a marginocefalovce (Marginocephalia), ktorej zástupcovia, rohaté a hrubohlavé dinosaury, disponovali kostenou obrubou hlavy a vytŕčajúcimi lícnymi kosťami.
Vnútorná systematika je uvedená v článku dinosaury. Podobná je takáto systematika (zachytáva stav okolo roku 2006):
Ornithischia:

</doc>
<doc id="29697" url="https://sk.wikipedia.org/wiki?curid=29697" title="Theropody">
Theropody

Theropody (iné názvy: teropody, teropódy; lat. Theropoda) je jedna z dvoch hlavných podskupín plazopanvových dinosaurov (Saurischia), zahrňujúca všetky známe dravé dinosaury. Napriek pôvodne dravým predkom sa mnohé teropódy druhotne od mäsitej stravy odklonili k všežravosti alebo vegetariánstvu. 
Hoci teropódy patria medzi plazopanvové dinosaury (Saurischia), zahrnujú aj vtáky. Pôvodne plazí typ panvy bol totiž počas evolúcie priebežne pozmenený. V niektorých systémoch (vrátane hlavného systému používaného na slovenskej wikipédii) sú vtáky - z čisto praktických dôvodov - z teropódov vyňaté (a tvoria samostatnú triedu blanovcov).
Charakteristika.
Zástupcovia Theropoda predstavujú veľmi malé až obrovské, najčastejšie dravé ale aj bylinožravé, hmyzožravé, všežravé zvieratá (výlučne bylinožravé pomerne zriedka). Takmer všetky známe formy patria medzi dvojnohé zvieratá, staršie rody s chrbtom noseným vodorovne, dlhými zadnými končatinami a kratšími prednými končatinami, kým väčšina moderných druhov (napr. vtáky) má nohy relatívne krátke, kým predné končatiny modifikované v krídla.
Teropódy odlišuje od iných dinosaurov napríklad jeden otvor v lebke navyše, strata piateho prsta zadných končatín a redukcia alebo strata štvrtého i piateho prsta predných končatín. Anatómia teropódov svedčí prezencii vzdušných vakov (známe tiež aj u dlhokrkých dinosaurov zo skupiny Sauropoda) napojených na dýchací systém, ktoré boli pôvodne považované za exkluzívnu črtu vtákov. Medzi vyspelými teropódmi menších veľkostí bol rozšírený ďalší pôvodne exkluzívne vtáčí znak – perie.
Začiatky.
Najstaršie teropódy (v širšom zmysle slova) patria medzi najstaršie známe dinosaury vôbec. Čo sa týka veľmi primitívnych zástupcov, stále nepanuje zhoda, či už ide o teropóda alebo ešte nie. Mnohé formy (Herrerasaurus, Eoraptor) takto putujú od teropódov až po, v extrémnych prípadoch, nedinosaury. Dinosaury, ktoré môžeme s istotou považovať za teropódy, však dosiahli už koncom triasu značných úspechov (najmä vďaka skupine Coelophysoidea), keď sa stali dominantnými stredne veľkými dravcami, pričom si vytvorili prvé skutočne veľké „super-predátory“ s dĺžkou presahujúcou .
Systematika.
Vo všeobecnosti sa Theropoda delí na tri hlavné podskupiny: Coelophysoidea, Ceratosauria a Tetanurae, pričom prvé dve menované boli v minulosti považované za bližšie príbuzné než dnes.
Podrobnejší systém taxónu Theropoda vyzerá takto (stav okolo roku 2021):
podrad Theropoda:
Staršie sa do Theropoda (konkrétne niekde pred Neotheropoda) niekedy zaraďoval aj taxón †Herrerasauria, dnes považovaný za bazálne Saurischia, a rod †"Eoraptor", dnes spravidla zaraďovaný do Sauropodomorpha. 
V rámci taxónu Tetanurae je sporné najmä postavenie taxónu Alvarezsauria (to je najmä čeľaď Alvarezsauridae), ktorý sa staršie považoval za prvotné nelietavé vtáky, neskôr za sesterský taxón alebo súčasť taxónu Ornithomimosauria a dnes sa väčšinou považuje za bazálne Maniraptora.

</doc>
<doc id="29701" url="https://sk.wikipedia.org/wiki?curid=29701" title="Yukon (rieka)">
Yukon (rieka)

Yukon je mohutná severoamerická rieka dlhá . Pramení a takmer polovica jej toku leží v Kanade, preteká štátom Aljaška v USA a vlieva sa deltou Yukonu do Beringovho mora.
Povodie Yukonu.
Celkové povodie rieky Yukon je , z toho leží v Kanade. Tečie niekoľkými národnými parkmi a rezerváciami, pričom polovicu tvoria lesy. Meno rieky Yukon pochádza z jazyka pôvodných obyvateľov oblasti a znamená „veľká rieka“. Yukon je najdlhšou riekou na Aljaške a v teritóriu Yukon a bola jednou z najdôležitejších dopravných trás počas zlatej horúčky na Klondike v rokoch 1898 a 1899. Kolesové riečne člny brázdili hladinu rieky až do vybudovania cesty Klondike Highway v roku 1950.
Yukon preteká cez veľmi riedko osídlené územie. Napriek svojej dĺžke rieka tečie iba cez niekoľko miest a osád. V teritóriu Yukon je to Whitehorse, Carmacks a Dawson a na Aljaške Circle, Fort Yukon, Stevens Village, Tanana, Ruby, Galena, Nulato, Grayling, Holy Cross, Russian Mission a Ohogamut.
Spor o prameň rieky.
Rieka Yukon pramení v Prímorskom pohorí (Coastal Range) v severnej časti kanadskej provincie Britská Kolumbia. V Kanade však preteká hlavne teritóriom Yukon, ktorému dala meno. Za prameň rieky Yukon sa všeobecne považuje ľadovec Llewellyn na južnom výbežku jazera Atlin v Britskej Kolumbii. Odporcovia tohto názoru tvrdia, že prameňom Yukonu je jazero Lindeman v severnej časti Chilkoot Trail. Nech je to akokoľvek, voda z jazera Atlin tečie do jazera Tagish, tak isto ako aj voda z jazera Lindeman, potom ako preteká cez jazero Bennett Lake. Voda z jazera Tagish tečie do jazera Marsh a rieka vytekajúca zo severnej časti tohto jazera južne od Whitehorse už nesie názov Yukon. Sú však aj také názory, že prameňom rieky Yukon by v skutočnosti malo byť jazero Teslin, pretože rieka Teslin, ktorá z neho vyteká má dlhší tok, keď sa vlieva do Yukonu ako samotná rieka Yukon. 
Mosty na Yukone.
Napriek jej dĺžke sú na rieke Yukon vybudované iba štyri cestné mosty: 
V Dawson City most nahrádza v lete trajekt a v zime sa jazdí po zamrznutej rieke. V marci 2004 bol vyhlásený plán na vybudovanie mosta v Dawsone.
Vo Whitehorse sú vybudované aj dva mosty pre peších, okrem toho sa tam dá prejsť aj po priehradnej hrádzi.

</doc>
<doc id="29702" url="https://sk.wikipedia.org/wiki?curid=29702" title="Yukon (teritórium)">
Yukon (teritórium)

Yukon alebo Yukonské teritórium (angl. "Yukon", "Yukon Territory" alebo "the Yukon") je kanadské teritórium na jeho severozápadnom okraji. Na východe susedí so Severozápadnými teritóriami, na juhu s Britskou Kolumbiou a na západe s Aljaškou (USA). Jeho hlavným mestom je Whitehorse. Má rozlohu 482 443 km², čo z neho robí 9. najväčšie teritórium alebo provinciu Kanady a zároveň najmenšie teritórium.
Geografia.
Yukon leží na predele kontinentálnej časti severoamerického kontinentu a polostrovom Aljaška.
Krátky úsek jeho severného okraja tvorí pobrežie Severného ľadového oceánu (konkrétne Beaufortovo more), naopak jeho juhozápadný cíp ústi takmer (až na cca 20 km územie USA) k vodám Tichého oceánu (Aljašského zálivu).
Značnú časť územia a súčasne povodie rovnomennej rieky tvorí Yukonská pahorkatina. Yukon sa rozkladá na severnej časti Skalistých hôr, najvyššie vrcholy (najmä v južnej časti tejto oblasti) sú súčasne najvyššími vrcholmi celého pohoria. Vo velehorských priesmykoch a údoliach sa nachádza väčšie množstvo ľadovcových a horských jazier. Na juhovýchodnom, juhozápadnom a severozápadnom okraji teritória sa rozkladajú štyri väčšie národné parky.
Do Yukonu zasahuje rozsiahle pohorie Kordillery. Väčšina (19 z 20) najvyšších hôr Kanady leží práve v tomto teritóriu.
Demografia.
Teritórium obýva asi 31 000 obyvateľov, z ktorých niečo málo cez 23 000 žije vo Whitehorse, jeho hlavnom meste situovanom cca 80 km od južnej hranice teritória. Teritórium je pomenované po rieke Yukon. V doprave má väčší podiel letecká doprava, jediná väčšia pozemná komunikácia vedie južnou časťou teritória a spája hlavné mesto s aljašským mestečkom Tok. Z Whitehorse, hlavného mesta Yukonu vedie na sever Klondike Highway, pohodlná asfaltová cesta s množstvom zaujímavostí až do Dawson City a potom ďalej na Aljašku. Niekoľko kilometrov pred Dawson city odbočuje doprava Dempster Highway, prašná cesta, ktorá vedie na sever do delty rieky Mackenzie a ako jediná cesta v Kanade prekračuje polárny kruh. Cesta je špeciálne konštruovaná, aby vydržala na permafroste a neprepadla sa.

</doc>
<doc id="29703" url="https://sk.wikipedia.org/wiki?curid=29703" title="Boston (Massachusetts)">
Boston (Massachusetts)

Boston je hlavné a najväčšie mesto amerického štátu Massachusetts a najväčšie mesto Nového Anglicka. Je to námorný prístav na východnom pobreží USA. Leží pri zálive Massachusetts a ústí rieky Charles a Mystic do Atlantického oceánu. Počet obyvateľov je 675 647 (2020), metropolitná oblasť má 4 552 402 obyvateľov (2010).
Charakteristika.
Je to vedecké a univerzitné stredisko, ďalej významné finančné, obchodné a priemyselné stredisko. Je známe najmä vďaka obchodu s vlnou a rybím trhom, z priemyslu chemickým, polygrafickým, elektronickým a lodiarskym priemyslom. 
Mesto je aj sídlom katolíckeho arcibiskupa a anglikánskeho biskupa.
V súčasnosti (2005) vrcholí zaujímavý projekt (začiatok v roku 1987) premiestnenia všetkých hlavných ciest stredu mesta (highways) celkovej dĺžky 8 míľ pod zem. V USA sa projekt prezýva „The Dig“ (čo je narážka na stavbu panamského prieplavu označovanú ako „The Big Ditch“)
Obyvatelia sú známi charakteristickým dialektom vypúšťajúcim „r” a pripomínajúcim európsku angličtinu.
Jednou z najznámejších športových udalostí v meste je Bostonský maratón, dlhý pretek, ktorý je najstarším každoročným maratónom na svete.
Dejiny.
Ide o jedno z najstarších miest severnej Ameriky. Založili ho roku 1625 anglickí puritáni pod názvom Trimountaine. Ako hlavné mesto Massachusetts Bay Colony bolo v 17. storočí východiskom puritánskej kolonizácie v štáte Massachusetts.Mesto žilo ako obchodný a rybársky prístav a centrum lodného priemyslu. Bohatlo najmä z obchodu s Európu, Afrikou a Západoindickými ostrovmi. Od roku 1770 dôležité stredisko boja Američanov za nezávislosť (napr. 1770 bostonský masaker; 1773 tzv. bostonské pitie čaju). Padlo za obeť častým požiarom (1872, 1945). V 19. storočí sa z mesta stalo kultúrno-umelecké a prvé priemyselno-finančné centrum USA.

</doc>
<doc id="29705" url="https://sk.wikipedia.org/wiki?curid=29705" title="Yukon (delta)">
Yukon (delta)

Delta rieky Yukon je jedna z najväčších delt na svete.
Delta sa nachádza v štáte Aljaška v USA. Tvorí ju zložitá spleť malých jazier a vodných kanálov na sútoku riek Yukon a Kuskokwim ústiacich tu do Beringovho mora. Delta a okolité pobrežné vody sú rajom pre divú zver.

</doc>
<doc id="29708" url="https://sk.wikipedia.org/wiki?curid=29708" title="Dempster Highway">
Dempster Highway

Dempster Highway "(v Severozápadných teritóriách Highway 8, v Yukone Highway 5)" je cesta spájajúca cestu Klondike Highway v kanadskom teritóriu Yukon s mestečkom Inuvik ležiacom na delte rieky Mackenzie v Severozápadných teritóriách. 
Cesta má štrkový povrch. Bola vybudovaná v rokoch 1959 až 1979. Začína asi 40 km východne od mesta Dawson a po 736 km končí v Inuviku. Väčšia časť cesty sleduje starú trasu po ktorej jazdili psie záprahy. Asi v polovici, niekoľko kilometrov za hotelom Eagle Plains, cesta pretína severný polárny kruh. Je to jediná cesta v Kanade, ktorou je možné prekročiť severný polárny kruh a jedna z dvoch takých ciest na severoamerickom kontinente. Druhou je Dalton Highway na Aljaške v USA. V zime je cesta predĺžená o ďalších 194 km až do osady Tuktoyaktuk na pobreží Severného ľadového oceánu, pričom sa jazdí po zamrznutej delte rieky Mackenzie ako po ľadovom moste.

</doc>
<doc id="29711" url="https://sk.wikipedia.org/wiki?curid=29711" title="Boston">
Boston

Boston je:

</doc>
<doc id="29714" url="https://sk.wikipedia.org/wiki?curid=29714" title="Inuvik">
Inuvik

Inuvik je jedno z najsevernejšie položených miest v Kanade, ležiace v Severozápadných teritóriách. Má 3 451 obyvateľov (údaj z roku 2004).
História.
Inuvik bol vybudovaný v roku 1953 kvôli premiestneniu administratívneho centra oblasti z dedinky Aklavik, ležiacej v západnej časti delty rieky Mackenzie, ktorá bola často postihovaná záplavami a nemala priestor na územný rozvoj. Pôvodne sa nazýval Nový Aklavik, ale v roku 1958 bol premenovaný na Inuvik, čo v reči pôvodných obyvateľov znamená Miesto človeka.
Inuvik sa stal mestom v roku 1970. V roku 1979, po dobudovaní cesty Dempster Highway, sa Inuvik stal súčasťou kanadského cestného systému a zároveň najsevernejším mestom, ktorý je dosiahnuteľný automobilovou dopravou v letných mesiacoch. V zime je možné pokračovať z Inuviku ďalej na sever až do osady Tuktoyaktuk na pobreží Severného ľadového oceánu po zamrznutej delte rieky Mackenzie.
V rokoch 1971 až 1990 bola ekonomika mesta oživovaná miestnou základňou kanadských ozbrojených síl a petrochemickými spoločnosťami, hľadajúcimi ropu v údolí rieky Mackenzie a v Beaufortovom mori. V roku 1990 sa táto podpora zrútila z mnohých dôvodov, vrátane zrušenia štátnych dotácií, miestneho odporu voči petrochemickému prieskumu a nízkym svetovým cenám ropy.

</doc>
<doc id="29715" url="https://sk.wikipedia.org/wiki?curid=29715" title="Nové Anglicko">
Nové Anglicko

Nové Anglicko () je dnes neformálny región USA zodpovedajúci štátom Maine, New Hampshire, Vermont, Massachusetts, Rhode Island a Connecticut na ploche . Historicky to bola severná časť pôvodnej Virgínie (čo bolo celé východné pobrežie), teda jeden čas už asi od 38. rovnobežky na sever. Jeho hlavným centrom je Boston.
Meno tomuto regiónu dal John Smith, ktorý ho skúmal v roku 1614. Územie bolo kolonizované v roku 1620 príchodom Otcov pútnikov. Osídlili ho puritáni. Územie bolo charakteristické početnými prístavmi a lodným priemyslom a bolo centrom Americkej vojny za nezávislosť.
Sever územia je vidiecky, juh zas veľmi urbanizovaný.
Dejiny Nového Anglicka.
Nové Anglicko, rozprestierajúce sa v severovýchodnej časti Spojených štátoch, malo zväčša len tenkú vrstvu kamenistej pôdy, relatívne málo rovinatých plôch a dlhé zimy, takže uživiť sa farmárčením bolo veľmi ťažké. Obyvatelia Nového Anglicka si našli iné zdroje obživy, spútali vodnú energiu a vybudovali mlyny a píly. Dostatok dreva umožnil vznik lodiarskeho priemyslu. Vynikajúce prístavy prispeli k rozvoju obchodu a more sa stalo zdrojom veľkého bohatstva. Lov tresky v Massachusetts rýchlo nadobudol obrovský rozmach. Pretože väčšina prvých osadníkov žila v dedinách a mestách na pobreží, mnohí obyvatelia Nového Anglicka sa venovali obchodu alebo podnikali. Obecné pasienky a lesné parcely slúžili potrebám mestských obyvateľov, ktorí obrábali malé farmy v blízkosti. Kompaktné osídlenie umožnilo zakladať dedinské školy, stavať kostoly a obecné domy či radnice, kde sa občania stretávali, aby rozoberali spoločné záležitosti.
Kolónia massachusettského zálivu úspešne rozvíjala obchodnú činnosť. Od polovice 17. storočia sa postupne rozmáhala a Boston sa stal jedným z najväčších amerických prístavov. 
Lesy na severovýchode poskytovali dubové drevo na trupy lodí, vysoké borovice na rahná a stožiare a živicu na lodné škáry. Kapitáni lodí, ktorí si stavali vlastné lode a plavili sa na nich do prístavov celého sveta, položili základy obchodu, ktorého dôležitosť sústavne narastala. Na konci koloniálneho obdobia tretinu všetkých lodí plaviacich sa pod britskou vlajkou postavili v Novom Anglicku. Ryby, lodiarske potreby a výrobky z dreva prispievali k rozvoju obchodu.
Tovar.
Vývozcovia do zámoria čoskoro zistili, že výhodným tovarom je rum a otroci. Jednou z najvýnosnejších - a zároveň najodpornejších - praktík tých čias bol takzvaný trojuholníkový obchod. Obchodníci a vývozcovia nakupovali za novoanglický rum afrických otrokov, potom otrokov predali v oblasti Karibiku, kde nakúpili melasu, ktorú doviezli domov, aby ju predali miestnym výrobcom rumu.

</doc>
<doc id="29717" url="https://sk.wikipedia.org/wiki?curid=29717" title="New England">
New England



</doc>
<doc id="29719" url="https://sk.wikipedia.org/wiki?curid=29719" title="Babia hora">
Babia hora

Babia hora (, ) je najvyšší vrch Oravských Beskýd i podsústavy Stredné Beskydy. Leží na slovensko-poľskej hranici, približne severne od Námestova.
Poloha.
Nachádza sa na východnom okraji pohoria, v geomorfologickom podcelku Babia hora. Na poľskom území nadväzuje pohorie Beskid Żywiecki. Vrch leží na hranici Žilinského kraja a Malopoľského vojvodstva, na rozhraní okresu Námestovo a Powiatu nowotarského. Na slovenskom území zasahuje na katastrálne územie obce Oravská Polhora. Mohutná Babia hora je pomerne osamotený masív a jediným vrchom v jej blízkosti je západným smerom po hrebeni ležiaca Malá Babia hora (). Hrebeňom vedie rozvodnica Čierneho a Baltského mora. Masív sa nachádza v CHKO Horná Orava a v Babiogorskom Parku Narodowom.
Opis.
Mohutný vrch je súčasťou hlavného hrebeňa Oravských Beskýd, ktorý vedie od západu a na vrchole Babej hory sa stáča severovýchodným smerom na územie Poľska. Skalnatý vrchol je hôľnatý, nižšie časti pokrýva porast kosodreviny a nižšie polohy i zmiešaný les. Vďaka polohe a vysokej nadmorskej výške patrí medzi najlepšie vyhliadkové vrchy na Slovensku. Babia hora tvorí hranicu aj medzi dvoma rozvodiami; vodné toky zo severozápadnej (poľskej) strany odvádza rieka Visla, ktorá patrí do úmoria Baltského mora. Z južnej (slovenskej) a východnej strany ju odvodňuje rieka Orava (Biela Orava), ktorá je súčasťou povodia Váhu a patrí do úmoria Čierneho mora. Niektoré zdroje lokalizujú vrchol už na územie Poľska, niekoľko desiatok metrov za hraničnú čiaru.
Zaujímavosťou je, že pokým na Slovensku je masív považovaný za jeden vrch, v susednom Poľsku názvom "Babia Góra" nazývajú masív, ktorý sa člení na ďalších 5 vrchov: najvyšší nazývajú "Diablak", západný predvrchol () je "Kościółki" a severovýchodne v hrebeni ležia pahorky "Gówniak" (), "Kępa" () a "Sokolica" ().
Geologické podmienky.
Babia hora patrí do sústavy Vonkajších Západných Karpát. Z geologického hľadiska je tvorená z odolnejších pieskovcov, ktoré tvoria jej najvyššie partie a karpatského flyšu, čo je zmes pieskovca a ílovca. Charakter tohto materiálu vytvára na jej úpätí mnoho močiarov a rašelinísk, ktoré sú charakteristické pre celú oblasť Oravských Beskýd. Okrem spomínaných močiarov sa na Babej hore vyskytuje väčšie množstvo prameňov, čo svedčí o bohatých zásobárňach vody, udržiavaných v jej odolnom podloží. Na poľskej strane sa nachádzajú početné menšie plieska (po poľsky "stawky"). Erózna činnosť vzduchu (vetra) zanechala na vrchu množstvo dominantných výčnelkov v podobe menších skalných stien a previsov. Dôkazom eróznej činnosti vody sú depresie na úpätí a pieskovcová jaskyňa v Babej hore.
Poveternostné podmienky.
Spomínaná poloha Babej hory ako severného okraja karpatského oblúka, zachytáva veterné prúdy od Atlantického oceánu. To má za následok chladné a vlhké podnebie. Prejavom toho sú časté hmly a zrážky, ktoré vytvárajú už spomínané bohaté zásoby vody. Typickým poveternostným javom, vyplývajúcim zo spomínanej skutočnosti, sú početné náhle zmeny počasia, ktoré majú na svedomí mnoho ľudských obetí, najčastejšie nepripravených turistov. 
Flóra.
Flóra Babej hory je typická pre pieskovcové a flyšové podložie, čo sa prejavuje v mnohých rašeliniskách na jej úpätí. Tu sa vyskytuje flóra charakteristická pre mierne až chladné pásmo Karpát. V stredných a vyšších polohách dominuje pôvodný hustý prales, ktorý nebol poznačený extrémnou ťažbou práve z dôvodu nepriaznivých poveternostných podmienok. Je tvorený prevažne ihličnatými drevinami ako smrek, borovica, ale možno tu badať výskyt listnatých drevín, kde je najpočetnejšie zastúpený buk lesný. Na okraji alpínskeho stupňa sa nachádza hustá kosodrevina. Nad kosodrevinou sa vyskytujú odolné rastlinné spoločenstvá, ktorých výskyt je veľmi riedky.
Pamätné tabule.
V období komunizmu bola na vrchole Babej hory umiestnená pamätná tabuľa, ktorá mala pripomínať údajný výstup Vladimíra Lenina z roku 1912. V 90. rokoch bola tabuľa demontovaná a roku 1996 nahradená pamätnou tabuľou na viaceré výstupy pápeža Jána Pavla II., ktorý na vrch viackrát vystúpil ešte ako krakovský arcibiskup. 
Výhľady.
Babia hora je svojou majestátnosťou a polohou jednou z najlepších vyhliadkových vrchov. Skalnatý vrchol ponúka pri vhodnom počasí ďaleký kruhový rozhľad. V rámci Slovenska sú dobre pozorovateľné celé pohraničné Oravské Beskydy, Oravská Magura, Veľký Choč a prakticky celé Tatry. Nezriedka sa na horizonte objaví hrebeň Ďumbierskych Tatier, severná časť Veľkej Fatry, Krivánska Fatra a Lysá hora v Moravsko-sliezskych Beskydách.

</doc>
<doc id="29720" url="https://sk.wikipedia.org/wiki?curid=29720" title="Jack London">
Jack London

Jack London vlastným menom John Griffith Chaney (* 12. január 1876, San Francisco, Kalifornia, USA – † 22. november 1916, Glen Ellen) bol americký spisovateľ.
Životopis.
Narodil sa ako polosirota (bol nemanželským synom pána Chaneyho) a vyrastal v biednych podmienkach. Jeho otec bol talentovaný samouk, ktorý sa stal astrológom, jeho matka bola výstredná žena z majetnej Ohioskej rodiny. Svojho otca nikdy nevidel, preto má meno po svojom nevlastnom otcovi (John Griffith London), kým jeho matka Jacka Londona porodila a aj ho pochovala. Po dokončení strednej školy začal navštevovať univerzitu, ktorú však nedokončil. London pracoval v rôznych zamestnaniach a v rokoch 1897 a 1898 sa zúčastnil na výprave za zlatom na Yukon. "Bližšie informácie o zlatej horúčke pozri: Zlatá horúčka na Klondike"
Po celý život bol samoukom, ktorý obdivoval Darwina a Nietzscheho.
Bol členom socialistickej strany a odborov, uznával Marxa a socializmus. No pred smrťou vystúpil zo socialistickej strany a napísal, že "kapitalizmus nie je nič iné, ako zbastardený socializmus". Osobne vyznával individualizmus, teda osobitosť každého človeka, preto sa v jeho prácach objavovali črty obhajoby vtedy neuznávaných amerických indiánov, či eskimákov.
Začal publikovať v novinách, čoskoro sa stal známym a bohatým, zrejme najlepšie plateným vo svojej dobe. Kúpil si jachtu a vydal sa na cestu okolo sveta. Ako spisovateľ bol veľmi aktívny, napísal viac ako 50 kníh. Jeho knihy boli veľmi obľúbené, pretože London písal realisticky (čerpal námety z vlastného života). Žil na svojom ranči v Kalifornii. Napriek svojim vysokým príjmom mal stále finančné problémy. Celý život zápasil so závislosťou na alkohole.
22. novembra 1916, pravdepodobne nadránom, 40-ročný London spáchal samovraždu na svojom ranči v kalifornskom Glen Ellene - otrávil sa morfínom. Londonova samovražda však nebola preukázaná a preto sa považuje za špekulácie. London trpel urémiou a veľkými bolesťami, preto bral morfín. Jeho smrť mohla byť zapríčinená neúmyselným predávkovaním morfínom. Telo bolo podľa jeho poslednej vôle spopolnené neďaleko ranču.
Charakteristika tvorby.
Spracoval životné príbehy individualít, ktoré musia bojovať o svoju existenciu. Vyjadroval názor, že život človeka má zmysel len vtedy, ak musí bojovať o určitý cieľ. Často ako hlavná postava vystupuje zviera, hlavne pes. Vyjadruje presvedčenie, že právo na prežitie má silnejší. Hrdinovia boli výrazné individuality, cieľavedomé a pragmatické. Cieľ dosahujú vynaložením fyzických a psychických síl. Väčšina postáv má autobiografické črty. Základným konfliktom je vzťah jednotlivca s prírodou a spoločnosťou. Charakteristický je vnútorný monológ a opis.
Diela.
Písal aj reportážne črty (napr. Ľudia z priepasti, Tajfún pri brehoch Japonska) a teoretické práce (Triedny boj, Ako som sa stal socialistom a iné). Nenapísaným zostal jeho román Kristus, ktorý sa chystal napísať v prvej osobe jednotného čísla.

</doc>
<doc id="29722" url="https://sk.wikipedia.org/wiki?curid=29722" title="Daniel (prvé meno)">
Daniel (prvé meno)

Daniel je mužské krstné meno. Pôvod má v hebrejčine, kde "Dáníél" znamená „Boh rozsúdil“, „Boh je sudca“. V domácnostiach prezývaný ako Danko, Danielko, Dano, Danuše, Danči.
Meniny na Slovensku má 21. júla.

</doc>
<doc id="29726" url="https://sk.wikipedia.org/wiki?curid=29726" title="Deň pracovného pokoja">
Deň pracovného pokoja

Dni pracovného pokoja sú dni, na ktoré pripadá nepretržitý odpočinok pracujúcich v týždni, a sviatky.
Podľa Zákonníka práce prácu v dňoch pracovného pokoja možno nariadiť len výnimočne, a to po prerokovaní s príslušným odborovým orgánom. V deň nepretržitého odpočinku v týždni možno zamestnancovi nariadiť len tieto nevyhnutné práce, ktoré sa nemôžu vykonať v pracovných dňoch: 
Vo sviatok možno zamestnancovi nariadiť len práce, ktoré možno nariadiť v dňoch nepretržitého odpočinku zamestnanca v týždni, práce v nepretržitej prevádzke a práce potrebné pri strážení objektov zamestnávateľa. To však nevylučuje možnosť dohody zamestnávateľa so zamestnancom, že bude vykonávať prácu, ktorá nespadá pod tieto výnimky.
Na pracoviskách s nočnými zmenami sa začína deň pracovného pokoja hodinou zodpovedajúcou nástupu zmeny, ktorá v pracovnom týždni nastupuje podľa rozvrhu zmien ako prvá.
Zoznam dní pracovného pokoja určuje zákon č. 241/1993 Z. z. o štátnych sviatkoch, dňoch pracovného pokoja a pamätných dňoch v znení neskorších predpisov.
Dni pracovného pokoja na Slovensku.
Do roku 2023 bol dňom pracovného pokoja aj 1. september – Deň Ústavy Slovenskej republiky, od 1. januára 2024 bol tento sviatok ako deň pracovného pokoja zrušený z dôvodu zlepšenia stavu verejných financií.

</doc>
<doc id="29729" url="https://sk.wikipedia.org/wiki?curid=29729" title="Významné obdobia a dni vyhlasované OSN">
Významné obdobia a dni vyhlasované OSN

Významné obdobia a dni vyhlasované OSN.
Každoročne pripomínané dni a týždne.
14. november – Medzinárodný deň diabetu

</doc>
<doc id="29730" url="https://sk.wikipedia.org/wiki?curid=29730" title="Hnutie obnovy v Duchu Svätom">
Hnutie obnovy v Duchu Svätom

Hnutie obnovy v Duchu Svätom je široký prúd entuziastického kresťanstva, ktorý sa objavil začiatkom 20. storočia a vyznačuje sa tým, že kladie dôraz na obnovenie života človeka pod vplyvom Ducha Svätého. V 20. storočí bolo najrýchlejšie rastúcim kresťanským hnutím na svete. V roku 2011 bol počet letničných a charizmatických kresťanov celosvetovo viac ako 584 000 000 čo je 26,7% z celkového počtu kresťanov . Počet evangelikálnych kresťanov bol viac ako 285 000 000 (13,1%).
Z diachronického hľadiska sa delí na niekoľko vĺn:

</doc>
<doc id="29732" url="https://sk.wikipedia.org/wiki?curid=29732" title="Gcc">
Gcc



</doc>
<doc id="29738" url="https://sk.wikipedia.org/wiki?curid=29738" title="GCC">
GCC



</doc>
<doc id="29739" url="https://sk.wikipedia.org/wiki?curid=29739" title="Ornitopody">
Ornitopody

Ornitopody [muž. rod] alebo ornitopódy (lat. "Ornithopoda") je skupina bylinožravých vtákopanvých dinosaurov (Ornithischia), ktorá počas strednej jury (pred cca 175 až 160 miliónmi rokov) nahradila dovtedy rozšírené vtákopanvé dinosaury ako Lesothosaurus alebo Heterodontosaurus. Podobne ako iné vyspelé vtákopanvé dinosaury (skupina "Cerapoda"), aj ornitopody mali navzájom sa o seba brúsiace zuby, ktoré si zachovávali počas celej životnosti ostrosť. Primitívne druhy mali zuby dokonca aj na rohovinou pokrytom zobáku, vyspelé formy ich však stratili.
Systematika.
Ornithopoda sa v minulosti delila na čeľade – Hadrosauridae, Iguanodontidae, Hypsilophodontidae a príp. Dryosauridae. Neskôr sa však ukázalo, že Hypsilophodonidae a Iguanodontidae nepredstavovali prirodzené skupiny (nezahrňovali všetkých potomkov posledného spoločného predka ich zástupcov). Dnes rozoznávame viac čeľadí ornitopodov ako v minulosti, pričom Iguanodontidae a Hypsilophodontidae pretrvali. Pozostávajú síce z oveľa menej zástupcov než v minulosti, predstavujú však prirodzené skupiny.
V Minulosti sa medzi ornitopody radili aj čeľade Fabrosauridae a Heterodontosauridae. Prvá bola v skutočnosti neprirodzenou skupinou primitívnych vtákopanvých dinosaurov, Heterodontosauridae predstavovala skupinu príbuznú rohatým dinosaurom (Ceratopsia) a pachycefalosaurom (Pachycephalosauria).
Takto vyzerá zjednodušená systematika skupiny Ornithopoda:
Ornithopoda:
Primitívne ornitopody.
Primitívne ornitopody (v minulosti všetky hádzané do jedinej čeľade – "Hypsilophodontidae"), boli malé štíhle zvieratá s kratšími a pomerne vysokými hlavami, ktoré žili v menších skupinkách. Obývali najmä pralesy, lesy a riedke porasty. Vďaka dlhým zadným nohám sa dokázali rýchlo pohybovať a z bližšie neznámych dôvodov žiť aj vo veľmi drsných podmienkach. Mnohým veľmi primitívnym formám (Thescelosaurus) sa napriek primitívnosti značne darilo aj pred 65 mil. r., keď žili po boku omnoho vyspelejších druhov, zlatá éra týchto živočíchov však bola vrchná jura a spodná krieda, neskoršie boli relatívne vzácne. Medzi týmito primitívnymi formami dnes rozoznávame viacero čeľadí, konkrétne Zephyrosauridae (málo špecializovaná skupina, rozoznávaná na základe znakov lebiek), Othnieliidae (mali pomerne malé, no odolné zuby pre konzumovanie drsnej vegetácie), Hypsilophodontidae (najvyspelejšia čeľaď z trojice, zrejme predchádzala dryosaurom, zastúpená napr. rodom Hypsilophodon). Ich zástupcovia na seba dosť podobali, pričom počet týchto skupín sa s najväčšou pravdepodobnosťou zvýši. Poznáme totiž veľké množstvo primitívnych ornitopodov, ktoré nemôžu byť zaradené do žiadnej z nich.
Iguanodontia.
Vyspelejšie formy bývajú zhrňované do skupiny Iguanodontia. Jej zástupcovia boli zvyčajne väčší a mohutnejší, so sklonmi k štvornohému pohybu (pozri napr. rod Dryosaurus). Delí sa na primitívnu Rhabdodontidae, vyspelejšiu Dryosauridae (obe skupiny výzorom dosť pripomínali hypsilofodony) a ešte viac vyspelé formy z Ankylopollexia. Toto boli veľké, zrejme stádové zvieratá, v dospelosti sa zvyčajne pohybujúce po všetkých štyroch končatinách, pričom mávali nízke a podlhovasté hlavy bez zubov na zobáku. Primitívny zástupcovia mali na predných končatinách palec vybavený veľkým dýkovitým pazúrom, kým malíček bol zvyčajne ohybný a ostatné tri prsty tvorili vlastnú stupaj predných končatín. Do Ankylopollexia sa radí čeľaď Camptosauridae (ako napr. Camptosaurus) a ešte viac vyspelá Iguanodontoidea.
Medzi primitívnych zástupcov Iguanodontidea patria rôzne formy podobné rodu Iguanodon, na rôznej úrovni vývoja smerom k neskorším hadrosaurom. Nečudo teda, že v čeľadi Iguanodontidae je momentálne dobre doložený jedine Iguanodon. Čo sa týka veľkosti, došlo k ďalšiemu všeobecnému nárastu – primitívni zástupcovia Iguanodontidea bývali zväčša 6 až 9 metrov dlhí a vážiaci asi toľko, ako dnešné slony. Napriek faktu, že tieto zvieratá nevytvárali vlastnú prirodzenú skupinu (klad), predstavovali počas spodnej kriedy najpočetnejšie veľké bylinožravce, napr. rody Lurdusaurus a Ouranosaurus.
Hadrosauridae.
Vyspelí zástupcovia Iguanodontidea, vytvárajúci čeľaď Hadrosauridae, sa stali počas vrchnej kriedy na severnej pologuli suverénne najpočetnejšími veľkými bylinožravcami. Hadrosauridae, alebo vtákopyskaté, či kačicozobé dinosaury, mali zobák podobný kačke. Za ním mali nespočetné rady odolných zubov, ktoré boli posadené v čeľustiach v celých batériách, pričom sa pravidelne obmieňali, podobne ako ostatným dinosaurom. Podaktoré hadrosaury mali za života v ústnej dutine aj nad 2000 zubov, ak rátame aj tie, ktoré len vyrastali z kosti. Takéto množstvá zubov dokázali ľahko rozomlieť aj veľmi odolnú potravu. Hadrosaury mali na rozdiel od ich primitívnejších príbuzných z Iguanodontoidea slabšie predné končatiny bez palca. Žili v nespočetných stádach a po pravidelných trasách putovali za potravou. Na lebkách mali rozličné zariadenia na vydávanie zvukov, podľa nich hadrosaury delíme do dvoch hlavných podskupín, ak nerátame primitívne druhy. Mnohé hadrosauridy putovali v obrovských skupinách, o počte až 10 000 jedincov a hniezdili v ozrutných kolóniách veľkých 1 600 x .
Lambeosaurinae.
Lambeosaurinae boli mohutnejšie dinosaury než "Hadrosaurinae". Mali vyššie a užšie lebky s rôznymi kostenými chocholmi, ktoré boli duté a napojené na dýchaciu sústavu zvieraťa i nozdry. Vďaka týmto ústrojom mohli vydávať zvuky počuteľné na desiatky kilometrov. Samce mali kostené chocholy väčšie a azda aj pestro sfarbené. Tieto útvary mali dva hlavné tvary – rúrovitý (Charonosaurus) a oblúkovitý (Corythosaurus, Lambeosaurus). V porovnaní so zástupcami Hadrosaurinae boli tieto tvory navyše o niečo mohutnejšie.
Hadrosaurinae.
Zástupcovia Hadrosaurinae nemali veľké duté kostené chocholy ako ich príbuzní z Lambeosaurinae, pričom ich lebky bývali širšie, vybavené iba malými kostenými hrebeňmi (ak vôbec nejakými), ktoré neslúžili na vydávanie zvukov, lebo neboli duté. Zvyčajne však mali značne zväčšené nozdry, ktoré za života pokrývala pružná a u samcov možno i pestro sfarbená koža, nafukovaním ktorej mohli vydávať hlasité zvuky alebo sa predvádzať pred samicami. Medzi tieto tvory patrí napríklad Edmontosaurus alebo Maiasaura.
Obe podčeľade sú podľa niektorých odborníkov od seba dosť odlišné na to, aby boli považované za samostatné, no blízko príbuzné čeľade.

</doc>
<doc id="29741" url="https://sk.wikipedia.org/wiki?curid=29741" title="Thescelosaurus">
Thescelosaurus

Thescelosaurus, 3 až 3,5 m. dlhý dinosaurus, bol veľmi primitívny pevne stavaný ornitopod. Je známy z vyše ôsmich kostier a ďalších pozostatkov. Žil pred 68 až 65 miliónmi rokov, nájdený bol na západe Severnej Ameriky.
Opis.
Oproti ornitopodom typu hypsilofodona mal Thescelosaurus silnejšie predné končatiny a zrejme chodil zväčša štvornožky. Na zadné končatiny sa vztýčil, iba keď unikal pred nebezpečenstvom, hoci stavba jeho nôh nasvedčuje, že veľmi rýchly nebol. Chýbajúcu agilitu mu snáď vynahradil kostený pancier na chrbte, ktorým zrejme disponoval. Napriek svojej primitívnosti, ktorú prezrádzajú zuby na prednej časti je hornej čeľuste i počet prstov na nohách, býval až zarážajúco hojný a rozšírený, zrejme po celej dnešnej Severnej Amerike na úplnom sklonku éry dinosaurov. U jedného skameneného jedinca tescelosaura sa zachovalo aj srdce, ktoré oveľa viac pripomínalo srdce vtákov než krokodílov, čo indikuje tvora s telesnou teplotou nezávislou od teploty okolia.

</doc>
<doc id="29742" url="https://sk.wikipedia.org/wiki?curid=29742" title="Loď Argo (súhvezdie)">
Loď Argo (súhvezdie)

Loď Argo (lat. "Argo Navis") bolo veľké súhvezdie južnej oblohy zobrazujúce Argó, loď, ktorú používal Jáson a Argonauti na svojej ceste za zlatým rúnom v . Do jej rozdelenia to bolo najväčšie súhvezdie.
Pozostávalo zo 4 častí: Kýl, Korma, Plachty a Lodný stožiar. Súhvezdie rozdelil definitívne Nicolas Louis de Lacaille. Posledné z nich zmenil na Kompas.

</doc>
<doc id="29743" url="https://sk.wikipedia.org/wiki?curid=29743" title="Hypsilophodon">
Hypsilophodon

Hypsilophodon bol 2 až dlhý bylinožravý dinosaurus zo skupiny Ornithopoda. 
Známy je z dobrých pozostatkov zahrňujúcich celú kostru. Žil pred 126 až 122 miliónmi rokov, nájdený v Anglicku, Španielsku a azda aj v Portugalsku a USA. Typový a jediný druh je Hypsilophodon foxii.
Opis.
Ľahko stavaný hypsilofodon mal malú, pomerne vysokú hlavu s čeľusťami zakončenými rohovinovým zobákom, v hornej čeľusti ešte vybaveným zubami (rezákmi), ktoré sú však primitívnym znakom ornitopodov a vyspelejšie iguanodonty ich stratili. Jeho predné končatiny mali päť prstov so zakrpateným malíčkom (ten bol, ironicky, u iguanodonov plne vyvinutý, hypsilofodon teda iguanodonom priamo nepredchádzal), pričom zadné končatiny boli u neho značne dlhé a silné, vhodné na rýchly beh. Podobne ako antilopy, žil v menších skupinách, možno reprezentujúcich rodinné klany. V minulosti bol chybne považovaný za stromové zviera.
V populárnej kultúre.
Hypsilophodon je známy pomerne dlhú dobu, preto patrí medzi často zobrazovaných malých ornitopódov. Objavil sa tiež v populárnom románe Jurský park spisovateľa Michaela Crichtona z roku 1990 (v rovnomennom filme už sa ale neobjavil). Bol v ňom zobrazený ako menšie, rýchlo skákajúce zviera, vzdialene podobné napríklad dnešným kengurám. V skutočnosti sa však týmto spôsobom zrejme nepohyboval.

</doc>
<doc id="29744" url="https://sk.wikipedia.org/wiki?curid=29744" title="Dryosaurus">
Dryosaurus

Dryosaurus, do dlhý bylinožravec, bol pevnejšie stavaný, no stále rýchly dvoj a štvornohý ornitopod. Tento pomerne primitívny iguanodont vcelku pripomínal hypsilofodona, až na pevnejšiu stavbu tela. Dosť sa ponášal aj na rod Rhabdodon bol však vyspelejší a častejšie sa pohyboval na zadných končatinách. Známy je z prakticky kompletnej kostry a ďalších pozostatkov. Žil pred 155 až 149 miliónmi rokov, nájdený bol v USA a Tanzánii.

</doc>
<doc id="29745" url="https://sk.wikipedia.org/wiki?curid=29745" title="Camptosaurus">
Camptosaurus

Camptosaurus, tento dlhý bylinožravec bol mohutný ornitopód väčší, mohutnejší a vyspelejší než Dryosaurus. Tento pomerne zriedkavý tvor pripomínal stavbou tela viac Iguanodona než Dryosaura. Nebol to totiž iba výlučný dvojnožec, ale pohyboval sa na všetkých štyroch končatinách. Na zadné končatiny sa staval iba počas behu a keď chcel dosiahnuť vyššie. Na predných končatinách došľapoval iba na stredné tri prsty, malíček ostal kratší, ale pohyblivý, kým palec sa krátil a predĺžil jeho bodákovitý pazúr. Na rozdiel od Dryosaura mal tiež podlhovastú lebku. Žil pred 155 až 150 miliónmi rokov, nájdený v USA a Anglicku. Pre jeho Anglický druh sa môže v budúcnosti používať vlastné rodové meno – Cumnoria.
Opis.
Camptosaurus mohol chodiť po dvoch aj po štyroch nohách a je menším predchodcom kriedového Iguanodona. Jeho silné zadné nohy so štyrmi prstami mu dávali šancu rýchlo utiecť pred veľkými predátormi. Camptosaurus sa mohol postaviť vzpriamene a šklbať lístie zo stromov a cykasov. Mal k tomu dlhý jazyk. Alebo sa pásol na nízkych rastlinách pri zemi, keď sa sklonil na všetky štyri. Nemal síce zuby v prednej časti čeľuste, ktoré mali tvar zobáka, ale v zadnej časti čeľuste mal dostatok zubov, aby mohol potravu dobre rozžuť. Na rozdiel od Iguanodona nemal Camptosaurus tŕň na palci. Päť prstov na jeho rukách a štyri na jeho nohách pripomínali skôr kopyta ako pazúry. Žil v kŕdľoch a migroval za stravou, keď súčasnú potravu spotreboval. Dosahoval dĺžku 5 až , výšku okolo a hmotnosť až 1 t.

</doc>
<doc id="29746" url="https://sk.wikipedia.org/wiki?curid=29746" title="Iguanodon">
Iguanodon

Iguanodon (v preklade "zub leguána") je pomenovanie vyhynutého rodu mohutných bylinožravých vtákopanvových dinosaurov. Žil pred 135 až 115 miliónmi rokov v spodnej kriede a hojne obýval oblasti súčasnej Severnej Ameriky, rovnako aj západnej Európy. Typickým znakom Iguanodonov boli veľké tŕne na palcoch predných končatín.
Prvého Iguanodona objavil v roku 1822 a opísal o tri roky neskôr anglický geológ Gideon Mantell. Po rode Megalosaurus to bol druhý formálne pomenovaný dinosaurus. Spolu s Megalosaurom a Hylaeosaurom to bol aj jeden z rodov, ktoré pôvodne definovali skupinu Dinosauria. Vedecké poznatky o rode Iguanodon sa priebežne vyvíjali podľa toho, ako sa objavovali nové informácie vyplývajúce z nálezov fosílií. Niektoré z nich, medzi nimi aj dve takmer kompletné kostry, umožnili vedcom vytvoriť informačné hypotézy týkajúce sa mnohých aspektov života týchto zvierat, vrátane stravy a sociálneho správania.
Opis.
Iguanodon bol mohutný bylinožravec, ktorý sa mohol pohybovať po dvoch aj po štyroch končatinách. Odhaduje sa, že jeho najznámejší druh, "I. bernissartensis", vážil v priemere asi 3,08 tony a v dospelosti bol asi 10 metrov dlhý, pričom niektoré jedince mohli dosahovať dĺžku až 13 metrov. Celkovo sa Iguanodon podobal Hypsilophodonovi, mal však podlhovastú hlavu a pevné predné končatiny s dýkovitým tŕňom na palci. Takýto tŕň mu tvoril istý druh zbrane proti členom vlastného druhu, či veľkým dravcom. Tri stredné prsty predných končatín mal zakončené kopýtkovitými pazúrmi a slúžili mu ako chodidlo, kým ohybný malíček mu pomáhal šikovne manipulovať s vetvičkami. Silné nohy s tromi prstami neboli stavané k behu. Chrbtica a chvost držali a spevňovali skostnatené osifikované šľachy, t. j. šľachy, ktoré sa v priebehu života menili na kosť. Tieto kosti, pripomínajúce prút, zvyčajne nebývajú zahrnuté v rekonštrukciách a kresbách kostier. Celkovo bola štruktúra ich tela pomerne podobná ich neskorším príbuzným, hadrosauridom. V čeľustiach mal rady dorastajúcich zubov, ktoré u slúžili na žuvanie. To nevykonával ako dnešné cicavce pohybmi dolnej čeľuste do strán a len sčasti dole a hore, ale výlučne pohybmi dolnej čeľuste hore a dole. Vypadávaniu potravy z ústnej dutiny zabraňoval kožený vak tvoriaci náhradu líca, podobne ako u iných vtákopanvových dinosaurov (Ornithischia).
Klasifikácia.
Podľa rodu Iguanodon bol pomenovaný aj nezaradený klad Iguanodontia, veľmi početná skupina ornitopódov s mnohými druhmi pochádzajúcimi zo strednej jury až vrchnej kriedy. Okrem Iguanodona sem patrí aj Dryosaurus, Camptosaurus, Ouranosaurus a vtákopyskaté dinosaury. Skupina Iguanodontidae sa niekedy radí ako samostatná čeľaď, ktorá sa však v minulosti stala tzv. odpadkovým taxónom, do ktorého sa zaradili ornitopódy, ktoré nepatrili ani medzi hypsilofodony, ani hadrosauridy. Zvyčajne sa sem zaraďovali rody Callovosaurus, Camptosaurus, Craspedodon, Kangnasaurus, Mochlodon, Muttaburrasaurus, Ouranosaurus a Probactrosaurus. S nástupom kladistických analýz sa ukázalo, že skupina je parafyletická a že spomínané rody tvoria na kladograme rôzne vetvy. Skupina Iguanodontoidea sa v odbornej literatúre tiež stále vyskytuje ako nezaradený klad, hoci veľa rodov, ktoré do nej tradične patrili, sa teraz radia do nadčeľade Hadrosauroidea. Iguanodon pravdepodobne pochádza z Camptosaura a na kladograme leží medzi ním a Ouranosaurom. Paleontológ Jack Horner tiež navrhol, aby sa hadrosauridy na základe rysov ich lebky delili na dve vzdialene príbuzné podčeľade: Hadrosaurinae s plochými hlavami, kam by patril aj Iguanodon a Lambeosaurinae s hrebeňmi, kam by patril Ouranosaurus. Tento koncept bol však zavrhnutý.
Väčšina nálezov Iguanodonov bola datovaná medzi kimeridž vo vrchnej jure až po cenoman vo vrchnej kriede. Podľa súčasných výskumov najlepšie dochovaný druh celého rodu "I. bernissartensis", žil od vrchného barému do spodného aptu vo vrchnej kriede (asi 126 – 125 Ma) Európy.
Dejiny objavov.
Gideon Mantell, Sir Richard Owen a objav dinosaurov.
Objav Iguanodona dlho sprevádzala rozšírená legenda. Podľa tohto príbehu manželka Gideona Mantella, Mary Annová urobila roku 1822 prvý objav zubu Iguanodona v Tilgatskom lese neďaleko dediny Cuckfield v anglickom grófstve Sussex, keď bol jej manžel, hlavným povolaním pôrodník, na návšteve u pacientky. Zub mala nájsť v hromade štrku pripraveného na opravu cesty. Mantell po návrate spoznal, že ide o fosíliu, našiel lom, z ktorého cestári štrk priviezli, a v ňom našiel ďalšie zuby a úlomky kostí. Mantell však v roku 1851 vyhlásil, že zuby našiel on sám, a nie je žiadny doklad o tom, že by na návšteve pacientok bral so sebou svoju ženu. Mnohí však legendu považujú za pravdivú. Bez ohľadu na presné okolnosti nálezu, Mantell fosílie ukázal vtedajším odborníkom na skameneliny s otázkou, čo je to za zviera. Väčšina vedcov, ako napríklad William Buckland alebo Georges Cuviera, sa domnievala, že išlo o zuby nejakých rýb alebo cicavcov. Prírodovedec Samuel Stutchbury z Kráľovskej akadémie chirurgov (Royal College of surgeons) si však všimol, že sa podobali zubom leguána, ale boli dvadsaťkrát väčšie. Na základe toho odhadol, že zviera mohlo byť až 12 metrov dlhé.
Vzhľadom na podobnosť zubov tvora so zubami leguána pomenoval Mantell nový živočíšny rod Iguanodon, doslova „leguánov zub“, z latinského výrazu "iguana" (slovensky: leguán) a gréckeho "odontos" (zub). Pôvodne ho zamýšľal pomenovať "Iguanasaurus" (t. j. „leguánny jašter)“, ale jeho priateľ William Conybeare oponoval, že takýto názov by sa vzťahoval skôr k samotnému leguánovi, takže lepším menom by bol "Iguanoides" („podobný leguánovi“) alebo Iguanodon. Hoci prvý úlomok kosti dinosaura bol nájdený už v roku 1677, za prvý vedecky významný objav sa označuje práve Mantellov Iguanodon. Keďže však Mantell svoj nález v spise pre Londýnsku kráľovskú spoločnosť opísal až roku 1825, stal sa až druhým pomenovaným dinosaurom, keď o rok skôr William Buckland zverejnil svoju štúdiu dinosaura rodu Megalosaurus. Keďže Mantell navyše opomenul k rodovému menu Iguanodon pridať podľa požiadaviek binomické nomenklatúry aj druhové meno, urobil tak až roku 1829 Friedrich Holly, ktorý tvora nazval "I. anglicum", čo bolo neskôr zmenené na "I. anglicus".
Lepšie zachovaný jedinec bol objavený roku 1834 v lome v Maidstone v grófstve Kent a Mantell ho čoskoro získal. Podľa výrazných zubov ho opäť identifikoval ako Iguanodona. Dopustil sa tiež niekoľkých chýb, z ktorých najslávnejšia je umiestnenie palcového tŕňa, ktorý považoval za roh, na nose zvieraťa. Objavy ešte oveľa lepšie zachovaných skamenelín neskôr odhalili, že tento palcový tŕň bol v skutočnosti premeneným palcom. Maidstoneská kostra, stále ešte uväznená v skale, je v súčasnosti vystavená v Natural History Museum (Prírodopisnom múzeu) v Londýne. Maidstone si od roku 1949 pripomína tento nález vo svojom erbe, ktorý je z jednej strany nesený Iguanodonom. Tento jedinec bol označený ako "I. Mantelli", druh, ktorý roku 1832 pomenoval Christian Erich Hermann von Meyer, ale na základe rovnakého materiálu ako bol už predtým pomenovaný "I. anglicus". Maidstoneský exemplár však pochádza zo staršej vrstvy, takže je možné, že ide o iný druh.
V tomto období začínalo rásť napätie medzi Mantellom a Richardom Owenom, ambicióznym vedcom, ktorý v nepokojnom reformnom čase vládol oveľa lepšími možnosťami financovania a spoločenskými kontaktmi. Owen, zaťatý kreacionista, sa postavil proti prvým verziám evolučnej teórie, o ktorých vtedy odborníci diskutovali. Ako zbraň v tomto konflikte používal práve dinosaury, ktoré sám pomenoval. Vo spise opisujúcom taxón dinosaurov odmietol, že by boli väčšie ako 60 metrov a presadzoval názor, že neboli len obrími jaštermi, ale pokročilými tvormi podobnými cicavcom. Tieto pokročilé vlastnosti nemohli získať premenou z plazov a boli im dané od Boha.
Richard Owen spolu so sochárom a prírodovedcom Waterhouseom Hawkinsonom postavili takmer dva tucty rôznych sôch prehistorických zvierat v životnej veľkosti. Sochy boli vytvorené z betónu, ktorý pokrýval oceľové a tehlové jadro. Medzi nimi boli aj dva jedince rodu Iguanodon v Crystal Palace v Londýne, z ktorých jeden stál a druhý odpočíval na bruchu. Pred dokončením sochy stojaceho dinosaura jeho tvorcovia vnútri usporiadali banket pre dvadsať ľudí. Krátko pred svojou smrťou roku 1852 si Mantell uvedomil, že Iguanodon nebolo ťažké hrubokožcom podobné zviera, ako sa domnieval Owen, ale jeho stav mu už nedovolil sa na stavbe londýnskych sôch dinosaurov podieľať a tak Owenova vízia ovplyvnila vnímanie dinosaurov u verejnosti na celé ďalšie desaťročia.
Bernissart.
Najväčší nález pozostatkov Iguanodona pochádza z roku 1878 z uhoľnej bane v Bernissarte v Belgicku. Paleontológovia Louis Dollo a Louis de Pauw, podporovaní Alphonseom Briartom, vedúcim baní v neďalekom Morlanwelzu, v hĺbke 322 metrov odkryli skamenené kosti najmenej 38 jedincov, z ktorých väčšina bola dospelá. Mnohé z nich putovali na verejnú výstavu, ktorá bola otvorená roku 1882. 11 kostier bolo zrekonštruovaných do stojacej polohy a 20 kostier bolo vystavených približne v takej polohe, v akej boli nájdené.
Výstava je stále prístupná verejnosti v Royal Belgian Institute of Natural Science (Kráľovskom belgickom inštitúte prírodných vied) v Bruseli a repliku jednej z kostier je možné vidieť aj v Oxford University Museum of Natural History (Oxfordskom univerzitnom múzeu prírodných vied) a v Sedgwick Museum (Sedgwickovom múzeu) v Cambridgei. Väčšina pozostatkov patrila novému druhu, "I. bernissartensis", väčšiemu a oveľa robustnejšiemu zvieraťu než predtým známe nálezy z Anglicka, ale jeden exemplár bol označený ako "I. Mantelli" (dnes "Dollodon bampingi"). Niektoré kostry patria medzi prvé nájdené úplné kostry dinosaurov. Spolu s nimi boli odkryté aj pozostatky rôznych rastlín, iných plazov a rýb, vrátane krokodíla rodu Bernissartia.
Ďalšie nálezy.
Výskum rodu Iguanodon na začiatku 20. storočia kvôli svetovým vojnám a Veľkej hospodárskej kríze stratil na intenzite. Roku 1925 Reginald Hooley označil nález v Atherfield Point na ostrove Wight za nový druh a pomenoval ho "I. atherfieldensis". Nový druh sa stal významným predmetom štúdia paleontológov, ale aj taxonomickej kontroverzie. Pôvodne európsky rod dinosaurov sa však začal objavovať na náleziskách po celom svete. Boli hlásené nálezy z Afriky (zuby z Tuniska a zo Sahary) nové druhy z Mongolska ("I. orientalis"), a Spojených štátov ("I. ottingeri" v Utahu). Ďalší severoamerický druh z Južnej Dakoty, ktorý bol pôvodne zaradený medzi Iguanodona ako "I. lakotaensis" bol neskôr preklasifikovaný rodu Dakotadon. Iguanodon sa nestal súčasťou prvých prác tzv. renesancie dinosaurov, ktorá začala opísaním Deinonycha roku 1969, no nie nadlho. Vďaka práci Davida Weishampela o spôsoboch stravovania ornitopódov odborníci lepšie porozumeli stravovaniu Iguanodonov a práce Davida B. Normana zameraného na množstvo rôznych vlastností tohto rodu ho urobila jednými z najlepšie poznaných dinosaurov. Navyše ďalší nález mnohých kostier Iguanodona, uhynutého na veľmi malej ploche počas povodne, v Nehdene v Severnom Porýní-Vestfálsku v Nemecku poskytol dôkazy o ich zoskupovaní do stád. Bolo tu nájdených najmenej 15 jedincov 2 až 8 metrov dlhých, hoci niektorí patrili k iným rodom zo skupiny iguanodontia (ako Dollodon, v tej dobe označovaný za druh Iguanodona a nazývaný "I. atherfieldensis", či "Mantellisaurus").
Materiál z nálezov Iguanodonov bol tiež použitý pri hľadaní dinosaurích DNA a iných biomolekúl. Tím pod vedením Grahama Emberyho našiel v jednom rebre pozostatky typických kostných bielkovín ako fosfoproteíny a proteoglykány.
Druhy.
Rod Iguanodon bol zastúpený viacerými druhmi. Iba v Anglicku žili dva dobre známe a dva menej známe druhy tohto rodu. Z lepšie známych druhov je zaujímavý "I. bernissartensis", ktorý bol zo všetkých druhov najväčší, v priemere 10 až dlhý, s váhou 6 až 7 ton a výškou na úrovni bedier presahujúcou u niektorých jedincov . Tento mohutný druh zároveň disponoval pomerne dlhými a mocnými prednými končatinami. "I. atherfieldensis" bol menší, „iba“ 6 až . dlhý, ale hojnejší. Zároveň spásal nižšie rastliny.
Platné druhy.
Len niekoľko z mnohých druhov, ktoré boli považované za Iguanodona, sa tomuto rodu pripisuje. "I. bernissartensis", opísaný roku 1881 Georgeom Albertom Boulengerom, vďaka veľkému množstvu kostier nájdených v Bernissarte aj vďaka ďalším nálezom z rôznych častí Európy je najlepšie poznaným druhom. Podľa Davida Normana pod neho spadá aj nejasne opísaný mongolský druh "I. orientalis", ale iní odborníci tento názor nemajú.
Uznávané sú aj dva druhy opísané Richardom Lydekkerom na konci 19. storočia, ale len zriedka sú predmetom širšieho záujmu. "I. Dawsoni", ktorého Lydekker opísal roku 1889 je známy vďaka dvom neúplným kostrám z Východného Sussexu v Anglicku. Ďalší druh "I. Fittoni", opísal Lydekker roku 1888. Podobne ako "I. dawsoni" bol aj tento druh nájdený vo Východnom Sussexe. Podľa Normana by k nemu mohli patriť aj tri neúplné kostry zo Španielska, ale v tomto prípade ide o omyl. Oba druhy boli odlišné na základe ich rozmerov, stavby tela a niektorých znakov stavcov a panvy. "I. dawsoni" bol napríklad mohutnejší ako "I. Fittoni" a jeho veľké stavce, podobné stavcom Camptosaura, mali krátke výbežky, zatiaľ čo výbežky druhu "I. Fittoni" boli dlhé, úzke a strmo sklonené. Nie je však vylúčené, že ani jeden z týchto dvoch druhov v skutočnosti k rodu Iguanodon nepatrí.
Preradené druhy.
Dva druhy Iguanodona, ktoré pomenoval Richard Owen, boli neskôr preradené k inému rodu:
Okrem týchto dvoch druhov bolo preklasifikovaných ešte štrnásť ďalších druhov: 
Neisté druhy.
Päť druhov rodu Iguanodon sa považuje za "nomen dubium" či za neoznačené:
Spôsob života.
Potrava.
Už pri prvom náleze si paleontológovia všimli, že Iguanodon mal zuby bylinožravého plaza, ale neprišli k jednoznačnému záveru, akým spôsobom sa živil. Ako poznamenal Mantell, pozostatky, s ktorými pracoval sa nepodobali žiadnemu súčasnému plazovi. Zvlášť bezzubá symfýza spodnej čeľuste sa podobá skôr symfýze leňocha dvojprstého alebo vyhynutého leňocha rodu Mylodon. Podľa neho mal Iguanodon úchopový jazyk, ktorý mohol používať pri zbieraní potravy, podobne ako to robia žirafy. Neskoršie nálezy však preukázali, že tento dohad bol chybný. Napríklad jazylka, na ktorú sa upínal jazyk, bola veľmi masívne stavaná, čo naznačuje, že jazyk bol svalnatý a neúchopový, určený na posúvanie potravy v ústach.
Chrup tvorilo niekoľko radov vrúbkovaných zubov. Tie boli, ako samotný názov Iguanodon naznačuje, podobné leguánovi, ale väčšie. Horná čeľusť obsahovala na každej strane až 29 zubov, ale žiadny z nich nebol v jej prednej časti. Spodná čeľusť mala na každej strane 25 zubov. Počty sa u oboch čeľustí líšili, pretože zuby spodnej čeľuste boli širšie. Ich dĺžka bola asi a boli umiestnené tak tesne pri sebe, že tvorili súvislú žuvaciu plochu. Na rozdiel od hadrosauridov, ktoré mali celé stĺpce náhradných zubov, Iguanodon mal pre každý zo zubov len jednu náhradu. Aj keď sa pri spracovávaní tuhej potravy zuby značne opotrebovali, vďaka samobrúseniu zostávali ich okraje veľmi ostré.
Štruktúra lebky Iguanodonovi umožňovala, aby sa kosti, ktoré držali zuby v hornej čeľusti, po zatvorení papule prehli smerom von. Tým sa povrch spodnej časti hornej čeľuste otieral o povrch hornej časti spodnej čeľuste a mlelo to tak čokoľvek, čo sa nachádzalo medzi nimi. Toto mletie malo rovnakú funkciu ako má žuvanie u cicavcov. Pretože zuby mohli byť nahradené, Iguanodon mohol tento mechanizmus spracovania tuhej rastlinnej potravy používať po celý život. Navyše, predné časti oboch jeho čeľustí boli bezzubé a zakončené kostenými hrbolcami. Tento tvrdý okraj, ktorý bol pravdepodobne pokrytý a predĺžený vrstvou keratínu, vytváral zobák, ktorý mohol obštipkávať vetvičky a výhonky. Iguanodon takto mohol veľmi efektívne konzumovať veľké objemy rastlinnej potravy. Zbieraniu potravy pravdepodobne napomáhal aj flexibilný malíček, ktorý mohol, na rozdiel od ostatných prstov, slúžiť na manipuláciu s predmetmi.
Čo presne Iguanodon svojimi vyvinutým čeľusťami jedol, nie je známe. Rozmery väčších druhov, ako "I. bernissartensis", im umožňovali prístup ako k potrave nachádzajúcej sa pri zemi, tak k lístiu vo 4 až 5 metrových výškach. V jeho prostredí rástli stromové paprade a borovicorasty, ale aj prvé krytosemenné rastliny, napríklad magnólie. David Norman navrhol, že jeho strava mohla pozostávať z prasliček a cykasorastov.
Nech už bola jeho strava akákoľvek, s ohľadom na svoju veľkosť a počet sa Iguanodon považuje v rámci svojich vtedajších ekosystémov za dominantného bylinožravca. V Anglicku s ním mal spoločný priestor malý predátor Aristosuchus, väčšie predátory Eotyrannus, Baryonyx a Neovenator, bylinožravce Hypsilophodon a Valdosaurus, ďalší „iguanodont“ Mantellisaurus, obrnený bylinožravec Polacanthus a sauropód Pelorosaurus.
Postava a pohyb.
Rané nálezy skamenených pozostatkov boli veľmi neúplné, čo viedlo k mnohým špekuláciám ohľadom postavy a života Iguanodonov. Ako už bolo uvedené vyššie, pôvodne boli vykresľovaní ako štvornohé zvieratá s rohom na nose. Po nálezoch ďalších kostí však Mantell zaznamenal, že ich predné končatiny boli oveľa menšie ako zadné. Podľa názoru jeho rivala Owena išlo o zavalité živočíchy na štyroch stĺpovitých nohách. Dohľad nad prvou rekonštrukciou dinosaurov v ich životnej veľkosti bol pôvodne ponúknutý Mantellom, ktorý však s ohľadom na svoje podlomené zdravie odmietol. Sochy tak dostali tvar zodpovedajúci Owenovej vízii. Dvojnohá prirodzenosť Iguanodonov bola odhalená až po objave kostier v Bernissarte. Najprv však boli vykresľovaní vo vzpriamenej polohe s chvostom tiahnucim sa za nimi po zemi. Ten mal mať podobnú opornú funkciu ako tretia noha u trojnožky.
Keď David Norman podroboval Iguanodona novému skúmaniu, preukázal, že vzhľadom na dĺžku chvosta zosilneného osifikovanými šľachami bola táto pozícia nemožná. Ak by sa Iguanodon podobným spôsobom pokúsil o chvost oprieť, celkom iste by si ho zlomil. Naopak horizontálna pozícia vysvetľuje mnoho znakov predných končatín a ich pletencov. Napríklad dlane boli relatívne nepohyblivé. Tri prostredné pri seba zoskupené prsty mali schopnosť hyperextenzie a ich posledné články pripomínali kopytá, čo im umožňovalo niesť váhu. Takisto zápästie bolo relatívne nehybné a kosti paží a ramena robustné. Všetky tieto vlastnosti naznačujú, že zviera sa pohybovalo na všetkých štyroch.
Zdá sa tiež, že Iguanodon trávil na všetkých štyroch viac času s rastúcim vekom a váhou; nedospelý "I. bernissartensis" mal predné končatiny kratšie (60% dĺžky zadných končatín) ako dospelý (70%). Pri pohybe po štyroch držal dlane otočené proti sebe, ako ukazujú jeho stopy aj anatómia jeho paží a dlaní. Trojprsté chodidlo bolo relatívne dlhé. Iguanodon pri chôdzi našľapoval na prsty a to u všetkých štyroch končatín. Ich maximálna rýchlosť sa odhaduje na 24 km/h, ale len v prípade pohybu po dvoch. 
Veľké trojprsté odtlačky Iguanodona boli nájdené v Anglicku v horninách spodnej kriedy, konkrétne na ostrove Wight. Nad ich interpretáciou panovali rozpaky. Niektorí autori ich stotožňovali s dinosaurami už v raných dobách paleontológie. E. Tagert ich už roku 1846 pripísal ako ichnorod Iguanodon a Samuel Beckles roku 1854 poznamenal, že vyzerajú ako vtáčie, ale môžu pochádzať aj od dinosaura. Identita pôvodcov týchto stôp bola objasnená roku 1857 po objave trojprstej zadnej končatiny mladého Iguanodona, čím sa preukázalo, že stopy mohli patriť dinosaurovi. Hoci chýbajú priame dôkazy, tieto stopy sú často pripisované rodu Iguanodon. Ich pôvodcom mohol byť Iguanodon pohybujúci sa po všetkých štyroch, ale pretože stopy sú nezreteľné, nemožno toto spojenie považovať za isté. Stopy pripisované ichnorodu Iguanodon sú známe i z ďalších nálezísk, vrátane nórskeho ostrova Svalbard, kde boli nájdené aj fosilizované telesné pozostatky Iguanodona.
Palcový tŕň.
Tento tŕň je jedným z najznámejších znakov Iguanodona. Hoci ho Mantell pôvodne zvieraťu umiestnil na nos, vďaka exemplárom nájdených v Bernissarte ho paleontológ Dollo správne umiestnil na ruku, kde dotváral palec. Nešlo o posledný prípad, kedy bol zle interpretovaný modifikovaný pazúr s dinosaurím palcom; ako príklad môže poslúžiť Noasaurus, Baryonyx a Megaraptor, ktorých zväčšené pazúry im boli najprv podľa vzoru dromeosauridov umiestňované k chodidlám. Obvykle sa usudzuje, že Iguanodon používal tento tŕňový palec pri boji zblízka ako zbraň proti predátorom a na rozbíjanie semien a ovocia či dokonca proti iným Iguanodonom. Objavil sa tiež názor, že s palcom bola spojená jedovatá žľaza, ale táto hypotéza bola odmietnutá, pretože palec nebol dutý, ani ním neviedli žiadne žliabky, ktorými by jed mohol prúdiť.
Sociálne správanie.
Hoci sa niekedy uvádza, že úhyn Iguanodonov v Bernissarte bol výsledkom jedinej katastrofy, v súčasnosti prevažuje názor, že sú zaznamenané najmenej tri takéto smrtiace udalosti. Hoci tu veľký počet dinosaurov zahynul v geologicky krátkom rozpätí (kratšom ako 100 rokov), neznamená to však, že Iguanodon bol stádové zviera.
Argumentom proti jeho stádovosti je, že na tomto nálezisku sa nachádza len málo kusov mláďat, čo nesúhlasí s úmrtnosťou v stádach súčasných zvierat. Pravdepodobnejšie ide o opakované obete náhlych záplav, ktorých zdochliny sa hromadili v jazere či mokradi.
V kultúre.
Počnúc prvým opisom roku 1825 sa Iguanodon stal predmetom záujmu po celom svete. K jeho popularite výrazne prispeli dve rekonštrukcie v životnej veľkosti, postavené roku 1852 v Crystal Palace v Londýne. Išlo o prvé pokusy o zostavenie dinosaurích modelov v ich skutočnej veľkosti.
Iguanodon bol hrdinom niekoľkých filmov. Vo filme Dinosaurus (Dinosaur) hrá hlavnú rolu. Je to tiež jeden z troch rodov dinosaurov, ktoré inšpirovali tvorcov filmu Godzilla; ďalší dvaja sú Tyrannosaurus a Stegosaurus. Objavil sa aj v niektorých častiach série Krajina dávnych vekov. Okrem toho bolo možné Iguanodona vidieť aj v dokumentárnom filme Putovanie s dinosaurami z roku 1999 od BBC alebo v seriáli Planéta dinosaurov na Discovery Channel. Iguanodon sa objavil aj v knihe Sira Arthura Conana Doyla Stratený svet.
Kritika a problémy.
Tvrdenie evolucionistov o tom, že Iguanodon žil pred 135 až 115 miliónmi rokov je kritizované niektorými chemikmi z radov kreacionistov. Svoju argumentáciu opierajú o pokusy s fosílnymi kosťami tohto prehistorického zvieraťa, pri ktorých došlo k imunitnej reakcii s protilátkami na proteín osteokalcín. Podľa ich tvrdení niektoré výskumné práce zamerané na trvanlivosť proteínov naznačujú, že tento proteín by pri najpriaznivejších podmienkach pre jeho dlhodobé zachovanie (za ktoré považujú bod mrazu) nemal vydržať dlhšie ako 110 miliónov rokov. Pri priemernej teplote 20 °C podnebia éry dinosaurov by jeho životnosť u dvoch skúmaných nálezov údajne nemala prekročiť 15 000, resp. 580 000 rokov.

</doc>
<doc id="29747" url="https://sk.wikipedia.org/wiki?curid=29747" title="Lurdusaurus">
Lurdusaurus

Lurdusaurus bol veľký bylinožravý dinosaurus, ornitopód zo skupiny Iguanodontia. Na svoju dobu išlo o pomerne vyspelého iguanodonta, vývojovo bol dokonca bližší hadrosauridom („vtákopyskatým dinosaurom“) než rodu Iguanodon. Známy je z nekompletných pozostatkov dvoch jedincov. Žil pred približne 115 miliónmi rokov, nájdený v severnej Afrike. Jediný druh je Lurdusaurus arenatus.
Znaky.
Lurdusaurus bol mohutný živočích dlhý okolo 9 metrov a vážiaci pravdepodobne okolo 5 až 6 ton. Síce bol vývojovo vyspelejší než rod Iguanodon, v hlavných vonkajších znakoch sa mu stále podobal. Na rozdiel od iných iguanodona a príbuzných rodov, ktoré sa pohybovali ako po dvoch, tak po štyroch končatinách, bol Lurdusaurus s pomerne krátkymi zadnými končatinami a predĺženými silnými prednými končatinami prispôsobený na štvornohý pohyb. Siluetou tak pripomínal obrovského vymretého pozemného leňocha (Megatherium).

</doc>
<doc id="29748" url="https://sk.wikipedia.org/wiki?curid=29748" title="Ouranosaurus">
Ouranosaurus

Ouranosaurus bol dlhý ľahšie stavaný dinosaurus zo skupiny ornitopodných dinosaurov známej ako Iguanodontia. Vývojovo mal blízko ku vtákopyskatým dinosaurom (Hadrosauridae, ako napr. Edmontosaurus, Corythosaurus a mnohé iné). Žil pred približne 115 miliónmi rokov, nájdený bol v severnej Afrike (teda po boku rodu Lurdusaurus).
Znaky.
Podobne ako ďalšie príbuzné rody spomedzi primitívnych iguanodontov, tiež išlo o dvoj- a štvornohé zviera s nízkou podlhovastou hlavou a silnými zadnými končatinami, na ktorých spočívala väčšina váhy tela. Tento bylinožravec mal výrazne predĺžené tŕne stavcov, ktoré sa mu od špičky stále predlžovali až k väzom, kde prudko klesli. Na tieto tupé výčnelky sa za života dinosaura zrejme upínala kožená plachta, ktorou sa jej majiteľ zbavoval zbytočného tepla. Samcom sa však počas obdobia párenia mohla vplyvom hormonálnych zmien pestro sfarbiť, aby lákala samice a demonštrovala silu jej nositeľa. Predné končatiny tohto tvora boli oproti takému rodu Iguanodon štíhlejšie a pazúr na palci menej výrazný. Zobák tohto blízkeho príbuzného prvých hadrosaurov už mal podobný tvar ako zobák kačice. Na lebke je zaujímavý malý výčnelok pred očami. Podobný mali aj niektoré iné ornitopody, napr. rod Maiasaura. Význam týchto útvarov je neznámy.

</doc>
<doc id="29749" url="https://sk.wikipedia.org/wiki?curid=29749" title="Charonosaurus">
Charonosaurus

Charonosaurus je meno vyhynutého bylinožravého dinosaura zo skupiny Ornithopoda. Tento pomerne hojný živočích bol opísaný na základe neúplnej lebky, pričom sú známe aj ďalšie pozostatky viacerých uhynutých jedincov pokope. Žil pred 68 až 65 miliónmi rokov, nájdený bol v centrálnej Ázii. Jediný druh je Charonosaurus jiayinensis.
Znaky.
Charonosaurus bol veľmi veľký, zrejme až . dlhý, sedem až osemtonový hadrosaurid („vtákopyskatý dinosaurus“). Pohyboval sa po všetkých štyroch končatinách, pričom väčšina váhy tela spočívala na dlhých zadných končatinách, umožňujúcim vzpriamiť sa do dvojnohého postoja. Podobne ako blízko príbuzný Parasaurolophus, Charonosaurus bol na hlave vybavený dlhým dutým kosteným hrebeňom, ktorý mal tvar trubice, bol napojený na dýchacie cesty zvieraťa a vyrastal z temena smerom dozadu. Tento kostený hrebeň mali pravdepodobne plne vyvinutý iba samce, samice ho mávali kratší. Ako ukázala počítačová animácia rodu Parasaurolophus, tento útvar slúžil pravdepodobne na vydávanie pestrej škály zvukov (dunenie až vysoké tóny, všetko počuteľné na kilometre).

</doc>
<doc id="29750" url="https://sk.wikipedia.org/wiki?curid=29750" title="Lambeosaurus">
Lambeosaurus

Lambeosaurus bol veľký dvojnohý a štvornohý bylinožravý dinosaurus, ornitopod z čeľade Hadrosauridae. Žil pred 75 až 73 miliónmi rokov, nájdený bol na západe Severnej Ameriky.
Výzor.
Podobne ako príbuzné hadrosauridy z podčeľade Lambeosaurinae, aj Lambeosaurus disponoval dutým, z boku splošteným kosteným hrebeňom napojeným na dýchacie cesty, ktorý mávali plne vyvinuté len samce. Mláďatá a samice mávali kostený hrebeň menší. Hlava mala typické znaky Hadrosauridae – kačací zobák a početné rady pravidelne sa obmieňajúcich zubov. Výzor ostatku tela lambeosaura, tak ako aj iných hadrosauridov, stále pripomínal iguanodona a iné primitívne iguanodonty s jedinou výnimkou – chýbal bodec na palci.
Druhy.
Lambeosaurus je známy z troch druhov – L. lambei, L. magnicristatus a L. laticaudus.
Lambeosaurus lambei.
Druh L. lambei bol najhojnejší a v priemere 8 až . dlhý. Jeho hrebeň pripomínal sekeru. Lambeosaurus tiež disponoval tupým kosteným tŕňom, ktorý mu smerom dozadu a dohora vyrastal z tyla hlavy. Tento bol zrejme obrastaný kožou. L. lambei je známy z pozostatkov vyše dvadsiatich jedincov.
Lambeosaurus magnicristatus.
L. magnicristatus bol rovnako veľký, ale oveľa vzácnejší než Lambeosaurus lamei. Vybavený bol oválnejším kosteným hrebeňom, ktorý pripomínal polkruhovitý hrebeň korytosaura (Corythosaurus), ale bol viac nasmerovaný dopredu.
Lambeosaurus laticaudus.
L. laticaudus bol obrovský devňťtonový zver, s dĺžkou až okolo 15 – . predstavujúci jedného z najväčších hadrosaurov všetkých čias. Tŕne jeho chrbtových stavcov boli aj na lambeosaurina nadmerne dlhé. Bedrá tak tento tvor nosil vo výške takmer , čo je horná hranica dosahu najvyšších dnešných "žiráf".

</doc>
<doc id="29751" url="https://sk.wikipedia.org/wiki?curid=29751" title="Edmontosaurus">
Edmontosaurus

Edmontosaurus bol 12 až dlhý bylinožravý dinosaurus. Tento svojho času veľmi početný živočích pravdepodobne reprezentoval potomka rodu Shantungosaurus z Ázie. Známy je z dobrých pozostatkov patriacich dvom druhom. Žil pred 70 až 65 miliónmi rokov, nájdený bol na západe Severnej Ameriky.
Opis.
Edmontosaurus bol mohutný dvoj a štvornohý ornitopód, vyspelý plochohlavý hadrosaurid. Výrazné nosné otvory Edmontosaura za života pokrývala zrejme pružná koža, u samcov pravdepodobne pestro sfarbená. Vďaka nej dokázal vydávať hlasité zvuky.
Nález jedného veľmi dobre zachovaného jedinca Edmontosaura s odtlačkami kože nám odhalil, že v strede chrbta sa mu tiahol nízky kožený hrebeň, podobný hrebeňu Diplodoka.
Počas roka putoval Edmontosaurus zo samotného juhu kontinentu až na územie dnešnej Aljašky, kde tisícčlenné stáda týchto tvorov lákala čerstvá chutná vegetácia, ktorá vyklíčila po mesiacoch mrazov. Keď sa však leto na severe skončilo, horda Edmontosaurov sa vybrala späť na juh, pričom púť zo severu na juh (alebo naopak) im zabrala len dva mesiace. Na juhu mali tiež svoje hniezdne kolónie, kde sa im liahli mláďatá.

</doc>
<doc id="29752" url="https://sk.wikipedia.org/wiki?curid=29752" title="Maiasaura">
Maiasaura

Maiasaura (v preklade "dobrá jašteria matka") bol dlhý pomerne štíhly hadrosaurid, bylinožravý dinosaurus zo skupiny Ornithopoda. Mal pomerne slabé predné končatiny a nízku hlavu s malým kosteným hrboľom pred očami. Žil pred 80 až 73 miliónmi rokov, nájdený bol na západe Severnej Ameriky. Jediný druh je Maiasaura peeblesorum.
Opis.
Maiasaura bola pomerne veľký hadrosaurus (až 9 metrovej dĺžky), na rozdiel od mnohých iných príslušníkov tejto skupiny nemala na hlave výrazný hrebeň. Ako iné hadrosaury bez hrebeňov, aj maiasaura mala priehlbiny v oblasti nozdier, kde sa zrejme nachádzali veľké nafukovacie kožné vaky. Bola bipédna (dvojnohá), ale mohla chodiť aj po všetkých štyroch. Išlo o stádovitého bylinožravca, ktorý sa v prípade potreby zoskupoval aj do tisícových stád. Fosilizované výkaly naznačujú, že sa živila tuhými drevitými rastlinami.
Nález.
Maiasaura bola objavená paleontológmi Jackom Hornerom (odborným poradcom filmu Jurský park) a Robertom Makelom koncom 70. rokov minulého storočia. Horner objavil celú hniezdiacu kolóniu aj s mnohými hniezdami a vajcami (a dokonca kostrami mláďat). Bol to vôbec prvý dôkaz starostlivosti dinosaurov o svoje mláďatá. Celkovo bolo nájdených vyše 200 jedincov všetkých vekových štádií.
Hniezdenie.
Rod Maiasaura je veľmi dobre známy, s nepreberným množstvom zachovaných skamenelín, hniezdnu kolóniu nevynímajúc. Vďaka nej vieme, že maiasaury mávali rozľahlé hniezdne kolónie (1,6 X ) s obrovským množstvom hniezd s priemerom 1,5 až . Tieto hniezda boli vlastne jamy vyhrabané do zeme, pričom na nakladené vajcia samice ešte dodatočne nakládli vrstvu rastlín, ktorých hnitím vyvolaná teplota znášku ohrievala. Medzi jednotlivými hniezdami boli navyše dostatočne veľké medzery, aby sa značne veľké maiasaury mohli medzi nimi pohybovať.
Po vyliahnutí ostali mláďatá v hniezde, kde ich matky kŕmili, až kým nedosiahli veľkosť približne . Vtedy so všetkými členmi stáda kolóniu opustili, aby sa do nich o rok vrátili. Medzitým maiasaury putovali po krajine v hordách s počtom členov nad 10 000, pričom mláďatá, z ochranných dôvodov bývali v jeho strede, v bezpečí pred veľkými dravcami. Hniezdne kolónie boli samozrejme terčom veľkých aj malých dravcov, loviacich dospelé exempláre, alebo plieniace hniezda. Viaceré vonkajšie hniezda boli takto vyplienené, no tie vnútorné spravidla vydržali. Dnes už poznáme aj hniezdne kolónie malých troodonov, rohatých ceratopsov, či hniezda veľkých tyranosaurov. Maiasaury zrejme obľubovali hornaté oblasti, rovnako ako aj rody Troodon a Orodromeus, kde boli nájdené početné vajcia dinosaurov, ako aj hniezdne kolónie maiasaury.

</doc>
<doc id="29753" url="https://sk.wikipedia.org/wiki?curid=29753" title="Tenontosaurus">
Tenontosaurus

Mohutný štvornohý Tenontosaurus bol stredne veľký bylinožravý dinosaurus. Je to dobre známy živočích, poznáme už dva jeho druhy, dlhé 6,5 a 7 – 8 metrov. Žil pred 115 až 100 miliónmi rokov, nájdený bol v USA.
Opis.
Tenontosaurus predstavoval veľmi primitívnu formu skupiny "Iguanodontia", primitívnejšiu než dryosaurus. Vonkajším vzhľadom najviac pripomínal rod Iguanodon bez dýkovitého pazúra na palci. Zároveň mal dlhší chvost. Jeho lebka bola masívna, bez väčšieho sklonu smerom k rypáku (tento znak je typický pre menšie ornitopody). Šlo v podstate o hojné zviera, ktoré existovalo 10 až 15 miliónov rokov. Je možné, že bol obľúbenou stravou "deinonycha" (Deinonychus), pred ktorým sa mohlo brániť jedine údermi silného chvosta, ktorý mával tenontosaurus až zarážajúco dlhý. Niekedy sa jeho dĺžka vysvetľuje adaptáciou na plávanie.

</doc>
<doc id="29754" url="https://sk.wikipedia.org/wiki?curid=29754" title="Age of Empires">
Age of Empires

Age of Empires (skratka: AOE) je historicky zameraná strategická počítačová hra vydaná v roku 1997. Vytvorená bola firmou "Ensemble Studios" a je doposiaľ vydávaná spoločnosťou "Microsoft". Hra využíva "Genie" engine, ktorý je použitý aj v iných hrách zo série, napríklad "". Hráč môže v hre ovládať jednotlivé staroveké civilizácie v rozličných epochách.
Úlohou hráča je rozvíjať svoju ríšu od počiatkov, kde je k dispozícii len minimum pracovníkov a jediná budova, po ovládanie pevniny a morí odlišnými jednotkami prístupnými v staroveku. Na zabezpečenie svojich hraníc a prípravu výbojov je nevyhnutné strategicky uvažovať so zameraním na ťažbu surovín, výstavbu a vojenské ťaženia.
Age of Empires umožňuje hru viac hráčov (Multiplayer) a stala sa jedna z najčastejšie hraných sieťových hier na konci 90. rokov 20. storočia, podobne ako hra Starcraft.
Strategická séria Age of Empires je jedna z najznámejších zástupcov herného žánru RTS stratégia. Na hru naväzuje datadisk , uvádzajúci nové národy, ako Rimania alebo Kartágo. Herná séria má nástupcov, pričom Age of Empires 2 sa nachádza v období stredoveku a novoveku a tretie pokračovanie je zamerané na objavovanie Ameriky.
Externé odkazy.
Odborné recenzie.
 

</doc>
<doc id="29755" url="https://sk.wikipedia.org/wiki?curid=29755" title="Výbuchy v Londýne 21. júla 2005">
Výbuchy v Londýne 21. júla 2005

Dva týždne po výbuchoch z 7. júla v Londýne sa 21. júla 2005 objavili ďalšie celkove 4 výbuchy. Udiali sa na staniciach metra Shepherd's Bush, Warren Street a Oval a v autobuse v Bethnal Green. Výbuchy sa uskutočnili simultánne a ako reakcia na ne bola prerušená prevádzka metra. Zranil sa jeden človek.

</doc>
<doc id="29756" url="https://sk.wikipedia.org/wiki?curid=29756" title="Age of empires">
Age of empires



</doc>
<doc id="29758" url="https://sk.wikipedia.org/wiki?curid=29758" title="Korunná dependencia">
Korunná dependencia

Korunná dependencia je krajina vo vlastníctve Britskej koruny, ktorá nie je formálnou súčasťou Spojeného kráľovstva.
Od zámorských území Spojeného kráľovstva sa odlišuje tým, že je vlastníctvom Britskej koruny.
Korunné dependencie Spojeného kráľovstva (UK).
Korunnými dependenciami sú:
Jersey a Guernsey geograficky tvoria Normanské ostrovy v Lamanšskom prielive. Ostrov Man leží v Írskom mori.
Právomoci korunných dependencií.
Korunné dependencie netvoria súčasť Spojeného kráľovstva, majú vlastnú jurisdikciu a nie sú súčasťou Európskej únie, namiesto toho majú štatút pridruženého člena. Dependencie majú vlastné parlamenty, vlády a iné úrady ako samostatné štáty: súdy, samosprávne úrady, správujú vlastné financie a hospodárstvo. Taktiež zodpovedajú za svoju imigračnú politiku a colnú správu.
Vzťahy s Britskou korunou.
Britský panovník je hlavou každej z dependencií. Britskú monarchiu v každej z dependencií reprezentuje viceguvernér ("Lieutenant Governor"), tento post je však skôr reprezentatívny.
Vzťahy s UK.
Od roku 2001 zodpovedá za korunné dependencie Úrad Lorda kancelára ("Lord Chancellor's Department"), od roku 2003 premenovaný na Ministerstvo pre ústavné záležitosti ("Department of Constitutional Affairs").
Každý zákon prijatý v jednej z dependencií musí byť schválený najvyšším obhajcom, nazývaným „King in Council“, v skutočnosti však Štátnou radou v Londýne ("Privy Council") s ministrom zodpovedným za korunné dependencie – "Privy Councillor" (člen Štátnej rady).
Spojené kráľovstvo zodpovedá za zahraničné vzťahy a obranu týchto území. Každý z ostrovov má vlastnú medzinárodnú poznávaciu značku (GBG – Guernsey, GBJ – Jersey, GBM – Ostrov Man) a internetovú doménu (.gg – Guernsey, .je – Jersey, .im – Ostrov Man).

</doc>
<doc id="29759" url="https://sk.wikipedia.org/wiki?curid=29759" title="Dark throne">
Dark throne



</doc>
<doc id="29760" url="https://sk.wikipedia.org/wiki?curid=29760" title="Medzivládna skupina klimatických zmien">
Medzivládna skupina klimatických zmien



</doc>
<doc id="29761" url="https://sk.wikipedia.org/wiki?curid=29761" title="Sark">
Sark

Sark (, po sarksky: "Sèr") je malý ostrov v Lamanšskom prielive, patriaci pod Bailiwick Guernsey.
Na ostrove žilo v roku 2002 610 obyvateľov. Na ostrove Sark nejazdia žiadne automobily, jediným dopravným prostriedkom sú konské povozy, bicykle, traktory, a elektricky poháňané dopravné prostriedky pre starších a imobilných občanov. Ľudia a tovary privážané na ostrov trajektom z Guernsey sú z prístavu presúvané na vozoch ťahaných traktormi. Hlavným pracovným odvetvím ostrova je turistický ruch.

</doc>
<doc id="29763" url="https://sk.wikipedia.org/wiki?curid=29763" title="DDR SDRAM">
DDR SDRAM

DDR SDRAM (skratka z Double Data Rate Synchronous Dynamic Random Access Memory) alebo aj skrátene DDRAM je druh počítačovej pamäte RAM. Odlišuje sa od pamäte SDRAM prenosom dát aj počas nábehovej aj dobehovej hrany jednej periódy hodinového signálu. Vďaka tomu dosahuje prenos dát v časovej jednotke dvojnásobok oproti SDRAM.
S pokračujúcim vývojom boli vyvinuté ďalšie druhy ktoré sa označujú DDR2, DDR3, GDDR3, GDDR4, GDDR5. Pôvodné DDR SDRAM sa preto niekedy retrospektívne označuje ako DDR1. Pamäte typu DDRx sa najčastejšie používajú ako operačná pamäť osobných počítačov. Typy GDDRx (G z anglického slova „Graphics“) sa používajú ako pamäť pre grafické karty.
Druhy DDR.
Označenie podľa CAS latencie:
Podľa počtu strán:
Podľa určenia (desktop / notebook):

</doc>
<doc id="29765" url="https://sk.wikipedia.org/wiki?curid=29765" title="Sarkčina">
Sarkčina

Sarkčina ("Sercquiais", ) alebo sarkská francúzština je normanský dialekt normanského ostrova Sark.
Sarkčina má v skutočnosti pôvod v jerseyčtine zo 16. storočia používanej osadníkmi, ktorí prišli práve z ostrova Jersey, ktorí sa usadili na v tom čase neobývanom ostrove Sark. Ich jazyk bol však ovplyvnený aj guersneyčtinou, ktorou sa rozprávalo na ostrove Guernsey. Týmto jazykom (dialektom) stále rozprávajú staší obyvatelia ostrova. Hoci slovná zásoba je silne anglikanizovaná, fonológia si zachovala rysy jerseyčtiny zo 16. storočia. Väčšina miestnych názvov je v sarkčine.
Používanie jazyka upadá aj vďaka prílivu prisťahovalcov z Anglicka a zanedbávaniu zo strany oficiálnych úradov.
Sarkčina je blízka zaniknutej alderneyčtine a rovnako kontinentálnej normančine.
Fonológia.
Sarkčina nemé znelé dentálne spoluhlásky, ktoré sú charakteristické pre St. Ouen na Jersey odkiaľ prišla väčšina prisťahovalcov.

</doc>
<doc id="29766" url="https://sk.wikipedia.org/wiki?curid=29766" title="Jerseyčtina">
Jerseyčtina

Jerseyčtina je formou normanského jazyka, ktorým sa hovorí na ostrove Jersey v Normanských ostrovoch.

</doc>
<doc id="29767" url="https://sk.wikipedia.org/wiki?curid=29767" title="Orol (súhvezdie)">
Orol (súhvezdie)

Orol (Aquila) je jedno zo 48 Ptolemaiových súhvezdí a tiež jedným z 88 súhvezdí modernej astronómie.
Nachádza sa zhruba na nebeskom rovníku. Jeho najjasnejšia hviezda, Altair, tvorí jeden z vrcholov tzv. letného trojuholníka.
Orol je veľmi výrazné a pomerne veľké súhvezdie na Mliečnej ceste, ktorá je na jeho ploche akoby „rozdvojená“. V skutočnosti je tmavé miesto medzi dvoma časťami Mliečnej cesty tmavý molekulárny mrak známy ako "Orlia trhlina", ktorý zacláňa svetlo hviezd ležiacich za ním. Viac ako tretina tohoto súhvezdia sa nachádza na južnej oblohe. Jeho hviezdy skutočne vytvárajú obrazec veľkého orla letiaceho pozdĺž Mliečnej cesty.
Mytologický pôvod.
Keď bohovia na posvätnom Olympe popíjali nektár, roznášal im plné poháre syn trójskeho kráľa Ganymédes, ktorého Zeus v podobe orla uniesol na Olymp. Obrazotvornosť Grékov videla orla s Ganymédom v skupine letných hviezd, ktorú už pred nimi Mezopotámci nazývali Orlom. Podľa inej gréckej báje to bol orol, ktorý trhal Prométeovi pečeň a ktorého zabil Herkules. Zeus potom toho orla povýšil a umiestnil na oblohu.
Významné hviezdy.
Najjasnejšia hviezda súhvezdia je alfa Aquilae, ktorá má meno Altair. Patrí do asterizmu Letný trojuholník. Je to dvanásta najjasnejšia hviezda oblohy. Jeho priemer je 1,5-krát väčší a absolútna svietivosť 9-krát väčšia ako príslušné hodnoty Slnka. Táto žltobiela hviezda hlavnej postupnosti vykazuje povrchovú teplotu asi 8 600 K. Patrí k naším najbližším jasným hviezdam.
V zdanlivej blízkosti Altaira (v skutočnosti ďaleko za ním) sa nachádzajú hneď dve jasné hviezdy. Na východ od Altaira je to beta, Alshain, a na západ od Altaira sa nachádza gama, Tarazed. Alshain leží vo vzdialenosti asi 40 – 45 ly a je veľmi podobný Slnku. Tarazed je výrazne červenkastý nadobor spektrálnej triedy K.
Delta Aquilae sa nazýva Deneb Okab. Ide o relatívne blízku žltobielu hviezdu. Epsilon Aquilae má názov Deneb el Okab Borealis. Spolu s delta Aql a zeta Aql vytvárajú chvost Orla, čomu zodpovedá aj preklad ich názvu.
Iota Aqiulae a lambda Aquilae sa zriedkavo označujú ako Al Thalimain Posterior a Al Thalimain Prior.
V Orlovi sa nenachádzajú hviezdy s označením 1, 2, 3, 6 ani 9 Aquilae, pretože tie sa pri definitívnom určovaní hraníc súhvezdí dostali do susediaceho Štítu.
Dvojhviezdy.
K jasnejším dvojhviezdam patria 5 Aquilae, 15 Aquilae, 57 Aquilae, ní Aquilae a pí Aquilae. Slabších, ťažko pozorovateľných sprievodcov, majú napríklad aj Altair, Alshain, Deneb Okab, omikron Aql a chí Aql.
Premenné hviezdy.
Eta Aquilae je pulzujúca premenná hviezda, jedna najjasnejších cefeíd na oblohe. Jej polomer je 50-60-krát väčší ako polomer Slnka a svietivosť 3000-krát väčšia ako slnečná svietivosť.
Zákrytová premenná hviezda sigma Aquilae mení jasnosť len o 0,2 magnitúdy v perióde 1,95026 dňa.
Ďalšou premennou je R Aquilae, dlhoperiodická premenná hviezda typu Mira. Z typu premennosti vyplýva, že ide o obrovskú starú červenú pulzujúcu hviezdu. Kolísanie jej jasnosti má rozsah od 5,5 do 12,0 mag.
FF Aquilae je trochu zvláštna cefeida, ktorá mení svoju jasnosť v rozsahu 5,20 až 5,55 mag. Sprevádzajú ju tri červené trpaslíky.
V roku 1918 vzplanula v tomto súhvezdí hviezda označená ako V 603 alebo N 1918 Aquilae. Ďalšia nova v Orlovi bola objavená 1. decembra 1999 a dostala označenie Nova V1494 Aquilae.
Objekty.
Severnou a západnou časťou Orla prechádza Mliečna cesta, takže v tejto oblasti môžeme pozorovať mnohé otvorené hviezdokopy, ktoré ale často splývajú s bohatým hviezdnym pozadím Mliečnej cesty. Sú to napríklad NGC 6709 a NGC 6755.
Západne od hviezdy Tarazed sa nachádza známy tmavý mrak, ktorý môžeme pozorovať aj dobrým poľným ďalekohľadom. Zdanlivo je rozdelený na 3 časti a tvorí akési tmavé miesto v Orlovi. Pre svoj tvar sa niekedy nazýva aj „hmlovina E“. Je to tmavá hmlovina, ktorá má katalógové označenie Barnard 142/143.
V súhvezdí sa nachádzajú tri zaujímavé planetárne hmloviny, z ktorých dve sú pozorovateľné aj väčším amatérskym ďalekohľadom: NGC 6772, NGC 6781 a NGC 6751. NGC 6751 je od nás vzdialená 6 500 svetelných rokov a jej priemer je 0,8 svetelného roka, čo je asi 600-násobok našej slnečnej sústavy. Kvôli nízkej jasnosti (len 12 magnitúd) sa však dá pozorovať len ďalekohľadmi s priemerom a väčšími.
V Orlovi pri nedávnom skúmaní vedci našli niekoľko exotických objektov. Predovšetkým je to pulzar PSR 1913+16, ktorý je výnimočný tým, že sa jeho pulzy po 4 hodinách trochu spomaľujú a ďalšie 4 hodiny naopak zrýchľujú. V súhvezdí sa nachádza aj tesná dvojhviezda SS 433, alebo V1343 Aquilae. Skladá sa z masívnej normálnej plazmovej hviezdy s hmotnosťou 10 Sĺnk a čiernej diery s hmotnosťou 5 Sĺnk.
Poloha.
Vďaka Letnému trojuholníku nie je ťažké Orla nájsť. Jeho hviezdy skutočne vytvárajú obrazec veľkého orla letiaceho pozdĺž Mliečnej cesty. K nájdeniu Altaira nám pomôžu aj dve hviezdy v jeho blízkosti, Alshain a Tarazed, vďaka ktorým si nemôžeme Altaira pomýliť s nijakou inou jasnou hviezdou. Práve táto trojica hviezd je pre Orla typická, no niekde sa táto trojica zakresľuje ako hlava Orla, inde ako chvost. Ďalší poznávací znak, ktorý nám nedovoľuje pomýliť si Orla napríklad s Labuťou, sú jeho krídla; u Orla sú viac zahnuté na sever. Orol patrí medzi súhvezdia letnej oblohy.

</doc>
<doc id="29768" url="https://sk.wikipedia.org/wiki?curid=29768" title="Video Graphics Array">
Video Graphics Array

VGA je skratka Video Graphics Array, čo je registrovaná obchodná značka firmy IBM pre grafický adaptér (spravidla grafická karta). Dnes je to prakticky štandardný grafický adaptér pre osobné počítače. Na trh bol uvedený roku 1987. Staršie VGA sa pripájali na zbernicu PCI alebo na AGP, väčšina súčasných na PCI-Express.
VGA výstup sa postupne vytráca z nových produktov. Nahradili ho novšie štandardy, predovšetkým HDMI a DisplayPort.
Dnes sa týmto pojmom označuje aj konkrétne rozlíšenie grafického adaptéra či zobrazovača, 640x480 bodov. Vyššie aj nižšie rozlíšenia sa označujú odvodenými názvami, napr. QVGA (Quarter VGA, 320x240), SVGA (Super VGA, 800x600), XGA (eXtra VGA 1024x768) a pod., aj keď toto označenie nie je štandardizované.

</doc>
<doc id="29769" url="https://sk.wikipedia.org/wiki?curid=29769" title="Oltár (súhvezdie)">
Oltár (súhvezdie)

Oltár (Ara) je južné súhvezdie medzi súhvezdiami Kentaur a Vlk, jedno z Ptolemaiových súhvezdí. Je to najjužnejšie súhvezdie, ktoré ešte pozorovali a pomenovali staroveké civilizácie.
Jeho pôvod vysvetľuje niekoľko rozličných mytológií. Gréci v jeho hviezdach videli oltár, pri ktorom bohovia prisahali poslušnosť najvyššiemu z nich – Diovi, keď sa púšťali do boja s Titanmi.
Hviezdy.
Hoci je Oltár staroveké súhvezdie tvorené pomerne jasnými hviezdami, tieto hviezdy nemajú vlastné mená. Najjasnejšia z nich tak nesie len strohé označenie beta Arae. Dôvodom, prečo nie je alfa najjasnejšou hviezdou je to, že Oltár opäť predstavuje jednu z výnimiek, kedy hviezdy základného obrazca nenesú Bayerovo označenie podľa klesajúcej jasnosti, ale podľa polohy. Beta Arae je oranžový nadobor so svietivosťou 4 600 sĺnk. Alfa Arae je horúca hviezda hlavnej postupnosti spektrálneho typu B. Od bety je slabšia len o 0,1 magnitúdy a v ich jasnosti voľným okom nevidieť rozdiel. Je to vizuálna dvojhviezda. Gama Arae má dvoch sprievodcov, delta Arae a epsilon Arae po jednom sprievodcovi. Medzi hviezdou zéta Arae a nami ležia mračná medzihviezdnej hmoty, ktoré jej uberajú jasnosť približne o magnitúdu a sfarbujú ju dočervena. Voľným okom sotva viditeľná mí Arae je centrom sústavy najmenej štyroch extrasolárnych planét. R Arae je zákrytová premenná hviezda typu Algol.
Objekty.
Cez severnú časť súhvezdia prechádza Mliečna cesta a s ňou spojené husté hviezdne polia, pásy tmavej difúznej látky, niekoľko planetárnych hmlovín a hviezdokôp. Otvorená hviezdokopa NGC 6193 je obklopená hmlovinou NGC 6188. Táto hviezdokopa je jadrom hviezdnej asociácie Ara OB1. Súhvezdie obsahuje tiež tri guľové hviezdokopy, z ktorých najjasnejšou je NGC 6397. Ďalšou guľovou hviezdokopou je NGC 6352. Z planetárnych hmlovín je pozoruhodná Hen 3-1357, najmladšia vôbec známa planetárna hmlovina. V južných častiach Oltára sa nachádzajú aj jasnejšie galaxie. Dve z nich, NGC 6215 a NGC 6221, ležia v zdanlivej blízkosti éta a možno ich vidieť na pozadí (v skutočnosti popredí) husto pokrytom hviezdami.
Poloha.
Oltár má dosť výrazný tvar. Dva riadky hviezd smerujúcich takmer presne severojužným smerom tvoria steny Oltára, kým jasné časti Mliečnej cesty prechádzajúce susednými súhvezdiami Pravítko a Škorpión prezentuje dym zapálených obetí alebo kadidla na ňom stojacom. Spojnica hviezd Agena a Alfa Centauri predĺžená smerom na východ ukáže na Oltár (predĺžená opačným smerom zase slúži ako pomôcka na hľadanie Južného kríža). Súhvezdie je u nás neviditeľné a celé ho možno pozorovať až v blízkosti Obratníka Raka.

</doc>
<doc id="29770" url="https://sk.wikipedia.org/wiki?curid=29770" title="Povozník (súhvezdie)">
Povozník (súhvezdie)

Povozník alebo staršie Voziar (Auriga) je severné súhvezdie. Bolo jedným zo 48 Ptolemaiových súhvezdí a je aj jedným z 88 súhvezdí modernej astronómie. Jeho najjasnejšia hviezda je Capella, jedna z najjasnejších hviezd oblohy, ktorá sa spája s gréckou mytologickou postavou Amaltheia. Tri hviezdy Epsilon, Zeta a Eta Aurigae sa nazývajú Haedi (deti) alebo Kozliatka.
Legenda.
Povozník na zimnej oblohe predstavuje gréckeho kráľa Erichthonia, syna chromého boha Hefaista (Vulkána). Vychovávala ho bohyňa Aténa a keď dospel, stal sa athénskym kráľom. Bol po otcovi chromý a ako nevyhnutnosť vynašiel voz ťahaný koňmi a stal sa majstrom v jeho ovládaní. Bol to typický klasický staroveký povozník, ktorý viedol dvojkolesový pretekársky alebo vojnový voz ťahaný viaczáprahom. Jeho vynález bol užitočný celému ľudstvu a preto boh Zeus preniesol Erichthonia po smrti na oblohu, kde ho môžeme vidieť ako Povozníka dodnes. Povozník sa v mytologickom svete dostával do súvislosti s rôznymi ľuďmi a potomkami bohov.
Povozník drží v rôznych zobrazeniach v rukách tiež kozičku Capellu, ku ktorej sa viaže celkom iná legenda. Capella, alebo tiež Amalthea, bola koza, ktorá kojila malého Dia na ostrove Kréta. Tam ho jeho matka Rheia skrývala pred jeho otcom Kronom (Chronom), ktorý prehltol krátko po narodení všetky svoje deti. Chcel tým predísť naplneniu veštby, podľa ktorej ho jeho vlastný syn zvrhne z vladárskeho trónu a zabije ho. Keď sa narodil najmladší Zeus, postrčila matka Rhea svojmu manželovi namiesto dieťaťa zavinutý kameň. Svojho syna potom Rhea ukryla v jaskyni v pohorí Ida na Kréte. Pred jaskyňou predvádzali kňazi ohlušujúce pekelné tance, aby Kronos nepočul detský plač. Zeus neskôr z vďačnosti umiestnil Amaltheu na oblohu a premenil ju na najjasnejšiu hviezdu tohto súhvezdia. Meno Amalthea nesie tiež jeden z Jupiterových mesiacov.
Soška vykopaná v mezopotánskom meste Nimrodu svedčí o tom, že súhvezdie Povozník prebrali Gréci od starších národov. Soška znázorňuje povozníka s kozičkou na ramene a s kozliatkami v ruke. V druhej ruke drží opraty. Tak je Povozník znázorňovaný dodnes.
Pre starovekých moreplavcov na Stredozemnom mori neboli Kozička s Kozliatkami obľúbenými hviezdami. Ich východ, vtedy v prvých októbrových dňoch, znamenal začiatok búrlivého obdobia a tým pádom aj ukončenie plavby.
Hviezdy.
Najjasnejšia hviezda tohto súhvezdia je už spomínaná Amalthea, častejšie nazývaná Capella (latinsky „kozička“). Je to šiesta najjasnejšia hviezda oblohy (nerátajúc Slnko) a tretia najjasnejšia hviezda severnej oblohy. V našich zemepisných šírkach je cirkumpolárna, ale pri dolnej kulminácii sa dostáva veľmi nízko nad obzor a pri hornatejšom horizonte zaň na krátku dobu aj zapadá. Capella je spektroskopická dvojhviezda. Pozostáva z dvoch žltých obrov, ktorí sa navzájom obehnú raz za 108 dní.
Beta Aurigae má meno Menkalinan, čo znamená v arabčine „rameno“ alebo „plece povozníka“. Je to modrobiela hviezda, zákrytová premenná.
V zdanlivej blízkosti Capelly je malý trojuholník hviezd epsilon, éta a zéta, známy ako Kozliatka. Dve z nich, epsilon a zéta sú zákrytové premenné hviezdy. Epsilon Aurigae zvaná Almaaz má podľa našich súčasných poznatkov najdlhšiu periódu medzi zákrytovými premennými hviezdami. Perióda je 27,1 roka. Jej hlavnú zložku tvorí veľmi jasný žltobiely alebo biely nadobor. Zéta s menom Azaleh alebo Sadatoni sa skladá z oranžovej a modrobielej zložky na výstrednej obežnej dráhe.
Théta Aurigae je trojhviezda rozlíšiteľná minimálne ďalekohľadom. Omega Aurigae, Ní Aurigae a 14 Aurgiae sú dvojhviezdy rozlíšiteľné amatérskym ďalekohľadom. Len 0,4° od ní Aurigae leží tau Aurigae tvoriaca s ňou širokú optickú dvojhviezdu. Chí Aurigae je mohutná hviezda, a odhady jej svietivosti sa pohybujú od 41 000-násobku svietivosti Slnka po 230 000-násobok svietivosti Slnka.
Iota Aurigae nesie meno Al Kab. Je to jasný oranžový obor ležiaci na Mliečnej ceste. Lambda Aurigae je pomerne blízka a pomerne Slnku podobná hviezda.
Okolo hviezdy AB Aurigae sa nachádza prachoplynový rozvírený disk materiálu s priemerom 30-krát väčším, ako je priemer Slnečnej sústavy. Je to premenná hviezda s rozsahom magnitúd od 6,9 do 8,4.
Objekty.
Súhvezdím Povozník prechádza Mliečna cesta, aj keď je málo výrazná, pretože táto oblasť Mliečnej cesty sa nachádza presne oproti galaktickému stredu. Napriek tomu Povozník obsahuje celý rad otvorených hviezdokôp, ktoré sa dajú pozorovať aj malým ďalekohľadom. Tri najjasnejšie, M36, M37 a M38 sa nachádzajú v južnej časti súhvezdia. Najjasnejšia z nich je M37. M36 má z tejto trojice najmenšiu plošnú jasnosť. Hviezdokopa M38 sa nachádza asi 2,5° severozápadne od M36. Vzdialenosť troch hviezdokôp M36, M37 a M 38 sa pohybuje medzi 4 100 až 4 700 svetelnými rokmi. Všetky tri sa dajú nájsť aj poľným ďalekohľadom s dobrou svetelnosťou.
Ďalšími otvorenými hviezdokopami sú NGC 1907, NGC 2126, NGC 2192, ktorá má asi 25 hviezd približne 12. magnitúdy a slabších, NGC 2281 s 30 hviezdami s jasnosťou 7 a menšou a NGC 1857, ktorá obsahuje 45 hviezd s jasnosťou do 8 magnitúd. NGC 2281 a NGC 1857 je možné pozorovať aj s poľným ďalekohľadom s dobrou svetelnosťou, alebo s menším teleskopom. Ťažšie sa pozoruje NGC 1883, lebo táto hviezdokopa má asi len 20 hviezd, ktoré nepresiahnu 13. magnitúdu. NGC 1664 sa nachádza v západnej časti súhvezdia Povozník, takmer na hranici so súhvezdím Perzea. Obsahuje asi 40 hviezd 11. magnitúdy a slabších. Ďalším objektom pozorovateľným v tomto súhvezdí je hmlovina Horiaca hviezda alebo hmlovina Flamingovej hviezdy (IC 405).
Aurigidy sú slabý a nepravidelný meteorický roj, ktorého častice zrejme pochádzajú z kométy Kiess. Naposledy prešla Zem týmto rojom meteoroidov v roku 2007, predchádzajúce prelety sa uskutočnili v rokoch 1935, 1986 a 1994.
Poloha.
Povozník je pomerne nápadným zimným súhvezdím, ktoré leží medzi Polárkou a Oriónovým pásom. Capella je u nás tesne cirkumpolárna hviezda, ale v najjužnejších častiach Európy už celé súhvezdie zapadá pod obzor. Od 60. stupňa severnej zemepisnej šírky na sever je už naopak celé súhvezdie cirkumpolárne. Capellu možno ľahko nájsť ako najvrchnejšiu hviezdu Zimného šesťuholníka, nazývaného tiež Zimné G. Dá sa nájsť aj pomocou Veľkého voza, spojnica hviezd Megrez a Dubhe ukazuje takmer presne na Capellu.

</doc>
<doc id="29771" url="https://sk.wikipedia.org/wiki?curid=29771" title="Veľký pes">
Veľký pes

Veľký pes "(Canis Major)" je jedno z 88 súhvezdí modernej astronómie, ako aj jedným zo 48 Ptolemaiových súhvezdí. Nachádza sa v ňom hviezda Sírius, najjasnejšia hviezda na oblohe, ktorá je súčasťou asterizmu Zimný trojuholník.
Súhvezdie sa nachádza na južnej oblohe (čiže pod svetovým rovníkom) a je najlepšie pozorovateľné v zime. Tvoria ho pomerne jasné hviezdy, ktorých svetlo však v zemepisných šírkach Slovenska značne intenzívne pohlcuje zemská atmosféra. Cez súhvezdie prechádza Mliečna cesta.
Legenda.
Veľký pes je jedným zo psov svorky lovca Orióna, ktorý ho sprevádza aj po oblohe; druhým psom tejto svorky je Malý pes. Podľa gréckeho mýtu to bol Lailaps, pes aténskeho lovca Kefala, ktorý pochádzal od samotnej bohyne lovu Artemis. Lailaps bol známy tým, že mu neušla nijaká korisť. V revíri kráľa Amfitryóna, nevlastného Herkulovho otca, žila zase líška so zázračnou schopnosťou uniknúť každému psovi. Keď Kefalos zobral pri jednom love do Amfitriónovho revíra so sebou Lailapsa, aby líšku ulovil, vznikla neriešiteľná situácia. Musel do nej zasiahnuť najvyšší boh Zeus. Ten vyriešil situáciu tak, že psa aj líšku premiestnil na opačné strany oblohy. Podľa inej verzie ich premenil na dva kamene, čo by však nevysvetľovalo pôvod súhvezdia Veľký pes. 
K hviezde Sírius sa viažu ďalšie legendy. Podľa jednej z nich bol Sírius rovnomenný Oriónov pes. Podľa niektorých antických autorov sa táto hviezda pôvodne nevolala Sírius, ale len jednoducho Canis (Pes). Podľa iných je Sírius hviezda, na ktorú sa premenila sučka, pes Ikaria, prvého pestovateľa vína menom Maira.
Hviezdy.
Sírius.
Najjasnejšou hviezdou súhvezdia je α s mnohými pomenovaniami, z ktorých najznámejšie je Sírius. Jej zdanlivá hviezdna veľkosť sa udáva od zdroja k zdroju rôzne od -1,5 do -1,39. Aj v prípade, že je pravdivý ten nižší údaj, je stále dvakrát jasnejšia než druhá najjasnejšia hviezda nočnej oblohy Canopus. Hlavný faktor, ktorý spôsobil, že táto hviezda je zdanlivo jasnejšia než niektoré nadobry, je jeho neveľká vzdialenosť od nás. Nachádza sa len 8,58 svetelných rokov od Slnka, čím je naším piatym najbližším hviezdnym systémom a siedmou najbližšou hviezdou (iný zdroj uvádza deviatou) nepočítajúc Slnko vôbec. Sírius bol vďaka svojej jasnosti dobre známy už starovekým civilizáciám. V starom Egypte označoval jeho heliaktický východ začiatok záplav na rieke Níl.
Sírius nie je známy len ako najjasnejšia hviezda, ale aj ako najjasnejšia dvojhviezda. Zložky tejto dvojice sú, vzhľadom na svoju veľkosť a jasnosť, veľmi nerovnocenné. Modrobielu hviezdu spektrálneho typu A1V s povrchovou teplotou 10 500 K, obieha extrémne malá a hustá hviezda, či skôr jej pozostatok – biely trpaslík. Tento sprievodca dostal označenie Sírius B.
Ostatné jasné hviezdy.
β CMa má názov Murzim, či Murzam alebo Mirzam. Je to modrý obor so spektroskopickým sprievodcom. Ten obehne hlavnú zložku raz za 42 dní. Muliphein je názov pre γ Canis Maioris. Hoci je označená ako γ, s magnitúdou prekračujúcou 4 je oveľa menej jasná ako napr. δ či ε. Wezen, δ Canis Maioris, je žltobiely nadobor s obvodom veľkým zhruba ako obežná dráha Zeme. ε CMa sa volá Adhara (v slovenčine písané skôr už ako Adara). Je to po Síriovi najjasnejšia hviezda súhvezdia, devätnásta najjasnejšia hviezda na oblohe. Adhara je dvojhviezda; pri hlavnej zložke s magnitúdou 1,5 sa nachádza sprievodca s jasnosťou 8,1. Adhara, Muliphein aj Wezen sú v skutočnosti oveľa žiarivejšie než Sírius, ale na oblohe sa nám javia slabšie, pre ich väčšiu vzdialenosť od nás. Éta, Aludra je biely nadobor, ktorý tvorí v obrazci psa jednu z jeho zadných nôh (Adhara druhú). Aludra je tiež dvojhviezda. Hlavnú hviezdu s jasnosťou 5,2 mag. sprevádza spoločník o jasnosti 8,5 mag v odstupe 2,6“.
Dvojhviezdy a premenné hviezdy.
Zložky hviezdy mí CMa majú kontrastnú oranžovú a modrú farbu. Oddelíme ich 175-násobným zväčšením. Majú jasnosti 5,3 a 8,6 mag a delí ich odstup 3”. O niečo ďalej sa nachádzajú ďalší dvaja spoločníci 10. magnitúdy. ní1 CMa je pár žltých hviezd s jasnosťami 5,8 a 8,5 mag vo vzdialenosti 17,5”. Dvojhviezda pí CMa je rozlíšiteľná už malým ďalekohľadom. Jej hlavnú žltobielu zložku jasnosti 4,7 mag sprevádza modrastý spoločník jasnosti 9,7 mag. Ich odstup je 11,6”. V tom istom zornom poli, smerom na juhozápad, sa nachádza 17 Canis Maioris, viacnásobná hviezda ktorej zložky tvoria s hlavnou pravouhlý trojuholník. Viacnásobnou hviezdou je i tau CMa vnútri otvorenej hviezdokopy NGC 2367.
R a UW sú premenné hviezdy, R typu Algol a UW typu beta Lyrae. Jasnosť R kolíše od 5,7 do 6,3 magnitúd v perióde 1,14 dňa a jasnosť UW v intervale 4,0 až 5,3 s periódou 4,39 dňa.
Červený nadobor VY Canis Majoris je zatiaľ najväčšia známa hviezda, akú poznáme a tiež jedna z 50 najžiarivejších.
Deep-sky objekty.
Cez Súhvezdie Veľký pes prechádza Mliečna cesta, preto obsahuje viacero otvorených hviezdokôp. Najjasnejšia z nich je hviezdokopa M41, ktorá má magnitúdu 4,5 a za výborných podmienok je pozorovateľná aj voľným okom. Pozoruhodná je aj hviezdokopa s hmlovinou NGC 2362 vzdialená asi 4 600 svetelných rokov. Má jasnosť 4,1 mag. NGC 2345 v severnej časti súhvezdia je tiež otvorenou hviezdokopou s asi 60 slabšími hviezdami. Obsahuje hviezdy s magnitúdou 10 až 14, celkove dosahuje jasnosť 7,7 magnitúd. Podobne je na tom o niečo slabšia NGC 2204. Ďalšou otvorenou hviezdokopou je NGC 2360 s celkovou jasnosťou 7,2 mag, ktorej najjasnejšie hviezdy dosahujú asi 9. magnitúdu. Ďalších približne 50 hviezd má jasnosť do 12. magnitúdy. NGC 2243 obsahuje hviezdy s jasnosťou od 9. do 11. magnitúdy.
NGC 2359 nazývaná Thorova prilba je difúzna hmlovina. Má tvar bubliny s priemerom asi 30 svetelných rokov. Ďalšia hmlovina je Sharpless 308. V jej strede je Wolf-Rayetova hviezda, ktorá nafúkla hmlovinu do tvaru bubliny s priemerom 60 ly. Na oblohe zaberá táto hmlovina 2/3 stupňa, čiže väčšiu plochu ako Mesiac v splne. Zaujímavosťou je dvojica zrážajúcich sa galaxií NGC 2207 a IC 2163.
Poloha.
Vďaka najjasnejšej hviezde oblohy je ťažké toto súhvezdie prehliadnuť, aj keď nevychádza v našich zemepisných šírkach príliš vysoko nad obzor. Na nájdenie Síria sa tradične používa Orión – leží na priamke, ktorá vnikne predĺžením Oriónovho opasku juhovýchodným smerom. Druhý spôsob, ktorým ho je možné nájsť, je predĺženie spojnice hviezd Rigel a Saiph – v tomto prípade sa však Sírius nachádza pod touto spojnicou. Po nájdení Síria už nie je ťažké domyslieť si spojnicu k ďalším dvom jasným hviezdam súhvezdia – Muliphein a Mirzam, ktoré ležia so Síriom na jednej priamke. Juhovýchodne od Síria potom leží hviezda Wezen a „zadné nohy psa“ – Aludra a Adhara, prípadne aj Furud. Týchto 6 či 7 hviezd vytvára základ obrazca.

</doc>
<doc id="29772" url="https://sk.wikipedia.org/wiki?curid=29772" title="Malý pes">
Malý pes

Malý pes (Canis Minor) je jedno z 88 súhvezdí modernej astronómie, ako aj jedno zo 48 súhvezdí zavedených Ptolemaiom. Obsahuje hviezdu Prokyón, jednu z najjasnejších hviezd na oblohe.
Mytologický pôvod.
O vzniku tohto súhvezdia vzniklo mnoho povestí, ktoré sa od seba značne líšia a rozchádzajú. Podľa jednoduchších verzií je Malý pes jeden zo psov lovca Orióna, preto ho na nebi stále sprevádza. Iná verzia vraví, že je to jeden zo svorky psov Artemidy, bohyne lovu. Podľa inej báje to bol jeden zo psov princa Aktaióna. Aktaión bol vášnivý poľovník. Jedného dňa, keď s družinou prenasledoval zver v kitairónskych lesoch, zatúlal sa do posvätného hája a priblížil sa k istej jaskyni. V tej jaskyni sa kúpavala bohyňa Artemis. Nymfy, ktoré jej chystali kúpeľ, si Aktaióna všimli a bohyňa sa rozhnevala, že ju videl nahú. Potrestala ho tak, že ho premenila na statného jeleňa. Aktaión v zúfalstve pobiehal po lese, kde ho vysliedili psy jeho vlastnej družiny a nevediac, že je to ich pán, uštvali ho na smrť. Jeden z tých psov sa potom dostal na oblohu.
V ďalšej legende Malý pes predstavuje zase sučku Mairu, ktorá patrila roľníkovi Ikariovi, prvému pestovateľovi viniča. Ikarios sa naučil pestovať vinič od boha Dionýza a rozšíril ho po celej krajine. Jedného dňa zabili Ikaria opití pastieri, ktorí nakoľko nepoznali opojné účinky vína, nazdávali sa, že Ikarios im dal vypiť jed. Maira našla mŕtvolu svojho pána a doviedla k nej jeho dcéru Erigonu. Boh Zeus ju potom preniesol na oblohu. Podľa niektorých antických autorov sa však Maira nestala súhvezdím Malého psa, ale hviezdou Sírius.
Hviezdy.
Malý pes je pomerne malé súhvezdie, z čoho vyplýva, že je chudobnejšie na jasné telesá ako väčšie súhvezdia zimnej oblohy. Napriek tomu má jednu z najjasnejších hviezd oblohy a to alfa Canis Minoris, Prokyón, štvrtú najjasnejšiu hviezdu severnej oblohy. Jeho zdanlivá jasnosť je 0,4 magnitúdy a je to to žltý podobor. Zároveň je to aj jedna z našich najbližších hviezd so vzdialenosťou 11,4 svetelného roka od Slnka.
14 Canis Minoris je trojhviezda, ktorej hlavná zložka s jasnosťou 5,4 magnitúd je na hranici viditeľnosti voľným okom. Už poľný ďalekohľad s dobrou svetelnosťou alebo hvezdársky ďalekohľad s priemerom objektívu vyše stačia na to, aby rozlíšili jej dvoch sprievodcov: Jasnejšieho (7. magnitúda) vo vzdialenosti 76“ a slabšieho (8. magnitúda) v odstupe 112“.
Napriek tomu, že juhozápadnou časťou súhvezdia prechádza Mliečna cesta, je chudobné na jasné objekty. Nachádza sa v ňom len niekoľko ťažko pozorovateľných galaxií, z ktorých najjasnejšie dosahujú 14. magnitúdu.
Poloha.
Malý pes je malé zimné súhvezdie tradične zakresľované v hviezdnych mapách ako jediná spojnica dvoch najjasnejších hviezd: Alfy Prokyona a bety Gomeisy. Prokyon je jedna z hviezd asterizmu Zimný šesťuholník, alebo menej známy Zimný trojuholník, ktorý je tvorený okrem neho ešte Síriom z Veľkého psa a Betelgeuze z Orióna. Celé súhvezdie sa nachádza zhruba na úrovni Oriónovho ramena, spojnica hviezd Bellatrix a Betelgeuze zhruba ukazuje na Gomeisu. Na presvetlenej mestskej oblohe býva Prokyon jedna z mála hviezd, ktorú možno bez problémov vidieť.

</doc>
<doc id="29773" url="https://sk.wikipedia.org/wiki?curid=29773" title="Cefeus (súhvezdie)">
Cefeus (súhvezdie)

Cefeus (Cepheus) je severné súhvezdie pomenované po postave gréckej mytológie zobrazujúce kráľa Kéfea. Je to jedno z 88 súhvezdí modernej astronómie, ako aj jedno zo 48 súhvezdí zavedených Ptolemaiom. Na území Slovenska patrí medzi cirkumpolárne (nezapadajúce) súhvezdia.
Legenda.
Je to starobylé súhvezdie opradené jednou z bájí o etiópskej kráľovskej rodine, ktorá sa dostala na jesennú oblohu. Uprostred kráľovskej rodiny je kráľovná Kasiopeja a ostatní členovia sú okolo nej. Kéfeus bol manžel Kasiopeji a otec Andromédy. Kasiopeja sa vychvaľovala, že je ešte krajšia ako vodné nymfy nereidy. To nahnevalo boha mora Poseidóna, lebo jeho manželka bola tiež nereida. Na jej radu poslal morskú obludu, aby Kéfeovo kráľovstvo spustošila. Aby svoju ríšu zachránili, museli nešťastní rodičia dať svoju dcéru, princeznú Andromédu, prikovať ku skalnému útesu nad morom ako korisť obludy. Andromédu vyslobodil hrdina Perzeus, ktorý sa náhodou stal svedkom jej nešťastia, a okúzlený jej krásou sa s ňou oženil. Kéfeus nebol v tejto povesti príliš dôležitý a údajne preto súhvezdie nie je ani veľmi nápadné.
Hviezdy.
Najjasnejšia hviezda je alfa, Alderamin. Beta sa nazýva Alfirk a gama Alrai. Alphirk je dvojhviezda a zároveň pulzujúca premenná hviezda. Je to nadobor a bol jednou z prvých objavených premenných hviezd. Zmeny jeho jasnosti a farby sú spôsobené pulzovaním vonkajších vrstiev hviezdy, preto ju radíme medzi puplzujúce premenné. Najznámejšou hviezdou súhvezdia je však delta Cephei, ktorá nemá nijaké meno. Je prototypom pulzujúcich premenných hviezd známych ako cefeidy. Zmeny jej jasnosti a farby sú spôsobené pulzovaním vonkajších vrstiev hviezdy.
Ďalšia jasná premenná hviezda je mí Cephei, Erakis. Pre svoju jasnú červenú farbu sa nazýva aj Granátová hviezda či Garnetová hviezda. Patrí medzi najjasnejšie polopravidelné premenné hviezdy. 
Ďalšou premennou hviezdou je VV Cephei, ktorá patrí medzi najväčšie a najhmotnejšie známe hviezdy.
V súhvezdí sa nachádza ešte niekoľko ľahko pozorovateľných dvojhviezd, napríklad Chí Cephei a Kruger 60, ktorá voľným okom nie je pozorovateľná.
Objekty.
Súhvezdím prechádza malá časť Mliečnej cesty, ktorá nemá príliš veľkú jasnosť a hustotu hviezd. Najjasnejšie objekty sú otvorené hviezdokopy NGC 188, NGC 6939, NGC 7380 a hmlovina IC 1396. V tomto súhvezdí sa, podobne ako v Kasiopeji, nachádza množstvo slabších hviezdokôp a hmlovín, ktoré je najlepšie zachytiť na fotografii. Jedným z nich je napríklad veľká emisná hmlovina IC 1396. Nachádza sa pod spojnicou hviezd alfa a zéta a j v nej aj hviezda Erakis. Na nočnej oblohe je zdanlivý priemer tejto hmloviny desaťkrát väčší ako priemer Mesiaca v splne. Známou časťou hmloviny je obrovský tmavý molekulárny mrak pomenovaný hmlovina "Sloní chobot".
Reflexná hmlovina NGC 7023 s menom "Iris" patrí medzi najjasnejšie reflexné hmloviny vôbec.
Poloha.
Cefeus leží na opačnej strane Polárky ako Veľká medvedica. Je medzi Kasiopejou a Drakom. Má tvar akéhosi „domčeka“, ktorého základňa je v blízkosti hviezdy Deneb. Ľahko ho nájdeme pomocou súhvezdia Kasiopeja. Ak si predĺžime dvakrát spojnicu hviezd Schedar a Caph smerom na západ, dostaneme sa približne do jeho stredu.

</doc>
<doc id="29774" url="https://sk.wikipedia.org/wiki?curid=29774" title="Claude Debussy">
Claude Debussy

(Achille) Claude Debussy [vyslov:ašil klód d-büsi] (* 22. august 1862, Saint-Germain-en-Laye, Francúzsko – † 25. marec 1918, Paríž) bol francúzsky hudobný skladateľ. Je považovaný za zakladateľa hudobného impresionizmu, hoci sám tento termín odmietal. 
Jeho hudba sa vyznačuje odklonom od tradičného tonálneho systému, veľmi bohatou harmonickou paletou a dôrazom na senzualitu a náladu diela. Z hľadiska vývoja hudby ide o zásadnú a nesmierne vplyvnú postavu, jeho umelecké postupy boli veľmi inovatívne a jeho tvorba tvorí prechod medzi romantizmom a modernými smermi hudby 20. storočia. Jeho odkaz spočíva okrem jednej opery hlavne v niekoľkých významných orchestrálnych dielach a klavírnej tvorbe.
Životopis.
Rané roky a rodinné zázemie.
Claude Achille Debussy sa narodil v roku 1862 v "St. Germain-en-Laye". Vtedajší skladatelia pochádzali z bohatých rodín, ale jeho rodičia boli takí chudobní, že nemali prostriedky na to, aby svojmu synovi zabezpečili len to najzákladnejšie vzdelanie. Debussy v neskoršom veku rodičov spomínal zriedka – pravdepodobne mu dali málo po ľudskej a ešte menej po umeleckej stránke. Malého Clauda učila mama – nechodil do školy, čo spôsobilo, že mal až do svojej tridsiatky problémy s pravopisom. Rodičia syna preto radšej zverili do opatery bohatšej Claudovej tety, ktorá prišla s myšlienkou prihlásiť ho na hodiny klavíra k starému učiteľovi. Jeho talent si všimla pianistka Mauté de Fleurville (Chopinova žiačka), ktorá sa ponúkla, že bude dávať Claudovi hodiny zdarma. Debussy rýchlo postupoval a Mauté ho na prekvapenie celej rodiny prihlásila na parížske konzervatórium. Debussyho predkovia boli prevažne remeselníci a od umenia mali všetci ďaleko. Otec túžil mať z najstaršieho syna námorníka. Pod vidinou peňazí, ktoré vtedy obľúbení virtuózi zarábali, však s konzervatóriom súhlasili. Tu Debussy študoval hru na klavíri, ale aj hudobnú teóriu a kompozíciu.
Konzervatórium a pobyt v Rusku.
Debussy začal študovať na konzervatóriu vo svojich desiatich rokoch. Najviac mu dali hodiny solféže s mladým Albertom Lavignacom. Veľké konflikty mal s profesorom harmónie Emilom Durandom. Kompozíciu študoval okrem iných u Césara Francka a neskôr u Ernesta Guirauda, ktorý mal pre neho viac pochopenia. Celé štúdium na konzervatóriu sprevádzali konflikty konzervatívnych profesorov a už vtedy osobito rozmýšľajúceho študenta. Do konca života spomínal Debussy na konzervatórium s trpkosťou: "Zaoberajú sa priemerom, a skutočné talenty zabíjajú."
Počas štúdia na konzervatóriu prišla ponuka učiť hru na klavír deti Nadeždy von Meck, slávnej mecenášky Čajkovského. Pre Debussyho to bolo vyslobodenie z tesného prostredia konzervatória. Odišiel za rodinou von Meck najprv do Švajčiarska a Talianska a o rok neskôr do Ruska, kde sa zoznámil s dielami Mocnej hŕstky a Čajkovského. Rezervovaná Nadežda si Debussyho nakoniec obľúbila, najmä kvôli jeho vynikajúcej schopnosti hry z listu pri štvorručnom prehrávaní skladieb. Debussymu sa však zapáčila Nadeždina dcéra a preto požiadal pani vo Meck o jej ruku. Narazil však na spoločenské rozdiely. Odpoveďou pani von Meck bol lístok na vlak do Paríža.
Rím.
Po návrate, napriek konfliktom s profesormi, alebo možno práve preto, ctižiadostivý Debussy túžil získať trofej najcennejšiu – prestížnu Rímsku cenu ("Grand prix de Rome"). Profesor Giraud nad jeho kompozíciami len krútil hlavou : "Všetko je to veľmi zaujímavé, ale takto Rímsku cenu nikdy nevyhráte." Debussy teda spravil ústupok a zložil kantátu Márnotratný syn v massenetovskom duchu. Bol to zásah do čierneho. V roku 1884 získal prvé miesto a teda štipendium na študijný pobyt vo Vile Medici v Ríme. V Ríme bol však nešťastný a trpel depresiami. Nenašiel tu vhodné prostredie pre komponovanie. Inštitútu, ktorý mu cenu udelil, musel však preukazovať činnosť. Po získaní ceny sa už neusiloval dostať sa do priazne profesorov a do Paríža posiela symfonickú skladbu Jar. Na profesorov dojem neurobil. Ocenili síce jeho zmysel pre zvukovú farebnosť, vyčítali mu však záľubu vo zvláštnostiach, nedostatok formy a línií. Varovali ho pred neurčitou náladovosťou – "cet impresionisme vague", ktorá je nepriateľkou pravdy v umení. To len posilnilo Debussyho nechuť z Ríma. Z vily, ktorá bola snom mnohých jeho spolužiakov nakoniec odchádza.
Prvé manželstvo.
Po Gabrielle bola ďalšou ženou v jeho živote Lilly (Rosalie) Texierová. Lilly bola krajčírka a bola elegantnejšou verziou Gabrielle. Sám Debussy sa o Lilly vyjadril, že je to "rozkošná žena a nič viac", a presne to si na nej aj cenil. Nakoniec sa s ňou oženil. V manželstve sa však vynorili tie isté problémy, ktoré boli vo vzťahu s Dupontovou... rozkošná žena prestala stačiť a Debussy začal túžiť po žene, s ktorou by mohol zdieľať umelecké a intelektuálne problémy. Túto ženu našiel v osobe Emmy Bardacovej. Emma bola vzdelaná a bola amatérskou speváčkou. Vtedy žila v krachujúcom manželstve. Debussy sa bezvýhradne zamiloval. Začalo sa však pravé peklo. Lilly zúrila, robila mu scény, dokonca si kúpila pištoľ a pokúsila sa o samovraždu. Strela však minula srdce. Takýto škandál vtedy už slávneho skladateľa bol výborným sústom pre bulvár tej doby. Aféra sa nafúkla do nechutných rozmerov. Mnohí priatelia sa k Debussymu obrátili chrbtom. Nakoniec však došlo k rozvodu, a pre Debussyho sa skončilo jedno z najťažších období v jeho živote. Práve počas tohto obdobia ale komponoval vynikajúce dielo – More, ktoré dokončil v druhom manželstve.
Druhé manželstvo.
Satisfakciou za ťažké časy rozvodu bolo pre Debussyho druhé manželstvo s Emmou Bardacovou. Toto manželstvo bolo šťastné a vydržalo do konca Debussyho života. Emma Debussyová porodila dcérku Claude-Emmu, ktorej však šťastný otec nehovoril inak než prezývkou Chou-chou. Keď vyrástla a začala navštevovať klavírne hodiny, venoval jej otec najkrajší darček akého bol schopný – čarovnú zbierku ľahších klavírnych skladbičiek Detský kútik.
Choroba a smrť.
V roku 1909 sa u Debussyho objavili prvé príznaky rakoviny hrubého čreva. Jeho stav sa postupne zhoršoval, čoraz viac bol odkázaný na pomoc okolia, i bežné úkony ako obliekanie boli pre neho "jednou z Herkulových úloh". V roku 1917 mu lekári urobili kolostómiu a ostal pripútaný na lôžko. K nepriaznivému psychickému stavu prispeli aj depresie z prvej svetovej vojny. Zomrel 25. marca 1918. Kvôli nepriaznivým spoločenským udalostiam a nemeckému bombardovaniu Paríža mu nebol vystrojený štátny pohreb. Je pochovaný na cintoríne Cimetière de Passy spolu s manželkou a dcérou Chou-Chou, ktorá zomrela len rok po ňom na diftériu.
Charakteristika tvorby.
Debussy sa do dejín zapísal ako hudobný impresionista i keď toto pomenovanie nemal rád. Dokonca mu neboli zvlášť blízke ani obrazy francúzskych impresionistických maliarov, vo výtvarnom umení najviac jeho vkusu vyhovoval Turner a Whistler. Debussy je hudobný revolucionár, a jeho význam pre vývoj hudby je epochálny. Faunovo popoludnie je považované za medzníkové dielo, ktoré predeľuje hudbu 19. a 20. storočia. Skladateľ uznával len veľmi málo z diela predchádzajúcich generácií. Beethoven ho nudil, Brahms preňho neznamenal vôbec nič. Negatívne sa vyjadroval tiež na adresu žijúcich francúzskych skladateľov, z ktorých šetril len Chaussona a d'Indyho. Inšpiráciu čerpal hlavne v predbarokovej a orientálnej hudbe. Úplne ho očaril exotický gamelanový orchester z Jávy, ktorý počul hrať v Paríži na slávnej Svetovej výstave EXPO v roku 1889. "Počul som tam kontrapunkt, oproti ktorému je ten Palestrinov len detská hračka," referoval vtedy vzrušene svoje dojmy. V raných rokoch tvorby sa orientoval na Wagnera, čoskoro ale úplne zmenil smer a začal vyhlasovať, že francúzska hudba si musí nájsť vlastnú cestu a odvrátiť sa od Wagnera. Po zvyšok života bol vášnivým antiwagneriánom. Ak sa dá o nejakom skladateľovi povedať, že ho skutočne inšpiroval, bol to Musorgskij, s ktorého tvorbou sa zoznámil počas pobytu v Rusku. Debussy bol inovátorom vo viacerých oblastiach hudobnej tvorby. 
Pracoval s harmóniou tak odvážne, ako nikto predtým, uvoľnil zaužívané harmonické väzby, často používal kvartové a alterované akordy. Naozaj revolučné boli aj jeho zmeny v tradičnej orchestrácii. Sláčiky zbavil vysoko dominantného postavenia, využíval viac dychové nástroje a vynikajúco pracoval s hlbokými tónmi fláut. Harfa v jeho kompozíciách predstavuje jeden z najvýznamnejších nástrojov. 
Debussy významne ovplyvnil aj vývoj klavírnej hry a štýlu, tak ako sa to predtým podarilo azda len Chopinovi. Chcel zbaviť klavír perkusívneho zvuku, usiloval sa o to, aby tóny klavíra v jeho kompozíciách vyznievali tak, akoby klavír nebol kladivkový nástroj a hráč sa dotýkal priamo strún ("Nemám rád klavírne koncerty Mozarta, no priam nenávidím koncerty Beethovenove", vyjadril sa raz v tejto súvislosti). K svojmu cieľu sa dopracoval i pomocou nového používania klavírnych pedálov. 
Forma a ustálená štruktúra ako zložka hudobného diela preňho takisto neznamenala mnoho. "Základy o zbytočnosti symfónie položil už Beethoven", povedal raz so suverenitou jemu vlastnou. Nezanechal ani jednu symfóniu alebo koncert klasickej stavby. Jeho diela väčšinou nesú konkrétny názov, ktorý označuje, čím boli inšpirované. Každé dielo má formu, ktorá je mu ušitá na mieru. Všetky tieto zmeny, spôsobili veľký rozruch u jeho súčasníkov, čo viedlo až k vzniku smeru označovaného ako debusionizmus. Sám Debussy sa ale k nemu nehlásil. Vycítil, že po zmenách, ktoré v jeho hudbe nastolil, treba predsa len hľadať určitú štruktúru a logiku. To ovplyvnilo neskoršiu fázu jeho tvorby.
Diela.
Opera.
Jediná dokončená opera. Pracoval na nej 26 rokov.
Osobnosť.
Debussy bol nižšieho vzrastu a až trochu bizarného vzhľadu. Podľa jedného dobového opisu jeho hlava pripomínala skôr panvu. Charakteristická bola i skladateľova osobnosť. Od detstva bol samotár, držal sa skôr v ústraní, a tak to bolo po celý jeho život, hoci sebavedomie mu nikdy nechýbalo. Na ľudí nazeral skôr s ironickým nadhľadom a mal ich rád len do tej miery ako to bolo nutné. Bol absolútne sebecký a zaujímali ho vždy len jeho vlastné potreby a ciele. Radšej než ľudí mal siamské mačky, ktoré choval – vždy mal aspoň jednu. Veď sám Debussy mal povahu a charakter kocúra. Jeho vzťahy so ženami neboli práve príkladné. Spokojnosť a lásku mu ale nakoniec priniesla druhá manželka Emma, ktorá mu aj porodila milovanú dcéru. Okrem nich mal Debussy len veľmi málo blízkych osôb. Jeho najlepšími priateľmi bol skladateľ Ernest Chausson a Švajčiar Robert Godet, ktorý bol jedným z mála, ktorí ho podržali i v ťažkých časoch rozvodu, čo si Debussy nesmierne cenil. O vrúcnom vzťahu inak rezervovaného Debussyho k svojmu priateľovi svedčia úryvky z ich vzájomnej korešpondencie. 
Debussy bol výborný klavirista a mal mimoriadne nadanie hlavne na hru z listu. Od mladosti ho zaujímali aj iné druhy z umenia, v jednom parížskom kníhkupectve sa stretával s básnikmi, ktorí sa stali slávnymi až neskôr, medzi nimi bol i Mallarmé. Obdivoval i výtvarné umenie, ktoré ho počas jeho tvorby viackrát inšpirovalo. Debussy mal osobitý, veľmi vycibrený vkus. Obklopoval sa umeleckými dielami a vzácnymi rytinami, hoci často nemal ani na chlieb. O jeho vkuse sa môžeme veľa dozvedieť i z jeho hudby – napriek tomu že písal vo voľnej forme, jeho zmysel pre proporcionalitu diela je mimoriadny.

</doc>
<doc id="29778" url="https://sk.wikipedia.org/wiki?curid=29778" title="DDRAM">
DDRAM



</doc>
<doc id="29780" url="https://sk.wikipedia.org/wiki?curid=29780" title="Miranda NG">
Miranda NG

Miranda NG je minimalistický instant messaging open source klient podporujúci množstvo komunikačných protokolov. Je šírený pod licenciou GNU GPL a je určený pre operačný systém Microsoft Windows. 
Sú v nej integrované iba najzákladnejšie funkcie, ale štruktúra programu umožňuje rozšírenie funkčnosti pomocou prídavných pluginov, ktorých je v súčasnosti vyše 500. Niektoré sú obsiahnuté už v základnej verzii, iné je možné stiahnuť z oficiálnej stránky Miranda pluginov . Vďaka svojej podpore pluginov a iných rozšírení, ako zmena ikon, emotikonov (smajlíkov) a pod., si užívatelia môžu svoju Mirandu prispôsobiť presne podľa svojich predstáv.
Všetky nastavenia a história rozhovorov sa ukladajú do jedného databázového .dat súboru. Ten je možné upravovať pomocou externého programu DBTool. Históriu je možno prezerať pomocou funkcie obsiahnutej v Mirande alebo pomocou niektorého z pluginov, ako napríklad History++ .
Miranda je voľne šírená, všetky jej pluginy sú tak isto prístupné zdarma. Miranda s niekoľkými základnými pluginmi sa vojde na 1,44 MB disketu alebo na USB disk, z ktorého sa môže priamo spúšťať.
História programu.
Začiatky.
Vývoj programu začal Roland Rabien vo februári 2000. V tom čase Miranda podporovala len ICQ protokol a volala sa "Miranda ICQ", verzia 0.0.1 bola oficiálne vydaná 6. februára 2000. Vtedy v programe nebolo možné prezerať históriu rozhovorov, žiadnu databázu a ani podporu pre pluginy. Mala veľkosť približne 100KB.
Podpora pluginov bola pridaná až od verzie 0.0.6 a medzi prvé osobitne prístupné pluginy patrili AutoAway, StatusNotify a Talk.
Verzia 0.1.x.
Po vydaní verzie 0.0.6.1 pôvodní vývojári opustili projekt a ten prevzal Richard Hughes. 8. apríla 2001 vydal verziu 0.1.0.0. V tom čase sa okrem podpory pre ICQ protokol pridala aj podpora MSN ako samostatného pluginu. Táto verzia priniesla aj podporu pre jazykové rozšírenia. To bol prvý krok ako sa z Mirandy stal viac-protokolový a viac-jazyčný IM klient. Pre túto verziu bolo prístupných už cez 50 pluginov. Prelom spôsobil plugin Lizard, ktorý pridal podporu pre skinovanie programu. Avšak po čase sa od toho upustilo, pretože spôsoboval veľkú nestabilitu programu.
Verzia 0.2.x.
Programátor Richard Hughes opustil vývoj Mirandy a na jeho miesto prišli vývojári Martin Öberg (Strickz), Robert Rainwater (rainwater), Sam K (egoDust) a Lyon Lim (lynlimz). Pribudol tiež aj protokol Yahoo! Messenger. Pre MSN protokol pribudla možnosť použiť viac kont, kedy sa premenoval plugin MSN.dll a nahral sa do adresára Plugins. Okrem protokolových pluginov pribudol aj plugin Weather a RSS čítačka.
Kvôli podpore pre viac protokolov sa program oficiálne premenoval na Miranda IM 17. Decembra 2002. Bola vydaná druhá verzia programu, sprístupnených bolo vyše 150 pluginov a začínalo sa diskutovať o odstránení ICQ protokolu z jadra programu.
Verzia 0.3.x.
V júni 2003 bola vydaná verzia 0.3, v ktorej sa odstránil ICQ protokol z programu a bol vytvorený ako samostatný plugin. Pribudla aj podpora pre XMPP protokol a vo verzii 0.3.1 pribudla aj podpora pre IRC protokol a osamostatnil sa aj plugin pre dialógový modul (SRMM). Počet pluginov rapídne rástol, pre verziu 0.3.3 ich bolo prístupných už cez 250.
Verzia 0.4.x.
Bola vydaná v apríli 2005 a prvýkrát program oficiálne obsahoval Yahoo! plugin. Tak isto aj databázový ovládač a contact list boli odstránené z jadra a vytvorené ako samostatné pluginy. Pre Mirandu boli prístupné 4 rôzne contact list pluginy: clist_classic, clist_mw - pre podporu viacerých okien, clist_modern - ako contact list s príjemným vzhľadom a aj clist_nicer. Na svet prišiel aj plugin pre podporu kariet (tab-ov) v dialógovom okne - TabSRMM. Dôležitými boli aj pluginy mBot a IEVIEW, kým mBot umožňoval vytvárať vlastné PHP skripty a IEVIEW pridal HTML podporu do dialógového okna. Pre verziu 0.4 bolo prístupných až cez 400 pluginov.
Verzia 0.5.x.
Bola vydaná 28. júla 2006. Prvýkrát sa objavila podpora pre Unicode, pričom Miranda vyšla v 2 verziách: ANSI pre Windows 9x/ME a Unicode pre Windows NT,XP,2003. Pribudla podpora protokolu AIM Oscar a bola rozšírená podpora pre avatary vo všetkých protokoloch.
Verzia 0.6.x.
Najnovšia verzia bola vydaná 29. decembra 2006. Najdôležitejšou zmenou bolo pridanie podpory UPnP. Taktiež bola zlepšená podpora UTF-8 znakov.
Do budúcna je naplánované vytvorenie nového databázového ovládača na báze SQLite. 
Verzia 0.7.x.
Pre verziu 0.7 bol vytvorený SQLite ovládač databázy, ktorý umožňuje prístup externých aplikácií do databázy. Medzi najpodstatnejšie zmeny patrí úplne nový systém načítavania pluginov, vďaka ktorému je aplikácia oveľa stabilnejšia a pluginy prísnejšie kontrolované jadrom. Tiež bola vylepšená podpora unicode, nové správy sa ukladajú do UTF-8.
Verzia 1.x.
Do verzie 1.0 sa plánuje pridať napríklad aj lepšia podpora pre viac-kontové protokoly a zlepšená podpora pre multi-user chat v ICQ. Avšak stále nie je známe, kedy bude verzia 1.0 vydaná.
Miranda a Linux.
Oficiálna verzia pre Linux nie je plánovaná.
Úzka skupina vývojárov začala koncom roka 2005 vyvíjať polonatívnu verziu Mirandy pre Linux. V súčasnosti už ale sústreďujú svoje úsilie len na stabilizáciu klienta pri spustení pod Wine, zatiaľ avšak väčšina pluginov, ktoré nie sú distribuované s oficiálnymi vydaniami, spôsobuje pád aplikácie, alebo nefungujú korektne .

</doc>
<doc id="29790" url="https://sk.wikipedia.org/wiki?curid=29790" title="Fryderyk Chopin">
Fryderyk Chopin

Fryderyk Chopin (* 22. február alebo 1. marec 1810, Żelazowa Wola pri Varšave, Poľsko – † 17. október 1849, Paríž, Francúzsko) (celým menom Fryderyk Franciszek Chopin [šopén], francúzsky Frédéric François Chopin) bol poľský hudobný skladateľ a klavírny virtuóz obdobia romantizmu, ktorý je známy svojimi takmer výlučne klavírnymi skladbami.
Chopinov otec bol francúzsky emigrant, matka pochádzala z chudobneného šľachtického rodu z Poľska. Frédéric Chopin prežil krásne detstvo vo Varšave. V roku 1816 sa začal učiť hru na klavíri u Čecha Vojtěcha Živného a už v siedmich rokoch sa pokúšal o svoje prvé skladby. Od roku 1822 bol žiakom varšavského lýcea a medzi rokmi 1826–1829 sa učil u Józefa Elsnera hudobnú teóriu na konzervatóriu. Potom vyšla tlačou jeho prvá skladba „Klavírne rondo c mol“. Po škole slávil úspech koncertovaním vo Viedni, Prahe, Tepliciach a Drážďanoch. V roku 1830 opustil Poľsko a vydal sa do Viedne. Jeho umenie, šarm, prenikavá inteligencia a vybrané spôsoby k nemu pútali pozornosť spoločnosti. V roku 1831 sa presídlil do Paríža, kde pôsobil tiež ako učiteľ hudby. Nadviazal tu vzťah s George Sandovou, ale zostal až do konca života slobodný. V rokoch 1838–1839 sa zdržiaval na Malorke (George Sandová jeden z ich pobytov líčila v „Zime na Malorke“), kde ťažko ochorel pľúcnou chorobou. Často sa zdržiaval v kúpeľoch po celej Európe, v roku 1848 cestoval aj po Anglicku a Škótsku. Tuberkulóze podľahol 17. októbra 1849 v Paríži. Tu je pochovaný, jeho srdce v striebornej schránke je však uložené vo Varšave. Na Chopinovu počesť sa vo Varšave konajú medzinárodné súťaže mladých klaviristov.
Biografia.
Detstvo.
Fryderyk Chopin sa narodil v obci Żelazowa Wola nachádzajúca sa západne od Varšavy v Sochaczewskom okrese, vo vtedajšom Varšavskom kniežatstve. Jeho otec, Mikołaj Chopin (francúzsky Nicolas Chopin), pôvodom Francúz z Lotrinska, emigroval do Poľska v roku 1787 vo veku 16 rokov a slúžil v poľskej národnej garde počas Kościuszkovho povstania. Zároveň tiež vyučoval deti poľskej šľachty, okrem iného Skarbekeov, s ich dcérou, Justynou Krzyżanowskou sa oženil.
Justynin brat bol otcom neskoršieho generála Únie Włodzimierza Krzyżanowského.
Sobáš Mikołaja a Justyny sa konal v bazilike v Brochówe v Mazovskom vojvodstve. V tomto chráme bolo tiež pokrstené ich druhé dieťa, jediný syn, narodený 1. marca 1810 „Fryderyk Franciszek Chopin“. Roku 1892 bol vo farskom kostole nájdený dokument , ktorý uvádza ako dátum narodenia 22. februára 1810, ale obvykle je uvádzaný ako dátum narodenia 1. marec. Ďalšími Chopinovými súrodencami boli sestry Ludwika (* 1807), Isabella (* 1811) a Emilia (* 1812).
V októbri 1817, vo veku Chopinových siedmich rokov, sa rodina presťahovala do Varšavy. Otec prijal ponuku od lexikografa Samuela Lindeho vyučovať francúzštinu na varšavskom lýceu. Škola sa nachádzala v Saskom paláci a Chopinova rodina bývala v jeho areáli. V roku 1817 veľkovojvoda Constantine zmenil využitie paláca (pre potreby armády) a lýceum sa presťahovalo do Kazimierzského paláca, v areáli dnešnej Varšavskej univerzity. Rodina žila v priestornom apartmáne na druhom poschodí susednej budovy. Fryderyk Chopin navštevoval toto lýceum v rokoch 1823 až 1826.
Poľský duch, kultúra a jazyk plne prestupoval Chopinov domov a Chopin tak nezvládol francúzštinu perfektne, a to ani neskôr pri pobyte v Paríži. Louis Enault, životopisec, si vypožičal citát George Sandovej, ktorá Chopina popísala ako „poľskejšieho ako Poľsko samotné“.
Celá Chopinova rodina bola veľmi muzikálna. Otec hral na husliach a flaute, matka hrala na klavíri a dávala hodiny. Vďaka rodičom sa tiež Fryderyk skoro zoznámil s hudbou v mnohých jej formách.
Józef Sikorski, hudobník a Chopinov súčasník vo svojich pamätiach "Wspomnienie Chopina" sa zmieňuje, že ako dieťa Chopin často plakal, keď jeho matka hrala na klavíri. Vo veku šiestich rokov sa už pokúšal reprodukovať hudbu a tiež sa pokúšal o nové melódie. Prvé klavírne lekcie mu poskytovala jeho staršia sestra Ludwika.
Chopinovým prvým učiteľom klavírnej hry bol v rokoch 18161822 Čech Vojtěch Živný, v Poľsku písaný ako Wojciech Żywny. Hoci už ako mladík svojho učiteľa prekonal, vždy sa neskôr o Živnom vyjadroval s úctou. Vo veku siedmich rokov "Szopenek" absolvoval svoje prvé verejné vystúpenia a čoskoro si vyslúžil zrovnanie s Mozartom a Beethovenom.. Vo veku ôsmich rokov predviedol pod vedením Živného klavírny koncert českého skladateľa Vojtěcha Jírovca.
V siedmich rokoch tiež zložil dve polonézy (g mol a B Dur). Prvá z nich bola vydaná v zborníku Izydora Józefa Cybulského (skladateľ, rytec, riaditeľ organovej školy a jeden z mála vydavateľov v Poľsku); druhá je zachovaná ako rukopis opísaný Mikołajom Chopinom. Tieto malé diela zniesli porovnanie nielen s polonézami popredných varšavských skladateľov, ale aj so slávnou Polonézou Ogińského. Výrazný rozvoj Chopinovej melodickej a harmonickej invencie a klavírnej techniky sa prejavil v ďalšom Chopinovom diele Polonéza As dur, ktorú venoval v roku 1821 k meninám svojmu učiteľovi Živnému.
Vo veku 11 rokov vystúpil pred ruským cárom Alexandrom I. pri príležitosti otvorenia varšavského Sejmu.
Ako dieťa bol Chopin schopný absorbovať veľké množstvo podnetov a využiť ich pre svoj rozvoj. Tiež sa u neho prejavil výtvarný talent. V dobe svojich štúdií napr. veľmi prekvapil svojho učiteľa, keď nakreslil jeho portrét.
Tiež bol pozvaný do paláca Belvéder ako spoluhráč syna veľkovojvodu Constantina Pavloviča, keď často očaroval prchkého veľkovojvodu svojou klavírnou hrou. 
Julian Ursyn Niemcewicz potvrdzuje Chopinovu popularitu vo svojej dramatickej ekloge "Nasze Verkehry" (1818).
V čase puberty, počas prázdninového pobytu v dedine Szafarnia v Kujavsko—pomorskom vojvodstve, kde bol hosťom A. Radziwiłła, sa Chopin zoznámil s ľudovou hudbou, ktorej motívy často neskôr použil vo svojich skladbách. V jeho listoch z týchto prázdnin (známe „Szafarnia Courier“) sa prejavil jeho literárny talent.
Vzdelanie.
Chopin bol vzdelávaný doma do veku trinástich rokov, na varšavské lýceum nastúpil v roku 1823, ale pokračoval v štúdiu klavírnej hry u Živného. V roku 1825, pri interpretácii diela Ignáca Moschelesa, nadchol publikum svojou improvizáciou a bol vyhlásený ako „najlepší klavirista Varšavy“.
Na jeseň roku 1826 Chopin začal študovať trojročný kurz u poľského skladateľa Jozefa Elsnera na varšavskom konzervatóriu, ktoré bolo vtedy súčasťou varšavskej univerzity (z tohto dôvodu je Chopin často uvádzaný ako absolvent tejto univerzity). Chopin sa prvýkrát s Elsnerom stretol začiatkom roka 1822; je isté, že Elsner dával Chopinovi prvé rady už v roku 1823 a v roku 1826 Chopin oficiálne navštevoval kurzy hudobnej teórie, continua a skladby.
V ročnom hodnotení Elsner zmieňuje Chopinov značný talent a hudobnú genialitu. Rovnako ako Živný, aj Elsner vypozoroval rozkvitajúci talent. Elsnerov štýl výuky bol založený na neochote obmedzovať Chopina úzkoprsými, akademickými, zastaranými pravidlami a na jeho rozhodnutie umožniť mladému umelcovi dospieť v súlade s jeho prirodzenosťou.“ Na konzervatóriu Chopina tiež učil český hudobník Josef Javůrek.
V roku 1827 sa rodina presťahovala do podnájmu naproti varšavskej univerzite, do paláca Krasińských na Krakovskom predmestí č. 5 (v ktorom dnes sídli varšavská akadémia krásnych umení). Chopin tu žil až do doby, než v roku 1830 opustil Varšavu. (v rokoch 1837—39 tu umelec a básnik Cyprian Norwid študoval maliarstvo; neskôr napísal poému „Chopinov klavír“, o ruských vojakoch, ktorí v roku 1863 vyhodili Chopinov nástroj z okna.)
V roku 1869 poľský maliar Ambroży Mieroszewski vytvoril sadu portrétov Chopinovej rodiny (Chopinova mladšia sestra Emilie zomrela v roku 1827): Chopinových rodičov, staršiu sestru Ludwiku, mladšiu sestru Izabelu a tiež samozrejme Fryderyka (originály boli zničené počas druhej svetovej vojny, zachovali sa iba čiernobiele fotografie). V roku 1913 napísal historik Édouard Ganche, že táto maľba predčasne zrelého skladateľa ukazuje „mladosť ohrozenú tuberkulózou. Jeho tvár je veľmi bledá, má výrazný ohryzok, prepadnutú tvár a oči s príznaky tuberkulózy“. Chopinova mladšia sestra Emilie zomrela na tuberkulózu vo veku 14 rokov a ich otec tejto chorobe podľahol v roku 1844.
Chopin sám obvykle nedával skladbám mená, identifikoval ich podľa žánru a čísla. Jeho skladby boli inšpirované emočnými a zmyslovými zážitkami jeho vlastného života. Jednou z prvých inšpirácií bol krásny spev študentky konzervatória a neskôr sólistky varšavskej opery Konstancie Gładkowskej. V listoch svojmu priateľovi Tytovi Woyciechowskému Chopin píše, ktoré z jeho skladieb alebo ich časti boli inšpirované jeho erotickými predstavami. Jeho umelecká duša bola obohacovaná priateľstvom s „hviezdami“ vtedajšieho varšavského umeleckého a intelektuálneho sveta, ako boli: Maurycy Mochnacki, Józef Bohdan Zaleski a Julian Fontana.
Mladosť.
V septembri 1828 sa Chopin vydal do sveta v spoločnosti rodinného priateľa, zoológa Felikse Jarockého, ktorý mal v úmysle zúčastniť sa vedeckej konferencie v Berlíne. Tu Chopin navštívil predstavenia niekoľkých opier režírovaných Gaspare Spontinim, navštívil koncerty a videl Carla Friedricha Zeltera, Felixa Mendelssohna a ďalšie celebrity. Na spiatočnej ceste bol hosťom kniežaťa Radziwiłła, guvernéra veľkovojvodstva Poznaňského, uznávaného skladateľa a snaživého violončelistu. Pre knieža a jeho dcéru Wandu zložil Polonézu pre violoncello a klavír C dur, Op. 3.
Neskôr vo Varšave v roku 1829 Chopin počul hrať Paganiniho a stretol sa bratislavským klaviristom a skladateľom Johannom Nepomukom Hummelom. V auguste toho roku, tri týždne po ukončení štúdií na varšavskom konzervatóriu, sa uskutočnil Chopinov debut vo Viedni. Tu odohral dva klavírne koncerty a získal mnoho priaznivých kritik, hoci mu bol niektorými vyčítaný slabý úder. Vo Viedni sa zoznámil s českým huslistom Josefom Slavíkom. Nasledoval koncert konaný v decembri 1829 vo varšavskom "podnikateľskom" klube, kde sa uskutočnila premiéra Chopinovho klavírneho koncertu č. 2 f moll Op. 21 a ďalej prvé vystúpenie v poľskom Národnom divadle, konané 17. marca 1830, kde predniesol svoj klavírny koncert č. 1 e moll Op. 11. V tomto období tiež začal písať svoje prvé "Étude" (1829 – 1862).
Chopinove úspechy ako interpreta a skladateľa mu otvorili dvere do západnej Európy a 2. novembra 1830, za zraku priateľov a obdivovateľov, sa Chopin vydáva, ako píše Jachimecki, „do šíreho sveta, s nejasným cieľom, navždy“.
Neskôr ten mesiac vo Varšave vypuklo povstanie a Chopinov priateľ a spolucestujúci, budúci továrnik a patrón umelcov, Tytus Woyciechowski sa vrátil do Poľska, aby sa ho zúčastnil. O Chopinovi, ktorý zostal sám vo Viedni, píše Jachimecký: „zarmútený nostalgiou, sklamaný vo svojich nádejach na koncerty, zrelý a hlboko duchovný. Od romantického básnika vyrástol v národného barda, vedomý si a tušil minulosť, prítomnosť a budúcnosť svojej zeme. Teraz, vzdialený, videl Poľsko z nadhľadu a vedel, čo na ňom bolo veľké a krásne. Videl jeho tragédiu a heroizmus vo víre osudu.“
Keď bolo povstanie v septembri 1831 porazené, Chopin cestujúci práve z Viedne do Paríža, si vylial svoju zlosť vo svojom materskom jazyku na stránkach denníka, ktorý skrýval až do konca svojho života. Tieto výlevy skrúšeného srdca našli svoju odozvu v Scherze č. 1 b moll Op. 20 a „Revolučnej etude“ c moll Op. 10 č. 12.
Paríž.
Chopin pricestoval do Paríža na konci septembra v roku 1831. Aby uľahčil svoj vstup do parížskej hudobnej komunity, začal brať lekcie u známeho pianistu Friedricha Kalkbrennera. Vo februári 1832 Chopin vystúpil na koncerte, po ktorom bol zahrnutý všeobecným obdivom. Vplyvný muzikológ a kritik François-Joseph Fétis napísal v "Revue musicale": „Tu je mladý muž, ktorý – bez toho aby kráčal po vyšľapaných cestách – priniesol ak nie úplnú obrodu klavírnej hudby, potom bezpochyby časť niečoho, o čo sa iní dlho márne usilovali, totiž výstrednosť originálnych myšlienok, dosiaľ nevídaných…“ O tri mesiace skôr, v decembri 1831, napísal Robert Schumann v recenzii na Chopinovu variáciu na „La ci darem la mano“, Op. 2 (z Mozartovej opery "Don Giovanni"): „Klobúk dole, páni! Génius.“
Po parížskom koncertnom debute vo februári v roku 1832 Chopin dospel k názoru, že jeho hra ľahkými údermi nie je vhodná pre veľké koncertné sály. Neskôr tohoto roku bol predstavený v rodine Rothschildov, ich patronát mu otvoril dvere do ďalších súkromných salónov.
V Paríži našiel Chopin umeleckú spoločnosť, rovnako ako príležitosť uplatniť svoj talent a stať sa celebritou a neskôr slušne zarábať výukou klavírnej hry. Spriatelil sa s osobnosťami slávnych mien: Hector Berlioz, Franz Liszt, Vincenzo Bellini, Ferdinand Hiller, Felix Mendelssohn, Heinrich Heine, Eugène Delacroix, knieža Adam Jerzy Czartoryski, Alfred de Vigny, Charles-Valentin Alkan.
Chopin v Paríži zriedka vystupoval verejne. V neskorších rokoch usporadúval ojedinelé výročné koncerty v Salle Pleyel s kapacitou asi 300 miest. Oveľa častejšie hrával v salónoch aristokracie a umeleckej a literárnej elity. Najviac však preferoval hru v svojom vlastnom apartmáne pre malé skupinky svojich priateľov. Jeho chatrné zdravie ho odradzovalo od usporadúvania turné, a okrem výnimočne usporiadaného koncertu v Rouen, zriedkakedy opúšťal Paríž. Jeho vysoký príjem za vyučovanie a kompozície ho oslobodil od nutnosti koncertného vystupovania, ku ktorému mal prirodzenú nechuť. Arthur Hedley uvádza že: „Ako pianista si Chopin získal výnimočnú reputáciu najvyššieho rádu na základe minimálneho počtu verejných vystúpení — asi 30 za celý jeho život.“
V Roku 1835 Chopin navštívil Karlovy Vary, kde sa naposledy vo svojom živote stretol so svojimi rodičmi. Na spiatočnej ceste cez Sasko sa stretol so svojim starým priateľom z Varšavy, Wodzińskim. Tu sa tiež stretol s jeho dcérou Máriou, teraz šestnásťročnou, ktorú poznal o päť rokov skôr v Poľsku, a do nej sa ako do okúzľujúcej, umelecky nadanej, inteligentnej mladej dámy zamiloval. Nasledujúceho roku, v septembri 1836, keď sa Chopin vracal cez Drážďany z dovolenky, ktorú s Wodzińskými strávil v Mariánských Lázních ponúkol Márii sobáš. Ona prijala a jej matka, kňažná Wodzińská zvolila, ale Máriin nízky vek a Chopinovo chatrné zdravie (v zime 1835/36 bol tak chorý, že sa Varšavou šírila fáma, že zomrel) odsunuli sobáš na neurčito. Zasnúbenie zostalo neverejným a sobáš sa nakoniec nekonal. Chopin neskôr vložil korešpondenciu s Máriou a jej matkou do veľkej obálky, na ktorú po poľsky napísal „Moja bieda“ („Môj žiaľ“).
Chopinove city k Márii zanechali stopy v jeho valčíku č. 1 As dur Op. 69 nazývanom „Valse de l'adieu“ — „Valčík na rozlúčku“, ktorý napísal ráno v deň odjazdu z Drážďan. Po návrate do Paríža zložil Etudu č. 2 f moll Op. 25, druhú v cyklu Op. 25, ktorú popísal ako „portrét Máriinej duše“. Okrem toho poslal Márii sedem piesní na verše poľských romantických básnikov StefanaChewbacca, Józefa Zaleského a Adama Mickiewicza.
Po krachu Chopinových plánov na sobáš vstúpila do jeho života poľská kňažná Delfina Potocka, ktorá sa stala jeho múzou. Pre ňu skomponoval Valčík č. 1 Op. 64 Des dur „Minútový valčík“.
Počas pobytu v Paríži sa Chopin zúčastnil niektorých spoločných verejných koncertov. Zoznam účastníkov dáva predstavu o bohatosti parížskeho umeleckého života tej doby. Napr. na koncerte konanom 23. marca 1833 hrali Chopin, Liszt a Hiller Bachov koncert pre tri čembalá; 3. marca 1838 hral Chopin, jeho žiak Adolphe Gutman, Alkan a Alkanov učiteľ Pierre Joseph Zimmerman Alkanovu úpravu Beethovenovej symfónie č. 7 pre osem rúk.
Chopin sa tiež podieľal na Lisztovom Hexaméron, kde zložil šiestu variáciu na Belliniho tému.
George Sandová.
V roku 1836 na večierku usporiadanom grófkou Marie d'Agoultovou, milenkou Chopinovho priateľa Franza Liszta, sa Chopin stretol s francúzskou spisovateľkou a feministkou Amandine Aurore Lucille Dupinovou, barónkou Dudevant, známou pod svojim pseudonymom, George Sand. Medzi jej skorších partnerov patrili Jules Sandeau, Prosper Mérimée, Alfred de Musset, Louis–Chrystosome Michel, Charles Ditto, Pierre–François Bocage a Félicien Mallefille.
Chopin pôvodne cítil k Sandovej averziu. Ferdinandovi Hillerovi povedal: „Sand je nesympatická žena! Je to vôbec žena? Mám isté podozrenie.“ Sandová sa však tridsaťdvastránkovým listom grófovi Wojciechu Grzymałovi, priateľovi ako svojmu, tak Chopinovmu, vyznala zo svojich citov k skladateľovi. V liste píše, že chce ukončiť svoj súčasný vzťah, aby vzťahu s Chopinom nestálo nič v ceste. V lete roku 1838 sa vzťah medzi Chopinom a Sandovou stal verejným tajomstvom.
V zime 1838 (8. november 1838 – 13. február 1839) podnikol Chopin, Sandová a jej dve deti cestu na ostrov Mallorca, dúfajúc v zlepšenie Chopinovho zdravia vďaka tunajšiemu podnebiu. Osud však nebol priaznivý, zima bola búrlivá aj tu, a navyše miestni ľudia, hlboko veriaci, keď zistili, že pár nie je zosobášený, odmietli poskytnúť ubytovanie. Nakoniec našli prístrešie v bývalom kartuziánskom kláštore Valldemossa.
Chopin mal tiež problém so zaslaním svojho klavíra Pleyel. Z Paríža dorazil 20. decembra, ale bol zadržaný na colnici (Chopin 28. decembra napísal: „Môj klavír leží na colnici už osem dní ... požadujú veľa peňazí za jeho vydanie, ktoré nemám.“) Medzičasom si Chopin prenajal starý klavír, na ktorom cvičil a skomponoval niekoľko skladieb.
3. decembra si posťažoval na svoje mizerné zdravie a na nekompetentnosť miestnych lekárov: „Bol som chorý ako pes počas posledných dvoch týždňov. Traja lekári ma navštívili. Prvý hovoril, že umieram, druhý že dýcham svoje posledné dni a tretí povedal, že som už mŕtvy.“
4. januára 1839 George Sandová zaplatila 300 frankov (polovicu požadovanej čiastky), aby uvoľnila klavír z colného skladu. K Chopinovi klavír dorazil 5. januára. Od tej doby mohol Chopin využívať dlho očakávaný nástroj po viac ako päť týždňov. Dosť času na dokončenie niektorých skladieb: niektoré prelúdiá z Op. 28; revízia balady č. 2, Op. 38; dve polonézy Op. 40, scherzo č. 3 Op. 39, mazúrka e moll z Op. 41; a pravdepodobne tiež revidoval sonátu č. 2, Op. 35. Zima na Mallorke je považovaná za jedno z jeho najplodnejších období.
Počas tejto zimy malo mizerné počasie vážny dopad na Chopinovo zdravie, pričom sa celá skupina rozhodla opustiť ostrov. Milovaný klavír sa stal prekážkou rýchleho odjazdu. Sandová zariadila predaj francúzskemu páru; jeho potomkovia sú dodnes správcovia Chopinovho odkazu v malom múzeu v kláštornej cele vo Valldemosse.
Štvorica sa najprv vydala do Barcelony, potom do Marseille, kde zostala niekoľko mesiacov na zotavenie. V máji 1839 presídlili na usadlosť G. Sandovej v Nohante, kde zotrvali celé leto. Na jeseň sa vrátili do Paríža, kde spočiatku žili oddelene. Chopin ale skoro opustil svoj byt v dome č. 5 v rue Tronchet a presťahoval sa do domu Sandovej v dome č. 16 na rue Pigalle. Všetci štyria tu žili spolu od októbra 1839 do novembra 1842, keď strávili väčšinu leta až do roku 1846 v Nohante. Roku 1842 sa presťahovali do č. 80 v rue Taitbout na námestí d'Orléans.
Z tejto doby existujú záznamy, že Chopin hral tiež na inom nástroji ako klavír. Na pohrebe tenoristu Adolphe Nourrita, ktorý zomrel v Neapole, ale jeho telo bolo prevezené na pohreb do Paríža, hral na organ transkripciu Schubertovej skladby "Die Gestirne".
Na Nohante, v rokoch 1839 – 43, Chopin strávil pokojné, ale plodné dni, počas ktorých zložil množstvo diel, medzi ktoré patrí napr. polonéza As dur, Op. 53 „Heroická“. Vďaka Sandovej je k dispozícii popis Chopinovho tvorivého procesu: od počiatočnej inšpirácie, a jej usilovného využitia, niekedy sa stovkami zmien pôvodnej témy zavŕšenej napríklad aj návratom k nej.
Sandová popisuje jeden večer strávený s ich priateľom Delaware:
Ako sa skladateľova choroba zhoršovala, Sandová sa z milenky menila na ošetrovateľku a často Chopina nazývala svojím „tretím dieťaťom“. Ale ošetrovanie sa jej pomaly začínalo protiviť. V nasledujúcich rokoch naďalej udržovala priateľstvo s Chopinom, a aj keď stále častejšie ventilovala svoju netrpezlivosť a odpor, prinajmenšom v dopisoch tretím osobám, v ktorých Chopina nazýva dieťaťom, malým anjelom, mučeníkom a milovaným, zachovávala dekórum.“
V roku 1845 sa Chopinovo zdravie opäť zhoršilo, vážne problémy mal aj jeho vzťah so Sandovou. K zásadnej roztržke došlo potom, čo sa Chopin postavil na stranu dcéry Sandovej Solange, ktorá sa chcela vydať za sochára Clésingera. V roku 1847 Sandová publikovala román "Lucrezia Floriani". Jeho hlavné postavy — bohatá herečka a knieža chatrného zdravia — môžu byť interpretované ako Sandová a Chopin. Príbeh románu bol voči Chopinovi nelichotivý. V lete v roku 1847 už necestoval na Nohant. Ich spoloční priatelia sa pokúšali o zachovanie ich vzťahu, ale skladateľ bol neústupný.
Medzi ich priateľov patrila tiež mezzosopranistka Pauline Viardotová. Sandová na jej postave založila svoj román z roku 1843 "Consuela". Vynikajúca operná speváčka bola tiež výbornou pianistkou, ktorá pôvodne zamýšľala zaoberať sa klavírnou hrou profesionálne a navštevovala hodiny u Liszta a Antonína Rejchu. Jej priateľstvo s Chopinom bolo založené na vzájomnej umeleckej úcte a podobnom temperamente. Často spolu spoločne hrávali, on jej radil vo veciach klavírnej techniky a pomáhal jej pri skladaní piesní založených na jeho mazurkách. Od Viardotovej získal prvé poznatky o španielskej hudbe.
V roku 1847 skončilo bez drámy či formalít dlhoročné priateľstvo medzi Sandovou a Chopinom.
Knieža Wojciech Grzymała, ktorý sledoval Chopinovu romancu so Sandovou od začiatku až do konca, vyjadril neskôr svoj názor: „Keby Chopina nestretlo to nešťastie, že stretol George Sandovú, ktorá otrávila celé jeho bytie, žil by tak dlho ako Cherubini.“ Chopin zomrel vo veku 39 rokov, jeho priateľ Cherubini zomrel v Paríži v roku 1842 vo veku 81 rokov. Obidvaja skladatelia ležia vzdialení od seba štyri metre na cintoríne Père Lachaise.
Záver života.
Chopinova verejná popularita ako klavírneho virtuóza opadávala, podobne ako počet jeho žiakov. Vo februári 1848 sa konal jeho posledný parížsky koncert. V apríli, v období francúzskej revolúcie, odcestoval do Londýna, kde účinkoval na niekoľkých koncertoch a mnohých večierkoch.
S blížiacim sa koncom leta odcestoval do Škótska, kde býval v zámku Johnstone, v grófstve Renfrewshire blízko Glasgowa, u svojho bývalého žiaka a veľkého obdivovateľa Jane Wilhelmina Stirlinga a jeho staršej sestry, vdovy Katherine Erskineovej. Stirlingova dcéra sa chcela za Chopina vydať, ale Chopin, cítiac, že už nebude dlho žiť, odmietol.
Ku koncu októbra 1848 pobýval v Edinburghu v dome poľského lekára Adama Łyszczyńského, a spísal tu poslednú vôľu. V tejto dobe často myslel na svoju matku a sestru a vysníval si scenérie zo svojej vlasti pri hre svojich adaptácií poľskej ľudovej hudby.
Chopin absolvoval svoje posledné verejné vystúpenie v londýnskej Guildhall 16. novembra 1848, kedy hral v prospech utečencov z Poľska. Toto vystúpenie sa ukázalo ako chyba, pretože väčšina účastníkov sa zaujímala skôr o tanec a občerstvenie než o Chopinove klavírne umenie.
Na konci novembra sa Chopin vrátil do Paríža. Zimu prežil neustále chorý, ale aj napriek tomu sa stále stýkal s priateľmi a navštívil chorľavejúceho Adama Mickiewicza, upokojujúc ho svojou hrou. Už však nemal silu dávať hodiny, ale stále ešte komponoval. Nemal dostatok peňazí ani na základné potreby a na lekára. Začal predávať hodnotnejší nábytok a iný majetok.
Cítiac sa stále horšie a horšie, prial si byť aspoň s niekým z rodiny. V júni 1849 jeho sestra Ludwika Jędrzejewicz, ktorá mu dávala prvé lekcie na klavír, súhlasila s pozvaním do Paríža. V Paríži neskôr žila v peknom slnečnom apartmáne na Place Vendôme 12. Tu, niekoľko minút pred druhou hodinou ráno vo štvrtok 17. októbra 1849, Chopin zomrel.
Neskôr veľa osobností tvrdilo, že boli prítomní pri Chopinovom srmteľnom lôžku. „Byť pri Chopinovej smrti,“ píše Tad Szulc, „zdá sa, zaručovalo historické a sociálne postavenie.“ Medzi tých, ktorí skutočne boli pri Chopinovom smrteľnom lôžku, patrí Ludwika, kňažná Marcelina Czartoryska, dcéra George Sandovej Solange a jej manžel Auguste Clésinger, Chopinov priateľ a žiak Adolf Gutmann, priateľ Thomas Albrecht a tiež dôverník, poľský katolícky kňaz Aleksander Jełowicki.
Neskôr toho rána urobil Auguste Clésinger Chopinovu posmrtnú masku a odliatok jeho ruky. Pred pohrebom, zhodne s Chopinovým posledným želaním (súvisiacim s jeho obavou, že bude pochovaný zaživa), bolo jeho srdce vybraté a uložené do liehu. Jeho sestra neskôr odviezla srdce v urne do Varšavy, kde bolo uložené do piliera Chrámu Svätého kríža na Krakovskom predmestí, pod citátom z biblie (Matúš: "Lebo kde je tvoj poklad, tam bude aj tvoje srdce." Mt 6,21). Chopinovo srdce tu je uložené dodnes, ale v čase druhej svetovej vojny kedy bol chrám zničený počas varšavského povstania, bolo uložené na bezpečnom mieste. Kostol stojí neďaleko miesta kde žil Chopin naposledy pred odchodom z Poľska – Paláca Krasinských na Krakovskom predmestí.
Pohreb sa konal v chráme Église de la Madeleine v Paríži 30. októbra. Chopin si želal, aby bolo hrané Mozartovo Requiem. Táto skladba obsahuje veľkú časť ženských hlasov, ale v tomto chráme nikdy nebol zbor so ženskými hlasmi. Ženský zbor sa nakoniec mohol zádušnej omše zúčastniť, ale musel byť ukrytý za čiernou zamatovou oponou. Sólistom bol basista Luigi Lablache, ktorý rovnakú pieseň spieval na Haydnovom pohrebe (tiež účinkoval na pohrebe Belliniho) a mezzosopranistka Pauline Viardot. Tiež bolo hrané Chopinovo Prelúdium č. 4 e moll a č. 6 b moll. Pohrebu sa zúčastnilo okolo tri tisíc ľudí, ale chýbala medzi nimi George Sandová.
Chopin bol pochovaný, podľa jeho vôle, na cintoríne Père Lachaise. Na mieste bol hraný Pohrebný pochod z jeho klavírnej sonáty č. 2 b moll Op. 35 v inštrumentácii Napoleona Henriho Rebera.
Chopinov hrob s náhrobkom vytesaným Clésingerom priťahuje množstvo návštevníkov a je celoročne vyzdobený kvetmi.
Roku 2008 se rozhoreli spory o príčine Chopinovho úmrtia, vedľa tradovanej tuberkulózy sa začalo hovoriť o cystickej fibróze, dedičnej chorobe. K záveru nebolo nožné dospieť, pretože poľská vláda nedovolila odber vzorky z Chopinovho srdca pre vykonanie testov DNA.
Dielo.
"Viac informácií nájdete v článku Zoznam skladieb Fryderyka Chopina"
Väčšina Chopinových diel je určená pre klavír. Jeho improvizačné umenie sa zobrazilo v prelúdiách, zatiaľ čo v nokturnách z 30. a 40. rokov sa uplatnila jeho veľmi jemná, spevná a konfiguráciami opradená melodika. Tanečné skladby komponoval výhradne v trojdobom metre, pritom poľský národný prvok preniká najviac v 60 mazúrkach a v slávnostných polonézach. Jeho valčíky majú prevažne salónny ráz. 3. klavírna a 1. violončelová sonáta (1846) vykazujú nezvyčajné formové riešenia (slávny Smútočný pochod predchádzal kompozícii ostatných viet sonáty b moll o dva roky).
Chopin napísal vyše 200 skladieb, medzi tie najvýznamnejšie patria:
Jeho hudba predstavuje vrchol romantickej klavírnej tvorby a dodnes patrí k základnému repertoáru klaviristov.

</doc>
<doc id="29792" url="https://sk.wikipedia.org/wiki?curid=29792" title="Nikifor Krynicki">
Nikifor Krynicki

Nikifor Krynicki (* 25. máj 1895, Krynica-Zdrój – † 10. október 1968, Folusz), vlastným menom „Epifaniusz Drowniak“, bol významný rusínsky (łemkovský) naivný maliar, ktorý žil a tvoril v poľských kúpeľoch Krynica Zdrój.
Takmer celý život žil nedocenený osamote a v biede, v zajatí psychickej choroby. Jeho diela boli ocenené až ku koncu jeho života a dnes je pokladaný za jedného z najvýznamnejších naivných maliarov. V centre mesta Krynica Zdrój je múzeum Nikiforových prác.
Totožnosť Nikifora Krynického bola úradne vytvorená až v roku 1962, keď bol súdne do matriky zapísaný s fiktívnymi údajmi na žiadosť predsedu Mestskej národnej rady v Krynici. Epifaniusz Drowniak prijal občiansky preukaz na fiktívne meno Krynicki zrejme v obave pred možnými represiami úradov. Samotný Nikifor sa vždy podpisoval ako „Nikifor“, „Netyfor“ alebo „Matejko“. 
Nikiforov talent sa prejavil hlavne v jeho tvorbe malých obrázkov, na krajoch zošitov a na útržkoch papierov, na ktoré maľoval autoportréty, náboženské témy a obrazy z Krynice. Za svoj veľmi plodný život namaľoval niekoľko desiatok tisíc kresieb a obrazov.
Posledné roky Nikiforovho života sa stali námetom pre film poľského režiséra Krzysztofa Krauze „Mój Nikifor“ s Krystynou Feldman v úlohe Nikifora.

</doc>
<doc id="29793" url="https://sk.wikipedia.org/wiki?curid=29793" title="Nikifor">
Nikifor



</doc>
<doc id="29794" url="https://sk.wikipedia.org/wiki?curid=29794" title="Charles Bukowski">
Charles Bukowski

Henry Charles Bukowski, rodený Heinrich Karl Bukowski (* 16. august 1920, Andernach – † 9. marec 1994, San Pedro, USA) bol americký spisovateľ. Je známy aj pod prezývkami ako Hank, Buk. Vo svojich dielach vystupoval pod menom Henry Chinaski.
Život.
Narodil sa v nemeckom mestečku Andernach, kde sa jeho matka, rodená Nemka, zoznámila s jeho otcom, americkým vojakom slúžiacim v Nemecku počas okupácie na konci 1. svetovej vojny. Keď mal Bukowski dva roky, rodina sa presťahovala do Ameriky. Vyrastal v Los Angeles, kde prežil 40 rokov. Bukowski mal škaredé detstvo. Otec ho bil, niektoré pramene uvádzajú, že ho dokonca zneužíval. Bukowski začal piť ako trinásťročný, aby zmiernil následky neradostného života. Alkohol neprispel zdraviu jeho pleti sužovanej akné, vďaka ktorému vyzeral staršie. Alkohol sprevádzal Bukowského počas celého jeho života. V roku 1955 Bukowského hospitalizovali s krvácajúcim vredom, ktorý spôsobil alkoholizmus. Vred mu vyliečili, z alkoholizmu sa však nedostal. Po prepustení začal znova piť, ale aj písať. Bukowski viedol zaujímavý život, raz bol dokonca zadržaný vo vyšetrovacej väzbe pre podozrenie z vyhýbania sa vojenskej službe. Vystriedal veľa zamestnaní. Pracoval na pošte takmer 10 rokov. O tejto etape života napísal román Poštový úrad. Ako sám hovoril, pracoval aj v tých najpodradnejších zamestnaniach len preto, aby mal peniaze na alkohol. Zomrel na dôsledky leukémie v San Pedre v Kalifornii vo veku 73 rokov.
Tvorba.
Svoj prvý príbeh vydal vo veku 24 rokov, aktívne však začal písať až keď mal 34 rokov. Vydal viac ako 45 kníh básni a próz. Svojou tvorbou aj spôsobom života sa Bukowski niekedy dáva do súvislosti s beat generation. V skutočnosti však s nimi nemal nič spoločné. Jeho ciele a prístup k životu boli totiž úplne iné a do podvedomia verejnosti sa ako spisovateľ výrazne zapísal až v osemdesiatych rokoch 20. storočia. Bukowského tvorba sa úplne odlišuje od do tej doby uverejňovanej literatúry. Texty sú ľahké a oplývajú drsným humorom, ktorý samozrejme nie je pre každého. Počas písania Bukowski rád počúval vážnu hudbu, čo je v súvislosti s charakterom jeho textov zvláštny paradox. Obľúbil si hlavne Mahlera a Brahmsa. Bukowského knihy sú príbehmi obyčajných ľudí, ukazujú ich rutinný život taký vzdialený ideálu amerického sna.
Dielo.
Próza.
Poviedky.
Písané pre časopis Open City v rokoch 1968 - 1969.

</doc>
<doc id="29797" url="https://sk.wikipedia.org/wiki?curid=29797" title="John Forbes Nash">
John Forbes Nash

John Forbes Nash Jr. (* 13. jún 1928, Bluefield, Západná Virgínia, Spojené štáty† 23. máj 2015, Monroe Township, New Jersey, Spojené štáty) bol americký matematik známy svojou prácou v oblasti teórie hier a diferenciálnej geometrie.
Jeho sľubne sa rozvíjajúcu kariéru matematika na takmer tridsať rokov výrazne skomplikovala vážna duševná porucha, napriek tomu zotrval pri svojej práci. V roku 1994 mu bola za prínos k teórii hier udelená Cena Švédskej národnej banky za rozvoj ekonomickej vedy na pamiatku Alfreda Nobela. Spoločne s ním ju získali aj ďalší dvaja matematici, Reinhard Selten a John Harsanyi.
Osobný život.
John Nash sa narodil v malom mestečku v oblasti Apalačských vrchov v Spojených štátoch. Jeho otec, John Nash starší, bol elektrotechnickým inžinierom a matka, Virginia Martin, vyučovala jazyky. Už ako dieťa prejavoval veľký záujem o rôzne vedecké pokusy. Veľa času strávil čítaním a experimentovaním zavretý vo svojej izbe, z ktorej si urobil provizórne laboratórium. Zatiaľčo jeho sestra Martha bola úplne obyčajným dieťaťom, Johnny sa už v detstve od iných odlišoval.
Na MIT (Massachusettský technologický inštitút) sa spoznal s Aliciou Lopez-Harrison de Lardé, študentkou matematiky pochádzajúcou zo Salvádora. V roku 1957 sa s ňou oženil a od dva roky neskôr, v roku 1959, sa im narodil syn John Charles Martin. Stal sa tiež matematikom, ale rovnako ako jeho otec trpel paranoidnou schizofréniou. John Nash mal ešte jedného syna, Johna Davida, ktorého matkou bola Eleanor Stier. Odmietol však s nimi mať čokoľvek dočinenia.
Alicia sa s ním v roku 1963 rozviedla, ale v roku 1970 sa k nemu vrátila. Podľa Nashovho 
životopisu od autorky Sylvie Nasar, John a Alicia spolu žili ako „dvaja vzdialene príbuzní 
jedinci pod jednou strechou“. Potom ako John získal Nobelovu cenu, obnovili svoj vzťah a 1. júna 2001 sa znovu stali manželmi.
Schizofrénia.
V roku 1958 John Nash začal prejavovať prvé známky rozvíjajúcej sa duševnej poruchy. Začal byť 
paranoidný a počas pobytu v nemocnici v roku 1959 bola jeho diagnóza určená ako paranoidná schizofrénia. Po absolvovaní problematického pobytu v Paríži a Ženeve sa Nash vrátil v roku 1960 do Princetonu. Až do roku 1970 striedavo pobýval v rôznych psychiatrických nemocniciach a podstúpil rozličné formy terapie. 
Niektoré druhy liečby pravdepodobne neboli vhodne zvolené a prispeli k zhoršovaniu jeho stavu. Lekári totiž podcenili kľúčový význam práce a komunity pri prekonávaní duševnej poruchy. V prípade Johna Nasha sa ako najúčinnejší krok k jeho vyliečeniu javí administratívne rozhodnutie princetonskej fakulty matematiky a výpočtového centra, ktorým Nashovi v tomto ťažkom období povolili využívať prostriedky univerzity pre jeho výskum. V povedomí študentov sa tak John Nash stal „fantómom Fine Hall“ (Fine Hall je matematické centrum v Princetone), záhadnou postavou, ktorá uprostred noci čmára po tabuliach tajomné rovnice. Vďaka podpore manželky Alicie Nash zotrval pri svojej práci aj v komunite, kde jeho výstrednosti zostali nepovšimnuté a medzi inými záujmami rozvinul aj svoj záujem o výpočet presných hodnôt veľkých čísel. Tento výskum ho priviedol do princetonských výpočtových stredísk, kde pre svoju prácu vyvinul počítačové programy vysokej úrovne. Zároveň bol tak v užšom kontakte s ľudmi z Princetonu a od konca 80. rokov 20. storočia začal aktívne využívať elektronickú poštu na komunikáciu s matematikmi. Odborná verejnosť tak dostala možnosť zistiť, že nová práca legendárneho Johna Nasha má význam a hodnotu. Táto skupina matematikov potom navrhla Johna Nasha komisii Švédskej národnej banky, ktorá udeľuje Nobelovu cenu, ako kandidáta v oblasti ekonómie.
90. roky 20. storočia znamenali návrat génia - Nashovi sa podarilo zvládnuť prejavy jeho duševnej choroby. Stále dúfal, že sa mu podaria zásadné vedecké odhalenia. Jeho práca v roku 2015 sa zaoberala zaujímavými špekuláciami v pokročilej teórii hier.
Kariéra.
V lete roku 1950 pracoval pre RAND Corporation v kalifornskom meste Santa Monica, kam sa nakrátko vrátil aj v rokoch 1952 a 1954. Od roku 1950 zároveň vyučoval matematiku na Princetone a študoval. Podarilo sa mu vyhnúť sa vojenskej službe. V tomto období dokázal platnosť tzv. Nashovho teorému vnorenia, dôležitého výsledku v diferenciálnej geometrii o mnohotvárnosti.
Od roku 1951 do jari roku 1959 pôsobil na MIT a oddychový rok strávil prácou v Inštitúte pre pokročilé štúdium na Princetone.
V rokoch 1965-1967 zastával miesto výskumného pracovníka na Brandeis University. Potom sa na 30 rokov publikačne odmlčal. Do roku 1996 publikoval spolu 23 vedeckých prác. V posledných rokoch svojho života sa venoval matematike v Princetone a hoci bol opatrný v styku s neznámymi ľuďmi, zasvätení hovorili o jeho suchom humore.
Na Nashovu kariéru mala zásadný vplyv podpora jeho ženy Alicie. Povzbudzovala ho, keď trpel halucináciami, a chápala, že akokoľvek nevýrazné zapojenie do činnosti princetonskej komunity matematikov Nashovi veľmi prospievalo. Okrem toho Alicia odvážne pracovala v mužmi ovládanom odvetví ako počítačová programátorka, aby materiálne zabezpečila seba, manžela a syna.
Úmrtie.
John Nash a jeho manželka Alicia zomreli pri dopravnej nehode na diaľnici New Jersey Turnpike v blízkosti mesta Monroe Township, v štáte New Jersey o 17:18 EST 23. mája 2015. Podľa hovorcu New Jersey State Police, seržanta Gregoryho Williamsa, vodič ich taxíka Ford Crown Victoria stratil kontrolu nad vozidlom pri predbiehaní a narazil do zvodidiel (okolo 16:30 EST).

</doc>
<doc id="29800" url="https://sk.wikipedia.org/wiki?curid=29800" title="Mariánska priekopa">
Mariánska priekopa

Mariánska priekopa je najhlbšie miesto zemského povrchu s hĺbkou pod hladinou severného Tichého oceánu (niektoré zdroje uvádzajú hĺbku ). Leží pri Mariánskych ostrovoch. Je dlhá a široká priemerne .
Bola prvýkrát objavená v roku 1951 Britskou výskumnou loďou "Challenger II", ktorá dala názov najhlbšej časti priekopy – Challengerskej priehlbiny. Meraním času odrazu zvuku od dna priekopy sonarom namerali na Challengeri II hĺbku (11° 19' N, 142° 15' E). Vzhľadom na presnosť metódy merania a ich opakovaní oficiálne oznámili opatrnejšiu hodnotu: . Následné merania v roku 1984, uskutočnené japonskou expedíciou pod záštitou UNESCO, upresnili maximálnu hĺbku priekopy na 10 924 ± .
23. januára 1960 (13:06) sa Don Walsh a Jacques Piccard ponorili v batyskafe Námorníctva Spojených štátov amerických "Trieste" na dno priekopy. Na dne priekopy tlak dosahoval hodnoty 108,6 MPa. Výskumníci Jacques Piccard a Donald Walsh boli v guľatej pozorovacej kabíne so stenami hrubými , kvôli ochrane pred enormným tlakom. Ponor trval 4 hodiny a 48 minút. Výnor na hladinu trval 3 hodiny a 15 minút.
Palubné prístroje ukazovali hĺbku , údaje boli korigované na (tiež udávané ). Na dne Walsha a Piccarda prekvapila prítomnosť života (ploská ryba, platesa), ktorému zjavne extrémny tlak neprekážal.
Na dno Mariánskej priekopy sa ľudia vrátili až 25. marca 2012, keď tam v miniponorke "Deepsea Challenger" samostatne zostúpil James Cameron. Na palube mal aj stereoskopické kamery, ktoré celú výpravu zaznamenávali.

</doc>
<doc id="29804" url="https://sk.wikipedia.org/wiki?curid=29804" title="Had (súhvezdie)">
Had (súhvezdie)

Had ("Serpens") je jedno z 88 súhvezdí modernej astronómie, ako aj jedným zo 48 súhvezdí zavedených Ptolemaiom.
Medzi modernými súhvezdiami je jedinečné tym, že sa rozdeľuje na 2 časti, Hlava hada a Chvost hada. Medzi týmito dvoma súhvezdiami leží súhvezdie Hadonos, človek držiaci hada.
Legenda.
Had, znak opatrnosti a múdrosti, bol podľa legendy pomocníkom lekára Asklépia, ktorý sa tiež dostal na oblohu ako Hadonos. Had mu pomáhal hľadať v lese liečivé byliny a korienky. Preto býval Aeskulap zobrazovaný s palicou, po ktorej sa vinie had. Je to symbol neustále sa ohrozujúceho života. S týmto obrázkom sa ešte môžeme stretnúť v mnohých starých lekárňach, v starých lekárskych knihách a aj v znaku dnešných lekárov. Podľa trochu inej legendy Hadonos s Hadom bojoval a roztrhol ho na dve časti – na Hlavu Hada a Chvost Hada.
Rozdelenie na dve časti.
Had je medzi všetkými 88 súhvezdiami jedinečné – ako jediné je totiž rozdelené na dve časti, na asterizmus Hlava Hada, ktorý tvorí jeho západnú časť a asterizmus Chvost Hada, ktorý tvorí jeho východnú časť. Medzi nimi je súhvezdie Hadonos. Tieto dve časti súhvezdia sa však spomínajú vždy len pod jedným názvom Had. Zodpovedá tomu aj označenie hviezd Flamsteedovými číslami: Začínajú od západnej časti Hlavy Hada a postupne vzrastajú smerom na východ, kde potom rovnako pokračujú do Chvosta Hada, akoby súhvezdie ani nebolo rozdelené.
Hlava Hada (Serpens Caput).
Väčšia časť súhvezdia je Hlava Hada (Serpens Caput) na západ od Hadonosa, ktorá obsahuje aj najjasnejšiu hviezdu súhvezdia. Je to alfa Serpentis s názvom Unukalhai, ktorá sa niekedy skrátene volá aj Unuk. Jej názov pochádza z z arabského Unk al Hayyah alebo Unuk El Haia, čo znamená „šija hada“. Zriedkavejšie sa používa aj latinský názov Cor Serpentis, čiže „srdce hada“. Táto pomerne jasná hviezda 2,6 magnitúdy prevyšuje svietivosť Slnka 35-krát. Vo vzdialenosti 62“ má sprievodcu jasného 11,5 magnitúd. Nie je to fyzická dvojhviezda, na rozdiel od bety Serpentis. Jasnosti zložiek beta Serpentis sú 3,7 a 9,2 mag a ich vzájomná vzdialenosť je 31“. Na vyhľadanie slabšieho sprievodcu potrebujeme ďalekohľad s priemerom objektívu aspoň . Od Zeme sú vzdialené 95 svetelných rokov. Beta je najspodnejšia hviezda z „kríža“ nachádzajúceho sa pod Severnou korunou a tvoreného okrem nej ešte hviezdami kappa, gama, ró a iota. Ľahšie ako beta sa dá rozlíšiť hviezda delta Serpentis s jasnosťou zložiek 4,5 a 5,4 magnitúd, ktorých vzdialenosť je 4“. Na ich rozlíšenie stačí už ďalekohľad.
Medzi hviezdami beta a gama Serpentis, asi 10° od Unukalhai je R Serpentis, premenná hviezda typu Mira Ceti.
V Hlave Hada sa nachádza jedna z najkrajších guľových hviezdokôp severnej oblohy M5. Leží v juhozápadnom (pravom dolnom) okraji súhvezdia. Má celkovú jasnosť 6,2 mag, čiže takmer na hranici viditeľnosti voľným okom. Leží vo vzdialenosti asi 25 000 až 27 000 svetelných rokov a obsahuje zhruba 60 000 hviezd.
Nachádza sa tu tiež netypická prstencová galaxia, Hoagov objekt. Okolo jej žltého jadra sa otáča takmer dokonalý kruh modrých hviezd, ktorý je od jadra zdanlivo úplne izolovaný.
Chvost Hada (Serpens Cauda).
Chvost Hada (Serpens Cauda) je menší ako Hlava Hada a leží východne od Hadonosa. Jeho najjasnejšia hviezda je bezmenná eta, ktorá má jasnosť 3,26 mag. Théta Serpentis má meno Alya, či Alga, čo značí „had“. Je to dvojhviezda. Obe zložky patria do spektrálneho typu A5 a fyzicky spolu určite súvisia, aj keď sú od seba ďaleko. Ní Serpentis je optická dvojhviezda, v ktorej sa partneri s jasnosťou 4,4 a 8,7 magnitúd nachádzajú vo vzájomnej vzdialenosti 46“.
Takmer na rozhraní so súhvezdím Štít sa nachádza hviezdokopa aj hmlovina, pričom obe majú katalógové označenie M16. Hmlovina je známa pod menom Orlia hmlovina. Je to veľmi známa hmlovina obsahujúca tmavé prachové stĺpy, "stĺpy stvorenia", v ktorých vznikajú hviezdy. Táto oblasť vzniku hviezd je vzdialená asi 7000 svetelných rokov.
Poloha.
Had je letné súhvezdie, ktoré sa nachádza nad ekliptikou po oboch stranách Hadonosa. Hoci nájsť Hadonosa je pomerne komplikované, s Hadom je to o niečo jednoduchšie. Hlava Hada sa totiž dvíha priamo pod výrazným obrazcom Severnej koruny, východne od Pastiera.

</doc>
<doc id="29813" url="https://sk.wikipedia.org/wiki?curid=29813" title="Simón Bolívar">
Simón Bolívar

Simón José Antonio de la Santísima Trinidad Bolívar Palacios y Blanco [bolibar] (* 24. júl 1783, Caracas, Venezuela – † 17. december 1830, Santa Marta, Kolumbia) bol venezuelský generál a politik, jeden z hlavných predstaviteľov juhoamerického boja za nezávislosť od Španielska.
Životopis.
Bol synom šľachtica španielskeho pôvodu; po smrti rodičov odišiel roku 1799 študovať do Španielska, kde sa roku 1802 oženil. Na krátku dobu sa vrátil do vlasti v rokoch 1803 - 1804 a definitívne roku 1807.
Zapojil sa do hnutia, ktoré sa snažilo o oslobodenie od španielskej nadvlády, a keď v roku 1810 junta v Caracase vyhlásila nezávislosť, vyslala Bolívara ako vyjednávača do Anglicka. V roku 1812 sa zúčastnil na neúspešnom povstaní venezuelských republikánov pod vedením Francisca de Mirandu. Po Mirandovej kapitulácii potom v Cartagene organizoval ozbrojené sily, ktoré sa v roku 1813 zmocnili Caracasu; Bolívar získal titul Osloboditeľ "(El Libertador)".
V roku 1814 sa mu na krátku dobu podarilo oslobodiť aj Bogotu, ale v nasledujúcom roku po opakovanej porážke odišiel hľadať pomoc na Jamajku, neskôr na Haiti.
V roku 1816 sa znova vrátil s vojskom a dobyl Angosturu (dnešný Ciudad Bolívar), ktorá sa stala sídlom revolučnej vlády. Po víťazstve pri Boyacá v roku 1819 bola veľká časť Novej Granady oslobodená a začlenila sa do Veľkej Kolumbie (federácia dnešnej Venezuely, Kolumbie, Panamy a Ekvádoru), vytvorené na "kongrese v Angosture"; Bolívar sa stal prezidentom Veľkej Kolumbie.
Ďalšie víťazstvá nad španielskymi vojskami v rokoch 1821 až 1822 upevnili Bolívarove postavenie. Bolívar prispel k oslobodeniu Peru a roku 1821 bol zvolený za jeho prezidenta.
Definitívnu porážku Španielom zasadili v roku 1824 Bolívar pri Ayacucha a Sucre pri Juníne. Roku 1825 bolo Horné Peru na jeho počesť pomenované Bolívia.
Bolívarov plán na vytvorenie panamerickej federácie kongres latinskoamerických štátov v Paname v roku 1826 neprijal. Veľkú Kolumbiu zmietali stále väčšie nezhody, ktoré Bolívar nebol schopný zvládnuť. V rokoch 1827 – 1828 sa odtrhli Peru a Bolívia. Sklamaný odstúpil v roku 1828 z prezidentského úradu a stiahol sa do ústrania.
V rokoch 1829 – 1830 sa od Venezuely odtrhli Kolumbia a Ekvádor; Bolívar, chorý na tuberkulózu, zomrel roku 1830.
O úcte, ktorú dodnes Bolívar v Južnej Amerike požíva, svedčí napríklad aj to, že jeho rodná zem, Venezuela, nesie oficiálny názov "República Bolivariana de Venezuela" (Bolívarská venezuelská republika). Meno "Bolívar" má tiež venezuelská mena.

</doc>
<doc id="29814" url="https://sk.wikipedia.org/wiki?curid=29814" title="Krv">
Krv

Krv (, ) je z morfologického hľadiska mezenchýmové tkanivo, ktorého bunky (hemocyty) sa pohybujú v tekutej medzibunkovej látke (krvnej plazme). Z fyziologického hľadiska je krv rovnorodá tekutina pozostávajúca z krvných buniek rozptýlených v krvnej plazme.
Medicínske termíny súvisiace s krvou sa môžu začínať na „hemo-“ alebo „hemato-“ a končiť sa na „-émia“.
Hlavnou funkciou krvi je dopravovať živiny (glukózu, tuky a aminokyseliny) a základné prvky (napr. kyslík) do tkanív a odvádza odpadové produkty (napr. oxid uhličitý, kyselinu mliečnu). Krv transportuje aj bunky (napríklad biele krvinky, krvné doštičky) a rôzne chemické zlúčeniny (napr. hormóny) medzi tkanivami. Problémy s krvným zložením alebo cirkuláciou môžu viesť k poruchám funkcie tkanív a orgánov.
Medzi druhmi živočíchov existujú v krvi rozdiely. Tvoria ju krvná plazma a bunky.
Ľudia.
Ľudská krv je kvapalné tkanivo a jednou z jej hlavných funkcií je transport kyslíka po tele. Zásobuje tkanivá živinami, rozvádza hormóny, odvádza odpadové produkty a obsahuje rôzne zložky imunitného systému, ktoré chránia telo pred infekciou. Priemerný ľudský organizmus obsahuje asi 46 litrov krvi, čo je asi 8 % telesnej hmotnosti. Dospelí ľudia majú asi 60 ml krvi na kilogram telesnej hmotnosti.
Ľudská krv je červená v rozsahu od svetločervenej, keď je okysličená, po tmavočervenú, keď je odkysličená. Červená farba pochádza z hemoglobínu, čo je metaloproteínová zlúčenina obsahujúca železo vo forme chemickej štruktúry kofaktoru – hému, na ktorú sa viaže kyslík. Žily sú modré, pretože koža svetlo rozptyľuje. Navyše krv vo vnútri je tmavočervená a vykazuje slabý svetelný odraz. Žily a tepny vyzerajú podobne, keď sa koža odstráni a pozeráme sa na ne priamo.
Krv sa pohybuje v cievach a je poháňaná srdcom, čo je svalové čerpadlo. Prúdi do pľúc na okysličenie a potom cirkuluje telom cez tepny. Rozptyľuje svoj obsiahnutý kyslík prechodom cez tenké krvné cievy, nazývané kapiláry (vlásočnice). Potom sa vracia do srdca žilami. Článok obehová sústava obsahuje podrobný opis tejto cirkulácie.
Krv transportuje aj metabolické odpadové produkty, lieky a iné cudzie chemikálie do pečene na elimináciu a do obličiek na vylúčenie močom.
Tlmivý roztok kyseliny uhličitej (H2CO3) a hydrogenuhličitanu (HCO3-) je prítomný v prúde ľudskej krvi na udržanie pH medzi 7,35 a 7,45.
Charakteristika.
U človeka tvorí krv 8 až 9 % hmotnosti tela. Jej objem je priemerne 5 litrov. Stále sa obnovuje – všetky zložky však individuálne. Krv je červená nepriehľadná (viskózna) suspenzia prúdiaca v krvných cievach, skladá sa z tekutej zložky – krvnej plazmy (56 %), z rôznych typov buniek (červené krvinky, biele krvinky, krvné doštičky) (44 %) a spolu s tkanivovým mokom vytvára vnútorné prostredie organizmu. Krv sa nedostáva do priameho styku s tkanivami – prúdi v uzavretých rúrkach a predovšetkým sprostredkúva prenos látok a dýchacích plynov medzi vonkajším a vnútorným prostredím. Strata krvi bez následkov je 0,5 litra, strata väčšia ako 1,5 litra môže spôsobiť smrť.
Zloženie.
Krv okrem krvného séra sa nazýva krvný koláč.
Krv pozostáva z krvných teliesok (približne 44 % obsahu krvi) a krvnej plazmy (približne 55 % obsahu krvi) a vodného roztoku obsahujúceho proteíny, soli a jednoduché molekulárne látky, ako napr. monosacharidy. Krv tiež obsahuje hormóny, rozpustené plyny, živiny (cukor, lipidy a vitamíny). 
Z chemicko-fyzikálneho hľadiska je krv suspenziou, čiže zmes tekutých a tuhých látok. Krv má oproti plazme kvôli prítomným červeným krvinkám zvýšenú viskozitu. Čím vyšší obsah hematokritu, tým je nižšia rýchlosť prúdenia krvi. Vďaka tvárnosti červených krviniek sa krv pri vyššej prietokovej rýchlosti nespráva ako suspenzia, ale ako emulzia. 
Hodnota pH krvi je 7,4. Ak táto hodnota klesne pod hranicu (cca 7,35), hovoríme o acidóze (kyslosť), ak je hodnota vyššia (cca 7,45), hovoríme o alkalóze (zásaditosť).
Krvácanie.
Pri poranení cievy sa rozpadajú červené krvné doštičky, ktoré uvoľňujú enzým trombokinázu. Protrombín sa za prítomnosti vápenatých iónov (Ca2+) premieňa na trombín. Pôsobením trombínu sa v krvnej plazme rozpustná látka fibrinogén mení na nerozpustný fibrín. Fibrín vytvorí sieť vlákien, do ktorých sa zachytia krvinky. Vznikne krvný koláč, poranená cieva sa uzavrie. Koláč vytlačí krvné sérum (krvná plazma bez fibrinogénu). Po uzatvorení cievy pôsobia protizrážanlivé faktory. Pokiaľ nepôsobia, vznikajú trombózy (zrazená krv v cievach). Tie môžu byť zanesené na iné miesto – upchajú cievu zásobujúcu krvou niektorý orgán – dochádza k embólii.
Krvné skupiny.
Objavil ich rakúsky lekár Karl Landsteiner. Prvá publikácia o nich vyšla vo Viedenskom medicínskom týždenníku pod titulom „O fenoméne zhlukovania normálnej ľudskej krvi“ v roku 1901 a v roku 1930 dostal za tento objav Nobelovu cenu. Táto teória bola založená na existencii antigénu (molekuly na povrchu membrány červených krviniek) a protilátky (v krvnej plazme). Napriek tomu si ešte stále mnohí myslia, že tento úspech patrí českému lekárovi Janovi Janskému.
Zaujímavosti.
Zistilo sa, že citlivosť človeka na choleru (a ostatné infekčné hnačkové ochorenia) je do istej miery podmienená jeho krvnou skupinou. Najcitlivejší sú ľudia s krvnou skupinou 0, naopak najodolnejší sú jedinci s krvnou skupinou AB. Medzi nimi – čo sa týka citlivosti na infekciu – sa nachádzajú krvné skupiny A a B, pričom A je o niečo odolnejšia ako B.
Bezstavovce.
U niektorých bezstavovcov ako napr. hmyz je kyslík jednoducho rozpustený v plazme. Väčšie zvieratá používajú respiračné proteíny na zvýšenie kapacity na prenos kyslíka. Hemoglobín je najčastejší respiračný proteín objavený v prírode. Hemocyanín (modrý) obsahuje meď a vyskytuje sa u kôrovcov a mäkkýšov. Existuje teória, že plášťovce môžu používať „vanabíny“ (proteíny obsahujúce vanád) na respiračný pigment – farbivo (svetlo zelené, modré alebo oranžové).
Pri mnohých bezstavovcoch tieto proteíny prenášajúce kyslík sú voľne rozpustné v krvi a u stavovcov sú obsiahnuté v špecializovaných červených krvinkách, umožňujúc vyššiu koncentráciu respiračných pigmentov bez zvýšenia viskozity alebo bez poškodenia krvných filtračných orgánov ako obličky.
Hmyz.
V prípade hmyzu nie je krv (presnejšie hemolymfa) zahrnutá do transportu kyslíka. (Otvory nazývané priedušnice umožňujú kyslíku zo vzduchu rozptýliť sa priamo do tkaniva.) Krv hmyzu prenáša živiny do tkanív a odnáša odpadové produkty.

</doc>
<doc id="29816" url="https://sk.wikipedia.org/wiki?curid=29816" title="Pavlice">
Pavlice

Pavlice môže byť:

</doc>
<doc id="29818" url="https://sk.wikipedia.org/wiki?curid=29818" title="Plaveč">
Plaveč

Plaveč môže byť:

</doc>
<doc id="29819" url="https://sk.wikipedia.org/wiki?curid=29819" title="Vysočany">
Vysočany

Vysočany môže byť:

</doc>
<doc id="29820" url="https://sk.wikipedia.org/wiki?curid=29820" title="Konštitučná monarchia">
Konštitučná monarchia

Konštitučná monarchia je monarchia, v ktorej je moc panovníka obmedzená ústavou (odtiaľ názov „konštitučná“). 
Ústavu vydáva sám panovník alebo parlament či iné ústavodarné zhromaždenie. Panovník (spravidla kráľ alebo kráľovná) má iba reprezentačnú funkciu. Funkciu politickú vykonáva spravidla politik poverený parlamentom.
Konštitučná monarchia sa vyvinula v západnej a južnej Európe v 19. stor. (v Anglicku už 1689) na obmedzenie panovníckej moci.
Opakom je absolútna monarchia.

</doc>
<doc id="29821" url="https://sk.wikipedia.org/wiki?curid=29821" title="Olympijské hry">
Olympijské hry

Olympijské hry alebo hovorovo olympiáda môže byť:

</doc>
<doc id="29822" url="https://sk.wikipedia.org/wiki?curid=29822" title="Kerberos">
Kerberos

"O mesiaci Pluta pozri Kerberos (mesiac)"
Kerberos (, ) je bájny trojhlavý pes, ktorý stráži vchod do podsvetia – Hádu. Z postáv sa s ním stretol hrdina Herakles, spevák Orfeus a hrdinka Psyché.
Súrodencami Kerberosa boli:

</doc>
<doc id="29825" url="https://sk.wikipedia.org/wiki?curid=29825" title="Prometeus (mytológia)">
Prometeus (mytológia)

Prometeus alebo Prométheus alebo Prometheus () bol v starogréckej mytológii titan, ktorý stvoril ľudí, daroval im oheň, začo bol prikovaný ku skale. V dejinách kultúry je Prometeus častým námetom, napr. u Goetheho. Motív obetovania sa však objavil aj u Hviezdoslava v diele Slovenský Prometej.
Genealógia.
V gréckej mytológii je Prometeus (doslova "Predmysliteľ")
Podľa Hesioda je bratom Atlasa, Menoitiosa a Epimetea (porovnaj Teogónia, verše 507-616). Synom Prometea (s Klyménou alebo Kelaónou) je Deukalión.
V každom prípade je Prometeus božského pôvodu. Nie je priamo príbuzný s vládnucou generáciou bohov za Dia (olympských bohov).
Báj.
Prometheus stvoril človeka, naučil ho hospodáriť, loviť, liečiť a pod. Diovi sa však nepáčilo, že mu ľudia neobetujú a tak prikázal Prometeovi, nech mu obetuje za nich. Prometeus zabil býka, do kože zabalil mäso a kosti obalil tukom. Zeus poznal, že sa ho snaží oklamať, no predsa si vybral "bohatšiu" a lákavejšie vyzerajúcu časť obety - kosti obalené v tuku. Odvtedy ľudia mali zo zvierat kožu a mäso a kosti a tuk obetovali bohom. Zeus sa však nahneval a zobral ľuďom oheň so slovami, ak majú mäso, nech ho jedia surové. Prometeus však mal ľudí rád a oheň ukradol z Diovho paláca. Za trest ho dal Zeus prikovať Hefaistovými reťazami na pohorie Kaukaz, kde mu denno-denne orol ujedal z pečene, ktorá mu v noci dorastala. Až raz ho Herakles vyslobodil a orla zastrelil šípom. Prometeus však musel nosiť prsteň s kúskom kaukazskej skaly - aby sa neporušil trest Diov - pripútanie ku skale. Podľa báje je toto dôvod, prečo existujú prstene s kameňmi.

</doc>
<doc id="29826" url="https://sk.wikipedia.org/wiki?curid=29826" title="Priamos">
Priamos

Priamos alebo zastarano Priamus (gr. Priamos, lat. Priamus) bol starý a posledný trójsky kráľ počas Homérom opisovanej Trójskej vojny. Známi sú jeho synovia Hektor a Paris.
Po ňom je pomenovaný Priamov poklad, ktorý Heinrich Schliemann roku 1872 našiel pri vykopávkach v Tróji.
Príbuzenstvo.
Manželka.
Jeho manželka bola Hekaba, s ktorou mal 14 detí.

</doc>
<doc id="29828" url="https://sk.wikipedia.org/wiki?curid=29828" title="Héra (bohyňa)">
Héra (bohyňa)

Héra (iné názvy: Héré, zastarano Hera či Here; po grécky Ἥρα - Héra alebo Ἥρη - Héré) je v starogréckej mytológii hlavná bohyňa manželstva, žien a rodiny, ochraňuje rodiace ženy a deti. Je manželkou a sestrou boha Dia a dcérou Titana Krona a jeho manželky a sestry, Rhei. Jednou z jej charakteristických čŕt v mýtoch je jej žiarlivá a pomstychtivá povaha pri zaobchádzaní s každým, kto ju urazil - keďže jej muž Zeus jej bol často neverný s inými bohyňami, či dokonca smrteľnými ženami, jeho deťom strpčovala život a pripravovala im všemožné nástrahy. 
Jej ikonografia ju zvyčajne zobrazuje ako dôstojnú, matrónsku postavu, vzpriamenú alebo intronizovanú, korunovanú polosom alebo diadémom, niekedy zahalenú ako vydatú ženu. Je patrónkou svadieb, požehnáva a legalizuje manželské zväzky a chráni ženy pred nehodami pri pôrode. Medzi jej posvätné zvieratá patria krava, kukučka a páv. Niekedy sa zobrazuje s granátovým jablkom ako symbolom nesmrteľnosti. Je totožná s rímskou bohyňou Juno. 
Kult.
Héra bola pravdepodobne prvým božstvom, ktorému Gréci zasvätili uzavretú zastrešenú chrámovú svätyňu na Same okolo roku 800 pred Kr. Neskôr ju nahradil Héraion na Same, jeden z najväčších gréckych chrámov (oltáre boli pred chrámami pod holým nebom). Na tomto mieste bolo postavených mnoho chrámov, takže dôkazy sú trochu zmätočné a archeologické dátumy sú neisté.
Chrám, ktorý vytvorili sochári a architekti z rodu Rhoecus, bol zničený v rokoch 570 až 560 pred Kr. Nahradil ho Polykratov chrám z rokov 540 - 530 pred Kr. V jednom z týchto chrámov vidíme les 155 stĺpov. Na tomto chráme sa tiež nenachádzajú žiadne dôkazy o dlaždiciach, čo naznačuje, že buď chrám nebol nikdy dokončený, alebo bol zhora otvorený.
Skoršie svätyne, ktorých zasvätenie Hére nie je potvrdené, boli mykénskeho typu nazývané "domové svätyne". Vykopávky v Same odhalili votívne dary, mnohé z nich z konca 8. a 7. storočia pred n. l., ktoré dokazujú, že Héra v Same nebola len miestnou gréckou bohyňou Egejského mora. V tamojšom múzeu sa nachádzajú figúrky bohov a suplikantov a ďalšie votívne dary z Arménie, Babylonu, Iránu, Asýrie, Egypta, čo svedčí o povesti, ktorej sa táto svätyňa Héry tešila, a o veľkom príleve pútnikov. V porovnaní s touto mocnou bohyňou, ktorej patril aj najstarší chrám v Olympii a dva veľké chrámy v Paestume z piateho a šiesteho storočia, je podľa Burkerta Homérova búrliváčka a v mýtoch "takmer... komickou postavou".
Hoci najväčším a najstarším voľne stojacim chrámom Héry bol Heraion na Same, na gréckej pevnine sa Héra uctievala najmä ako "argejská Héra" (Héra Argeia) vo svojej svätyni, ktorá stála medzi bývalými mykénskymi mestskými štátmi Argos a Mykény, kde sa na jej počesť slávili slávnosti nazývané "Heraia." "Tri mestá, ktoré mám najradšej," vyhlasuje kráľovná nebies v štvrtej knihe "Iliady", "sú Argos, Sparta a Mykény širokých ulíc." Chrámy Héry boli aj v Olympii, Korinte, Týre, Perachore a na posvätnom ostrove Dilos. V Magna Graecia boli postavené dva dórske chrámy Hére v Paestume, a to okolo roku 550 a 450 pred Kr. Jeden z nich, dlho nazývaný Poseidónov chrám, bol v 50. rokoch 20. storočia identifikovaný ako chrám Héry.
Na Eubóji sa v šesťdesiatročnom cykle slávil sviatok Veľkej Daidaly, zasvätený Hére.
O význame Héry v ranom archaickom období svedčia veľké stavebné projekty realizované na jej počesť. Chrámy Héry v dvoch hlavných centrách jej kultu, Heraion na Same a Heraion v Argu v Argolise, boli vôbec prvými monumentálnymi gréckymi chrámami postavenými v 8. storočí pred Kr.
Význam.
Podľa Waltera Burkerta majú Héra aj Démétér mnoho charakteristických atribútov predgréckych veľkých bohyň.
V rovnakom duchu britský vedec Charles Francis Keary predpokladá, že Héra mala v staroveku istý druh uctievania ako "bohyňa Zeme", čo súvisí s jej možným pôvodom ako pelasgickej bohyne (ako sa o nej zmieňuje Hérodotos).
Podľa Homérovho Hymnu II na "Deliana Apolóna" Héra zadržala Eileithýu, aby zabránila Léto rodiť, keď bola tehotná s Artemis a Apolónom, keďže otcom bol Zeus. Ostatné bohyne prítomné pri pôrode na Dile poslali Íris, aby ju priviedla. Keď vstúpila na ostrov, začal sa božský pôrod. V mýte o Heraklovom narodení je to samotná Héra, ktorá zariadi odklad Heraklovo narodenie, kým sa jej chránenec Eurystheus nenarodí ako prvý.
Homérov hymnus na "Apolóna Pýthia" robí z netvora Tifona potomka archaickej Héry v jej minojskej podobe, ktorý vznikol z nej samej, ako obludná verzia Hefaista, a vyvrhla ho v jaskyni v Kilíkii. 
V Hérinom chráme v Olympii bola sediaca kultová postava Héry staršia ako postava bojovníka Dia, ktorá ju sprevádzala. Homér jej vzťah k Diovi jemne vyjadril v "Iliade", v ktorej Diovi hovorí: 
Matriarchát.
V polovici devätnásteho storočia sa objavili rozsiahle štúdie, ktoré siahajú až k Johannovi Jakobovi Bachofenovi, o možnosti, že Héra, ktorej raný význam v gréckom náboženstve je pevne stanovený, bola pôvodne bohyňou matriarchálneho národa, ktorý pravdepodobne obýval Grécko pred Helénmi. Podľa tohto názoru jej činnosť ako bohyne manželstva zakladala patriarchálne puto vlastnej podriadenosti. Jej odpor voči Diovým výbojom sa vykresľuje ako Hérina "žiarlivosť", hlavný motív literárnych anekdot, ktoré podrývajú jej antický kult.
Kontroverzným však zostáva tvrdenie, že antický matriarchát alebo kultúrne zameranie na monoteistickú Veľkú bohyňu existovali u starých Grékov alebo inde. Moderní vedci toto tvrdenie vo všeobecnosti odmietajú ako nedostatočne doložené.
Mládež.
Héra bola najznámejšia ako bohyňa matróna "Héra Teleia", ale predsedala aj svadbám. V mýtoch a kultoch sa zachovali útržkovité zmienky a archaické zvyky o posvätnej svadbe Héry a Dia. V Plataiách sa nachádzala socha Héry sediacej ako nevesty od Kallimacha, ako aj stojaca matróna Héra.
Héra bola uctievaná aj ako panna. V Stymfálii v Arkádii sa tradovalo, že tam bola trojitá svätyňa "Héry Dievčaťa" (Παις [Pais]), "Dospelej ženy" (Τελεια [Teleia]) a "Odlúčenej" (Χήρη [Chḗrē] "Vdova" alebo "Rozvedená"). V oblasti okolo Argu bol Hérin chrám v Hermione pri Argu venovaný "Hére Panne". Pri prameni Kanathos neďaleko Nauflie Héra každoročne obnovovala svoje panenstvo pri obradoch, o ktorých sa nesmelo hovoriť ("arrheton") Robert Graves to interpretuje ako znázornenie nového mesiaca (Hébé), splnu (Héra) a starého mesiaca (Hekaté), ktoré zosobňujú Pannu (jar), Matku (leto), resp. ničiacu Krunu (jeseň).
Mytológia.
Narodenie.
Hera je dcérou najmladšieho Titana Krona a jeho manželky a sestry Rhey. Kronovi bolo súdené, že ho zvrhne jedno z jeho detí; aby tomu zabránil, prehĺtal všetky svoje novonarodené deti celé, až kým ho Rhea neoklamala, aby namiesto svojho najmladšieho dieťaťa, Dia, prehltol kameň. Zeus vyrastal v tajnosti, a keď dospel, oklamal svojho otca, v dôsledku čoho vyvrhol jeho súrodencov vrátane Héry. Zeus potom viedol vzburu proti Titanom, vyhnal ich a rozdelil si vládu nad svetom so svojimi bratmi Poseidónom a Hádesom.
Iné tradície však naznačujú, že podobne ako Zeus a Poseidón, ani Héra nemusela byť Kronom pohltená. Pausanias uvádza, že ju ako nemluvňa dojčili tri dcéry rieky Asterion: Okrem toho v "Iliade" Héra uvádza, že ju matka dala na výchovu Téthys: 
Manželstvo s Diom.
Héra je skôr bohyňou manželstva a pôrodu ako materstva a veľká časť jej mytológie sa točí okolo jej manželstva s bratom Zeusom. Je ním očarená a zvádza ho. On ju podvádza a má veľa detí s inými bohyňami a smrteľnými ženami. Je silne žiarlivá a pomstychtivá voči jeho deťom a ich matkám. On sa jej vyhráža a je voči nej násilný.
V Iliade Zeus naznačuje, že ich manželstvo bolo akýmsi útekom, keďže ležali v tajnosti pred rodičmi, Pausanias zaznamenáva príbeh o tom, ako sa vzali, v ktorom sa Zeus premenil na kukučku, aby sa Hére dvoril. Ona vtáka chytila a nechala si ho ako domáceho miláčika; preto kukučka sedí na jej žezle. Podľa scholionu o Theokritových Idylách, keď Héra smerovala sama k hore Thornax, Zeus vyvolal strašnú búrku a premenil sa na kukučku, ktorá priletela a sadla si jej na kolená. Héra ho prikryla svojím plášťom. Zeus sa potom premenil späť a chytil ju. Keďže s ním odmietala spať kvôli ich matke, sľúbil jej, že sa s ňou ožení.
V jednom podaní sa Héra odmietla vydať za Dia a ukryla sa v jaskyni, aby sa mu vyhla; pozemšťan Achilles ju presvedčil, aby mu dala šancu, a tak mali obaja prvý pohlavný styk. Tento variant hovorí, že Héru vychovávala nymfa Makris na ostrove Eubója, ale Zeus ju uniesol, načo im hora Cithaeron podľa Plutarchových slov "poskytla tienisté zákutia". Keď Makris prišla hľadať svoju chránenkyňu, boh hory Cithaeron ju odohnal so slovami, že Zeus si tam užíva s Léto.
Podľa Kallimacha ich svadobná hostina trvala tristo rokov. Jablká Hesperidiek, ktoré mal Herakles za úlohu vziať, boli svadobným darom Gaii.
Po hádke s Diom ho Héra opustila a utiahla sa na Euboiu a žiadne Diovo prihováranie nedokázalo ovplyvniť jej rozhodnutie. Miestny kráľ Cithaeron potom Diovi poradil, aby vzal drevenú sochu ženy, zabalil ju a predstieral, že sa s ňou ožení. Zeus urobil, ako mu povedal, a tvrdil, že "ona" je Plataea, Asópova dcéra. Héra, len čo sa to dozvedela, prerušila svadobný obrad a strhla z postavy šaty, aby zistila, že je to len socha bez života, a nie zamilovaná rivalka. Kráľovná a jej kráľ sa zmierili a na pamiatku toho tamojší ľud slávil sviatok zvaný Daidala. Počas neho sa konala rekonštrukcia mýtu, pri ktorej vybrali drevenú sochu Héry, vykúpali ju v rieke Asopus a potom ju postavili na voz, aby viedla sprievod ako nevesta, a nakoniec ju rituálne spálili.
Podľa Diodora Sicílskeho bola Alkméné, Heraklova matka, úplne poslednou smrteľnou ženou, s ktorou kedy Zeus spal. Po Heraklovom narodení prestal plodiť ľudí.
Herakles.
Héra je Heraklova nevlastná matka a jeho nepriateľka. Meno Herakles znamená "Hérina sláva". V Homérovej "Iliade" sa uvádza, že keď mala Alkména porodiť Herakla, Zeus oznámil všetkým bohom, že v ten deň sa narodí dieťa od samotného Dia a bude vládnuť všetkým okolo seba. Héra po tom, čo požiadala Dia, aby na to prisahal, zostúpila z Olympu do Argu a prinútila manželku Sthenela (Perseovho syna) porodiť Eurysthea až po siedmich mesiacoch, pričom zároveň zabránila Alkméne porodiť Herakla. To malo za následok splnenie Diovej prísahy v tom zmysle, že jeho prísaha sa týkala Eurysthea, a nie Herakla. Podľa Pausaniovho rozprávania Héra poslala čarodejnice (ako ich nazývali Tébania), aby Alkméne zabránili porodiť Herakla. Čarodejniciam sa darilo zabrániť pôrodu, kým Historis, dcéra Tiresia, nevymyslela trik, ako čarodejnice oklamať. Podobne ako Galanthis, aj Historis oznámila, že Alkména porodila svoje dieťa; keďže boli oklamané, čarodejnice odišli a umožnili Alkméne porodiť.
Hérin hnev voči Diovmu synovi pokračuje a keď je Herakles ešte nemluvňa, Héra pošle dva hady, aby ho zabili, keď leží v postieľke. Herakles hady uškrtí holými rukami a jeho opatrovateľka ho nájde, ako sa hrá s ich bezvládnymi telami, akoby to boli detskou hračkou.
Jedna z verzií vzniku Mliečnej cesty hovorí, že Zeus oklamal Héru, aby dojčila nemluvňa Herakla. Keď zistila, kto je, odtrhla ho od svojho prsníka a výron jej mlieka vytvoril po oblohe šmuhu, ktorú možno vidieť dodnes. Z jej mlieka vznikol aj biely kvet, ľalia. Na rozdiel od všetkých Grékov Etruskovia namiesto toho zobrazovali dospelého bradatého Herakla na prsiach Héry. To môže odkazovať na jeho adopciu Hérou, keď sa stal nesmrteľným. Predtým ju ťažko zranil na hrudi.
Keď Herakles dosiahol dospelosť, Héra ho doháňala k šialenstvu, čo ho viedlo k vyvraždeniu svojej rodiny, a to ho neskôr viedlo k podniknutiu jeho slávnych prác. Héra poverila Herakla prácou pre kráľa Eurysthea v Mykénach. Snažila sa Heraklovi sťažovať takmer všetkých jeho dvanásť prác. Keď bojoval s lernajskou hydrou, poslala kraba, aby ho uhryzol do nôh v nádeji, že ho rozptýli. Neskôr Héra proti nemu popudila Amazonky, keď bol na jednej zo svojich výprav. Keď Herakles zajal Geryonov dobytok, strelil Héru do pravej strany hrude trojsečným šípom. Rana bola nevyliečiteľná a zanechala ju v neustálych bolestiach, ako hovorí Dione Afrodite v "Iliade", kniha V. Potom Héra poslala hmyz, aby dobytok pohrýzol, podráždil a rozprášil. Héra potom zoslala povodeň, ktorá zdvihla hladinu rieky natoľko, že Herakles nemohol s dobytkom prebrodiť rieku. Do rieky nahádzal kamene, aby bola voda plytšia. Keď konečne dorazil na Euristheov dvor, dobytok obetoval Hére.
Eurystheus chcel Hére obetovať aj krétskeho býka. Tá však obetu odmietla, pretože tým odrážala slávu Herakla. Býk bol prepustený a putoval do Maratónu, pričom sa stal známym ako Maratónsky býk.
Niektoré mýty uvádzajú, že Héraklés sa nakoniec spriatelil s Hérou, keď ju zachránil pred Porfyriónom, obrom, ktorý sa ju pokúsil znásilniť počas Gigantomachie, a že mu dokonca dala svoju dcéru Hébé za nevestu. 
Léto a dvojčatá: Apolón a Artemis.
Keď Héra zistila, že je Léto tehotná a že otcom je Zeus, presvedčila prírodných duchov, aby zabránili Léto porodiť na pevnej zemi, ostrove na mori alebo na akomkoľvek mieste pod slnkom. Poseidón sa nad Leto zľutoval a zaviedol ju na plávajúci ostrov Dilos, ktorý nebol ani pevninou, ani skutočným ostrovom, kde Léto mohla porodiť svoje deti. Zeus potom Dilos zaistil na dne oceánu. Ostrov sa neskôr stal posvätným pre Apolóna. V inej verzii Héra uniesla Eileithiu, bohyňu pôrodu, aby zabránila Léto rodiť. Ostatní bohovia podplatili Héru krásnym náhrdelníkom, ktorému nikto neodolal, a ona sa napokon podvolila.
Tak či onak, Artemis sa narodila ako prvá a potom pomáhala pri pôrode Apolóna. Niektoré verzie hovoria, že Artemis pomáhala svojej matke rodiť Apolóna deväť dní. Iný variant uvádza, že Artemis sa narodila jeden deň pred Apolónom, na ostrove Ortygia, a že na druhý deň pomohla Léto prejsť cez more na ostrov Dilos, aby porodila Apolóna.
Neskôr sa Tityos na príkaz Héry pokúsil znásilniť Léto. Artemis a Apolón ho zabili.
Tomuto opisu narodenia Apollóna a Artemidy odporuje Hésiodos v "Teogónii", keďže dvojčatá sa narodili pred svadbou Dia s Hérou. 
Io a Argus.
Mýtus o Io má mnoho podôb a líši sa v detailoch. Vo všeobecnosti bola Io kňažkou Héry na Heraione v Argu. Zeus po nej túžil a buď Héra premenila Io na jalovicu, aby ju ukryla pred Zeusom, alebo to urobil Zeus, aby ju ukryl pred Hérou, ale bol odhalený. Héra priviazala Io k olivovníku a postavila Arga Panopta (dosl. "vševidiaci"), aby ju strážil, ale Zeus poslal Herma, aby ho zabil. Rozzúrená Héra potom poslala hmyz, aby prenasledoval a neustále bodal Io, ktorá utiekla do Ázie a nakoniec sa dostala do Egypta. Tam jej Zeus vrátil ľudskú podobu a ona mu porodila syna Epafa.
Paridovo súdenie.
Proroctvo hovorilo, že syn morskej nymfy Thetis, do ktorej sa Zeus zamiloval po tom, čo ju uvidel v oceánoch pri gréckom pobreží, sa stane väčším ako jeho otec.Pravdepodobne z tohto dôvodu bola Thetis zasnúbená so starším ľudským kráľom, Péleom, synom Aiaka, buď na Diov príkaz, alebo preto, že sa chcela zapáčiť Hére, ktorá ju vychovala. Na svadbu Pelea a Thetis (neskorších rodičov Achilla) boli pozvaní všetci bohovia a bohyne, ako aj rôzni smrteľníci, ktorí priniesli množstvo darov. Iba Eris, bohyňa sváru, nebola pozvaná a na Diov príkaz ju vo dverách zastavil Hermes. To ju nahnevalo, a tak hodila od dverí vlastný dar: zlaté jablko s nápisom καλλίστῃ ("kallistēi", "Najkrajšej") Afrodita, Héra a Aténa tvrdili, že sú najkrajšie, a teda právoplatné majiteľky jablka.
Bohyne sa o "jablko sváru" hádali a žiadna z nich nechcel priznať dar v prospech inej. Rozhodli sa predložiť záležitosť Diovi, ktorý nechcel uprednostniť jednu z bohýň, a tak dal voľbu do rúk trójskemu princovi Parisovi. Po kúpaní v prameni hory Ida, kde sa nachádzala Trója, predstúpili pred Parisa, aby si vybral. Bohyne sa pred ním vyzliekli, buď na jeho žiadosť, alebo kvôli víťazstvu. Paris sa stále nemohol rozhodnúť, pretože všetky tri boli ideálne krásne. Bohyne sa teda uchýlili k úplatkom. Héra ponúkla Parisovi politickú moc a vládu nad celou Áziou, Aténa múdrosť, slávu a slávu v boji a Afrodita ponúkla za manželku najkrajšiu smrteľnú ženu na svete, a tak si ju vybral. Tou ženou bola Helena, ktorá už bola, nanešťastie pre Parisa, vydatá za spartského kráľa Menelaa. Ostatné dve bohyne to rozzúrilo a únosom Heleny Parisom vyvolali trójsku vojnu.
Iliáda.
Héra zohráva v "Iliade" významnú úlohu a objavuje sa vo viacerých knihách eposu. Nenávidí Trójanov kvôli Parisovmu rozhodnutiu, že najkrajšou bohyňou je Afrodita, a tak počas vojny podporuje Grékov. Počas celého eposu sa Héra mnohokrát pokúša zničiť trójske vojsko. V prvej a druhej knihe Héra vyhlasuje, že Trójania musia byť zničení. Héra presviedča Aténu, aby pomohla Achájcom v boji, a tá súhlasí s tým, že pomôže zasiahnuť v ich prospech.
V 5. knihe Héra a Aténa zosnujú plán, ako ublížiť Áresovi, ktorého Diomédes videl pomáhať Trójanom. Diomédes vyzval svojich vojakov, aby pomaly ustupovali. Héra, Áreova matka, videla Áreovo zasahovanie a požiadala Dia, Áreovho otca, o povolenie odohnať ho z bojiska. Héra povzbudila Dioméda, aby zaútočil na Área, a ten hodil na boha svoj oštep. Aténa zabodla oštep do jeho tela, ten zareval od bolesti a utiekol na Olymp, čím prinútil Trójanov ustúpiť.
V ôsmej knihe sa Héra snaží presvedčiť Poseidóna, aby neposlúchol Dia a pomohol achajskému vojsku. On to odmietne s tým, že nechce ísť proti Diovi. Héra a Aténa sú odhodlané zasiahnuť do vojny a vydávajú sa na bojisko. Keď však Zeus vidí, že obaja utekajú, pošle Eris, aby ich zadržala a prinútila ich vrátiť sa na Olymp, inak budú čeliť vážnym následkom. Po dlhotrvajúcich bojoch Héra vidí, že Poseidón pomáha Grékom a dodáva im motiváciu bojovať ďalej.
V 14. knihe Héra vymyslí plán, ako oklamať Dia. Zeus stanovil nariadenie, že bohovia nesmú zasahovať do vojny smrteľníkov. Héra je na strane Achájcov, a tak s pomocou Afrodity zvedie Dia a s pomocou Hypna ho oklame a uvedie do hlbokého spánku, aby bohovia mohli zasiahnuť bez strachu z neho.
V 21. knihe Héra pokračuje v zasahovaní do bitky, keď Héfaistovi prikáže, aby zabránil rieke ublížiť Achillovi. Héfaistos podpáli bojisko, čo spôsobí, že rieka prosí Héru a sľubuje jej, že nepomôže Trójanom, ak Héfaistos zastaví svoj útok. Héfaistos útok zastaví a Héra sa vráti na bojisko, kde sa bohovia začnú viesť boj medzi sebou. 
Menšie príbehy.
Semelé a Dionýz.
Keď sa Héra dozvedela, že Semelé, dcéra thébskeho kráľa Kadma, je tehotná s Diom, prezliekla sa za Semelinu ošetrovateľku a presvedčila princeznú, aby trvala na tom, aby sa jej Zeus ukázal vo svojej pravej podobe. Keď ho k tomu prinútila, jeho prísaha pri rieke Styx a jeho hromy a blesky Semelu zničili. Zeus vzal Semelino nenarodené dieťa, Dionýza, a dokončil jeho tehotenský vývoj zašitím do vlastného stehna.
Podľa inej verzie bol Dionýz pôvodne Diovým synom buď s Démétér, alebo s Persefonou. Héra poslala svojich Titanov, aby dieťa roztrhali, z čoho vzniklo meno Zagreus ("roztrhaný na kusy"). Zeus zachránil srdce; alebo srdce zachránili buď Aténa, Rheia alebo Démétér. Zeus použil srdce, aby znovu stvoril Dionýza a implantoval ho do lona Semelé - preto sa Dionýz stal známym ako "dvakrát narodený". Niektoré verzie naznačujú, že Zeus dal Semelé srdce zjesť, aby ju oplodnil. Héra oklamala Semelu, aby požiadala Dia, aby odhalil svoju pravú podobu, čo ju zabilo. Dionýzovi sa neskôr podarilo zachrániť matku z podsvetia a nechať ju žiť na Olympe.
Lamia.
Lamia bola krásna kráľovná Líbye, ktorú Zeus miloval a spával s ňou. Héra zo žiarlivosti pripravila Lamiu o jej deti, buď ich uniesla a ukryla, zabila, alebo prinútila samotnú Lamiu, aby zabila svoje vlastné potomstvo. Lamia sa od trýznenia znetvorila a premenila sa na desivú bytosť, ktorá lovila a zabíjala deti iných. 
Gerana.
Gerana bola kráľovná Pygmejov, ktorá sa chválila, že je krajšia ako Héra. Hnevajúca sa bohyňa ju premenila na žeriava a vyhlásila, že jej vtáčí potomok má viesť večnú vojnu s Pygmejmi.
Kydippé.
Kydippé, Hérina kňažka, bola na ceste na slávnosť na počesť bohyne. Voly, ktoré mali ťahať jej voz, sa oneskorili a jej synovia Biton a Kleobis ťahali voz celú cestu sami. Na Kydippé zapôsobila ich oddanosť jej a Hére, a tak požiadala Héru, aby jej deťom dala najlepší dar, aký môže boh človeku dať. Héra nariadila, aby bratia zomreli v spánku.
Túto poctu, ktorú deťom udelila, neskôr Solón použil ako dôkaz, keď sa snažil presvedčiť Kroisa, že nie je možné posúdiť šťastie človeka, kým po radostnom živote nezomrie plodnou smrťou.
Teiresias.
Teiresias bol Diov kňaz a ako mladý muž sa stretol s dvoma páriacimi sa hadmi a udrel ich palicou. Nato sa premenil na ženu. Ako žena sa Teiresias stal Hérinou kňažkou, oženil sa a mal deti vrátane Manta. Po siedmich rokoch ako žena Teiresias opäť narazil na páriace sa hady; v závislosti od mýtu sa tentoraz buď hadom vyhol, alebo ich podľa Hygina pošliapal a opäť sa stal mužom.
V dôsledku svojich skúseností ho Zeus a Héra požiadali, aby vyriešil otázku, ktoré pohlavie, mužské alebo ženské, zažíva pri pohlavnom styku viac rozkoše. Zeus tvrdil, že to boli ženy, Héra tvrdila, že to boli muži. Keď sa Teiresias postavil na stranu Dia, Héra ho zasiahla do očí. Keďže Zeus nemohol napraviť, čo sa stalo, dal mu dar proroctva.
Alternatívny a menej rozšírený príbeh hovorí, že Teiresiasa oslepila Aténa po tom, čo na ňu narazil, keď sa kúpala nahá. Jeho matka Charikla ju prosila, aby zrušila svoju kliatbu, ale Aténa nemohla; namiesto toho mu dala dar proroctva.
Chelone.
Pri svadbe Dia a Héry sa nymfa menom Chelone správala neúctivo alebo sa odmietla zúčastniť na svadbe. Zeus ju preto premenil na korytnačku.
Zlaté rúno.
Héra nenávidela Peliasa, pretože v jednom z chrámov bohyne zabil Sidero, svoju nevlastnú babičku. Neskôr presvedčila Iasóna a Médeiu, aby Peliasa zabili. Zlaté rúno bol predmet, ktorý Iasón potreboval, aby úspešne ukončil výpravu Argonautov.
Ixión.
Keď sa Zeus zľutoval nad Ixiónom, priviedol ho na Olymp a predstavil bohom, Ixión namiesto vďačnosti zatúžil po Hére. Zeus sa dozvedel o jeho úmysloch a stvoril oblak v podobe Héry, ktorý neskôr pomenoval Nefelé, a oklamal Ixióna, aby sa s ním spojil. Z ich spojenia vznikol Kentaurus. Ixión bol teda vyhnaný z Olympu a Zeus prikázal Hermovi, aby Ixióna priviazal k okrídlenému ohnivému kolesu, ktoré sa stále točilo. Preto bol Ixión na večnosť pripútaný k horiacemu slnečnému kolesu, ktoré sa najprv točilo po nebesiach, ale v neskoršom mýte sa objavuje v Tartare.
Deti.
Héra nemala žiadne polobožské deti, keďže deti mala iba so svojim manželom.
Nikedy sa za deti Héry považujú aj:

</doc>
<doc id="29829" url="https://sk.wikipedia.org/wiki?curid=29829" title="Národnosocialistická nemecká robotnícka strana">
Národnosocialistická nemecká robotnícka strana

Národnosocialistická nemecká robotnícka strana (nem. "Nationalsozialistische Deutsche Arbeiterpartei", skr. NSDAP), tiež označovaná ako nacistická strana, bola nemecká krajne pravicová politická strana, ktorá vznikla 24. februára 1920 premenovaním Nemeckej robotníckej strany (po nemecky: "DAP, Deutsche Arbeiterpartei"). Súčasne predstavila svoj 25-bodový program, ktorý bol založený na princípe antisemitského rasizmu a vízii Veľkého Nemecka, ktoré sa malo stať svetovou veľmocou.
Jej členovia sa nazývali nacisti (spojenie/skratka slov nacionálny a socialisti).
NSDAP chcela odmietnutím mierových zmlúv (predovšetkým Versaillskej) napomôcť vzniku nacionalistickej reakcie v nemeckej spoločnosti. Vysoké reparácie boli jedným z najväčších problémov Nemecka po prvej svetovej vojne.
Názov.
Premenovanie Nemeckej robotníckej strany (DAP) na Národnosocialistickú nemeckú robotnícku stranu (NSDAP) bolo čiastočne motivované snahou využiť ľavicové aj pravicové ideály, pričom "socialistická" a "robotnícka" oslovovali ľavicu a "národná" a "nemecká" oslovovali pravicu. "Nacista", neformálny a pôvodne hanlivý výraz pre člena strany, je skratkou názvu strany ("Nationalsozialist", a vznikol analogicky k "Sozi", skratke "Sozialdemokrat" (člen konkurenčnej Sociálnodemokratickej strany Nemecka). Členovia strany sa označovali ako "Nationalsozialisten" (národní socialisti), ale niektorí občas prijali aj hovorové "nacisti" (napríklad Leopold von Mildenstein v sérii článkov "Ein Nazi fährt nach Palästina" uverejnených v časopise "Der Angriff" v roku 1934). Medzi nacistami sa bežne používal výraz "Parteigenosse" (členka strany) s príslušným ženským tvarom "Parteigenossin".
Pred vznikom strany sa tieto výrazy používali ako hovorové a hanlivé slová pre zaostalého roľníka alebo nešikovného a nemotorného človeka. Pochádzalo z Ignaz, skrátenej verzie slova Ignatius, ktoré bolo bežným menom v domovskom regióne nacistov, v Bavorsku. Oponenti sa toho, ako aj už dávno existujúceho "Sozi", chopili, aby národným socialistom priradili pohŕdavú prezývku.
V roku 1933, keď sa Adolf Hitler ujal moci v nemeckej vláde, sa v Nemecku slovo "nacista" prestalo používať, hoci rakúski antinacisti ho naďalej používali. Používanie výrazov "nacistické Nemecko" a "nacistický režim" spopularizovali antinacisti a nemeckí exulanti v zahraničí. Potom sa tento termín rozšíril do iných jazykov a nakoniec sa po druhej svetovej vojne vrátil do Nemecka.

</doc>
<doc id="29830" url="https://sk.wikipedia.org/wiki?curid=29830" title="Odyseus">
Odyseus

Odyseus alebo zastarano Odysseus (starogr. Ὀδυσσεὺς - "Odysseus", po lat. "Ulixes" alebo "Ulysses", po etrusky "Uthuce") je hrdina starogréckej mytológie, vládca na helénskom ostrove Ithaka, a účastník Trójskej vojny, autor nápadu trójskeho koňa (na základe výpovede mučeného trójskeho veštca Helena). Po dlhej Trójskej vojne sa vrátil do vlasti až po 10 rokoch blúdenia a dobrodružstiev. Mal ženu Penelopu a syna Télemacha.
Jeho činy opisuje Homér v diele Iliada a jeho putovanie po skončení Trójskej vojny v Odysei.
Rodina:

</doc>
<doc id="29832" url="https://sk.wikipedia.org/wiki?curid=29832" title="Hera">
Hera



</doc>
<doc id="29834" url="https://sk.wikipedia.org/wiki?curid=29834" title="Goethe">
Goethe



</doc>
<doc id="29835" url="https://sk.wikipedia.org/wiki?curid=29835" title="Prometeus">
Prometeus

Prometeus alebo Prometheus môže byť:
Prometheus môže byť aj:

</doc>
<doc id="29836" url="https://sk.wikipedia.org/wiki?curid=29836" title="Prometheus">
Prometheus



</doc>
<doc id="29837" url="https://sk.wikipedia.org/wiki?curid=29837" title="Olympijské hry (starovek)">
Olympijské hry (starovek)

Olympijské hry boli celogrécke súťaže pravidelne usporadúvané v starovekom Grécku raz za štyri roky v auguste a septembri (v mesiaci metageitnión) ako pocta Diovi v Olympii na Peloponéze medzi rokmi (najneskôr) 776 pred Kr. a (najskôr) 394 (po Kr.).
Prvá známa olympiáda sa konala v roku 776 pred Kr. a je zároveň prvou datovanou udalosťou gréckych dejín a počiatkom gréckeho kalendára. Skutočný pôvod hier je opradený mýtmi a legendami. Starovekí autori pripisujú založenie olympijských hier Héraklovi alebo Pelopovi. Po ich odmlčaní sa za vlády élidského kráľa Oxyla vrátili do povedomia ľudu, ale po jeho smrti sa hry pre rozbroje v Grécku opäť nekonali. Obnovil ich až jeho neskorší nástupca élidský kráľ Ifitos.
Olympijské hry mali veľký význam, pretože upevňovali národnú jednotu Grékov, ktorí boli rozdelení na množstvo kmeňov. Hry sa konali v spojení s najdôležitejším sviatkom Olympie, čiže oslavami boha Dia.
Pred OH poslovia z Olympie pozývali na účasť po celom antickom Grécku, oznamovali presný dátum konania hier a vyhlasovali boží mier – ekecheiria. Podľa antických autorov bolo tzv. vyhlásenie všeobecného posvätného mieru počas trvania olympijských hier zabezpečené zmluvou, podpísanou élidským kráľom Ifitom a spartským zákonodarcom Lykúrgom.
Ako pretekári sa na OH mohli zúčastniť iba slobodní občania gréckeho pôvodu (vylúčení boli cudzinci, otroci, ženy), pozerať sa na hry mohol ktokoľvek (okrem žien). Pre ženy sa v čase OH konali samostatné preteky v behu pri héraách. Pretekári sa museli dostaviť do Olympie mesiac pred začiatkom OH na intenzívnu prípravu spojenú s diétou. Aká tvrdá bola životospráva zápasníka v príprave na olympijské hry píše vo svojej "Rukoveti" filozof Epiktétos na začiatku nášho letopočtu: "„Chceš zvíťaziť na olympijských hrách? Vie boh, že aj ja, lebo je to čestné. Najprv si ale uvedom, čo tomu predchádza i čo za tým nasleduje, a až potom sa daj do práce. Musíš byť na seba tvrdý, jesť podľa prísnych predpisov, zdržiavať sa sladkostí, cvičiť aj proti svojej vôli v určitú hodinu, v horúčave, v mraze, nesmieš piť studenú vodu ani víno, kedy sa ti zachce, slovom, ako lekárovi sa musíš zveriť svojmu cvičiteľovi; potom sa musíš dať od svojho súpera dokopať, hocikedy si vymkneš ruku, vyvrtneš členok, nadýchaš sa prachu, neraz ťa vyšibajú a napokon podľahneš! To všetko si zváž, a ak budeš mať aj potom chuť, venuj sa zápasníctvu!“" Hry sa otvárali sprievodom pretekárov a ich slávnostnou prísahou Diovi. Jednotlivé preteky prebiehali pod dozorom hellanodikov (rozhodcov; najprv 2, neskôr 9).
Pôvodne hry trvali jeden deň a pozostávali len z jednoduchého behu na vzdialenosť jedného stadia (cca 192,27 metra). Neskôr (od 7. stor. pred Kr.) trvali päť dní a začínalo sa pri východe Slnka, a to diaulom (počas na dve dĺžky bežeckej dráhy – na krátke a dlhé trate), a potom nasledovalo palé (zápas), pygmé (pästný zápas), pankration (kombinácia zápasenia a pästného boja) a pentatlon (päťboj, ktorý zahŕňal hod diskom, hod oštepom, beh, skok do diaľky a zápasenie). Neskôr sa k týmto disciplínam pridali aj preteky konských záprahov a jazdecké preteky. Tieto súťaže sa konali na štadióne.
Na konci každej súťaže sudca ovinul čelo víťazovi červenou vlnenou páskou. Až v posledný deň hier víťazi, zhromaždení pod Diovým chrámom, dostali olivové koruny. Byť víťazom na olympijských hrách bola najväčšia pocta, akú mohol niekto dosiahnuť. Víťazi mali právo dať si postaviť v posvätnom háji v Olympii svoju sochu, rodné obce im preukazovali čestné pocty. Na OH sa schádzali zástupcovia gréckych štátov, podpisovali tu politické zmluvy, pri hrách sa upevňovalo vedomie gréckej národnej a kultúrnej spolupatričnosti. 
Najväčší rozkvet OH bol v 5. stor. pred Kr. (tzv. klasické obdobie). V tom čase sa skladali aj ódy na víťaza (epiníkie). Od 4. stor. pred Kr. pretekali na OH stále častejšie profesionáli (athlétés), príslušníci nižších vrstiev vycvičení v jednej disciplíne (atlet), množili sa aj prípady korupcie. Od 3. stor. pred Kr. súťažili na OH aj pretekári negréckeho pôvodu z Egypta, Malej Ázie, Sýrie. Po ovládnutí Grécka Rimanmi (146 pred Kr.) nastal úpadok OH. K novému rozmachu došlo v 1.-3. stor., kedy hry podporovali rímski cisári. Cisár Nero sa sám aktívne na hrách zúčastnil. Pretekári gréckeho pôvodu boli v menšine, víťazili Sýrania, Feničania, Ilýri, Afričania, Babylončania. V 4. stor. OH upadali, ostro sa proti nim, ako pohanským hrám stavalo kresťanstvo, ktoré sa v tom čase stalo oficiálnym náboženstvom Rímskej ríše. Roku 393 či 394 po Kr. vydal cisár Theodosius I. prísny zákaz konania hier. Napriek tomu sa OH azda ešte nejaký čas konali, mali však iba lokálny charakter. Roku 426 boli na príkaz cisára zničené všetky budovy v Olympii.

</doc>
<doc id="29838" url="https://sk.wikipedia.org/wiki?curid=29838" title="Olympijské hry (moderné)">
Olympijské hry (moderné)

Moderné olympijské hry alebo olympské hry (francúzsky: "Jeux olympiques") sú vrcholové medzinárodné športové podujatia, ktoré zahŕňajú letné a zimné športové súťaže a na ktorých sa zúčastňujú tisíce športovcov z celého sveta. Olympijské hry sú považované za vrcholové svetové športové súťaže s účasťou viac ako 200 krajín. Zvyčajne sa konajú každé štyri roky, v rámci štvorročného obdobia sa striedajú letné a zimné olympijské hry každé dva roky. 
Ich vznik bol inšpirovaný starovekými olympijskými hrami (starogrécky: "Ὀλυμπιακοί Ἀγῶνες"), ktoré sa konali v gréckej Olympii od 8. storočia pred naším letopočtom do 4. storočia nášho letopočtu. Barón Pierre de Coubertin založil Medzinárodný olympijský výbor (MOV) v roku 1894, čo viedlo k prvým moderným hrám v Aténach v roku 1896. MOV je riadiacim orgánom olympijského hnutia a jeho štruktúru a autoritu vymedzuje olympijská charta. 
Vývoj olympijského hnutia v priebehu 20. a 21. storočia vyústil do niekoľkých zmien na olympijských hrách. Medzi tieto úpravy patrí vytvorenie zimných olympijských hier pre sneh a ľad, športové paralympijské hry pre športovcov so zdravotným postihnutím, olympijské hry mládeže pre športovcov vo veku od 14 do 18 rokov, päť kontinentálnych hier (panamerické, africké, ázijské, európske a pacifické) a Svetové hry pre športy, ktoré nie sú zahrnuté v olympijských hrách. MOV podporuje aj deaflympijské hry a špeciálne olympijské hry. MOV sa musel prispôsobiť rôznym ekonomickým, politickým a technologickým pokrokom. Zneužívanie amatérskych pravidiel národmi východného bloku viedlo MOV k odklonu od čistého amatérstva, ako to predpokladá Coubertin, k prijatiu profesionálnych športovcov zúčastňujúcich sa hier. Rastúci význam masmédií spôsobil problém firemného sponzorstva a všeobecnej komercializácie hier. Svetové vojny viedli k zrušeniu olympijských hier 1916, 1940 a 1944; veľké bojkoty počas studenej vojny obmedzili účasť na olympijských hrách v rokoch 1980 a 1984; a olympijské hry v roku 2020 sa v dôsledku pandémie COVID-19 odložili na rok 2021. 
Olympijské hnutie sa skladá z medzinárodných športových federácií (IF), národných olympijských výborov (NOC) a organizačných výborov pre jednotlivé olympijské hry. Ako rozhodovací orgán je MOV zodpovedný za výber hostiteľského mesta pre jednotlivé hry a organizuje a financuje hry podľa olympijskej charty. MOV tiež určuje olympijský program pozostávajúci zo športov, ktoré sa majú hrať na hrách. Existuje niekoľko olympijských rituálov a symbolov, napríklad olympijská vlajka a pochodeň, ako aj otváracie a záverečné ceremoniály. Na letných olympijských hrách 2016 a zimných olympijských hrách 2018 súťažilo viac ako 14 000 športovcov, a to v 35 rôznych športoch a na viac ako 400 podujatiach. Účastníci prvého, druhého a tretieho miesta v každej súťaži dostávajú olympijské medaily: zlato, striebro a bronz. 
Hry sa rozrástli natoľko, že je dnes zastúpený takmer každý národ. Tento rast priniesol množstvo výziev a kontroverzií, vrátane bojkotov, dopingu, úplatkov a teroristických útokov v roku 1972. Každé dva roky olympiáda a jej mediálne pôsobenie poskytuje športovcom príležitosť dosiahnuť národnú a niekedy aj medzinárodnú slávu. Hry tiež predstavujú príležitosť pre hostiteľské mesto a krajinu, aby sa predstavili svetu. 
Staroveké olympijské hry.
Staroveké olympijské hry boli náboženské a atletické slávnosti, ktoré sa konali každé štyri roky vo svätyni Dia v gréckej Olympii. Konkurencia bola medzi zástupcami niekoľkých mestských štátov a kráľovstiev starovekého Grécka. Tieto hry obsahovali hlavne atletické, ale aj bojové športy, ako je zápasenie a pankration, preteky na koňoch a vozoch. Všeobecne sa píše, že počas hier sa všetky konflikty medzi zúčastnenými mestskými štátmi odkladali, kým sa hry neskončili. Toto zastavenie nepriateľstva bolo známe ako olympijský mier alebo prímerie. Táto myšlienka je moderným mýtom, pretože Gréci svoje vojny nikdy neprerušili. Prímerie skutočne umožnilo tým náboženským pútnikom, ktorí cestovali do Olympie, nerušene prechádzať cez bojujúce územia, pretože ich chránil Zeus.Začiatok olympiády je zahalený tajomstvom a legendou, jeden z najpopulárnejších mýtov označuje Herakla a jeho otca Dia za pôvodcov hier. Podľa legendy to bol Herakles, kto ako prvý označil hry za „olympijské“ a ustanovil zvyk konať ich každé štyri roky. Mýtus pokračuje, že potom, čo Herakles dokončil svojich dvanásť prác, postavil olympijský štadión na počesť Dia. Po jej dokončení kráčal po priamke na 200 krokov a túto vzdialenosť nazval „štádium“ (grécky: "στάδιον", latinsky: "stadium", „javisko“), z ktorého sa neskôr stala jednotka vzdialenosti. Najrozšírenejším dátumom začiatku starovekej olympiády je rok 776 pred Kr., je to založené na nápisoch, ktoré sa nachádzajú na Olympii a uvádzajú výhercov stopy, ktorá sa každé štyri roky drží od roku 776 pred n. l. Staroveké hry obsahovali bežecké podujatia, päťboj (pozostávajúci zo skokov, hodov diskom a oštepom, pretekov v nohách a zápasov), box, zápasenie, pankration a jazdecké podujatia. Traduje sa, že Koroibos, kuchár z mesta Élida, bol prvým olympijským víťazom.
Olympijské hry mali zásadný náboženský význam a obsahovali športové udalosti spolu s rituálnymi obeťami na počesť Dia (ktorého slávna socha od Feidiasa stála v jeho chráme v Olympii) a Pelopsa, božského hrdinu a mýtického kráľa Olympie. Pelops bol známy pre svoje preteky na vozoch s kráľom Oinomaos z Pisatisu. Víťazi podujatí boli obdivovaní a zvečnení v básňach a sochách. Hry sa konali každé štyri roky a toto obdobie, známe ako olympiáda, využili Gréci ako jednu zo svojich jednotiek merania času. Hry boli súčasťou cyklu známeho ako Panhelénske hry, ktorý zahŕňal Pýtické hry, Nemejské hry a Isthmické hry. 
Olympijské hry dosiahli vrchol svojich úspechov v 6. a 5. storočí p.n.l., avšak potom postupne klesali na dôležitosti, keď Rimania získali moc a vplyv v Grécku. Aj keď neexistuje vedecký konsenzus o tom, kedy sa hry oficiálne skončili, najčastejšie sa odhaduje dátum 393 n.l., keď cisár Theodosius I. rozhodol, že všetky pohanské kulty a praktiky musia byť eliminované. Ďalším bežne uvádzaným dátumom je rok 426 n.l., keď jeho nástupca Theodosius II. nariadil zničenie všetkých gréckych chrámov.
Olympijské symboly.
Olympijské symboly sú znaky vyjadrujúce olympijské myšlienky a univerzálnosť olympijského hnutia, jeho úlohy a ciele. Rozlišujeme: 
Najvyšším olympijským symbolom sú olympijské kruhy, ktoré sú vzájomne prepojené. Päť kruhov predstavuje päť kontinentov spojených olympijskou myšlienkou a zároveň sa aspoň jedna z ich 5-tich farieb nachádza na vlajkách všetkých štátov sveta. Existuje všeobecný názor, že kruhy predstavujú jednotlivé kontinenty, ale nie je to tak. Barón de Coubertin vnímal kruhy a farby ako dva nezávislé symboly a MOV výslovne uvádza, že žiadny z kruhov nereprezentuje konkrétny kontinent. Olympijské kruhy sú súčasťou olympijskej zástavy, ktorá má biely podklad a v jej strede je umiestnených päť olympijských kruhov:
Zástava po prvýkrát zaviala pri VI. olympijskom kongrese 1914 a na olympijskom štadióne po prvýkrát 1920. Na OH sa vyvesuje zástava, ktorú 1920 venovali Antverpy, na ZOH zástava, ktorú 1952 venovalo Oslo. Súčasťou historickej zástavy je aj olympijské heslo Citius, Altius, Fortius (Rýchlejšie, vyššie, silnejšie), ktoré vyjadruje cieľ olympijského hnutia, úsilia o neustály pokrok. Najvyššie symboly olympijského hnutia sú podľa čl. 6 olympijskej charty výlučným vlastníctvom MOV. S výnimkou oficiálneho olympijského dňa nesmie NOV používať olympijské symboly bez jeho výslovného povolenia. Najvyššie symboly sa nesmú použiť na komerčné účely. Kombináciou olympijských kruhov s inými znakmi alebo atribútmi (napr. so štátnou zástavou) vznikajú emblémy, znaky NOV a organizačných výborov OH (ZOH), ktorých sú vlastníctvom, musia však byť schválené MOV. Novo používaným symbolom OH (ZOH) sú maskoti, ktorí majú vyjadrovať národnú tradíciu hostiteľskej krajiny.
Citius, altius, fortius.
„Citius, altius, fortius“ ([cicijus, alcijus, forcijus], lat.), teda „rýchlejšie, vyššie, silnejšie“ — heslo novodobých OH, jeden z olympijských symbolov vyjadrujúci úsilie olympijského hnutia o neprestajný pokrok a zvyšovanie športovej výkonnosti. Jeho autorom bol priateľ P. de Coubertina, francúzsky dominikánsky kazateľ, pedagóg a športový funkcionár Henri Didon (*1840, †1900). Ako olympijské heslo bolo uznané MOV 1913 a od 1920 je súčasťou olympijského emblému. Popri organizovaní OH sa využíva aj pri emblémoch jednotlivých LOH a ZOH, pri výrobe suvenírov, odznakov, maskotov ap. Pod týmto heslom sa často organizujú aj olympijské podujatia (prednášky, konferencie, sympóziá, výstavy ap.).

</doc>
<doc id="29839" url="https://sk.wikipedia.org/wiki?curid=29839" title="Jožo Nižnánsky">
Jožo Nižnánsky

Jožo Nižnánsky (* 30. august 1903, Brestovany – † 7. marec 1976, Bratislava) bol slovenský básnik, prozaik, publicista a prekladateľ, autor populárnych historických románov a povestí.
Životopis.
Pochádza z nemajetnej rodiny, jeho otec bol železničný strážnik. Základnú školu navštevoval v rodisku, v Zavare a v Satu Mare (Rumunsko), gymnázium potom vo Svätom Jure a Trnave. Po maturite sa zapísal na právo, ktoré nedokončil, a z finančných príčin dal prednosť novinárskej praxi, takže od roku 1923 sa stal novinárom z povolania. Medzi rokmi 1924 a 1938 bol redaktorom denníka Agrárnej strany Slovenská politika, kde uverejnil väčšinu svojich románov na pokračovanie. Postupne redigoval časopisy týždenník Nový svet (počas 2. svetovej vojny bol jeho majiteľom a vydavateľom), časopisy Demokratickej strany Čas v obrazoch a Demokratický týždenník (v oboch vo funkcii šéfredaktora), Život v obrazoch a iné. V rokoch 1949 – 1951 pracoval ako redaktor vo Vydavateľstve ROH, v rokoch 1950 – 1954 pracoval vo vydavateľstve Obroda, od roku 1952 bol tiež redaktorom Sveta socializmu, neskôr Slovenského nakladateľstva detskej knihy, a do roku 1957, kedy odišiel do dôchodku, v Mladých letách. Odvtedy sa venoval prekladateľskej činnosti a preložil viac než 20 diel z ruského (R. Kim, S. N. Sergejev-Censkij, I. Muratov, J. Bessonov, T. S. Aksakov a i.), nemeckého (Tisíc a jedna noc a i.), maďarského (G. Gárdoni, J. Heltai a i.) a francúzskeho (George Sandová) jazyka.
V roku 1993 mu bola v rodných Brestovanoch odhalená pamätná tabuľa.
Tvorba.
Svoju literárnu tvorbu začal písaním poézie, hoci neskôr sa venoval výlučne písaniu dobrodružno-historických románov. Jeho poézia vyjadruje oslavu života roľníckych predkov. Jeho básnická tvorba bola veľmi dobre prijatá, no napokon v nej nepokračoval, ale začal sa venovať próze. V nej sa vracia do slovenskej minulosti a k historickým postavám ako sú Móric Beňovský alebo Alžbeta Bátoriová. Pre jeho tvorbu je charakteristický napínavý dej, dobrodružstvo, zápas dobra a zla, hrdinstva i zbabelosti, a tiež príbehy lásky. Svoje diela sa snaží písať veľmi jednoducho, aby boli prístupné širokej verejnosti (inšpirovali ho diela W. Scotta, A. Dumasa, M. Jókaia, H. Sienkiewicza a i.)

</doc>
<doc id="29841" url="https://sk.wikipedia.org/wiki?curid=29841" title="Chopin">
Chopin



</doc>
<doc id="29842" url="https://sk.wikipedia.org/wiki?curid=29842" title="Vojtech Zamarovský">
Vojtech Zamarovský

JUDr. Vojtech Zamarovský (* 5. október 1919, Trenčín – † 26. júl 2006, Praha) bol slovenský autor literatúry faktu, venujúcej sa najstarším dejinám ľudstva. Ku koncu života žil v Prahe. 
Životopis.
Pochádzal zo starej zemianskej rodiny pôvodom zo Zamaroviec pri Trenčíne (Zamaróczy de Zamarócz). Jeho otec bol kominárskym majstrom, ale pôsobil ako predseda okresného živnostenského spoločenstva v Trenčíne. Vojtech Zamarovský získal vzdelanie na gymnáziu v Trenčíne a po maturite v roku 1938 odišiel študovať do Prahy na Vysokú školu obchodnú a o rok neskôr prešiel na právnickú fakultu Slovenskej univerzity do Bratislavy (promoval v roku 1943), pričom diaľkovo vyštudoval aj Vysokú školu obchodnú, ktorú navštevoval tak v Bratislave, ako aj v Prahe. Za slovenského štátu bol členom akademického klubu Hlinkovej slovenskej ľudovej strany. 
Po ukončení štúdia pracoval v Slovenskej národnej banke, na Povereníctve priemyslu v Bratislave, od roku 1946 na Úrade predsedníctva vlády v Prahe a od roku 1951 v Štátnom plánovacom úrade. 
V roku 1947 sa stal členom komunistickej strany. V roku 1952 bol zo strany vylúčený. Dôvodom mala byť jeho zamlčaná ľudácka minulosť. V roku 1953 z politických dôvodov musel odstúpiť z postu na úrade a zamestnal sa ako administratívny pracovník vo vydavateľstve Státní nakladatelství krásné literatury v Prahe. V tomto čase začal aj prekladať odborné texty a beletriu. Po roku 1956 sa venoval už len prekladateľstvu a neskôr tiež písaniu a vydávaniu vlastných diel. Od roku 1959 bol na voľnej nohe, písal knihy a prekladal. 
Ku koncu života žil v Prahe. 26. júla 2006 zomrel v Prahe po dvoch mesiacoch v kóme. Na sklonku života trpel Parkinsonovou chorobou.
Kontroverzia.
V júli 2007 o ňom vyšiel v denníku SME článok, v ktorom ho obvinili z dlhoročnej spolupráce s ŠtB (od roku 1962 pod krycím menom "Belo" a od roku 1977 s krycím menom "Závoj") a tiež, že v roku 1944 po vypuknutí SNP vstúpil do pohotovostných oddielov Hlinkovej gardy. V tejto kauze sa ho zastal historik a publicista Pavel Dvořák, ktorého reakciu na článok denník odmietol uverejniť v plnom znení a napokon vyšla v týždenníku Život. Dvořák vyvracia posmrtné obvinenia autentickými svedectvami o tom, že rodina Zamarovského i V. Zamarovský osobne chránili a skrývali pred rokom 1944 i od jesene 1944 do oslobodenia, viacerých slovenských Židov.
Tvorba.
Jeho prvé práce zahŕňali odborné ekonomické práce, články, recenzie, doslovy a štúdie. Jeho prvá kniha vznikla na podnet vydavateľstva Mladé letá ako historický cestopis po Mezopotámii, starovekom Egypte a Grécku. Vďaka štúdiu umeleckých pamiatok a stavieb postupne vznikali i ďalšie historické náučné diela o starovekých kultúrach. Tým dal podnet na vznik nového žánru v slovenskej literatúre – literatúre faktu. 
Vo svojich dielach sa venoval viac opisu vzniku historických pamiatok ako ich suchému popisu, pričom kládol väčší dôraz na estetickú stránku než na poznávací aspekt svojich kníh. Okrem poznávania architektonických a umeleckých diel sa venoval i starovekej mytológii, histórii objavov a životným osudom archeológov (Heinrich Schliemann). Každá jeho kniha okrem zaujímavej časti dejín a pútavého príbehu prináša i množstvo historických faktov podaných s veľkou zručnosťou, takže i suchopárne fakty sa v jeho dielach stávajú zaujímavou históriou.
Okrem vlastnej tvorby sa venoval aj prekladom z angličtiny, francúzštiny, latinčiny a nemčiny a spolupracoval na viacerých televíznych dokumentoch o staroveku.
Napísal 14 kníh (okrem prvej boli všetky písané v slovenčine i češtine) preložených do pätnástich jazykov v celkovom náklade viac ako dva milióny výtlačkov a jeho dielo sa stalo najznámejším populárno-náučným dielom o starovekej histórii v slovenskom i českom jazyku.

</doc>
<doc id="29845" url="https://sk.wikipedia.org/wiki?curid=29845" title="Sparta (starovek)">
Sparta (starovek)

Sparta alebo Lakedaimón ( – Sparté) bol prominentný mestský štát v starovekom Grécku. Nachádzala sa pri rieke Eurotas v starovekom regióne Lakónia na Peloponézskom polostrove. Sparta vznikla ako politická entita v 10. storočí pred Kr., keď si útočiaci Dórovia podmanili lokálne obyvateľstvo. Okolo roku 650 pred Kr. sa stala Sparta vojenskou mocnosťou v Grécku.
Vďaka svojej vojenskej sile, bola hlavným vodcom jednotiek Grékov počas Grécko-Perzskej vojny. Medzi rokmi 434 a 404 pred Kr. bola Sparta úhlavným nepriateľom Atén počas Peloponézskej vojny, ktorú vyhrala, ale prišla počas bojov o mnoho vojakov. Spartská prehra s ďalším gréckym mestským štátom Tébami v Bitke pri Leuktre v roku 371 pred Kr., ukončila spartskú nadvládu v Grécku. Ale Sparta si ponechala svoju politickú nezávislosť až do obdobia, keď Rímska ríša ovládla Grécko v roku 146 pred Kr.
Sparta bola unikátna v starovekom Grécku pre svoj sociálny systém a ústavu, pretože sa zameriavala len na vojenský výcvik. Občania sa delili na Sparťanov (Spartiatai), ktorí mali plné práva, Perioikov, ktorí boli slobodní, ale nemali volebné právo a na Helótov, ktorí nemali žiadne práva a boli len otrokmi. Sparťania mali jedných z najlepších starovekých bojovníkov - falangov. Spartské ženy mali väčšie práva ako iné ženy v starovekom svete.
V dobe najväčšieho rozkvetu Sparty, okolo roku 500 pred Kr., mala Sparta nad 40 000 obyvateľov, čo ju robilo jedným z najväčších mestských štátov Grécka.
Geografia.
Sparta sa nachádza v regióne Lakónia na juhovýchode Peloponézskeho poloostrova. Sparta bola vybudovaná pri rieke Eurotas, hlavnej rieke Lakónii, ktorá zabezpečila Sparte pitnú vodu. Údolie rieky Eurotas tvorí prírodnú pevnosť ohraničenú na západe horou Taygetos () a na východe horou Parnon (). Na severe je Lakónia oddelená od Arkádie horským masívom, ktorý dosahuje výšku 
Mytológia.
Lakedaimón bol mýtický kráľ Lakónie. Bol to syn boha Dia, ktorý si zobral za manželku Spartu, dcéru Euróta. Z ich manželstva sa narodili synovia Amyklas a Himeros a dcéry Eurydika (nie je totožná s Orfeovou manželkou), Asiné a Kleodiké. Oblasť pomenoval po sebe a mesto po svojej manželke. Verí sa, že postavil svätostánok Charitkám, ktorý sa nachádzal medzi Spartou a dedinou Amyklai.
Archeológia.
Až do začiatku 20. storočia bola jedna z najdôležitejších budov objavených v Sparte divadlo, ktoré bolo ale zväčša pod zemou. Jediné, čo nebolo pod zemou, boli oporné časti múrov. Ďalší dôležitý pozostatok Sparty bola tzv. hrobka Leonida, čo bolo štvorcová budova postavená z obrovského bloku kameňa, do ktorého boli vytesané dve komory. Ďalej sa našiel most vedúci cez rieku Eurotas, zrúcanina kruhovej štruktúry, pozostatky rímskych opevnení, niekoľko murovaných budov a chodníková mozaika.
Zostávajúce archeologické bohatstvo pozostávalo z nápisov, sôch a iných objektov zozbieraných v miestnom múzeu. Múzeum bolo postavené v roku 1872 a rozšírené bolo roku 1907. V rokoch 1892 až 1893 bola z časti odkrytá okrúhla stavba žiakmi z Americkej školy v Aténach. Odvtedy bolo zistené, že polkruhový oporný múr gréckeho pôvodu bol čiastočne obnovený počas rímskej nadvlády.
V roku 1904 začala Britská škola v Aténach dôkladné skúmanie Lakónie a v nasledujúcom roku boli vykonané archeologické vykopávky v mestách Thalamae, Geronthrae a v Angelona v blízkosti Monemvasia. Roku 1906 začali výkopy v Sparte.
Zriadenie.
Politické inštitúcie.
Sparta sa označuje za štát s tzv. zmiešanou ústavou. Boli v nej prvky monarchistickej (králi), aristokratickej (geróchia) a demokratickej ústavy (efori, ľudové zhromaždenie).
Sociálne rozvrstvenie.
Sparťania sa delili na tri fýly, bývali v piatich roztrúsených dedinách (óby), teda nevytvorili tradičný mestský štát (gr. polis).
Dejiny.
Sparta existovala už v mykénskom období, podľa tradície v nej vládol kráľ Menelaos, ktorého manželku Helenu uniesol trójsky princ Paris, čo vyvolalo trójsku vojnu. Menelaovým bratom bol Agamemnon, vládca Mykén a vodca Achájskych Grékov pri Tróji.
Spartský štát sformovali Dóri, ktorí prišli do Grécka na prelome 12./11. storočia. Tradícia pripisovala vytvorenie spartskej ústavy bájnemu Lykurgovi, ale ústava sa sformovala až po dobytí susednej Messénie (juhozápadná časť Peloponézu), keď si Sparťania podmanili tamojšie obyvateľstvo a urobili si z neho otrokov.
V 6. storočí bol založený peloponézsky spolok, v 5. storočí sa zúčastnila na grécko-perzských vojnách a v peloponézskych vojnách porazila roku 404 pred Kr. Atény. Nakoniec bola Sparta roku 371 pred Kr. porazená Tébami a potom upadala.
Výchova a škola.
"Pozri aj: Pedagogika v Starovekom Grécku"
V Sparte riadil výchovu budúcich občanov štát. Narodenie bolo už spomenuté skôr. Rozdiel od Atén bol tiež v tom, že v Aténach malé batoľatá zavinovali do plienok, zatiaľ čo v Sparte pestúnky novorodeňatá nezavinovali. Už od najútlejšieho veku bola výchova veľmi tvrdá. Ako informuje Ploutarchos vo svojej knihe:
"Lakonské pestúnky, si navykli akémusi staraniu o deti, ktoré bolo spojené s umením, takže nemluvňatá odchovávali bez plienok a dopriali tak voľnosti údom a celej postave, dohliadali na to, aby sa ich zverenci uspokojovali s malým množstvom potravy a neboli vyberaví, aby sa nebáli tmy a samoty, ani aby nepoznali nespôsobnú mrzutosť a plačlivosť."
Preto mnohé aristokratické rodiny hľadali pestúnky pre svoje deti práve v Sparte.
Od 7. roku boli chlapci rodičom odoberaní a vychovávaní v prísnej kázni spoločne pod štátnym dozorom v družinách (aelegia), rozdelených podľa veku. Každá družina bola vedená 20-ročným mužom, ktorého musela bezpodmienečne poslúchať a za neposlušnosť boli chlapci bičovaní remencami. Učili sa skromnosti v jedle a pití, v odeve a bývaní. Obliekali sa jediným hrubým kusom odevu, chodili prostovlasí a bosí. Cvičili sa v behu, skoku do diaľky, zápolení, vrhaní oštepom a diskom, učili sa písať, čítať, hudbe, spevu a tancu a memorovali homérske básne a štátne zákony. Ploutarchos o spartskej výchove píše
"Vedami sa zaoberali len z nutnosti. Celé ostatné vychovanie potom smerovalo len k úplnej poslušnosti, vytrvaniu v náročných podmienkach a k víťazstvu v boji. Preto i v pokročilejšom veku ich cvičenie dosť prepínali, dohola ich strihali a zvykali ich, aby chodili bosí a hrali sa obyčajne nahí."
Od 12. roku sa ich výchova stávala tvrdšou. Stravu mali ešte chudobnejšiu, ale mohli si ju prilepšovať krádežami. Tým sa v nich mala cvičiť múdrosť a obratnosť: kto sa nedal chytiť bol pochválený, kto bol pri krádeži pristihnutý, bol prísne potrestaný. Od dvanástich rokov sa tiež začala viac prejavovať náklonnosť starších mužov.
"V tomto veku sa už povoľovalo, aby medzi deťmi a dospelými vznikli milostné (pederastia), ak nie telesné vzťahy, ktoré sú, ako sa zdá, nutným sprievodným javom v živote spoločne žijúcich mladých mužov, izolovaných od ostatných ľudí. Zákon i verejná mienka ich dovoľovali, ale zároveň im kládli isté medze, ktoré možno určiť len obťažne. Medzi milencom a chlapcom, ktorého dospelý svojou voľbou vyznamenal, sa vytvorila tesná vzájomná náklonnosť. Milenec mu bol zároveň ochrancom aj vzorom a tieto zvláštne citové putá, s ktorými sa stretávame aj u iných dórskych národov, viedla k súpereniu, ktoré ďalej prispievalo k rozvinutiu bojovníckych cností.”"
Po 15. roku spali chlapci len na holom rákosí, ktoré si museli natrhať na brehoch rieky Eurót v ktorej sa otužovali kúpeľmi. Na dôkaz telesnej odolnosti boli vybraní jedinci každoročne na počiatku jari bičovaní pred oltárom Artemidy zvanej Orthia, čím malo byť dosiahnuté omladenie jarnej prírody (porovnateľné s veľkonočnou šibačkou). Pri tom nesmeli prejaviť bolesť, takže niekedy klesli aj mŕtvi k zemi. V tomto veku sa smeli občas zúčastniť spoločných hostín mužov a načúvať ich rozhovorom o veciach politických i otázkach etických, a tým obohacovali svoje vedomosti a cibrili svoj charakter. V prípade, že boli opýtaní, odpovedali stručne, tzv. "lakonicky”. Cieľom mravnej výchovy spartských chlapcov bolo vypestovať v nich hlavne úctu k starším a oddanosť štátu.
V 18. rokoch sa stali dospelými, prechádzali vojenským výcvikom a zúčastňovali sa tzv. krypterií. Tak bola označovaná služba mladých Sparťanov, ktorá pôvodne súvisela s ich "zasväcovaním” v mužov. Tento názov sa potom preniesol aj na označenie oddielu konajúceho túto službu. Princíp bol v tom, že vo dne sa chlapci ukrývali (gr. kryptein) a v noci sa vydávali na výpravy proti heilótom. Tzv. kryptoi boli tiež súčasťou spartskej armády. V 20 rokoch sa stávali vojakmi, patrili k družine asi 15 mužov, ktorí vo vojne tvorili bojovú družinu, ktorá spala v spoločnom stane (syskenoi) a museli sa účastniť spoločného stravovania (syssítia), na ktoré museli pravidelne prispievať naturálnymi dávkami. 
Najskôr v 30 rokoch sa stávali plnoprávnymi občanmi a mohli si založiť vlastnú rodinu.
Dievčatá boli nechávané aj po 7. roku doma, zúčastnili sa však výchovy gymnastickej a tanečnej, a dokonca aj spolu s mládencami pretekali. Čo sa týka duševnej a telesnej výchovy dievčat, Sparta a jej osada Kýréne jej venovali značnú pozornosť. Mali pre to dôvody jednak branné (po odchode mužov do vojny pripadala ženám povinnosť chrániť mesto pred nepriateľom a heilótmi), a jednak eugenické (pri malom počte slobodného obyvateľstva sa bral zreteľ k úlohe rodičky zdravého pokolenia). Spartské dievčatá sa cvičili vo všetkých častiach päťboja, v rôznych druhoch skokov, v tanci, loptových hrách a súťažili aj s chlapcami pri slávnostiach, napr. gymnopaidiách a podobne ako chlapci, neoblečené.
Ploutarchos v svojom diele píše:
"Lykurgos, odstránil rozmaznanosť, chúlostivosť a všetku ženskosť (celkom bežnú u mladých Atéňaniek) tým, že dievčatá privykal rovnako ako mladíkov, aby pri sprievodoch kráčali nahí a aby pri niektorých slávnostiach tancovali a spievali za prítomnosti a pred očami mladých mužov." Takýmto spôsobom sa pripravovali manželské spojenia mladých ľudí, ktorí sa k sebe dobre hodili, a ktorí potom vo svojich deťoch dávali Sparte budúce statné deti. S dievčatami sa stretávame i pri celogréckych hrách. Každého piateho roku sa konal v Olympii pri slávnosti bohyne Héry, kedy bola jej socha obliekaná do nového peplu, ktorý utkalo šestnásť žien, na olympijskom štadióne preteky dievčat v behu. Pretekárska dráha bola o jednu šestinu štadiónu kratšia ako u mužov, t. j. asi o , a dievčatá boli rozdelené do troch vekových kategórií.

</doc>
<doc id="29846" url="https://sk.wikipedia.org/wiki?curid=29846" title="Styx (mytologická rieka)">
Styx (mytologická rieka)

Styx (koreň pri skloňovaní znie Styg- alebo sa slovo neskloňuje; po grécky Στνξ - Styx - (rieka) nenávisť(i) - slovo ženského rodu, čo je pri gréckych riekach veľká výnimka) je v starogréckej mytológii posvätná rieka a jedna z viacerých riek podsvetia (Styx, Acherón, Léte, Kokytos a Pyriflegethón). Zároveň to je meno príslušnej riečnej bohyne Styx. 
Podľa povesti je rieka hranicou medzi svetom živých a ríšou mŕtvych. Často sa jej hovorí aj Hádes. Voda rieky Styx robí tých, čo sa v nej vykúpu, nezraniteľnými – preto sa v nej napríklad kúpal aj Achilles. Na druhej strane bola voda vraj jedovatá, údajne ňou otrávili aj Alexandra Veľkého. Aj olympskí bohovia prisahali s dovetkom „pri Styxe“.
Rieka existuje aj v skutočnosti na polostrove Peloponéz – pozri Styx (Peloponéz).

</doc>
<doc id="29847" url="https://sk.wikipedia.org/wiki?curid=29847" title="Zajac (súhvezdie)">
Zajac (súhvezdie)

Zajac (Lepus) je súhvezdie ležiace južne od súhvezdia Orión, ktoré možno reprezentuje zajaca, na ktorého Orión poľuje. 
Bolo jedným zo 48 Ptolemaiových súhvezdí a je aj jedným z 88 súhvezdí modernej astronómie.
Mytológia.
Toto malé súhvezdie zimnej oblohy mytologicky súvisí s jeho susediacim súhvezdím – Oriónom. Zajace boli totiž podľa povesti Oriónova obľúbená korisť. Preto sa nachádza pri Oriónovych nohách a pred Veľkým psom. Umiestnil ho tam vraj sám Hermes, posol bohov. Podľa iného mýtu je vraj Zajac spomienka na ľuďmi zavinené premnoženie zajacov na ostrove Leros. Zajace ničili úrodu a tým spôsobili hlad obyvateľstva. Napokon ich ostrovania odstránili z ostrova. Egypťania videli v Oriónovi boha Osirisa (Usira) a Zajac bol Osirisovym člnom. Arabi si zase na tomto mieste predstavovali „obrovu stoličku“ čiže Oriónovu. Sťahovavé národy z vyprahnutých púští v nich zase videli štyri smädné ťavy na brehu nebeskej rieky (Mliečnej cesty).
Hviezdy.
α Leporis má zriedkavejšie používaný arabský názov Arneb, čo znamená „zajac“. Je to nadobor magnitúdy 2,58 vzdialený od Zeme vyše 900 svetelných rokov. Okrem neho je v súhvezdí už len jedna hviezda jasnejšia ako tretia magnitúda a tou je β Nihal. Nihal je viacnásobná hviezda.
Dvojhviezdu γ Leporis dokáže ľahko rozlíšiť aj poľný ďalekohľad. Jej zložky tvoria fyzickú dvojhviezdu a sú k nám pomerne blízko, len 27 ly. Náročnými dvojhviezdami na rozlíšenie sú iota Leporis a kappa Leporis. Lambda Leporis je členkou asociácie Orion OB1. Mí Lep patrí medzi takzvané ortuťno-horčíkové hviezdy. Zaujímavým objektom je krvavočervená premenná hviezda R Leporis východne od hviezdy mí. Je to dlhoperiodická premenná s periódou zmien jasnosti 430 – 432 dní.
Objekty.
Guľová hviezdokopa M79 leží v južnej časti súhvezdia. Je bohatá na hviezdy a má magnitúdu 8,4. V tom istom zornom poli ako hviezdokopa sa nachádza trojhviezda Herschel 3752. 
NGC 2017 predstavuje kompaktnú skupinu hviezd, ktorá však nie je skutočnou hviezdokopou. 
Planetárna hmlovina IC 418 na severe Zajaca je známa ako hmlovina "Spirograf".
Zvláštnosťou je objekt označený ako Gliese 229B, čo je náš najbližší a súčasne najchladnejší známy hnedý trpaslík. Nachádza sa vo vzdialenosti iba 19 svetelných rokov a sprevádza jasnejšieho červeného trpaslíka Gliese 229A.
Poloha.
Súhvezdie možno nájsť pomerne ľahko vďaka jeho polohe južne od výrazného Orióna a východne od jasného Síria. V jeho blízkosti sú oba nebeské psy, t. j. Veľký a Malý pes. Je viditeľné od septembrových rán do marcových večerov.

</doc>
<doc id="29848" url="https://sk.wikipedia.org/wiki?curid=29848" title="Olympiáda (štyri roky)">
Olympiáda (štyri roky)

Olympiáda bolo v starovekom Grécku štvorročné obdobie medzi olympijskými hrami, ktoré sa od 3. storočia pred Kr. stalo základnou jednotkou panhelénskeho letopočtu. 
Olympijské cykly sa počítali od roku 776 pred Kr., kedy sa podľa legendy konali prvé olympijské hry. Každý rok bol určený štvorročným olympijským cyklom a svojím poradím v ňom (napr. „druhý rok 76. olympiády“) 
Na prevod z gréckeho letopočtu na náš slúži vzorec: 
4 x (číslo olympiády - 1) + rok olympiády - 1 - 776 = náš letopočet

</doc>
<doc id="29851" url="https://sk.wikipedia.org/wiki?curid=29851" title="Ferdinand Milučký">
Ferdinand Milučký

Ing. arch. Ferdinand Milučký (* 26. september 1929, Rajec – † 26. júl 2019, Bratislava) bol slovenský architekt a projektant, predstaviteľ modernizmu a brutalizmu.
Venoval sa občianskej a bytovej výstavbe, ako aj výstavníctvu. Je autorom krematória v Bratislave, spoluautorom sídliska Trávniky v Bratislave, Domu umenia v Piešťanoch, budovy bývalého česko-slovenského veľvyslanectva v Ríme a pod. Je viacnásobným držiteľom Ceny Dušana Jurkoviča (1964, 66, 67, 72, 88), a tiež nositeľom Radu Ľudovíta Štúra II. triedy (1. september 2005)
Život.
Ferdinand Milučký sa narodil v Rajci. Jeho otec bol klampiarom. Formovala ho história rodného mesta i ľudová architektúra okolitých dedín.
Po absolvovaní gymnázia v Žiline v rokoch 1941 – 1949 sa zapísal na Slovenskú vysokú školu technickú (dnes STU) a postupne sa dostával do kontaktu s modernou. V rokoch 1949 – 1953 študoval na Fakulte architektúry a pozemného staviteľstva. Po absolvovaní štúdia sa stal odborným asistentom na SVŠT. Jeho profesorom bol Jan E. Koula. Ako jeho asistent sa Milučký zúčastnil na výskumoch ľudovej architektúry. Zrejme práve tu sa mu podarilo preniknúť do najhlbšej podstaty ľudovej architektúry, čo neskôr hojne využíva vo svojich dielach. Od roku 1958 pôsobil ako vedúci a hlavný projektant v ateliéroch Stavoprojekt Bratislava. Medzi rokmi 1970 – 1971 bol vedúcim ateliéru Združenia projektových ateliérov v Bratislave, tiež v 70. rokoch pôsobil v Projektovej organizácii spoločenských stavieb Bratislava ako hlavný projektant. Od roku 1992 je Milučký autorizovaným architektom v Slovenskej komore architektov.
V roku 1977 bol jedným zo signatárom Anticharty, ktorá "legitimizovala" prenasledovanie signatárov Charty 77 a cieľom bolo aj odradiť ďalších potenciálnych signatárov Charty 77.
Je čestným občanom mesta Rajec, pre ktoré v roku 1991 rekonštruoval renesančnú radnicu na Námestí SNP. Žil v Bratislave vo vlastnom dome, na ktorom môžeme čítať mnohé charakteristické prvky jeho tvorby.
Dielo.
Vzorom bol Milučkému Ludwig Mies van der Rohe. Tvorivo si bol blízky s Emilom Bellušom, s ktorým sa ako jeho asistent zúčastnil na súťažných projektoch bratislavského Slavína a veľvyslanectva v Pekingu. V roku 1958 začal tvoriť v Krajskom projektovom ústave v Bratislave. Od roku 1970 v Združení projektových ateliérov a napokon sa vrátil do Stavoprojektu. Vo svojej tvorbe si často prizýval umelcov galandovskej skupiny.
Na začiatku spolupracoval s Vojtechom Vilhanom. Podarilo sa mu úspešne vyhnúť socialistickému realizmu. V tomto období robil najmä výstavy Expo 67 v Montreale, interiér Bratislavskej reštaurácie a Slovenskej koliby, či výstava Družstevný byt v Bratislave (1958).
V 60. rokoch prišla jeho prvá veľká príležitosť – prvé krematórium na Slovensku v Bratislave. Na projekte začal pracovať v roku 1962. Stavba bola realizovaná v rokoch 1967 – 1968. Oceňovaná býva kontrastná štruktúra stavby vzhľadom na okolitý priestor a krematórium je považované za jednu z najlepších slovenských stavieb 20. storočia.
V roku 1958 spolu s Štefanom Ďurkovičom a Karolom Ružekom vyhrali prvú cenu v súťaži o nový Dom umenia v Piešťanoch. Pre rôzne problémy sa k projektu vrátili až v roku 1968 a výstavba Milučkého projektu začala až v roku 1974. Dom umenia Piešťany bol slávnostne otvorený v roku 1979 a Milučkého práca je vyzdvihovaná ako jeden z najlepších prípadov brutalistického stavebného štýlu spolu so zachovaním ľudových tradícií na Slovensku. Išlo o prvú viacúčelovú divadelnú scénu postavenú mimo Bratislavy po druhej svetovej vojne. Za projekt Domu umenia získal v roku 1980 cenu ministra výstavby ČSSR.
Celé 80. roky pracoval Milučký v prostredí pamiatkovej zóny Bratislavy – historické jadro a Hradný vrch. Jeho návrhy však zostali z veľkej väčšiny nerealizované. V spolupráci s architektmi Petrom Boudom, Ivanom Masárom a akademickým sochárom, docentom Askoldom Žáčkom navrhuje v druhej etape obnovy bratislavského hradného areálu expozíciu Klenoty dávnej minulosti Slovenska. V roku 1985 postavil svoj vlastný dom v Bratislave v charakteristickom štýle.
Z ďalšej jeho bratislavskej tvorby pochádzajú tiež Výstavné pavilóny PKO (1975), sídlisko Trávniky (1968) a Park Andreja Hlinku (1978), ktoré sú všetky súčasťou bratislavskej mestskej časti Ružinov.
V roku 1993 zrealizoval slovenský architekt výstavu celoživotného diela v Slovenskom národnom múzeu. V roku 1999 mu Viedenská univerzita v Rakúsku udelila Cenu Johanna Gottfrieda Herdera za architektúru v európskom kontexte.
V roku 2015 kritizoval výstavbu garáží pod keltskými vykopávkami a terajšou barokovou záhradou v priestoroch Bratislavského hradu, kedy garáže označil za "surovosť najvyššieho stupňa". Má víziu, aby na hradnom vrchu vyrástol obelisk ako panteón svätým Cyrilovi a Metodovi.

</doc>
<doc id="29852" url="https://sk.wikipedia.org/wiki?curid=29852" title="Joseph Goebbels">
Joseph Goebbels

Paul Joseph Goebbels (* 29. október 1897, Rheydt, Nemecko – † 1. máj 1945, Berlín, Nemecko) bol nemecký politik, ríšsky minister pre ľudovú osvetu a propagandu, člen nacistickej strany NSDAP, blízky spolupracovník Adolfa Hitlera a vojnový zločinec. Goebbels bol Hitlerovi fanaticky oddaný. Pod jeho vplyvom začal Hitler používať titul "Führer" (vodca). Hitler mu umožnil ovládnuť tlač, rozhlas ale aj film, v ktorých Goebbels stelesňoval nacistickú propagandu. Sám seba, ale aj svoje deti, prezentoval ako vzor nemeckej rodiny. Oženil sa 19. decembra 1931 s Magdou, s ktorou mal 6 detí. Hitler mu bol svedkom na svadbe no napriek tomu bol ich osobný vzťah chladný. 
Známe sú jeho antisemitské prejavy. Sám vystupoval v pravidelných filmových týždenníkoch (nem. Wochenschau), ktoré boli hlavnými vojnovými správami v Nemecku. Písal úvodníky ale aj vystupoval v rozhlase a na verejnosti. Medzi najznámejší patrí jeho prejav z 18. februára 1943 (nem. "Totaler Krieg – Kürzester Krieg"), keď v športovom paláci vyhlásil totálnu vojnu a napriek tomu, že išlo o totálne nasadenie Nemecka do vojny mu publikum freneticky skandovalo. Hitler ho 23. júla 1944 vymenoval aj za splnomocnenca pre totálnu vojnu.
Goebbels, ako jeden z najvyššie postavených nacistických predstaviteľov, spáchal 1. mája 1945 samovraždu spolu so svojou manželkou, krátko po tom, ako otrávili svojich 6 detí.
Život.
Detstvo.
J. Goebbels sa narodil v porýnskom meste Rheydt, ako tretí syn Fritza a Kataríny Goebbelsových. So svojimi súrodencami Konradom, Janom a najmladšou sestrou Mariou vyrastal v malomeštiackej katolíckej rodine, ktorá bola silne veriaca. Otec pracoval ako pomocný robotník, neskôr bol prokuristom, matka pracovala v mladosti ako slúžka. 
Vo veku štyroch rokov ochorel na zápal mozgových blán, na pravej nohe mal aj zápal kostnej drene a predkolenia pravej nohy, čoho následkom bola tzv. konská noha, ktorá poznačila jeho detstvo a dospievanie. Kvôli krivej nohe totiž musel vláčiť monštruózne ortopedické zariadenie, kvôli ktorému bol vždy mimo kolektívu rovesníkov, čo si vynahradzoval školskými úspechmi. Keď ho v roku 1914 nezobrali na odvod, zanechalo to v ňom hlbokú stopu, ktorá sa postupne zmenila na nenávisť voči sebe, aj okoliu. 
Mladý J. Goebbels navštevoval rímskokatolícku školu, po jej ukončení študoval literatúru a históriu na Univerzite v Heidelbergu. Vyučoval ho aj židovský literárny historik profesor Friedrich Gundolf, známy Goetheho žiak.
Kariéra.
Do nacistickej strany NSDAP, vstúpil v roku 1924. 9. novembra 1926 ho Hitler určil za straníckeho vodcu (nem. Gauleiter) v Berlíne a od novembra 1928 riadil celú stranícku propagandu. Založil časopis "Der Angriff", tlačový orgán nacistickej strany v Berlíne, ktorý vydával do roku 1933. Po tom, ako vládu v roku 1933 prevzali nacisti, sa Goebbels ujal úradu ministra propagandy. Zohral výraznú úlohu pri popularizácii nacistickej ideológie ako aj pri utváraní a posilňovaní totality. Hitlera pretváral na vodcu a šikovne upevňoval jeho kult osobnosti. Všetky prejavy nemeckej kultúry sa snažil podriaďovať nacistickej ideológii, čomu slúžila Komora ríšskej kultúry vytvorená v roku 1933.
Bol menovaný za splnomocnenca ríše (nem. "Reichsleiter"), čím sa v hierarchii Tretej ríše (Nacistické Nemecko) zaradil hneď za najprominentnejších nacistov ako boli Hitler, Hermann Göring, Rudolf Hess a Heinrich Himmler.
Dokonale využil umenie propagandy pre ciele nacizmu. Princípy, ktoré pri tom používal sú dodnes uznávané a nacistická propaganda je dávaná v mnohých publikáciách za vzor účinnej demagógie a brainwashingu (napríklad propaganda v populárnych a masových médiách). Zo svojich prejavov bol odhodlaný urobiť zábavné predstavenia, len aby na ne prilákal čo najviac ľudí a aby sa o nich hovorilo. Prejavy mal dokonale nacvičené, rečníctvo bral ako profesionálnu záležitosť. Okrem prejavov využíval aj plagáty, ktoré nemohol nikto na ulici prehliadnuť. Väčšina plagátov, hlavne politických, bola totiž v tej dobe len natesno natlačená hromada písmen na bielom podklade, ale Goebbels dával na plagáty tlačiť tučné veľké písmená krvavočervenou farbou, titulky robil tak, aby sa z nich čitateľ nič nedozvedel, dokým si neprečíta aj drobný text pod nimi, snažil sa mestských ľudí, ktorí nemajú čas, zaujať obrázkami a údernými heslami.
Lietadlá využívané na účely propagandy boli významným krokom, ktorý nacisti podnikli. Už v roku 1932 použili lietadlá pri volebnej kampani. Goebbels pretvoril americký typ kampane „od železničnej zastávky k zastávke“ na nacistický typ preletu z miesta na miesto a vytvoril „propagandistické lety“. Týmto spôsobom dopravy mohli Hitler s Goebbelsom za deň predniesť tri až štyri prejavy na rôznych miestach.
Symbolom nacistickej sily a propagandy bol aj kult ohňa, typickým propagandistickým obrazom boli pochody s horiacimi fakľami. Pre nacistický režim bolo skrotenie živlu demonštráciou sily a vo svetle ohňa sa dobre prednášali prejavy a usporadúvali rôzne akcie, pretože oheň im dodával potrebné dramatické osvetlenie. Oheň bol aj očistným prvkom, ktorý sa často využíval pri pálení „poškvrnených“ kníh (napr. 10. mája 1933). Goebbels sám organizoval pálenia kníh, kde v plameňoch končili „židovské, komunistické a iné nevhodné“ knihy. Na čele týchto akcií stála Nemecká študentská únia sama navrhovala knihy, ktoré by mali skončiť na hranici. A nielen ona, aj bežní študenti, ktorí chceli dokázať, že sú lojálni s režimom, nahlasovali nevyhovujúce knihy. Pri tejto príležitosti predniesol Goebbels prejav, v ktorom pálenie kníh prirovnal k symbolickému aktu, ktorým dajú najavo to, že novembrová republika je mŕtva a z popola týchto hraníc povstane ako bájny Fénix - nový duch Nemecka.
K účelom propagandy využil Goebbels aj film. V roku 1934 ustanovil výročnú cenu pre najlepší nemecký film, ktorej prvým držiteľom sa stal film režiséra Gustava Ucickyho Utečenci, ktorý mal nacionalistický nádych. K ranej nacistickej tvorbe patrili filmy Krvácajúce Nemecko, SA-man Brandt, Hitlerjunge Quex a Hans Westmar, ktorý vychádzal z príbehu zavraždeného veliteľa SA Horsta Wessela. Poslednými tromi menovanými filmami chcel Goebbels zároveň napraviť pošramotenú povesť SA. Ďalej natočili filmy Ohm Krüger, ktorý bol silne britský a jeho témou bola búrska vojna, Koncert na prianie, ktorého hlavnou postavou bol nemecký vojak, ktorý sa počas koncertu na želanie stretne so svojou milou, Žid Süss bolo protižidovské dielo, Návrat domov bolo zas protipoľské dielo, J'accuse bol film, v ktorom sa propagovalo milosrdné zabíjanie fyzicky postihnutých a film Bismarck sa zaoberal myšlienkou jednotného Nemecka. Následne natočili aj Krst ohňom o dobytí Poľska, Víťazstvo na západe o vojne vo Francúzsku, či Večný Žid, čo bol zúrivý a miestami veľmi obscénny útok na Židov.
Majstrovským dielom bola propagácia nacizmu počas Olympijských hier, ktoré sa konali v Nemecku roku 1936. Goebbels bol predsedom organizačného výboru. Významne sa zapojila filmová režisérka Leni Riefenstahlová. K tomuto účelu dali nacisti vystavať nové športoviská na tzv. ríšskom športovom poli, ktoré sa topilo v záplave zelene a centrom tohto všetkého sa stal nádherný olympijský štadión pre stotisíc ľudí. Po dobu trvania hier, čo bolo od 1. do 16. augusta, odstránili protižidovské heslá z ulíc a obchodov. Rómovia a bezdomovci boli z Berlína presunutí na predmestia. Dôsledne sa zatajovalo, že neďaleko dejiska olympijských hier stojí koncentračný tábor Sachsenhausen. Rádio a rozhlas, inokedy plné antisemtických programov a hesiel, dostali príkaz od samotného Goebbelsa, aby zmiernili vysielanie a venovali sa hudbe, zábave a nepolitickým témam. Samotná organizácia hier bola pedantne naplánovaná a vyznačovala sa viacerými novinkami. Po prvýkrát sa napríklad bežala štafeta s olympijským ohňom. Začal sa používať systém presnejšieho merania času a, čo bolo podstatné pre propagandu, prvýkrát sa vysielali prenosy z priebehu olympijských hier na televízne obrazovky rozmiestnené po Berlíne. Spolu s nimi sa premietali filmové týždenníky so športovými výsledkami sa dopravovali lietadlami a vzducholoďami do ďalších európskych miest. V športových disciplínach sa zrealizovali viaceré novinky, po prvýkrát sa v Berlíne hrala hádzaná a basketbal, premiéru mala aj kanoistika-veslovanie. Program gymnastiky sa rozšíril o ďalšie dve disciplíny. Naopak naposledy mohli diváci vidieť v Berlíne jazdecké pólo. 
Olympijské hry mali dokázať svetu germánsku rasovú nadradenosť. Nacistické noviny "Völkischer Beobachter" navrhovali aby Židom bolo zakázané sa vôbec olympiády zúčastniť. Po protestoch a hrozbe bojkotu zo strany rôznych krajín sa potom propagandou vytváralo zdanie, že v Berlíne diskriminácia neexistuje. V tejto súvislosti je zaujímavé, že najúspešnejším športovcom bol americký atlét čiernej pleti Jessie Owens.
Fanatický nacista – zaviedol 60-hodinový pracovný týždeň, zakázal všetky formy zábavy, vyžadoval obetovanie života pre vodcu a ríšu. 22. apríla 1945 sa premiestnil s rodinou do Hitlerovho bunkru. V politickom testamente ho Hitler označil za svojho nástupcu.
Goebbels spáchal samovraždu 1. mája 1945 spolu so svojou manželkou, krátko po tom, ako otrávili svojich 6 detí. Pred ich zavraždením spoločne vyhlásili, že „("ich deti") "nemôžu žiť vo svete bez Hitlera".“

</doc>
<doc id="29853" url="https://sk.wikipedia.org/wiki?curid=29853" title="Ceratopsy">
Ceratopsy

Ceratopsy alebo rohaté dinosaury (lat. "Ceratopsia", "Ceratopia") je sesterská skupina hrubohlavých dinosaurov (Pachycephalosauria), ktorá sa rozšírila až počas spodnej kriedy.
Znaky.
Významným charakteristickým znakom ceratopsov je výskyt rohov (alebo aspoň kostených hrboľov) na hlave, výskyt kostenej obruby vyrastajúcej z temena hlavy, ktorá bola zväčša odľahčená otvormi a rostrálna kosť v prednej časti hornej čeľusti. Rostrálna kosť tvorila kostené jadro rohovinového zobáka v hornej čeľusti, kým v dolnej kostené jadro zobáka tvorila tzv. predzubná kosť. Celkovo vyzeral silný zobák týchto dinosaurov ako zobák papagájov. Vďaka nemu dokázali bez problémov konzumovať aj odolné rastliny, väčšie druhy v prípade potreby aj kôru stromov, ba celé konáre. Rohaté dinosaury ďalej disponovali vytŕčajúcimi lícnymi kosťami, podobne ako pachycefalosaury.
Vývoj.
Zástupcovia Ceratopsia boli pôvodne, počas spodnej kriedy (pred 145 až 99 miliónmi rokov), čiperné dvojnožce podobné primitívnym ornitopódom. V tomto čase bola rozšírená najmä čeľaď Psittacosauridae a niekoľko vyspelejších foriem, zatiaľ nezaradených do žiadnej čeľade (napríklad Archaeoceratops) – všetko zvieratá obývajúce dnešnú Áziu. Neskôr, začiatkom vrchnej kriedy, prešli mnohí zástupcovia na štvornohý spôsob chôdze, pričom ich chvost sa začal, ako nepotrebná časť tela, skracovať. Väčšie a spravidla vyspelejšie rohaté dinosaury mávali kostenú obrubu hlavy zväčšenú v kostený golier, ktorý býval odľahčený dvoma veľkými otvormi prekrytými kožou. Táto sa mohla samcom počas obdobia párenia pestro sfarbiť a slúžiť na lákanie samíc, alebo demonštrovanie sily voči sokom. Počas vrchnej kriedy sa stali veľké rohaté dinosaury popri hadrosauroch najúspešnejšou skupinou väčších a veľkých bylinožravcov.
Systematika.
Systematika rohatých dinosaurov je, najmä u primitívnych rodov, značne problematická. Nové nálezy z posledných rokov však začínajú kryštalizovať situáciu aj medzi primitívnymi formami. Ceratopsia sa tak podľa najnovších štúdií skladá z čeľadí Psittacosauridae, Leptoceratopsidae, Bagaceratopsidae, Protoceratopsidae a Ceratopsidae.
Psittacosauridae.
Psittacosauridae je najprimitívnejšia známa čeľaď rohatých dinosaurov, pôvodne radená do Ornithopoda. Boli to menšie (približne dvojmetrové), primitívne bezrohé ceratopsy bez badateľného kosteného goliera, ktoré boli schopné pohybu výlučne na zadných nohách. Výrazný zobák a lícne kosti však dokazujú príslušnosť Psittacosauridae do Ceratopsia. Ako jediná čeľaď skupiny Ceratopsia bola rozšírená počas spodnej kriedy (ostatné spodnokriedové rohaté dinosaury zatiaľ nie sú bližšie zaradené). Najlepšie známym zástupcom tejto čeľade je jeden z najdlhšie existujúcich dinosaurov, Psittacosaurus.
Leptoceratopsidae.
Leptoceratopsidae, čeľaď vyspelejšia než Psittacosauridae, bola zväčša zastúpená menšími a stredne veľkými, pomerne zavalitými formami (napr. Montanoceratops), ktoré mali krátky kostený golier (ale dlhší než Psittacosauridae), ale aj dvojnohými formami (Leptoceratops). Zástupcovia tejto skupiny mali väčšinou lebky bez výskytu výraznejšieho hrboľa nad nozdrami, až na rod Montanoceratops, ktorý mal krátky nosový roh.
Bagaceratopsidae.
Bagaceratopsidae je čeľaď menších štvornohých ceratopsov, pozostávajúca z rodu Bagaceratops a niekoľkých novo objavených blízko príbuzných dinosaurov. Je vyspelejšia než Leptoceratopsidae, pričom u jej zástupcov sa častejšie vyskytuje kostený hrboľ nad nozdrami, prípadne tiež krátky nosový roh.
Protoceratopsdiae.
Protoceratopsidae bola skupinou menších až stredne veľkých ceratopsov bez rohov, ale s kostenými hrčami a už s pomerne vyvinutým kosteným golierom. Výsledkom nového triedenia Ceratopsia je, že jediným istým a dobre doloženým zástupcom je Protoceratops.
Ceratopsidae.
Do Ceratopsidae patrili veľké (veľkosti nosorožca až slona), výlučne štvornohé formy s dobre vyvinutými kostenými goliermi a rohmi. Ich zuby mali rozdelené korene, nozdry boli veľké (dôvod neznámy) a hranu goliera často lemovali malé kosti, u niektorých rodov sa vyvinúce v dlhé ostne (Styracosaurus). Okrem veľkosti rohov sa dajú rozlíšiť aj podľa stavby nozdier. Na lebkách týchto tvorov sa nám zachovali stopy po súbojoch so zástupcami vlastného druhu. Zrejme išlo o súboje samcov o samice alebo o hierarchiu v stáde. Tieto súboje zrejme prebiehali podobne ako súboje dnešných jeleňov, teda pretláčaním rohatými hlavami. Významnú úlohu zohrávali pravdepodobne aj kostené goliere (najmä u ceratopsinov), ktoré mohli byť za života zvieraťa pestro sfarbené a používané na lákanie samíc, prípadne odstrašovanie sokov alebo dravcov.
Ceratopsidae sa delí na dve podčeľade: Ceratopsinae a Centrosaurinae.
Ceratopsinae.
Ceratopsinae, alebo niekedy Chasmosaurinae, predstavovali veľké rohaté dinosaury s dvoma dobre vyvinutými nadočnicovými rohmi a krátkym nosovým rohom. Primitívne formy však mali všetky tri rohy krátke a rovnako dlhé. Kostený golier mali zvyčajne dlhý, dlhší ako ostatná časť lebky, no niektorým rodom sa druhotne zmenšil (Triceratops). Zaujímavá je tendencia k zmenšovaniu odľahčovacích otvorov v golieri, resp. k ich úplnému zmiznutiu.
Názov "Ceratopsinae" má pred alternatívou "Chasmosaurinae" prednosť, keďže rod Ceratops bol nájdený a opísaný skôr. Stále však nie je isté, či vlastne Ceratops naozaj patril medzi ostatné rody tejto podčeľade. Ak nie, prednosť dostane názov Chasmosaurinae.
Centrosaurinae.
Centrosaurinae boli rohaté dinosaury, v priemere dosahujúce menších veľkostí než Ceratopsinae. Nadočnicové rohy mávali malé, kým nosový roh dlhý. Kostený golier býval kratší než ostatná časť lebky. Mnohým formám sa z malých kostí lemujúcich golier vyvinuli dlhé rohy, ktoré znásobili odstrašujúci výzor týchto tvorov. Početné rody tejto skupiny putovali po krajine v obrovských čriedách (Styracosaurus, Pachyrhinosaurus, Centrosaurus, Einiosaurus). Zo spomenutých rodov sú dobre známe mláďatá, ktoré si boli vo všetkých druhoch a rodoch tejto skupiny veľmi podobné.
Snáď najlepšou demonštráciou rohatého dinosaura zo skupiny Centrosaurinae bol šesťmetrový a skoro trojtonový Styracosaurus, obývajúci západ dnešnej Severnej Ameriky pred 76 až 72 Ma, mal okrem dlhého nosového rohu dokopy až šesť dlhých ostňov vyrastajúcich z goliera. Zhruba rovnako veľký Pachyrhinosaurus, s výškou na úrovni bedier okolo , obýval to isté územie o niečo neskoršie. Z goliera mu vyrastali dva ostne, kým z kosteného nosného rohu ostala len základňa. Je však pravdepodobné, že sa na ňu upínal rovnako veľký roh ako jeho predchodcom, v prípade pachyrhinosaura tvorený už len rohovinou. Podobnú stavbu rohu majú napríklad dnešné nosorožce. Navyše – bez nosového rohu by bol pachyrinosaurus vystavený na milosť, či nemilosť veľkým tyranosaurom, ktoré napádali aj mnohými rohmi opatrené styrakosaury, hoci tiež putovali v čriedách.

</doc>
<doc id="29854" url="https://sk.wikipedia.org/wiki?curid=29854" title="Psittacosaurus">
Psittacosaurus

Psitakosaurus (, doslova "papagájovitý jašter") je vyhynutý rod vývojovo primitívneho rohatého dinosaura z rovnomennej čeľade Psittacosauridae. Žil pred 130 až 100 miliónmi rokov v spodnej kriede a hojne obýval oblasti súčasnej Ázie (Čína, Mongolsko, Rusko a možno aj Thajsko).
Psitakosaurus dorastal veľkosti dnešnej gazely, bol bipédny, bylinožravý a jeho charakteristickým znakom bol mocný, papagájovitý zobák. Išlo o vývojovo primitívneho rohatého dinosaura; s ostatnými rohatými dinosaurami, akým bol napríklad Protoceratops či Triceratops, ho však spájali niektoré podobnosti (napríklad rostrálna kosť).
Aj napriek tomu, že nie je známy širokej verejnosti ako jeho vzdialený príbuzný Triceratops, je jedným z najlepšie preskúmaných dinosaurov. Známy je vďaka pozostatkom vyše 400 jedincov od malých, čerstvo vyliahnutých mláďat, až po dospelé jedince (v niektorých prípadoch ide o kompletné kostry). Hojnosť jeho pozostatkov z neho navyše robí vedúcu fosíliu usadenín spodnokriedovej východnej Ázie.
Opis.
Rôzne druhy psitakosaura vedci rozlišujú podľa telesných proporcií a tvaru lebky. Jeho najznámejší druh – "P. mongoliensis", vážil v priemere asi a v dospelosti bol asi 2 metre dlhý. Niekoľko ďalších druhov sa svojou veľkosťou druhu "P. mongoliensis" približovalo ("P. major", "P. neimongoliensis" a "P. xinjiangensis"), zatiaľ čo iné boli o niečo menšie ("P. sinensis" a "P. meileyingensis"). Jeho najmenším druhom je "P. ordosensis", o 30 % menší než "P. mongoliensis". Po "P. mongoliensis" boli najväčšími druhmi "P. lujiatunensis" a "P. sibiricus".
Lebka psitakosaura bola v porovnaní s inými vtákopanvovými dinosaurami tej doby výrazne odlišná – bola vysoká a krátka. Orbity nachádzajúce sa na tvárovej časti lebky zaberali len 40 % z jej celkovej dĺžky, oveľa menej než u iných vtákopanvových dinosaurov. Prednú časť hornej čeľuste tvorila rostrálna kosť, ktorá spolu s tzv. predzubnou kosťou tvoriacou dolnú čeľusť tvorila mocný zobák. Ten bol pokrytý vrstvou keratínu a psitakosaurus ním mohol odhrýzať aj tvrdší rastlinný materiál.
Je známe, že psitakosaurus patrí medzi vývojovo najprimitívnejšie rohaté dinosaury, čo je ľahké rozoznať na jeho výzore – na hlave nemal rohy a bol bez badateľného kosteného goliera. S ostatnými rohatými dinosaurami ho však spájala rostrálna kosť a rohovinové kostné výrastky umiestnené po stenách líc.
Paleobiológia.
Štetiny.
Na výborne zachovanej kostre jedného jedinca psitakosaura z Číny (pravdepodobne pochádzajúcej zo súvrstvia I-sien (Yixian) v provincii Liao-ning) sa zachovalo zo sto až 16 centimetrov dlhých štetín. Tieto štetiny, tiahnúce sa stredom chvosta, boli podľa všetkého flexibilné a zrejme plnili defenzívnu úlohu. Je tiež možné, že u samcov boli pestro sfarbené a plnili úlohu lákania samíc. Podobnými štruktúrami mohli disponovať aj iné rohaté dinosaury, ktorým by sa hodili ako ochrana inak bezbrannej zadnej časti tela.
Potrava.
Psitakosaury mali samobrúsiace zuby vhodné pre odhrýzanie cykasov a iných tuhých rastlín. Na rozdiel od neskorších rohatých dinosaurov nemali zuby vhodné na žuvanie a preto prehĺtali gastrolity (u jedného jedinca ich bolo nájdených vyše 50), ktoré im pomáhali potravu rozdrviť. Krokodíly, pštrosy a niektoré iné vtáky používajú takéto kamene dodnes.
Dejiny.
Pomenovanie.
Psitakosaura pomenoval v roku 1923 paleontológ a riaditeľ American Museum of Natural History () Henry Fairfield Osborn v práci zverejnenej 19. októbra. Rodové meno Psittacosaurus, doslova „papagájí/papagájovitý jašter“ z gréckych výrazov "psittakos" (slovensky: papagáj) a "sauros" (slovensky: jašter) dostal podľa hranatej lebky so zobákom, ktorým sa podobal papagájovi.
Druhy.
Psitakosaurus je veľmi dobre známy dinosaurus, doložený z nespočetne veľa kostí a kostier. Doteraz poznáme aspoň jedenásť druhov tohto rodu, ktoré obývali pred 130 až 100 miliónmi rokov prakticky celú vtedajšiu Áziu:

</doc>
<doc id="29855" url="https://sk.wikipedia.org/wiki?curid=29855" title="Vlk (súhvezdie)">
Vlk (súhvezdie)

Vlk (Lupus) je južné súhvezdie, jedno z 88 súhvezdí modernej astronómie a tiež jedno z Ptolemaiových súhvezdí. Nachádza sa medzi súhvezdiami Kentaur a Škorpión. U nás vychádza iba jeho severná časť od júna do polovice augusta. Obsahuje 70 hviezd zdanlivej jasnosti do 6m, najjasnejšia hviezda sa nazýva α Lup.
Podľa gréckej mytológie predstavuje arkádskeho kráľa Lykaóna, ktorý sa vyvyšoval nad bohov. Raz chcel vyskúšať najvyššieho boha Dia a predložil mu na stôl ľudské mäso. Zeus to však vedel, Lykaóna premenil na vlka a za trest umiestnil na oblohu.
Hviezdy.
Súhvezdie obsahuje niekoľko pomerne jasných hviezd. Žiadna síce nedosahuje prvú magnitúdu, ale tri majú jasnosť vyššiu ako tri magnitúdy. Tieto tri a s nimi aj zopár ďalších sú žeravé, modrobiele hviezdy a členy hviezdnej asociácie Škorpión-Centaurus. Vlk je známy aj početnými dvojhviezdami, ktoré vzbudzujú záujem amatérskych pozorovateľov.
Najjasnejšou hviezdou je alfa niekedy nazývaná Men, modrobiely obor. Zriedkavo sa označuje aj arabským menom Kakkab. Beta Lupi, Kekouan, u nás taktiež nevychádza. Je horúcejšia – 22 650 K – ako Kakkab. Gama Lupi síce nad obzor vystupuje, ale len do výšky iba jednej tretiny stupňa. Skladá sa z dvoch hviezd obiehajúcich spoločné ťažisko. Najvyššie spomedzi všetkých jasných hviezd Vlka u nás vychádza chí Lupi, spektroskopická dvojhviezda.
Dvojhviezdy a trojhviezdy.
Epsilon Lupi s magnitúdou 3,31 má spoločníka s magnitúdou 9,1. Ďalšou dvojhviezdou je zéta Lupi. Jej zložky s magnitúdami 3,41 a 6,74 sú k sebe zviazané gravitačným putom. Peknú dvojhviezdu tvorí kappa Lupi, ktorej zložky s jasnosťami uvádzanými v rozsahu 3,9 – 4,1 a 5,5 – 6,0 majú vzájomný odstup 26,7″. O niečo ťažšie je rozoznateľná trojhviezda éta Lupi, ktorej jasnejšie zložky s magnitúdami 3,6 a 7,6 delí odstup 14,14″ – 15,2″. Zložky dvojhviezdy lambda Lupi delí len niekoľko desatín oblúkovej sekundy. Ich magnitúdy sú 4,47 a 5,27. Ksí Lupi má zložky jasné 5,1 – 5,3 a 5,6 – 5,8 mag a sú od seba vzdialené 10,4″. Pí Lupi má magnitúdy zložiek 4,6 a 4,7, ale sú navzájom vzdialené len 1,4″. Mí Lupi je tiež trojhviezda. Hlavné zložky majú magnitúdy 5,1 a 5,2 (vzdialenosť 1,2″) a vo vzdialenosti 23,7″ je tretia hviezda s magnitúdou 7,2.
Objekty.
Nakoľko týmto súhvezdím prechádza Mliečna cesta, nachádza sa v ňom aj niekoľko hmlistých objektov. V tejto oblasti sa však vyskytuje aj veľa medzihviezdneho plynu a prachu, ktorý mnohé objekty zatieňuje.
V súhvezdí sa nachádza bohatá otvorená hviezdokopa NGC 5822. Obsahuje viac ako 100 slabých hviezd. Jej vzdialenosť od nás je 1 800 svetelných rokov.
Blízko hranice s Kentaurom možno nájsť planetárnu hmlovinu IC 4406. Na zložených snímkach z Hubblovho vesmírneho ďalekohľadu je pretkávaná temným prachom, ktorý sa podobá na cievky v ľudskom oku. To jej vyslúžilo prezývku "Sietnica". V uhlovej blízkosti tejto hmloviny nájdeme aj pomerne jasnú galaxiu NGC 5643.
V súhvezdí Vlk, v uhlovej blízkosti hviezdy Kekouan, vzplanula najjasnejšia zaznamenaná supernova vôbec, ktorej svetlo dosiahlo Zem v roku 1006, preto má označenie SN 1006. Podľa popisov vtedajších autorov sa odhady pohybujú od -7,5 po -9,5 magnitúd.
Poloha.
Hviezdy Vlka nie sú slabé, ale súhvezdie je tak málo známe, že prakticky nemá veľmi zaužívané spojnice. Jeho obrazec je síce výrazný, no podoba s vlkom tu nie je žiadna. Plochu, kde sa nachádza, nájdeme medzi výraznými súhvezdiami Škorpión a Kentaurus. Celého Vlka môžeme pozorovať až od 33. stupňa severnej zemepisnej šírky južnejšie.

</doc>
<doc id="29856" url="https://sk.wikipedia.org/wiki?curid=29856" title="Leptoceratops">
Leptoceratops

Leptoceratops bol 2 až dlhý štíhly bylinožravec, predstavujúci jedného z najneskorších dinosaurov. Známy je z pozostatkov viacerých jedincov, zrejme išlo teda o hojne sa vyskytujúce zviera. Žil pred 68 až 65 miliónmi rokov, nájdený bol na západe Severnej Ameriky (Kanada a štát Wyoming). Jeho jediným druhom je Leptoceratops gracilis.
Opis.
Napriek neskorému výskytu išlo v prípade rodu Leptoceratops o primitívnu formu ceratopsov (rohatých dinosaurov). Vyznačoval sa krátkou a vysokou lebkou vybavenou len krátkym kosteným golierom a skrátenými prednými končatinami, kým zadné končatiny boli v pomere k telu dlhšie ako napríklad pri rode Protoceratops. Tento bylinožravec spásal nízke rastlinstvo na všetkých štyroch končatinách, počas behu a pri spásaní vyššieho rastlinstva sa však vztýčil na zadné končatiny.

</doc>
<doc id="29857" url="https://sk.wikipedia.org/wiki?curid=29857" title="Bagaceratops">
Bagaceratops

Bagaceratops patril medzi pomerne primitívne rohaté dinosaury (Ceratopsia) z čeľade Bagaceratopsidae. Žil v období vrchnej kriedy (pred približne 80 až 75 Ma) v polopúštnej krajine vtedajšej centrálnej Ázie. Jeho jediným druhom je Bagaceratops rozhdestvenskyi.
Opis.
Bol to malý, iba meter dlhý štvornohý bylinožravec. Tento malý dinosaurus trocha pripomínal vyspelejší rod Protoceratops, mal však o niečo kratší a hranatejší kostený golier, pričom hlavu mal vybavenú kosteným nosným hrboľom s užšou základňou.
Nálezy.
Bagaceratops je známy z pozostatkov približne dvoch desiatok jedincov čo naznačuje, že išlo o hojného tvora. Prvé fosílie Bagaceratopsa boli nájdené v púšti Gobi poľsko-mongolskou expedíciou v 70. rokoch 20. storočia. Bagaceratops je známy podľa piatich kompletných a dvadsiatich neúplných lebiek (najdlhšia z nich meria na dĺžku ).
Klasifikácia.
Bagaceratops patrí medzi rohaté dinosaury (Ceratopsia), skupinu bylinožravých dinosaurov s papagájovitými zobákmi, ktoré sa vyskytovali v Severnej Amerike a Ázii počas obdobia vrchnej kriedy, ktorá skončila zhruba pred 65 miliónmi rokov.
Potrava.
Rovnako ako všetky ostatné rohaté dinosaury, aj Bagaceratops bol bylinožravec. Keďže krytosemenné rastliny boli ešte v tomto období menej hojné ako dnes, je možné, že sa tento dinosaurus živil relatívne hojnými papradinami, cykasmi a ihličnanmi. Svojim silným zobákom bol schopný obštipkávať aj silné konáre a výhonky.

</doc>
<doc id="29858" url="https://sk.wikipedia.org/wiki?curid=29858" title="Šíp (súhvezdie)">
Šíp (súhvezdie)

Šíp (lat. "Sagitta") je tretie najmenšie súhvezdie hneď po súhvezdiach Južný kríž a Koník. V minulosti patrilo medzi 48 súhvezdí zavedených starogréckym astronómom Klaudiom Ptolemaiom a v tom čase bolo ešte menšie, okolo 4 štvorcové stupne. Je tiež súčasťou 88 súhvezdí určených Medzinárodnou astronomickou úniou.
Hviezdy.
Najjasnejšia hviezda súhvezdia je gama Sagittae, ktorá má magnitúdu len 3,47. Jediná hviezda súhvezdia, ktorá má nejaké meno, je alfa, Sham. S magnitúdou 4,37 je to jedna z najslabších hviezd s označením alfa na oblohe. Slabú z nej urobila jej relatívne veľká vzdialenosť od Zeme – 475 ly. V skutočnosti ide o žiarivú hviezdu, obra typu G. Beta Sagittae je takisto žltý obor ležiaci od nás v podobnej vzdialenosti ako Sham. Delta Sagittae je spektroskopická dvojhviezda. Ďalekohľadom rozlíšiteľné jasnejšie dvojhviezdy v Šípe sú epsilon a zéta Sagittae. S Sagittae je cefeida.
Objekty.
Takmer v strede súhvezdia Šíp sa nachádza malá guľová hviezdokopa M71 s jasnosťou 8,4m. Dá sa pozorovať triédrom alebo malým ďalekohľadom. Na juhovýchode súhvezdia sa nachádza planetárna hmlovina NGC 6879 s jasnosťou 12,5m. Časť súhvezdia leží v Mliečnej ceste. Na hranici Šípa a Delfína nájdeme planetárnu hmlovinu hviezdneho vzhľadu IC 4997.
Poloha.
Súhvezdie sa nachádza na Mliečnej ceste, asi v polovičnej vzdialenosti medzi Altairom zo súhvezdia Orla a Albireom zo súhvezdia Labute, pod súhvezdím Líšky. O polnoci kulminuje okolo 15. júla vo výške asi 58°. Večer ho najlepšie môžeme pozorovať v auguste.

</doc>
<doc id="29859" url="https://sk.wikipedia.org/wiki?curid=29859" title="Lýra (súhvezdie)">
Lýra (súhvezdie)

Lýra (lat. Lyra) je súhvezdie, ktoré bolo už súčasťou Ptolemaiových 48 súhvezdí a je aj jedným z 88 súhvezdí modernej astronómie.
Nie je to veľmi veľké súhvezdie, ale je jednoduché ho lokalizovať, pretože najjasnejšia hviezda, Vega je jedným z vrcholov Letného trojuholníka a najjasnejšou hviezdou letnej oblohy.
Legenda.
Lýru ako hudobný nástroj vraj vynašiel posol bohov Hermes, ale na oblohu sa dostala vďaka bájnemu spevákovi Orfeovi. Orfeus hral na lýru, ktorú mu daroval sám Apolón, boh Slnka a umenia. Hral tak nádherne, že utíšil i dravú zver a pohol skalami. Svojím umením obmäkčil dokonca aj samotného vládca podsvetia Háda. Nedokázal však spevom zažehnať hnev opitých bakchantiek, ktoré ho roztrhali vraj preto, že sa po smrti svojej manželky Eurydiky stránil ostatných žien. Jeho zázračnú lýru hodili bakchantky do rieky, ale Múzy, bohyne umenia, si vyprosili, aby bola na večné časy prenesená na oblohu ako súhvezdie. Podľa niektorých povestí Lýra predstavuje prvú lýru, ktorú vyrobil Merkúr (Hermes) tak, že natiahol struny na korytnačí pancier. Preto je v starých spisoch súhvezdie Lýry znázorňované ako korytnačka.
Hviezdy.
Najjasnejšia hviezda alfa sa volá Vega. Je to piata najjasnejšia hviezda oblohy a druhá najjasnejšia hviezda severnej oblohy. Pred 13 tisíc rokmi bola Vega polárnou hviezdou, čiže sa v jej blízkosti nachádzal severný svetový pól. Ten sa však v dôsledku precesie presunul k Polárke. Je to veľmi mladá a žiarivá biela hviezda, jej žiarivosť je 50-krát väčšia ako žiarivosť Slnka. Je to tiež jedna z našich najbližších hviezd. Hviezdu obklopuje plynoprachový protoplanetárny disk, v ktorom sa pravdepodobne tvoria planéty.
Gama Lyrae sa volá Sulafat. Delta Lyrae je ľahko pozorovateľná dvojhviezda, takisto zéta Lyrae. Epsilon Lyrae je známa štvorhviezda, ktorú možno za vynikajúcich pozorovacích podmienok už voľným okom rozlíšiť ako dvojhviezdu, pretože jej zložky s jasnosťou 4,68 a 4,5 mag sú od seba vzdialené až 208 oblúkových sekúnd.
Hviezda s označením HAT-P-5 je jedinou hviezdou na oblohe, ktorú pomenoval Slovák. Dostala meno Chasoň a jej planéta Kráľomoc. Ide o staroslovanské pomenovania Slnka a Jupitera.
Premenné hviezdy.
Lýra je bohatá na premenné hviezdy. Najjasnejšia z nich je beta Lyrae nazývaná Sheliak. Je to zákrytová premenná polodotyková viacnásobná hviezda, prototyp premenných hviezd typu beta Lyrae. Mení svoju jasnosť medzi 3,4 a 4,3 mag s periódou 12,91 dňa. Zmeny jej jasnosti sa dajú ľahko pozorovať voľným okom. Ďalšia premenná hviezda je polopravidelná R Lyrae, patriaca do spektrálnej triedy M s magnitúdou 3,9 až 5,0. Dlhoperiodická W Lyrae má rozsah magnitúd 7,3 až 13,0 magnitúd. Zákrytová premenná FL Lyrae, mení jasnosť v intervale od 9,27 do 9,89 mag. Známa je aj krádkoperiodická cefeida RR Lyrae, ktorá je voľným okom neviditeľná. Periódu má kratšiu než jeden deň. T Lyrae je úplne nepravidelná premenná hviezda s rozsahom magnitúd od 7,9 do 9,6 magnitúd.
Objekty.
Prstencová hmlovina.
V súhvezdí sa nachádza jedna z najznámejších planetárnych hmlovín. Ide o tzv. Prstencovú hmlovinu, nazývanú aj Prstenec či Prsteň. Má označenie M57. Nachádza sa asi v polovičnej uhlovej vzdialenosti medzi hviezdami beta (Sheliak) a gama (Sulafat). Je pomerne jasná (zhruba 9 magnitúd) a možno ju uvidieť aj v menšom ďalekohľade. Tento valcovitý oblak plynu vyvrhla umierajúca hviezda, ktorej skolabované jadro doteraz žiari v centre hmloviny ako biely trpaslík. Hmlovina sa rozpína rýchlosťou asi /s. Jej rozpínanie začalo asi pred 6 000 až 20 000 rokmi. Jej priemer je 0,75 svetelného roka a jej svetlo k nám letí 4 100 rokov.
Hviezdokopy.
Guľová hviezdokopa M56 má celkovú jasnosť 8,3 mag, niekedy sa udáva až 10 mag. Ďalekohľadom nie je ťažko rozlíšiť jej vonkajšie časti. Jej uhlová veľkosť je 7,1´ a vzdialenosť 31 600 svetelných rokov.
Otvorená hviezdokopa NGC 6791 je veľmi bohatá na hviezdy. Je to jedna z najstarších a najväčších známych otvorených hviezdokôp. Nachádza sa juhovýchodne od hviezdy théta.
Meteorické roje.
Blízko hranice Lýry s Herkulom leží radiant meteorického roja Lyríd. Nazývajú sa aj Aprílové Lyridy, podľa dátumu maxima ktorý je 21. apríla. Činný je však celú druhú polovicu apríla, najviac medzi 16. a 25. aprílom. Jeho frekvencia môže byť až 90 meteorov za hodinu, najčastejšie je ich však len okolo 15.
Poloha.
Vďaka veľmi jasnej hviezde Vege nájdeme Lýru ľahko. Vegu si nemôžeme pomýliť s nijakou inou hviezdou – je totiž na letnej oblohe najjasnejšia. Môžeme ju vyhľadať aj pomocou asterizmu Letný trojuholník. Deneb a Vega v ňom tvoria tie dva vrcholy, ktoré sú k sebe bližšie, pričom Vega leží západnejšie ako Deneb. Altair je od nich ďalej na juhu. Lýra leží priamo pod západným krídlom obrazca Labute.
Lýra je maličké, ale dosť nápadné súhvezdie. Z časti svojej plochy je cirkumpolárne, ale nijaká jeho jasnejšia hviezda nie je v zemepisných šírkach Slovenska cirkumpolárna. Aj Vega leží pri svojej dolnej kulminácii tesne pod obzorom. Najvyššie na nočnej oblohe vystupuje v lete.

</doc>
<doc id="29860" url="https://sk.wikipedia.org/wiki?curid=29860" title="Triceratops">
Triceratops

Triceratops, najznámejší zástupca skupiny Ceratopsia, bol mohutný bylinožravec, vyspelý rohatý dinosaurus z podčeľade Ceratopsinae. Známy je z pozostatkov vyše päťdesiatich lebiek a rôznych neúplných pozostatkov, čo zrejme svedčí o živote vo veľkých skupinách. Triceratops sa vyskytoval v minimálne troch druhoch, pričom bol najhojnejším veľkým dinosaurom vtedajšej Severnej Ameriky. Žil pred 68 až 65 miliónmi rokov vo období vrchnej kriedy. Nájdený bol na západe USA a Kanady.
Výzor.
Tvarom tela pripomínal Triceratops v podstate všetky ostatné vyspelé ceratopsidy: disponoval skráteným chvostom, ktorý bol o poznanie kratší než trup, ďalej robustne stavaným telom a veľkou hlavou. Tá bola vybavená silným rohovinovým zobákom, ktorý sčasti pripomínal zobák papagája, a kosteným golierom vyrastajúcim z temena hlavy. Koža pokrývajúca kostený golier sa samcom počas obdobia párenia zrejme pestro sfarbila, aby mohol jej nositeľ pútať pozornosť samíc. S vrstvou rohoviny až do dlhé nadočnicové rohy a kratší nosový roh boli veľmi nebezpečnou zbraňou a typickým znakom skupiny Ceratopsinae (hoci menšie druhy, mali, pravdaže, nadočnicové rohy kratšie). Kostený golier tohto tvora bol na zástupcu Ceratopsinae krátky, lemovaný malými kostenými výrastkami. Navyše, stratil odľahčujúce otvory, vďaka čomu získal značnú pevnosť, takže chránil zvieraťu zraniteľný krk aj pred zubami tyranosaura.
Spôsob života.
Rohy a golier Triceratops, najmä samce, najviac využil počas vzájomných súbojov o samice a hierarchiu v stáde. Samce súperili podobne ako dnešné jelene, pretláčaním hláv, pričom po zápasoch tohto typu sa zachovali na skamenelinách rohatých dinosaurov rôzne stopy. Napriek svojim rozmerom, ktoré sa pohybovali v rozmedzí 7,5 až pri váhe až 7 ton, si tento masívny borec nemohol byť životom istý, hoci dosahoval výšku na úrovni bedier väčšiu než dosahujú slony africké (a to mal triceratops značne pretiahnutejšiu postavu). Bol tu totiž ozrutný tyranosaurus, ktorý naň zjavne útočil. Jedna lebka triceratopsa so zahojenými zraneniami spôsobenými tyranosaurom však svedčí, že súboje týchto obrov nebývali jednoznačnou záležitosťou v prospech tyranosaura.
Triceratops maximus.
Pôvodne bolo pomenovaných až 15 druhov rodu Triceratops, ktoré sú však dnes považované za rôzne formy jedného, prípadne dvoch druhov. Rozdiely medzi sebou, čo bola príčina ich vyčleňovania do rôznych druhov, vznikli zrejme kvôli rozdielom medzi pohlaviami, veku alebo problémom s fosilizáciou. Tieto dva druhy, T. prorsus a T. horridus, dosahovali v priemere dĺžku 7,5 až 9 metrov, váhu podľa odhadov približne 7 ton, pričom výška v najvyššom bode chrbta sa mohla vyšplhať cez hranicu štyroch metrov. Sú však známe pozostatky (napr. cca . dlhá lebka) patriace zrejme ďalšiemu druhu, nazvanému Triceratops maximus (meno pôvodne pripísané úlomkovitým pozostatkom). Podľa významného svetového paleontológa, ktorý sa veľkou mierou zaslúžil o dnešné vnímanie dinosaurov, Dr. Roberta Bakkera (autora knihy Maximum Triceratops!), zástupcovia tohto druhu pravdepodobne mohli byť ťažší než dva dospelé slony. Podľa veľkosti lebky súdiac, tieto zvieratá zrejme dosahovali dĺžku 11 až 12 metrov.

</doc>
<doc id="29861" url="https://sk.wikipedia.org/wiki?curid=29861" title="Labuť (súhvezdie)">
Labuť (súhvezdie)

Labuť ("Cygnus") alebo Severný kríž je severné súhvezdie, jedno zo 48 súhvezdí zavedených Ptolemaiom a jedno z 88 súhvezdí modernej astronómie. Patrí medzi výrazné súhvezdia letnej oblohy a obsahuje nápadný obrazec pripomínajúci letiaceho vtáka. Jej najjasnejšia hviezda Deneb predstavujúca chvost Labute je súčasťou asterizmu Letný trojuholník.
Labuť je súhvezdie veľmi bohaté na jasné hviezdy a zaujímavé objekty. Na oblohe sa niekedy hľadá pomerne ťažko, hlavne v oblastiach bez mestského osvetlenia za veľmi jasných nocí, pretože Labuť „letí v Mliečnej ceste“, z ktorej jej vytŕčajú iba krídla. Pomôckou pri jej hľadaní na nočnej oblohe môže byť fakt, že dlhý labutí krk sa nachádza medzi súhvezdím Delfína a Lýry. Krk je zakončený známou farebnou dvojhviezdou Albireo. Medzi najznámejšie objekty hlbokého vesmíru Labute patrí dvojica otvorených hviezdokôp M29 a M39, zvyšok po supernove Riasy, emisná hmlovina Severná Amerika a jeden z najbližších kandidátov na hviezdnu čiernu dieru, objekt Cygnus X-1.
Legenda.
Báj hovorí, že na labuť sa premieňal vládca Olympu, mocný Zeus, keď sa chcel pozrieť medzi ľudí. V tejto podobe navštívil aj spartskú kráľovnú Lédu, ktorá ho zaujala svojou krásou. Aby sa k nej mohol priblížiť, nechal sa prenasledovať obrovským orlom, pred ktorým ho kráľovná zachránila. Léda sa po návšteve Dia stala matkou blížencov Kastora a Polluxa a tiež krásnej Heleny, pre ktorú vypukla Trójska vojna.
Hviezdy.
Jeho najjasnejšia hviezda alfa sa volá Deneb. Jej celý názov je Deneb el Adige, nazýva sa aj Arided, Aridif, Arrioph a znamená „chvost“. V obrazci Labute skutočne tvorí jej chvost. Deneb je jednou z troch hviezd tvoriacich asterizmus Letný trojuholník. Ďalšie hviezdy trojuholníka sú Vega z Lýry a Altair z Orla. Letný trojuholník uľahčuje orientáciu na letnej oblohe. Deneb je zo všetkých hviezd trojuholníka najmenej jasný, hoci má z nich ďaleko najvyššiu absolútnu magnitúdu. Je to biely nadobor. Zároveň patrí do ďalšieho asterizmu, Severného kríža, ktorý tvoria len hviezdy Labute.
Beta Cygni sa nazýva Albireo. V obrazci Labute tvorí jej hlavu, čomu zodpovedá aj jej názov („zobák“). Je to ľahko rozpoznateľná a veľmi pekná dvojhviezda. Jej zložky sa v ďalekohľade javia ako žltá (hlavná) a modrobiela (sprievodca).
Hviezda gama má meno Sadr, či Sadir, čo znamená „prsia“, alebo „hruď“. Delta Cygni sa volá Gienah, rovnako ako gama zo súhvezdia Havrana. Jej meno pochádza z arabského Al Janáh, krídlo. Tvorí juhovýchodné krídlo Labute v blízkosti súhvezdia Líška. Má zo všetkých hviezd obrazca najväčší vlastný pohyb. Azelfage je názov hviezdy pí Cygni. Pochádza z arabského zail al dagaga, „chvost sliepky“. Nepatrí už do základného obrazca a nachádza sa neďaleko hranice so súhvezdiami Cefeus a Jašterica. Neďaleko od nej smerom na juh sa nachádza otvorená hviezdokopa M39 (NGC 7092). Na hranici viditeľnosti voľným okom je nenápadná hviezda 61 Cygni. Je to prvá hviezda, pri ktorej bola zistená jej vzdialenosť.
V súhvezdí Labute je známych cez 400 premenných hviezd, medzi nimi tri novy. Jednou z najjasnejších je kappa Cygni, ktorá je premenná hviezda typu Mira Ceti. Ďalšie jasné premenné hviezdy sú U Cygni, P Cygni, SS Cygni, R Cygni, RT Cygni, W Cygni, Z Cygni, a V 456 Cygni. V súhvezdí sa nachádza aj jedna z najzaujímavejších nov s názvom Nova Cygni.
Objekty.
Jedným z najzaujímavejších objektov tohoto súhvezdia je Cygnus X-1. Je to prvý objavený röntgenový zdroj v súhvezdí Labuť. Bol objavený röntgenovým detektorom vyneseným nad atmosféru v roku 1964.
Cez Labuť prechádza Mliečna cesta, preto je veľmi bohatá na objekty. Aj voľným okom sa dajú vidieť mračná tmavého medzihviezdneho materiálu, ktorý zatieňuje svetlo hviezd ležiacich za nimi. Tmavý pruh vytvára dojem, akoby sa na tom úseku Mliečna cesta rozdvojovala. Táto hmlovina je známa pod názvom Tmavá trhlina v Labuti.
Medzi najznámejšie objekty patrí pekná otvorená hviezdokopa M39 nad Denebom. O niečo menej jasná je otvorená hviezdokopa M29. Tá sa nachádza južne od hviezdy Sadr. S lepším amatérskym ďalekohľadom môžeme pozorovať aj otvorenú hviezdokopu NGC 6910. Obsahuje zhruba 40 slabších hviezd.
Labuť je veľmi bohatá aj na emisné a planetárne hmloviny. Tri stupne východne od Deneba sa nachádzajú hneď dve jasné hmloviny a to hmlovina NGC 7000 známa aj ako Severná Amerika a IC 5067 – 70 Pelikán. Svojím vzhľadom pripomínajú náš pozemský kontinent a sediaceho pelikána. Uvidíme ich už triédrom, ale vizuálne sú dosť nejasné. Ich krása vynikne hlavne na fotografii. Obe majú priemer asi 50 svetelných rokov a sú od nás vzdialené 1 500 svetelných rokov. Dodnes nevieme, ktorá hviezda ionizuje plyn v hmlovinách a núti ho žiariť červene. Pravdepodobne je to hviezda Deneb. Severná Amerika zaberá na oblohe rozlohu šestnástich splnov Mesiaca. Tieto hmloviny objavil pravdepodobne William Herschel v roku 1786. Ďalšia emisná hmlovina zaberá veľkú oblasť oblohy blízko hviezdy Gienah. Nazýva sa Riasy, alebo Slučka v Labuti. Označovaná je ako NGC 6992-5 a NGC 6960. V súhvezdí sa nachádzajú aj planetárne hmloviny NGC 4027 a NGC 6826. Napokon sa tu nachádza aj intenzívny rádiový zdroj Cygnus A. Po Slnku a Casiopeie A je to najjasnejší rádiový zdroj na oblohe.
Smerom do súhvezdia Labuť letí rýchlosťou /s celá slnečná sústava. Je to dôsledok galaktickej rotácie. Hviezdy Labute sa však k nám nepribližujú, lebo aj ony rovnako ako všetky hviezdy v Galaxii obiehajú približne rovnakou rýchlosťou okolo galaktického jadra. Doba, za ktorú obehne Slnko okolo stredu Galaxie sa nazýva galaktický rok. Trvá približne 240 miliónov pozemských rokov.
Poloha.
Labuť patrí k najkrajším súhvezdiam oblohy. Nie je ťažké ho nájsť. Leží totiž priamo na Mliečnej ceste a hlavou smeruje k juhu. Jej hviezdy skutočne vytvárajú obrazec labute. Deneb tvorí jej chvost, Albireo hlavu, Sadr telo. Východné krídlo je tvorené hviezdami dzéta a epsilon, západné krídlo zase hviezdami delta, iota a kappa. Dlhý krk naznačujú hviezdy éta, ksí a fí. Je to základné orientačné súhvezdie na severnej letnej oblohe. Najprv si nájdite hviezdu Deneb. Dá sa to pomocou Letného trojuholníka, pričom Deneb je zo všetkých hviezd trojuholníka najmenej jasný. Leží priamo na juh od Cefea. Deneb spolu s jasnou hviezdou Albireo južne od Deneba tvoria pozdĺžne rameno Severného kríža. Jeho priečne rameno tvoria hviezdy Gienah, Sadr a delta Cygni. Po nájdení asterizmu Severný kríž už nie je problém predĺžiť si ramená kríža na krídla Labute a nájsť tri hviezdy medzi Sadr a Albireo, ktoré tvoria jej krk.
Labuť je v našich zemepisných šírkach sčasti cirkumpolárne súhvezdie. Jeho najjasnejšia hviezda Deneb je cirkumpolárna a takisto aj jej západné krídlo. Hviezda Sadr leží pri dolnej kulminácii presne na obzore, ale pokiaľ je horizont čo i len trochu kopcovitý, nemôžeme ju vidieť.

</doc>
<doc id="29862" url="https://sk.wikipedia.org/wiki?curid=29862" title="Koník (súhvezdie)">
Koník (súhvezdie)

Koník (Equuleus) je druhé najmenšie súhvezdie na oblohe, hneď za Južným Krížom. Napriek svojej malej veľkosti a žiadnej jasnej hviezde bolo už jedným zo 48 súhvezdí zavedených Ptolemaiom a je tiež jedno z 88 súhvezdí modernej astronómie.
Legenda.
Preslávený nebeský žrebec Pegas mal podľa legendy mladšieho brata, žriebätko Celeris. Boh obchodu Hermes ho venoval jednému z blížencov, Kastorovi, ktorý sa úspešne venoval kroteniu koní. Ďalšie osudy koníka nie sú známe, ale nakoniec sa dostal na oblohu k svojmu staršiemu a slávnejšiemu bratovi Pegasovi.
Hviezdy.
Iba jedna hviezda v tomto súhvezdí má väčšiu jasnosť ako 4. magnitúda. Je to zároveň jediná pomenovaná hviezda – alfa s menom Kitalpha. Názov pravdepodobne vznikol z arabského Al Kitah al Faras, čo znamená „predná časť koňa“ alebo „malý kôň“. V mnohých starých vyobrazeniach Koníka zasahuje do tejto oblasti hviezdnej oblohy susedné súhvezdie Pegas.
Gama Equulei a 6 Equulei tvoria optickú dvojhviezdu.
Delta Equulei s jasnosťou 4,5 mag pozostáva z dvoch hviezd 5. magnitúdy vzdialených od seba asi iba 0,3″, aj to len v čase najväčšieho vzdialenia zložiek, ktoré majú obežnú dobu 5,7 rokov.
Ďalšou dvojhviezdou je epsilon Equulei. Jej zložky majú 6,0 a 6,3 mag a vzdialenosť iba 1″.
Tesne pod hranicou viditeľnosti sa nachádza dvojhviezda lambda Equulei. Jej biele zložky majú uhlovú vzdialenosť 2,8″.
S Equulei je slabá zákrytová premenná hviezda. 
Objekty.
Súhvezdie je vzdialené od Mliečnej cesty a je bližšie ku galaktickému pólu. Preto v ňom z hľadiska objektov prevládajú galaxie, ale všetky sú veľmi slabé. Najjasnejšia z nich je NGC 7015, ktorá má jasnosť len 12,5 magnitúd. Nie je v dosahu menšieho, ako ďalekohľadu a aj ďalekohľadu len za vynikajúcej viditeľnosti.
Pozorovanie.
Koník je po Južnom kríži druhé najmenšie súhvezdie na oblohe a najmenšie súhvezdie, aké je viditeľné z územia Slovenska. Jeho hviezdy sú na rozdiel od hviezd Južného kríža málo jasné, takže sa nehľadá ľahko. Našťastie sa nachádza hneď vedľa výrazného súhvezdia Pegas, západne od hviezdy Enif. Vďaka tejto hviezde nájdeme oblasť, v ktorej sa súhvezdie nachádza. Potom nie je už také ťažké nájsť štvoruholník tvorený jeho najjasnejšími hviezdami: alfa, beta, gama a delta. Súhvezdie sa nachádza na rozhraní letných a jesenných súhvezdí, preto sa niekedy radí k letným. O polnoci kulminuje na prelome júla a augusta. Vidieť ho však môžeme už od marca nadránom do decembra večer.

</doc>
<doc id="29863" url="https://sk.wikipedia.org/wiki?curid=29863" title="Protoceratops">
Protoceratops

Protoceratops je dnes najlepšie známy primitívny rohatý dinosaurus (skupina Ceratopsia). Bol to zástupca čeľade Protoceratopsidae, ktorý sa vyskytoval pred 75 až 71 miliónmi rokov na území dnešného Mongolska.
Telesné znaky.
Tento mohutný štvornohý bylinožravec s predĺženými tŕňmi stavcov na pomerne krátkom chvoste a s pomerne dobre vyvinutým kosteným golierom nemal, na rozdiel od vyspelejších zástupcov Ceratopsia, žiadne rohy. Namiesto nich mal iba nosový kostený hrboľ, ktorý mávali samce väčší. Samce mali zároveň väčší a vyšší kostený golier, teda pokiaľ boli charakteristiky pohlaví interpretované správne a situácia nebola opačná.
Pozostatky.
Protoceratops je dobre známy vďaka viac než ôsmim desiatkam zachovaných jedincov, čo je na dinosaura pravdepodobne nežijúceho v obrovskom stáde rarita. Poznáme tiež zástupcov prakticky všetkých vekových štádií – od zárodku, cez dospievajúceho jedinca až ku dospelému jedincovi. Známy je z dvoch druhov. Prvý – najdlhšie a zároveň najlepšie známy, býval okolo 1,8 až . dlhý, kým druhý dorastal do väčšej dĺžky, s výraznejšími lícnymi kosťami a s mierne odlišným golierom podobným vyspelým ceratopsidom.
V kultúre.
Protoceratops sa objavuje v tretej epizóde amerického televízneho dokumentu Dinosaur Revolution z roku 2011.

</doc>
<doc id="29864" url="https://sk.wikipedia.org/wiki?curid=29864" title="Centrosaurus">
Centrosaurus

Centrosaurus bol 5 až . dlhý rohatý dinosaurus (Ceratopsia), pevne stavaný štvornohý bylinožravec z podčeľade "Centrosaurinae". Žil pred 76,5 až 75,5 miliónmi rokov, nájdený bol na západe Severnej Ameriky.
Opis.
Centrosaurus mal pomerne krátky kostený golier a len jediný dlhý roh, ktorý sa nachádzal nad nosom. Tento roh mu niekedy mierne smeroval dopredu. V kostenom golieri mával, podobne ako iné ceratopsidy, dva otvory, ktoré zvrchu sčasti prekrývali dva prevísajúce kostené výrastky. Nad očnicami mával nízke kostené rožky. Svojho času bol Centrosaurus veľmi hojným dinosaurom. Po krajine sa potuloval vo veľkých, až tisícčlenných stádach, pričom veľkú časť jedného takéhoto stáda raz pohltila besniaca rieka. Po desiatkach miliónov rokov našli jeho utopených a neskôr skamenených členov paleontológovia, ktorí tak získali veľké množstvo dobre zachovaných skamenelín. Na kostrách Centrosaura sa zachovali znaky pohlavného dimorfizmu – samce (ak boli kosti pohlaviu správne priradené) mali vyššiu lebku, dlhší golier a dlhší dopredu smerujúci roh.

</doc>
<doc id="29865" url="https://sk.wikipedia.org/wiki?curid=29865" title="Severná koruna">
Severná koruna

Severná koruna (Corona Borealis) je malé severné súhvezdie, ktorého najjasnejšie hviezdy tvoria kruhový oblúk.
Je jedným z 88 súhvezdí modernej astronómie, ako aj jedným zo 48 súhvezdí zavedených Ptolemaiom, ktorý toto súhvezdie nazval Koruna (Corona). Slovo Severná (Borealis) bolo pridané neskôr, na rozlíšenie od Južnej koruny (Corona Australis).
Jej najjasnejšia hviezda je Alfa Coronae Borealis (2,2 mag), vhodne nazvaná Gemma, čo po latinsky znamená drahokam.
Hviezdy.
V súhvezdí Severná koruna nenájdeme nijaké jasné hviezdokopy a hmloviny. V juhozápadnej časti súhvezdia sa nachádza Kopa galaxií v Severnej korune alebo Abell 2065.
Poloha.
Toto malé súhvezdie sa nachádza východne (vľavo) od Pastiera a západne od Herkula. Gemmu nájdeme na raz predĺženej spojnici hviezd beta (Nekkar) a gama Bootis. Súhvezdie je na rozhraní medzi jarnými a letnými. Najlepšie je o polnoci viditeľné v polovici mája, kedy pri pozorovaní z územia Slovenska žiari takmer 70° nad južným obzorom.

</doc>
<doc id="29866" url="https://sk.wikipedia.org/wiki?curid=29866" title="Drak (súhvezdie)">
Drak (súhvezdie)

Drak (Draco) je severné súhvezdie, ktoré je pre veľa obyvateľov severnej pologule vrátane Slovenska cirkumpolárne. Je jedným z 88 súhvezdí modernej astronómie a bolo tiež jedným zo 48 súhvezdí zavedených Ptolemaiom. Drak je jedno z najstarších a najväčších súhvezdí na našej oblohe. Vinie sa okolo Malého medveďa. Nápadná je jeho podoba s papierovým drakom.
Mytologický pôvod.
Hrdina Herakles (u Rimanov Herkules) musel splniť niekoľko ťažkých úloh kráľa Erystea, mimo iného priniesť zlaté jablká zo záhrady Hesperidiek. Hesperidky boli dcéry Atlanta, jedného z Titánov, ktorí bojovali proti bohom. Atlas bol za trest odsúdený na to, aby na svojich ramenách naveky niesol nebeskú klenbu. Herakles premohol draka, ktorý strážil prístup do záhrady (dodnes v kresbách súhvezdí stojí jednou nohou na hlave), a potom prehovoril Atlanta, aby mu jablká priniesol. Musel však za neho podržať nebeskú klenbu. Atlas jablká priniesol, ale tiež nechcel vziať klenbu naspäť. Nakoniec sa predsa len Heraklovi podarilo úlohu splniť. V susednom súhvezdí (Herkules) je znázornený, ako kľačí a odovzdáva zlaté jablká bohyni Hére; bol to jej svadobný dar. Za vernú službu pri bráne do záhrad Hesperidiek bol drak prenesený na oblohu. Tam sa vinie okolo pólu medzi oboma medveďmi. Hlavu má natočenú k Heraklovi tak, ako by ho chcel ešte dodatočne napadnúť. Podľa inej legendy to môže byť drak, ktorý strážil zlaté rúno, až kým ho Iáson nepremohol.
Hviezdy.
Hviezda alpha Draconis menom Thuban bola pred 5000 rokmi Severkou. V jej blízkosti bol totiž v tých časoch severný svetový pól, ktorý sa neskôr dôsledkom precesie presunul k Polárke. Severný svetový pól bol od Thubanu vzdialený iba 10´, čiže asi tretinu mesačného priemeru. Vtedy začínali Egypťania stavať pyramídy. Thuban bol vraj stále viditeľný priezorom Chufuovej pyramídy. Dnes to už tak nie je; pól sa posunul k Polárke a Thuban obieha okolo pólu tak ako ostatné hviezdy.
Asterizmus Hlava Draka tvoria štyri hviezdy: gama Etamin, beta Rastaban, zéta Grumium a ní Kuma. Spolu s hviezdou mí Arrakis tvoria tieto hviezdy aj asterizmus Päť tiav.
Ďalšie jasné hviezdy obrazca sú Altais (Nodus II), Tyl, Aldhibah (Nodus I), Edasich, Gianfar, Alsafi a Dziban. Iota Draconis, Edasich, má prinajmenšom jednu planétu, prvú planétu objavenú pri hviezde triedy obor. Dostala meno Hypatia. 42 Draconis je tiež sprevádzaná exoplanétou.
Arrakis je dvojhviezda pri hlave Draka. Obe zložky sú zlatožltej farby, rovnakej spektrálnej triedy F7 hlavnej postupnosti. Sigma Draconis, Alsafi, leží vo vzdialenosti iba 18,8 svetelných rokov od nás.
Bezmenná fí Draconis je najmenej trojhviezda zložená z vizuálneho a spektroskopického páru. Ďalšou trojhviezdou je 39 Draconis.
Malý asterizmus hviezd s magnitúdami medzi 7 až 9 viditeľný v triédri má oficiálne označenie Kemble 2. Pripomína zmenšeninu obrazca súhvezdia Kasiopeja.
Objekty.
V súhvezdí nie je veľa jasných zaujímavých objektov. Najjasnejší z nich je planetárna hmlovina NGC 6543 (AR = 17h 58,6´; DEC = +36° 38´) nazývaná aj Mačacie oko, o ktorej sa hovorí, že vyzerá ako modrý disk. Nájsť centrálnu hviezdu je ťažšie. Je vzdialená 3000 ly a má jasnosť 8,8 mag.
Špirálová galaxia M 102 zvaná Galaxia Vreteno je k nám natočená takmer zboku. NGC 5907 je k nám takisto natočená bokom. To viedlo aj k jej málo známemu názvu – Galaxia Trieska.
Galaxie NGC 5981, NGC 5982 a NGC 5985 sa dajú vidieť naraz v jednom teleskopickom poli.
Dvojica špirálových galaxií NGC 5965 a NGC 5963 svojím zafarbením aj orientáciou vytvára kontrast – kým NGC 5965 vyzerá ako zboku videné, žltkasté vreteno, NGC 5963 je modrastá a hľadíme na ňu viac spredu. Inou dvojicou je NGC 5905 a NGC 5908.
V hlave Draka leží tiež radiant meteorického roja Drakoníd. Vznikli rozpadom Giacobiniho – Zinnerovej kométy, preto sa im tiež hovorí Giacobinidy. V tomto súhvezdí sa na rektascenzii 18h nachádza aj severný pól ekliptiky.
Poloha.
Drak patrí medzi cirkumpolárne súhvezdia, preto ho na oblohe vidíme po celý rok. Jeho telo tvoria len slabšie hviezdy, ale sú to jediné voľným okom viditeľné hviezdy medzi Veľkým a Malým vozom, preto by sa nemali ťažko hľadať. Chvost Draka začína hviezdou λ. Thuban je asi v polovičnej vzdialenosti medzi Mizarom a zadnými kolesami Malého voza. Asterizmus Hlava Draka tvoria hviezdy β – γ – ξ – ν.

</doc>
<doc id="29867" url="https://sk.wikipedia.org/wiki?curid=29867" title="Delfín (súhvezdie)">
Delfín (súhvezdie)

Delfín () je malé súhvezdie severnej oblohy veľmi blízko nebeského rovníka. Bolo zahrnuté už medzi Ptolemaiove súhvezdia a je tiež jedným z 88 súhvezdí modernej astronómie.
Súhvezdie Delfín nájdeme ľahko. Vyzerá takmer ako hviezdokopa a neskúsení pozorovatelia si ho mýlia s Plejádami. Súhvezdie pripomína pamiatku delfína, ktorý zachránil veľkého speváka Arióna, keď ho zhodili do mora z lode, na ktorej sa po súťaži plavil domov. Keď delfín vo vysokom veku uhynul, bol umiestnený na oblohu.
Hviezdy.
Alfa Delphini má meno Sualocin, nie je však najjasnejšou hviezdou súhvezdia. Tou je beta, Rotanev. Mená hviezd Sualocin a Rotanev sú len odzadu čítané meno Nicolaus Venator, ktorý takto šikovne „prepašoval“ svoje meno do názvu dvoch najjasnejších hviezd v súhvezdí. Sualocin je modrobiela hviezda, ktorá má vo vzdialenosti 81“ optického sprievodcu 10,6. magnitúdy.
Gama Delphini je pekná fyzická dvojhviezda, ktorá sa dá rozlíšiť ďalekohľadom s priemerom objektívu . Jej zložky majú jasnosť 4,3 a 5,1 mag. κ Delphini je zdanlivá dvojhviezda so zložkami vo vzájomnej uhlovej vzdialenosti 45".
ρ Aquilae je hviezda zaujímavá tým, že do roku 1999 patrila do súhvezdia Orol. Vďaka rýchlemu vlastnému pohybu však z Orla prešla do susediaceho súhvezdia. Pre hviezdu s Bayerovým označením ide o ojedinelý prípad.
1 Delphini je dvojhviezda so zložkami v rozstupe len 0,9". Hlavná zložka patrí k emisným hviezdam s diskom okolo rovníka. Väčšina hviezd s týmito vlastnosťami patrí do typu B, ale 1 Del sa zaraďuje do spektrálneho typu A.
V súhvezdí sa nachádzajú dve zaujímavé červené polopravidelné premenné hviezdy: U Delphini a EU Delphini. V ich blízkosti je hviezda HR Delphini s názvom Nova Delphini, ktorá v roku 1967 vzplanula až na viditeľnosť voľným okom.
Objekty.
Hviezdokopy.
V severovýchodnej časti súhvezdia leží guľová hviezdokopa NGC 7006. V ďalekohľade s priemerom objektívu aspoň sa objaví ako slabá hmlistá škvrna. Ďalšiu guľovú hviezdokopu, NGC 6394, možno pozorovať len väčším ďalekohľadom.
Planetárne hmloviny.
Slabá, jasnomodrá planetárna hmlovina NGC 6891 je rozoznateľná už v 10-centimetrovom ďalekohľade. Iná planetárna hmlovina, NGC 6905, by sa mala pozorovať najmenej 20 cm ďalekohľadom.
Poloha.
Nápadný obrazec Delfína sa nachádza v blízkosti Altaira pri okraji Mliečnej cesty. Ľudia ho často mylne pokladajú za Malý voz. Malý voz je však v skutočnosti nesprávny názov súhvezdia Malý medveď, ktorý je väčší a navyše sa nachádza v úplne inej časti oblohy. Niektorí pozorovatelia si ho zase mýlia s Plejádami, oproti ktorým je zase Delfín oveľa väčší. Štvoruholník najjasnejších hviezd alfa, beta, gama a delta Delphini svojím tvarom pripomína diamant. Táto štvorica hviezd sa nazýva taktiež aj "Jóbova truhla". K hviezde delta sa v obrazci pripájajú ďalšie hviezdy ako „chvostík“.

</doc>
<doc id="29869" url="https://sk.wikipedia.org/wiki?curid=29869" title="Havran (súhvezdie)">
Havran (súhvezdie)

Havran (po latinsky "Corvus") je malé južné súhvezdie obsahujúce iba 11 hviezd viditeľných voľným okom, jasnejších ako + (m znamená "magnitúda"). Bolo jedným zo 48 súhvezdí zavedených Ptolemaiom a je tiež jedným z 88 súhvezdí modernej astronómie.
Hviezdy.
Pri hľadaní súhvezdia spájame päť hviezd – Alfa, Beta, Gama, Delta a Epsilon Corvi. Jedna z nich, Delta Corvi, je dvojhviezda, ktorej zložky sa veľmi líšia jasnosťou. Jedna z nich má magnitúdu 3,0 a tá druhá zas 9,0. Slabšieho spoločníka od toho jasnejšieho odlíšime pomocou malého ďalekohľadu.
Objekty.
Charakteristické objekty pre toto súhvezdie sú vzájomne sa ovplyvňujúce galaxie NGC 4038 a 4039, nazývané aj Tykadlá. Sú malé a málo jasné, jasnosť každej jednej sa rovná asi (magnitúdam). Na pozorovanie týchto galaxii preto treba aspoň stredný alebo veľký ďalekohľad. Svoje pomenovanie dostali preto, lebo z galaxii sa tiahnú dva pásy hviezd a plynu, ktoré veľmi pripomínajú tykadlá, aké máva hmyz.
Legenda.
Toto súhvezdie sa viaže na jeden príbeh z gréckej mytológie. Havran mal v pohári, ktorý zobrazuje priľahlé súhvezdie Pohár () doniesť vodu bohovi Apolónovi. Havran sa neponáhľal, tak ako mu to prikázal boh Apolón, ale išiel pomaly. Keď sa konečne s pohárom aj vodou vrátil, Apolón sa ho pýtal, prečo sa tak zdržal. Havran sa pokúšal vyhovoriť na Hydru, ktorá ho zdržala, ale výhovorka mu nepomohla, lebo Apolón lož odhalil a odsúdil Havrana žiť o smäde, teda tak, aby nemohol dočiahnuť na blízky pohár.

</doc>
<doc id="29871" url="https://sk.wikipedia.org/wiki?curid=29871" title="Herkules (súhvezdie)">
Herkules (súhvezdie)

Herkules (Hercules) je piate najväčšie súhvezdie z 88 súhvezdí modernej astronómie. Bolo aj jedným zo 48 súhvezdí zavedených Ptolemaiom. Svoje pomenovanie dostalo po rímskom mene gréckej mytologickej postavy – Herkulovi (Heraklovi). Rozprestiera sa na severnej oblohe a najlepšie ho vidieť v lete.
Pri hviezde ní Herculis leží apex, čiže bod, do ktorého smeruje slnečná sústava. Má súradnice približne RA = 18h, DEC = +30°. Rýchlosť pohybu smerom k apexu je pomerne malá, iba 19,5 km/s. Omnoho väčšia je jej rýchlosť obehu okolo stredu Galaxie, približne 230 km/s. Pohyb k apexu a obeh okolo stredu Galaxie súvisia s pohybom Slnka v Galaxii.
Mytologický pôvod.
Herkules, zrejme najslávnejší grécky hrdina, bol syn krásnej pozemšťanky Alkmény a najvyššieho boha Dia. Od svojho otca dostal do vienka silu, nebojácnosť a slávu, nebol však nesmrteľný. Zeus ho preto chcel ako dojča priložiť k prsiam svojej manželky Héry, aby sa napil božského mlieka a tak získal nesmrteľnosť. Mlieko, ktoré vytieklo z Hérinho prsníka, je dodnes na oblohe viditeľné ako Mliečna cesta.
Diova manželka Héra prenasledovala Herkula od jeho narodenia. Poslala na novorodenca dva hady, ale Herkules bol už ako dieťa veľmi silný a hady zabil. Keď vyrástol, musel vďaka Hére slúžiť mykénskemu kráľovi, ktorý mu dal celkove 12 ťažkých úloh, napríklad zabiť nemejského leva, zabiť Hydru, vyčistiť chliev kráľa Augeia, chytiť zúrivého krétskeho býka, doviesť pekelného trojhlavého psa Kerbera, a napokon doniesť tri jablká zo záhrad Hesperidiek. Všetkých dvanásť úloh Herkules splnil a vykonal ešte mnoho ďalších hrdinských činov. Svoj život ukončil na hore Oita, kde sa smrteľne ranený nechal upáliť. Nakoniec ho ale Zeus za jeho hrdinstvo odmenil nesmrteľnosťou a uviedol na Olymp. Zasnúbil ho so svojou dcérou Hebe a určil mu miesto na oblohe neďaleko Hydry, ktorú kedysi premohol.
Najstaršie civilizácie ho na oblohe znázorňovali ako kľačiaceho obra, zohýňajúceho sa mladíka a podobne. Feničania v tomto súhvezdí videli svojho morského boha Melkartha.
Hviezdy.
Najjasnejšia hviezda je alfa Herculis, ktorá má meno Ras Algethi. Názov pochádza z arabského ra´s al-džati, čiže „hlava kľačiaceho“. V mnohých názorných vyobrazeniach totiž Herkules býva zobrazovaný v kľačiacej polohe s hlavou smerujúcou na juh. Ras Algethi sa nachádza blízko hranice so súhvezdím Hadonos. Je to vizuálna dvojhviezda, pričom jej jasnejšia zložka, červený nadobor, je jedna z najväčších známych hviezd. V malom ďalekohľade možno uvidieť vo vzdialenosti 4,3“ od hlavnej zložky žltého obra jasnosti 5,39 mag. Zmeny v spektre ukazujú, že je to spektroskopická dvojhviezda, čiže systém Ras Algethi obsahuje celkove tri hviezdy.
Hviezda beta sa nazýva Rutilicus (z lat. rutilus = žltý), alebo aj Kornephoros, „nosič kyja“. Je to žltý obor.
Dvojhviezdy.
Delta Herculis má meno Sarin. V menšom ďalekohľade možno vidieť jej 1000-krát slabšieho sprievodcu 9. mag a možno ich rozlíšiť s ďalekohľadom s priemerom objektívu aspoň . Tvoria však len optickú dvojhviezdu.
Ďalšími ľahko pozorovateľnými dvojhviezdami sú gama Zložky jasné 3,8 a 9,8 mag vo vzdialenosti 41,6“; kappa Marsik (Marfik) 5,3 a 6,5 mag vzdialené 28,4“; a zéta. Zložky hviezdy zéta Herculis majú magnitúdu 2,9 a 5,5 a ich stredná vzdialenosť je 1,6“. Keďže perióda ich obehu je len 34,5 roka, pozičný uhol a vzdialenosť sa rýchlo menia.
Kappa Herculis je fyzická dvojhviezda, ktorej zložky s jasnosťou 5,3 a 6,5 mag sú od seba vzdialené 29“.
Lambda Herculis má názov Maasym či Maasim, teda „päsť“, a je to oranžový obor.
Dvojhviezda mí Herculis sa skladá z hlavnej zložky s magnitúdou 3,5 a sprievodcu 10. magnitúdy. Ich vzdialenosť je 33“. O niečo tesnejšou dvojhviezdou je ró Herculis s magnitúdami zložiek 4,5 a 5,5. Ich vzájomná vzdialenosť je 4“. Aj poľným ďalekohľadom sa dajú od seba odlíšiť hviezdy 36 a 37 Herculis, ktoré sa nachádzajú na juhozápadnom okraji súhvezdia. Ich jasnosť je 5,7 a 6,8 a vzájomná vzdialenosť 70´.
Premenné hviezdy.
S Herculis je premenná hviezda, ktorá mení svoju jasnosť od 6,4 do 13,8 mag v perióde 307 dní. Má súradnice rektascenzia = 16h 52´, deklinácia = +14° 56,5´. 68 Herculis alebo u Herculis je tesná zákrytová premenná hviezda. Mení jasnosť v rozsahu od 4,7 do 5,4 mag. Premenná je aj FN Herculis, ktorá však v maxime dosahuje iba desiatu magnitúdu.
Deep-sky objekty.
Najjasnejším objektom v tomto súhvezdí je guľová hviezdokopa M13 (NGC 6205) nazývaná aj Veľká hviezdokopa v Herkulovi. Je to druhá najjasnejšia guľová hviezdokopa na severnej oblohe a za dobrých pozorovacích podmienok ju možno vidieť ako hmlistý obláčik veľkosti mesačného disku jasný 5,7 mag. Obsahuje minimálne pol milióna hviezd. Asi 30 000 hviezd má jasnosť do 21. magnitúdy. V tejto hviezdokope sa nachádzajú aj premenné hviezdy vrátane cefeíd. Zdanlivý priemer hviezdokopy je 25´, skutočný asi 110 svetelných rokov.
M92 je ďalšia guľová hviezdokopa. Je o niečo menej jasná ako M13, má 6,4 mag. Vzdialená je 26 400 svetelných rokov a na oblohe zaberá plochu 11,2´. Leží v severnej časti súhvezdia. Napriek tomu, že sa hľadá ťažšie ako M13, stále patrí medzi najľahšie pozorovateľné guľové hviezdokopy celej oblohy. Ako celok sa dá uvidieť už poľným ďalekohľadom. Má súradnice rektascenzia = 17h 17,1´, deklinácia = +43° 08´. Už výrazne slabšia je guľová hviezdokopa NGC 6229. Jej vzdialenosť od nás je okolo 80 000 ly.
Planetárna hmlovina NGC 6210 sa nachádza na súradniciach rektascenzia = 16h 44,5´, deklinácia = +23° 49´. Leží tesne nad spojnicou hviezd beta a delta, ale je dosť slabá, dosahuje približne len desiatu magnitúdu.
Poloha.
Súhvezdie Herkules leží v oblasti bohatej na hviezdy. Z tohto dôvodu je málo prehľadné. Základom jeho obrazca je "telo Herkula" alebo aj "Kľúčový kameň", štvoruholník tvorený hviezdami ε – ζ – η – π – ε. Nachádza sa blízko Hlavy Draka, západne od Vegy a východne od Severnej koruny. Hviezdne mapy sú jednotné len v zakreslení štvoruholníka a ostatné spojnice sa kreslia v rôznych mapách odlišne. Súhvezdie je sčasti cirkumpolárne a sčasti letné.

</doc>
<doc id="29872" url="https://sk.wikipedia.org/wiki?curid=29872" title="Hydra (súhvezdie)">
Hydra (súhvezdie)

Hydra je najväčšie zo súhvezdí modernej astronómie. Bolo tiež jedným zo 48 súhvezdí zavedených Ptolemaiom. Predstavuje obludu, ktorú zabil mýtický hrdina Herkules.
Je to najužšie a zároveň najdlhšie súhvezdie. V rektascenzii sa tiahne viac ako šesť hodín. Pôvodne bola Hydra značne väčšia, ale astronómovia John Flamsteed a Johannes Hevelius ju z praktických dôvodov rozdelili na štyri súhvezdia: Sextant, Pohár, Havran a dnešná Hydra. V hviezdnych mapách sa objavilo dokonca ešte jedno maličké súhvezdie medzi Hydrou, Vývevou a Kompasom, ktoré bolo nazvané Felis – Mačka. Nebolo však astronomickou verejnosťou prijaté a tak zaniklo. V súhvezdí sa nachádza asterizmus Hlava Hydry, obrazec tvorený spojnicou hviezd δ – ε – ζ – η – ρ – σ. Tento pomerne výrazný obrazec leží východne od súhvezdia Raka. Najjasnejšou a prakticky jedinou jasnou hviezdou súhvezdia je α s menom Alphard.
V Hydre sa nachádzajú tri objekty Messierovho katalógu: M48, M68 a M83.
Hviezdy.
Na také obrovské súhvezdie Hydra nemá veľa jasných a zaujímavých hviezd. Najjasnejšou a prakticky jedinou jasnou hviezdou súhvezdia s magnitúdou nižšou ako 3 je alfa Alphard. Je jedinou hviezdou Hydry s používaným menom. Pri pohľade voľným okom vidno žltkasté sfarbenie, pretože je to oranžový až červenkastý obor. Ďalekohľadom sa dá pozorovať sprievodca magnitúdy 9,7 vo vzdialenosti 282″.
Beta Hydrae je fyzická dvojhviezda, v ktorej obiehajú spoločné ťažisko zložky s magnitúdami 5 a 5,4.
Pod hviezdou Spika v Panne sú dve jasnejšie hviezdy vedľa seba. Tá jasnejšia, ktorú vidíme vždy, je gama Hydrae, a je druhou najjasnejšou hviezdou Hydry. Druhú vidíme voľným okom len niekedy, pretože je premenná. Nazýva sa R Hydrae a je to pulzujúci chladný červený obor. R Hydrae má vo vzdialenosti 21,6″ sprievodcu s magnitúdou 12,5.
Delta Hydrae je zvláštna svojou veľmi rýchlou rotáciou, ktorá zreteľne vydúva jej teleso na rovníku. Hviezda epsilon Hydrae má vo vzdialenosti 0,2″ slabého sprievodcu. Na jeho pozorovanie treba minimálne 7,5-centimetrový ďalekohľad s veľkým zväčšením. Ľahšie ako epsilon sa dá rozlíšiť tau1, ktorej zložky jasné 4,8 a 8 mag sú vzdialené 65″. Netvoria však fyzickú dvojhviezdu. Théta Hydrae patrí medzi chladnejšie hviezdy typu B, už na rozhraní s typom A. Má trojicu slabých sprievodcov vo vzdialenostiach 20″, 82″ a 101″, všetko len zdanlivých. Ní Hydrae je oranžový obor ležiaci uhlovo blízko k Poháru. Je to náš návštevník z odlišného kúta Galaxie. Ďalším prišelcom z inej časti Galaxie je pí Hydrae.
V Hydre sú ešte ďalšie dve jasné premenné hviezdy: T Hydrae, ktorá dosahuje v maxime jasnosť +6,7 mag, a S Hydrae s najväčšou jasnosťou +7,2 mag.
Objekty.
Ako ostatným súhvezdiam jarnej oblohy, aj Hydre dominujú hlavne galaxie. Pretože je však taká rozľahlá, nájde sa v nej aj zopár iných objektov. Jedným z nich je M 48, jasná, veľká, na hviezdy bohatá otvorená hviezdokopa. M 68 je guľová hviezdokopa s malým stredovým zhustením.
Planetárna hmlovina NGC 3242 nesie meno "Jupiterov duch". M 83 je špirálová galaxia s priečkou, deviata najjasnejšia na oblohe. Občas sa jej vraví aj "Južný veterník". Až na rozmer, ktorý je menší než polovičný, sa M 83 dosť podobá našej vlastnej Galaxii. Na astrofotografiách sú prachové pásy jej ramien pretkávané červenými hviezdotvornými oblasťami.
V Hydre je mnoho ďalších galaxií, ale len niekoľko má magnitúdu nižšiu ako 11. NGC 5101 a NGC 5078 je dvojica špirálových galaxií v uhlovej vzdialenosti asi pol stupňa, čiže zhruba priemeru Mesiaca v splne. NGC 2936 bola pôvodne zrejme normálna špirálová galaxia. Blízke priblíženie k hmotnej eliptickej galaxii NGC 2937 ju však na nepoznanie zdeformovalo. Ďalším príkladom galaktickej kolízie je NGC 3256. Na prvý pohľad už vyzerá ako jediná galaxia, má však dve zreteľné jadrá. ESO 510-G13 s magnitúdou 13,3 je špirálová galaxia s rozvlneným diskom. Pokrútenie jej disku aj mladé hviezdy naznačujú, že ide o dôsledok priblíženia sa k inej galaxii alebo galaktickej zrážky. NGC 3314 predstavuje vzácny zákryt dvoch galaxií. NGC 3621 je zase typická špirálová galaxia videná viac-menej spredu, plná tmavých prachových pásov a žiarivých mladých hviezdokôp.
Kopa galaxií Hydra/v Hydre nazývaná aj Abell 1060 je obrovská kopa galaxií vzdialená podľa rozličných zdrojov 150 – 840 miliónov ly. Menšia skupina galaxií je skupina Hickson 40. Ďalšia kopa, Hydra II, je jedna z najhustejších známych kôp galaxií.
Pod Alphardom sa nachádza silný rádiový zdroj Hydra A.
Poloha.
Hydra je dlhé súhvezdie. Hoci bola podľa legendy deväťhlavou obludou, na oblohe má znázornenú iba jedinú hlavu – pravdepodobne tú nesmrteľnú. Zvyšok súhvezdia pripomína pokrúteného hada. Jej chvost končí medzi Váhami a Centaurom, pokračuje popod Pannu, Havrana, Pohár, Sextant, a Raka, a až potom sa jej hlava dvíha k Prokyónu v Malom psovi. Jej zdvihnutá hlava je najľahšie rozpoznateľná a tiež jasnejšia než zvyšok súhvezdia, s výnimkou výrazného Alphardu.
Hydra je také obrovské súhvezdie, že ho celé môžeme pozorovať len na krátky čas a to od začiatku apríla do polovice júna. Hlavu Hydry však vidieť už od októbra nadránom a o polnoci kulminuje vo výške 45° nad južným obzorom koncom januára. Koniec Hydry má kulmináciu o polnoci posunutú až na začiatok mája.

</doc>
<doc id="29873" url="https://sk.wikipedia.org/wiki?curid=29873" title="Južná koruna">
Južná koruna

Južná koruna (Corona Australis) je jedno zo súhvezdí modernej astronómie a bolo tiež jedným zo súhvezdí zavedených Ptolemaiom. Neviaže sa k nemu nijaká legenda.
Má len tretinovú rozlohu jasnejšej Severnej koruny. Aj keď jas nijakej hviezdy nepresahuje 4. magnitúdu, krátka krivka vytvorená z hviezd dobre charakterizuje korunu. Nielen menom, ale aj tvarom pripomína Severnú korunu. Toto súhvezdie v zemepisných šírkach Slovenska nevychádza celé nad obzor a časť jej obrazca nikdy neuvidíme.
Hviezdy.
Južná koruna je pomerne malé súhvezdie so slabšími hviezdami. Alfa Coronae Austrinae sa fyzikálnymi vlastnosťami veľmi podobá Síriovi. Beta Coronae Austrinae je osamotený oranžový obor takmer rovnakej jasnosti ako alfa. Gama Coronae Austrinae, najsevernejšia v obrazci koruny, sa vo väčšom amatérskom ďalekohľade ukáže ako tesná dvojhviezda. Obe zložky patria do rovnakej spektrálnej triedy F8 V. Epsilon Coronae Austrinae je pomerne jasná premenná hviezda typu W Ursae Maioris. Kappa Coronae Austrinae je ľahko pozorovateľnou zdanlivou dvojhviezdou.
K premenným hviezdam patria R Coronae Austrinae a TY Coronae Austrinae.
Objekty.
Nakoľko súhvezdím prechádza Mliečna cesta, môžeme v ňom pozorovať množstvo svetlých a tmavých hmlovín. Najviac ich je v blízkosti hviezdy gama Coronae Austrinae. Tie najjasnejšie sú NGC 6726, NGC 6727 a NGC 6729. Relatívne jasnou planetárnou hmlovinou je IC 1297.
Južná koruna obsahuje aj jednu guľovú hviezdokopu: NGC 6541. Je na hranici viditeľnosti voľným okom, ale v našich zemepisných šírkach zostáva stále pod obzorom.
Zaujímavosťou tohto súhvezdia je to, že sa v ňom nachádza naša najbližšia známa neutrónová hviezda s označením RX J185635-3754. Je od nás vzdialená iba 200 svetelných rokov. Jej zdanlivá jasnosť dosahuje +26 magnitúd, čím je 100-miliónov ráz slabšia ako hviezdy viditeľné voľným okom. Je to osamotená neutrónová hviezda, ale častejšie sa neutrónové hviezdy vyskytujú ako zložky neutrónovej dvojhviezdy.

</doc>
<doc id="29874" url="https://sk.wikipedia.org/wiki?curid=29874" title="Južná ryba">
Južná ryba

Južná ryba (Piscis Austrinus alebo Piscis Australis) je jedným zo súhvezdí modernej astronómie a tiež bolo jedným zo 48 súhvezdí zavedených Ptolemaiom. Jej jediná jasná hviezda je Fomalhaut. Na Slovensku ho môžeme pozorovať v jeseni.
Južná ryba tvorí spolu s Rybami, Veľrybou, Kozorožcom, Eridanom a Delfínom skupinu „vodných súhvezdí“ zoskupených okolo Vodnára. Nachádza sa presne pod ním.
Pôvod názvu.
Názov súhvezdia má pôvod v starovekej egyptskej báji. Podľa tejto báje to bola malá ryba, ktorá zachránila egyptskú bohyňu Isis pred utopením. Za túto službu sa dostala na oblohu ako súhvezdie. Pre Babylončanov bola táto skupina hviezd božstvo Oannes.
Hviezdy.
Fomalhaut je osemnásta najjasnejšia hviezda oblohy a deviata najjasnejšia hviezda severnej oblohy. Nájdeme ju po predĺžení spojníc hviezd Scheat a Markab (alfa a beta Pegasi). Má okolo seba protoplanetárny disk. Stala sa známa ako prvá hviezda, ktorej planéta (menom Dagon) bola nasnímaná vo viditeľnom spektre.
Beta Piscis Austrini sa niekedy označuje menom Fum al Samakah, čo znamená „ústa ryby“. Je to optická dvojhviezda rozlíšiteľná dobrým poľným ďalekohľadom. Hlavná zložka má jasnosť 4,4 mag a jej sprievodca v odstupe 30,3“ má 7,5 magnitúd. Dá sa pomerne ľahko rozlíšiť.
Dvojhviezdami sú aj gama, delta, epsilon a iota. Gama Piscis Austrini sa rozlišuje ťažšie ako beta, pretože vzájomný odstup jej zložiek je len 4,3“ a ich jasnosť je 4,5 a 8,1 magnitúd. Na ich rozlíšenie potrebujeme ďalekohľad s minimálne 10-centimetrovým priemerom objektívu.
Delta Piscis Austrini má zložky s jasnosťami 4,2 a 9,2 magnitúd vo vzájomnom odstupe 5,0“. Obe jej zložky sú žlté hviezdy. V dvojhviezde Epsilon Piscis Austrini majú spoločníci jasnosť 5,5 a 6,5 magnitúd, pričom ich odstup je 1,6“. Na ich rozlíšenie je potrebný ďalekohľad s priemerom objektívu väčším ako . Iota Piscis Austrini má zložky jasností 4,35 a 11,5 mag, ktoré od seba delí 20".
Lacaille 9352 je červený trpaslík siedmej magnitúdy, ktorý však patrí medzi naše najbližšie hviezdy (vzdialenosť od Slnka 11,47 ly) a zároveň medzi hviezdy s najväčším vlastným pohybom.
Objekty.
Súhvezdie obsahuje niekoľko galaxií, ale všetky sú veľmi slabé. Zdanlivá jasnosť tých najjasnejších sa pohybuje okolo 12. magnitúdy. Dvadsaťcentimetrovým ďalekohľadom možno vidieť najjasnejšiu z nich, špirálovú NGC 7314.
Nachádza sa tu tiež radiant slabého meteorického roja Južných Piscíd. Južné Piscidy majú maximum okolo 30. júna a objavujú sa večer od juhovýchodného obzoru.
Poloha.
Južná ryba je obklopená samými nevýraznými súhvezdiami. Ju samotnú však nie je ťažko nájsť vďaka jasnej hviezde Fomalhaut, ktorú možno nájsť na predĺženej spojnici hviezd Pegasovho štvorca, priamo pod hlavou Pegasa. Celé súhvezdie však vychádza dosť nízko nad obzor a nie je pozorovateľné v severných častiach Európy.

</doc>
<doc id="29875" url="https://sk.wikipedia.org/wiki?curid=29875" title="Pegas (súhvezdie)">
Pegas (súhvezdie)

Pegas (Pegasus) je severné súhvezdie pomenované po mytologickej bytosti Pegasovi. Je jedným z 88 súhvezdí modernej astronómie a bolo aj jedným zo 48 súhvezdí zavedených Ptolemaiom.
Je to rozľahlé jesenné súhvezdie ležiace v oblasti chudobnej na hviezdy. Všetky hviezdy jeho obrazca sú slabé, ale v pomerne prázdnej oblasti, v ktorej sa nachádzajú, vynikajú. Ako orientačný obrazec slúži Pegasov štvorec – veľký asterizmus tvorený hviezdami Algenib, Markab, Scheat a Sirrah. Pegasov štvorec má rozmery 16° krát 14°. Medzi známe objekty Pegasa patrí M15, guľová hviezdokopa, jedna z najjasnejších na severnej oblohe. Známa je tiež skupina vzdialených galaxií nazývaná Stephanov kvintet. V tomto súhvezdí sa nachádza aj naša najbližšia pravidelná kopa galaxií označovaná ako Kopa Pegasus.
Legenda.
O vzniku tohoto súhvezdia rozpráva stará grécka báj. Keď Perzeus odsekol hlavu Medúze, rinula sa z otvorenej rany krv do mora. Na príkaz boha Poseidóna sa z nej zrodil snehobiely okrídlený kôň Pegas, ktorý potom vyletel na horu Helikon v Korintskom zálive, kde sídlili ochrankyne umenia múzy. Dodnes sa o Pegasovi hovorí v súvislosti s umením, hlavne básnickým. V helikónskom háji žil Pegas dlhý čas a údajne vytvoril aj prameň Hippokrénu. Raz ho chytil hrdina Bellerofontes, aby s jeho pomocou zahubil strašnú obludu Chiméru. Po porážke Chiméry však Bellerofontes spyšnel a chcel sa na Pegasovi dostať na Olymp medzi bohov. To rozhnevalo boha Dia a tak poslal na Pegasa zúrivosť. Pegas sa splašil a zhodil svojho jazdca. Bellerofontov osud potvrdzuje starú múdrosť, že pýcha predchádza pád. Pegas sa neskôr dostal na oblohu ako súhvezdie tak ako aj Perzeus.
Názov bájneho koňa pochádza od Feničanov, starovekých moreplavcov. Ich lode mali na prove polovicu okrídleného koňa s uzdou, tzv. Pega Sus. Tím sa vysvetľuje nielen názov, ale aj to, že na oblohe je len predná polovica koňa a aj to obrátená. Tak totiž námorníci videli provu svojej lode z paluby.
Hviezdy.
Pegas je rozľahlé súhvezdie, ktoré však leží v oblasti chudobnej na hviezdy. Všetky hviezdy jeho obrazca sú slabé. Najjasnejšia hviezda je epsilon Enif, v arabčine „nos“ alebo „nozdry“, ktorá má len 2,38 magnitúd. Nachádza sa skutočne na nose mysleného koňa. Enif je oranžový nadobor s dvoma sprievodcami.
Alfa sa nazýva Markab rovnako ako hviezda kappa Velorum, netreba si ich preto mýliť. Znamená to „sedlo“ a tento názov zodpovedá polohe, ktorú má Markab v obrazci koňa. Je to modrobiely obor, respektíve hviezda hlavnej postupnosti, s povrchovou teplotou 10 500 K.
Beta Pegasi sa volá Scheat. Je to červený obor a polopravidelná či nepravidelná premenná hviezda. Kolísanie jasnosti sa dá zaznamenať voľným okom. Vhodné porovnávacie hviezdy sú Markab a Algenib.
Gama Pegasi, Algenib, má tiež svoju menovkyňu, tentoraz v súhvezdí Perzeus. Znamená to „krídlo koňa“. Aj táto hviezda je premenná, patrí do typu beta Cephei. Má tiež jedného spektroskopického a dvoch vizuálnych sprievodcov.
Delta Pegasi neexistuje. Pôvodne ňou bola hviezda Sirrah, ale potom bola preradená do súhvezdia Androméda ako alfa Andromedae.
Zéta Pegasi nesie menej známe meno Homam. Táto modrobiela hviezda hlavnej postupnosti veľmi nepatrne mení svoju magnitúdu v perióde 22,95 hodiny. Vo vzdialenosti 59″ od seba má sprievodcu s magnitúdou 11,6 a v uhlovej vzdialenosti 177″ ďalšieho sprievodcu 11. magnitúdy.
Éta Pegasi, Matar, je minimálne dvojhviezdny, možno až štvorhviezdny systém. Jeho hlavný člen je žltý obor, ktorá je tesnou (spektroskopickou) dvojhviezdou.
Kappa Pegasi je veľmi tesný trojhviezdny systém. Jeho jadro tvorí pár žltobielych podobrov.
Lambda Pegasi a mí Pegasi, ktoré ležia len štvrtinu stupňa od seba, nesú spoločné, málo známe meno Sadalbari. Náhoda zariadila, že obe hviezdy sú rovnakého spektrálneho typu G8. Napriek tomu nemajú nič spoločné. Podobne aj pí1 a pí2 Pegasi tvoria zdanlivú dvojhviezdu rozlíšiteľnú binokulármi. Delí ich 10 uhlových minút.
1 Pegasi je dvojhviezda, ktorú môžeme rozlíšiť ešte aj s ďalekohľadom. Dvojhviezda Struve 2841 má zložky magnitúdy 6,4 a 7,9 v rozstupe 22″.
Zaujímavosťou je hviezda 51 Pegasi ležiaca z vonkajšej strany Pegasovho štvorca. Je prvou hviezdou hlavnej postupnosti, pri ktorej bola objavená extrasolárna planéta. Planéta bola objavená v roku 1995.
Objekty.
Pegas nie je príliš bohatý na zaujímavé hviezdy a objekty. Výnimku tvorí M15, známa guľová hviezdokopa 6. magnitúdy. V obrazci sa nachádza pred papuľou koňa, zhruba na predĺženej spojnici hviezd théta a epsilon. Je to jedna z najhustejších kôp. V priestore jadra s priemerom jeden svetelný rok je natlačená skoro polovica hmotnosti M 15. 25″ od jadra M 15 odhalí ďalekohľad s priemerom objektívu 40 cm a s O III filtrom planetárnu hmlovinu, ktorá je súčasťou tejto kopy.
V Pegasovi sa nachádza aj niekoľko galaxií. Z nich je najjasnejšia špirálová galaxia NGC 7331. Leží asi 4,3° severseverozápadne od hviezdy Matar.
Len pol stupňa juhojuhozápadne od NGC 7331 sa nachádza známa skupina vzdialených galaxií nazývaná Stephanov kvintet. Tvoria ho štyri galaxie: NGC 7317, NGC 7318A, NGC 7318B, NGC 7319 a NGC 7320. Navzájom sa gravitačne ovplyvňujú, preto ich radíme medzi pekuliárne galaxie. Podľa novších výskumov NGC 7320 k Stephanovmu kvintetu fyzicky nepatrí. Ostatné galaxie, skutoční členovia zoskupenia, majú trinástu až štrnástu magnitúdu.
NGC 7771 je členom ďalšej skupinky interagujúcich galaxií. Blízko nej je čelne natočená špirálová galaxia NGC 7769. Ešte bližšie leží slabšia NGC 7770.
NGC 7742 je malá špirálová galaxia s magnitúdou len 11,2. Galaxii NGC 7814 sa občas hovorí "Malé sombrero" pre jej podobnosť s jasnejšou a známejšou galaxiou Sombrero v Panne. Južne od hviezdy Sirrah sa nachádza dvojica galaxií NGC 1 a NGC 2. sú zaujímavé tým, že boli prvými katalogizovanými objektmi Nového generálneho katalógu. V čase kategorizovania mali najnižšiu rektascenziu spomedzi všetkých známych objektov.
Napokon sa v tomto súhvezdí nachádza aj najbližšia pravidelná kopa galaxií. Táto kopa označovaná ako Kopa Pegasus má sférickú štruktúru rozloženia galaxií so silnou koncentráciou v strede.
Poloha.
Pegas je rozľahlé jesenné súhvezdie, ktoré celé zapadá pod obzor. Heliaktický západ má vo večerných hodinách v marci, opäť vychádza nadránom už koncom apríla. Jeho hviezdy sú veľmi nevýrazné, ale ako orientačný obrazec slúži Pegasov štvorec – veľký asterizmus tvorený hviezdami Algenib, Markab, Scheat a Sirrah. Od neho si už ľahko odvodíme obrazec koňa. Pegas sa dá nájsť aj pomocou cirkumpolárnych súhvezdí. Nachádza presne na opačnej strane Polárky ako Veľký voz, priamo pod súhvezdiami Cefeus a Kasiopeja.

</doc>
<doc id="29876" url="https://sk.wikipedia.org/wiki?curid=29876" title="Perzeus (súhvezdie)">
Perzeus (súhvezdie)

Perzeus (Perseus, skratka Per) je súhvezdie na severnej oblohe pomenované po gréckom hrdinovi, ktorý zabil obludu Medúzu. Je jedným z 88 súhvezdí modernej astronómie a bolo aj jedným zo 48 súhvezdí zavedených Ptolemaiom.
Obsahuje známu premennú hviezdu Algol (β Per) a dvojitú hviezdokopu chí a h Persei. Nachádza sa v ňom aj radiant meteorického roja Perzeíd. Pri pozorovaní z územia Slovenska je súhvezdie sčasti cirkumpolárne.
Legenda.
Podľa gréckej legendy bol Perzeus jedným z mnohých synov boha Dia. Vyrastal na ostrove Serifos, kde ho prinieslo more aj s jeho matkou Danae v drevenej truhlici. Kráľ Serifu Polydektes sa obával, že ho Perzeus pripraví o trón a preto mu dal úlohu, aby priniesol hlavu Medúzy. Dúfal, že sa ho tým zbaví, lebo Medúza bola obluda so zvieracími tesákmi a s hadmi namiesto vlasov. Bola taká škaredá, že všetko živé pri pohľade na ňu skamenelo. Do tejto podoby bola zakliata bohyňou Athénou podľa niektorých legiend za to, že sa s ňou kedysi vyrovnala krásou. Perzeus napokon Medúzu zabil. Na radu bohyne Athény na ňu nehľadel priamo, ale pozoroval ju v svojom lesklom štíte ako v zrkadle. Keď Medúza zaspala, odťal jej hlavu a schoval ju do kapsy. Preto býva Perzeus zobrazovaný s mečom, štítom a hlavou Medúzy v ruke.
Po návrate na Serifos vykonal Perzeus ešte niekoľko hrdinských činov. Podarilo sa mu zbaviť Etiópiu morskej obludy a zachrániť princeznú Andromedu, ktorá sa potom stala jeho ženou.
Hviezdy.
Najjasnejšia hviezda alfa sa nazýva Algenib, čo sa prekladá ako „bok“ alebo „pravá strana“. Úplne rovnako sa volá aj hviezda gama Pegasi. Alternatívny názov je Mirfak. Okolo Algenibu sa nachádza voľné zoskupenie hviezd, z ktorých najjasnejšie možno vidieť aj voľným okom. Toto zoskupenie sa označuje ako Melotte 20.
Najznámejšou hviezdou súhvezdia je však beta Persei, nazývaná Algol. Je to najznámejšia zákrytová premenná hviezda vôbec. Zatmenie Algola je jav, ktorý sa dá ľahko sledovať aj voľným okom. Algol dal názov celej skupine premenných hviezd. Volajú sa premenné hviezdy typu Algol, premenné hviezdy typu Beta Persei alebo jednoducho Algolidy. Základná jasnosť Algola je asi 2,2 mag. V perióde 2 dni 20 hodín 48 minút a 56 sekúnd počas piatich hodín jeho jasnosť klesne na 3,4 magnitúd. 
Hviezda gama Perzei je tiež zákrytová premenná hviezda, podobne ako Algol. Okrem toho aj má sprievodcu 10,6 mag vo vzdialenosti 57“.
Delta Persei predstavuje modrobieleho obra, pravdepodobne tiež člena kopy Melotte 20. Ešte mladšia a žeravejšia než delta Per je hviezda epsilon Persei.
Ďalšou dvojhviezdou je zéta Persei. Jej zložky majú jasnosť 2,9 a 9,4, pričom ich vzájomný odstup je 12,9“. Názov hviezdy zéta, Menkib, znamená „rameno“, takisto ako aj názov hviezdy Atik (omikrón). Menkib patrí k pozoruhodnému zhluku hviezd ležiacemu asi 8° severne od Plejád v súhvezdí Býka.
Veľmi ľahko sa dá rozlíšiť aj dvojhviezda eta Persei, zvaná Miram.
Premenná hviezda je aj ró Persei. Zaraďuje sa do skupiny polopravidelných premenných hviezd, čiže jej perióda sa nedá celkom určiť.
X Persei je röntgenová dvojhviezda. Na hranici s Kasiopejou zase môžeme ďalekohľadom vidieť premennú hviezdu AX Persei, ktorá sa označuje ako symbiotická.
Zaujímavé objekty.
Súhvezdím prechádza časť Mliečnej cesty, i keď v týchto oblastiach nedosahuje veľkú hustotu. Napriek tomu sa tu nachádza veľké množstvo otvorených hviezdokôp, hviezdnych polí a hmlovín. Jedným z najznámejších a najobľúbenejších objektov amatérskych astronómov je dvojitá hviezdokopa pomenovaná ako h a Chí Persei. Túto nádhernú hviezdokopu môžeme za vhodných podmienok vidieť už voľným okom asi v polovičnej vzdialenosti medzi hviezdami éta Persei a Ruchbach z Kasiopeje. Nachádza sa v pomyslenej rukoväti Perzeovho meča.
Ďalšia krásna hviezdokopa je M34 nachádzajúca sa na rozhraní s Andromédou. pre amatérskych astronómov sú pozoruhodné aj hviezdokopy NGC 744, NGC 1245, NGC 1528, NGC 1342, NGC 1545, NGC 957, NGC 1444 a IC 348. Stock 2 je otvorená hviezdokopa ležiaca v Kasiopeji, ale časť z nej presahuje aj do Perzea.
Planetárna hmlovina M76 je známa aj ako Malá činka.
Jednou z najjasnejších, ale aj najznámejších hmlovín v Perzeovi je NGC 1499 známa aj ako Kalifornia. Kalifornia je typický príklad emisnej hmloviny – žiari totiž jasným červeným svetlom.
Ďalším objektom je OB-asociácia Perzeus II, ktorá je naša najbližšia asociácia. Vzdialená je od Zeme takmer 1 000 ly a vznikla asi pred 1,5 miliónom rokov. 
Zo vzdialenejších objektov patrí k najznámejším Kopa galaxií v Perzeovi. Je to jedna z našich najbližších kôp galaxií. Kopa galaxií v Perzeovi je časťou Nadkopy (Superkopy) galaxií Perseus alebo Pisces-Perseus. Blízko stredu kopy vzdialenej zhruba 250 miliónov svetelných rokov leží jej dominantná galaxia NGC 1275. Patrí medzi Seyfertove galaxie, čo je skupina aktívnych galaxií.
V tomto súhvezdí leží radiant azda najobľúbenejšieho meteorického roja – Perzeíd.
Podľa súhvezdia Perzea sa nazýva tiež najvzdialenejšie špirálové rameno od stredu Galaxie.
Poloha.
Perzeus je pekné, jasné súhvezdie jesennej oblohy, ktoré možno nájsť pod plytšou časťou „W“ Kasiopeje. Predĺžená spojnica hviezd Cih – Ruchbach nás zavedie priamo k hviezde Algenib. Nijaká hviezda súhvezdia nevyniká oproti ostatným prílišnou jasnosťou. Celá oblasť je, ako pri všetkých súhvezdiach ležiacich na Mliečnej ceste, bohatá na hviezdy. Perzeus patrí k základným orientačným súhvezdiam, ale bohužiaľ zakreslenie jeho spojníc je v hviezdnych mapách veľmi nejednotné. Prvá možnosť vychádza z tvaru nedokončeného písmena „K“. Spojí sa hviezda éta, gama a Algenib, od ktorého sa spojnice rozvetvujú: Od Algenibu k iota Persei a stadiaľ potom k hviezdam kappa, Algol a prípadne aj ró. Druhá spojnica vedie od Algenibu k hviezdam fí, delta, ní, epsilon. Aby bolo „K“ dokončené, musí sa ešte pridať spojnica k od ioty k nevýraznej théta Persei.
Druhá alternatíva začína kreslenie spojníc rovnako, ale od Algenibu sa pokračuje len smerom nadol k fí a delta Hviezda ní sa môže/nemusí vynechať, ale v každom prípade spojnice pokračujú k epsilon, Menkib, zéta, omikrón a Algol. Môžu sa objaviť ešte ďalšie spojnice, prípadne úplne iné pospájanie hviezd, ale tieto dve možnosti zakreslenia patria k najfrekventovanejším. Asterizmus Perzeov oblúk tvorí spojnica hviezd η – γ – α – δ – ε – ξ – ζ.
Perzeus je v našich zemepisných šírkach z veľkej časti cirkumpolárne súhvezdie a aj jeho najjasnejšie hviezdy, Algenib a Algol patria k cirkumpolárnym. Preto sa niekedy celé súhvezdie radí medzi cirkumpolárne. Pozorovať celé súhvezdie môžeme prakticky celý rok, okrem obdobia na prelome mesiacov apríl a máj. Naopak, najlepšie ho môžeme vidieť v októbri a novembri. Hviezda Algenib kulminuje veľmi blízko zenitu.

</doc>
<doc id="29877" url="https://sk.wikipedia.org/wiki?curid=29877" title="Pohár (súhvezdie)">
Pohár (súhvezdie)

Pohár (Crater) je jedným z 88 súhvezdí modernej astronómie a tiež bolo jedným zo 48 súhvezdí zavedených Ptolemaiom. Neobsahuje žiadnu hviezdu jasnejšiu ako +3. magnitúda.
V tomto pohári mal podľa legendy havran priniesť živú vodu Apolónovi, ale svoju úlohu nesplnil včas. Apolón potrestal havrana tým, že ho umiestnil na oblohu a pred neho dal naklonený pohár s vodou, z ktorého sa však nesmie napiť. Pohár stráži Hydra a navždy pripomína Havranovi jeho nedbalosť. V minulosti tento úsek oblohy obsahoval aj ďalšie súhvezdia – Mačka (Felis) a Sova (Noctua).
Hviezdy.
Pohár je veľmi malé a nenápadné súhvezdie. Jeho najjasnejšia hviezda nie je alfa, ale až delta. Ostatné hviezdy súhvezdia nepresahujú štvrtú magnitúdu. Alfa, druhá najjasnejšia hviezda Poháru, sa nazýva Alkes. Je to oranžový obor a jeho povrch s teplotou 4 725 K vydáva žiaru 80 Sĺnk.
Nepomenovaná, slabá beta Crateris, je v skutočnosti obrom s teplotou 8 954 K. Jej priemer je viac než päťnásobkom priemeru Slnka. Má sprievodcu, bieleho trpaslíka, jeho magnitúda však dosahuje len 13,4.
Hviezda gama má sprievodcu s magnitúdou 9,6 vo vzdialenosti 6″. Hlavná zložka má jasnosť 4,14 mag a je veľmi slabo preskúmaná. So svojím sprievodcom tvorí fyzickú dvojhviezdu. Vzdialenosť medzi nimi je najmenej 150 AU.
Delta Crateris je obor s teplotou 4 600 K, ktorá mu dáva farbu na rozhraní oranžovej a žltej. Je to osamelá hviezda bez sprievodcov.
Théta Crateris je hviezda hlavnej postupnosti tiež na rozhraní medzi dvoma typmi podobne ako delta Crt, ale v jej prípade sú to typy B a A. Veľmi rýchlo rotuje, otočka jej trvá menej ako 0,8 dňa. Mohla by mať spektroskopického sprievodcu s obežnou dobou 150 dní, čo sa ale nikdy nedokázalo.
Iota Crateris je slabou a navyše pomerne tesnou dvojhviezdou. Jej hlavná zložka má magnitúdu 5,5 a typ F7. Vo vzdialenosti 1,4″ ju sprevádza slabá hviezdička 11. magnitúdy. Ďalšia dvojhviezda s označením ADS 8183 leží viac než 4° juhovýchodne od beta Crateris.
Objekty.
Toto súhvezdie je veľmi chudobné na objekty. Žiadne z nich sa nedajú pozorovať malými ďalekohľadmi. Je v ňom síce niekoľko špirálových galaxií, ale ani jedna z nich nie je jasnejšia ako 10. magnitúda. Špirálová galaxia NGC 3511 leží v juhozápadnej časti súhvezdia, asi 2° západne od beta Crateris. Len zhruba 12′ juhozápadne od nej leží ďalšia, no ešte slabšia a uhlovo menšia galaxia NGC 3513. Zrejme ide o skutočnú sprievodnú galaxiu NGC 3511 a obe od nás ležia v podobnej vzdialenosti 50 miliónov ly.
Poloha.
Pohár je malé a slabo viditeľné jarné súhvezdie. Za tmavých nocí však naozaj pripomína naklonenú čašu. Nájdeme ho medzi Levom a Hydrou západne od Havrana a juhozápadne od Panny. Ako pomôcka pri hľadaní Poháru môže poslúžiť aj fakt, že sa nachádza pod Denebolou zo súhvezdia Leva. Nakoľko leží pomerne nízko pod svetovým rovníkom, doba, v ktorej ho môžeme pozorovať, nie je veľmi dlhá.

</doc>
<doc id="29878" url="https://sk.wikipedia.org/wiki?curid=29878" title="Sparta">
Sparta

Sparta je názov:

</doc>
<doc id="29879" url="https://sk.wikipedia.org/wiki?curid=29879" title="Čierna hora">
Čierna hora



</doc>
<doc id="29880" url="https://sk.wikipedia.org/wiki?curid=29880" title="Čierna Hora">
Čierna Hora

Čierna Hora (; [doslova „čierna hora“] a odtiaľ aj po ; ; a pod.) je štát v juhovýchodnej Európe ležiaci v západnej časti Balkánskeho polostrova a na južnom konci Dinárskeho pohoria. Názov Čierna Hora sa prvýkrát objavuje v listine v roku 1435 (catuni Cernagore) a je odvodený od vysokých, ťažko dostupných hôr. Čierna Hora je prímorským štátom ležiacim na pobreží Jadranského mora.
Čierna Hora vyhlásila nezávislosť 3. júna 2006 na základe referenda uskutočneného 21. mája 2006. V rokoch 19181992 bola súčasťou Juhoslávie ako Socialistická republika Čierna Hora (19431992). Súčasťou Juhoslávie zotrvala aj v rokoch 19922003, ako jediná z bývalých zväzových republík Juhoslávie (okrem Srbska). V rokoch 20032006 bola súčasťou Srbska a Čiernej Hory. V rokoch 19922006 vystupovala ako Republika Čierna Hora.
Čierna Hora je klasifikovaná Svetovou bankou ako "krajina so strednými príjmami" a od 28. júna 2006 je 192. členskou krajinou OSN. Je členom organizácií ako Svetová obchodná organizácia, Organizácia pre bezpečnosť a spoluprácu v Európe, Rada Európy, Stredoeurópske združenie voľného obchodu a Únia pre Stredomorie. Čierna Hora je členom Severoatlantickej aliancie a oficiálnou kandidátskou krajinou na vstup do EÚ.
Poloha.
Republika na pobreží Jadranského mora, susedí s Chorvátskom, Bosnou a Hercegovinou, Srbskom, Albánskom a spornou oblasťou Balkánu – Kosovom. Hlavným mestom je Podgorica (do roku 1990 Titograd).
Geografia.
Čierna Hora je hornatá krajina posiata krasovými oblasťami. Hoci je jednou z najmenších krajín Európy (s rozlohou ), reliéf je nesmierne rozmanitý. Najvyšší vrch Čiernej Hory Zla Kolata leží na hraniciach s Albánskom a má nadmorskú výšku . Väčšinu územia tvorí Dinárske pohorie s planinami. Tiež nížiny pri Skadarskom jazere a v údolí rieky Zeta a Tara. Skadarské jazero, ktoré je najväčším jazerom Balkánu leží na hraniciach s Albánskom. Zo Skadarského jazera vyteká rieka Bojana, ktorá tvorí časť čiernohorsko-albánskej hranice.
Administratívne rozdelenie.
Čierna Hora je rozdelená na 21 obcí (po čiernohorsky "opština"):
Demografia.
"Hlavný článok": "Demografia Čiernej Hory"
Etnická štruktúra.
Podľa výsledkov najnovšieho sčítania (2011) žije v Čiernej Hore 620 029 obyvateľov. V etnickom zložení nastávajú presuny najmä medzi kategóriou Srbi a Čiernohorci, čo súvisí so vznikom Čiernej Hory ako nezávislého štátu a meniacim sa presvedčením obyvateľstva o etnickej príslušnosti. Čiernohorci v druhom sčítaní po sebe tvoria menej ako polovicu obyvateľstva. 
Etnické zloženie podľa sčítania obyvateľstva (2011):
Jazyková štruktúra.
Väčšina obyvateľov hovorí po srbsky. Od roku 2004 sa však vykonalo viacero krokov na vytvorenie samostatného jazyka – čiernohorčiny – a podľa Ústavy z roku 2007 je prvým úradným jazykom. Súčasne s ním sa používajú aj srbčina, bosniačtina, gegská albánčina a chorvátčina. Všetky tieto jazyky s výnimkou albánčiny sú vzájomne zrozumiteľné. Podľa sčítania v roku 2011 je poradie jazykov nasledovné:
Náboženská štruktúra.
Väčšina obyvateľov sa hlási k pravosláviu, čo je dôsledok vplyvu Byzantskej ríše na Balkáne. Pravoslávni patria do Srbskej pravoslávnej cirkvi. Významný podiel obyvateľstva tvoria sunnitskí moslimovia (17,7%), žijúci na územiach osídlených Albáncami, Bosniakmi a Moslimami. V Čiernej Hore žije aj malá rímskokatolícka komunita, patria k nej katolícki (3,5 %) Albánci, Chorváti a niektoré ďalšie menšiny (4,6 %). Náboženská príslušnosť podľa sčítania v roku 2011:
Poznámka: "V sčítaní 2011 boli dve oddelené kolonky pre vyznávačov islamu, jedna s názvom „islam“, druhá „moslimovia“. Stojí za povšimnutie, že počet „moslimov“ sa veľmi nelíši od počtu Moslimov podľa národnosti."
Podnebie.
Pobrežie Čiernej Hory sa nachádza v subtropickom podnebnom pásme. Má stredomorskú klímu (mediteránnu) so suchými a horúcimi letami, miernou a daždivou zimou. Podnebie je vlhké, lebo hory zachytávajú vzdušné prúdy z mora, ktoré sa tu dvíhajú a tým ochladzujú. V horách čiernohorského vnútrozemia panuje horská klíma.
Flóra.
Na teplom jadranskom pobreží je rozvinutá vždyzelená stredomorská vegetácia, zatiaľ čo vo vysokých vrchoch sa rozvinula vysokohorská, alpínska vegetácia. Horná hranica vždyzelenej vegetácie leží v nadmorskej výške 300 až Najviac rozšírený je porast typu macchie, zastúpený vždyzelenými krami a zakrpatenými stromami. Vo výške 300 až vždyzelená vegetácia prechádza do pásma krov a riedkych lesov. V minulosti tu rástlo omnoho viac stromov, dnes je na jadranskom pobreží veľa vrchov holých, drevo bolo použité na výstavbu lodí.
Cestovný ruch.
Od otvorenia hraníc v roku 2002 sa cestovný ruch začína pomaly rozvíjať. Krajina je veľmi obľúbená hlavne slovenskými a českými turistami, ktorí sú „presýtení“ Chorvátskom. Veľká časť zisku teda plynie práve z cestovného ruchu.
Dejiny.
"Hlavný článok: Dejiny Čiernej Hory"
Zaujímavosťou je, že Čierna Hora zostala nezávislou aj po rozšírení Osmanskej ríše na Balkánsky polostrov.
Po referende v roku 1992 vznikla Juhoslovanská zväzová republika. V ňom sa rozhodlo o udržaní zväzku so Srbskom. Napomohli k tomu dva rozhodujúce faktory, Čiernohorci videli horúčkovitý proces bránenia celistvosti Juhoslávie (ktorú Srbi bránili za pomoci armády) a tiež, že v Čiernej Hore žije veľa Srbov. 4. februára 2003 sa krajina Juhoslovanská zväzová republika transformovala na Srbsko a Čiernu Horu. 21. mája 2006 sa však opätovne uskutočnilo referendum. Zúčastnilo sa na ňom 86,3% voličov, z ktorých 55,4 % vyjadrilo súhlas s osamostatnením krajiny. Na základe tohto referenda parlament Čiernej Hory oficiálne vyhlásil nezávislosť 3. júna 2006.
5. júna 2017 sa Čierna Hora stala 29. členom NATO.
Zaujímavosti.
Krajina dostala prívlastok "najekologickejšia krajina sveta".
Po vyhlásení nezávislosti prišlo Srbsko o pobrežie Jadranského mora. 
Národný park Biogradska gora, ktorý sa rozprestiera na nedotknutého lesa.

</doc>
<doc id="29881" url="https://sk.wikipedia.org/wiki?curid=29881" title="Ďalekohľad (súhvezdie)">
Ďalekohľad (súhvezdie)

Ďalekohľad ("Telescopium") je jedno z 88 súhvezdí modernej astronómie. Zaviedol ho francúzsky astronóm Nicolas-Louis de Lacaille, ktorý pomenoval veľa súhvezdí zavedených po 16. – 17. storočí. Pôvodne predstavovalo veľký ďalekohľad spolu s pasážnikom. Z územia Slovenska je nepozorovateľné.
Hviezdy a objekty.
Najjasnejšia hviezda alfa Telescopii je modrobiely podobor s povrchovou teplotou 18 400 K. Hľadíme na neho zo vzdialenosti asi 250 ly. Neďaleko alfa Tel, takmer presne východne, sa nachádza optická dvojhviezda piatej magnitúdy delta 1/delta 2 Telescopii. Dunlop 227 je dvojhviezda na južnom okraji súhvezdia. RR Telescopii, nepravidelná premenná hviezda, má extrémne rozpätie magnitúd: od 6,5 do 16,5.
Hoci súhvezdie je blízko Mliečnej cesty a jej najredšie časti dokonca prechádzajú jeho západnou časťou, na pozorovanie toho v ňom veľa nie je. Najlepším pozorovateľským objektom je guľová hviezdokopa NGC 6584 s magnitúdou 9,2. Ďalekohľad obsahuje množstvo slabých galaxií, z ktorých je najlepšie pozorovateľná eliptická galaxia NGC 6868. Na temnej oblohe mimo miest je možné 20-centimetrovým ďalekohľadom pozorovať asi 30 ďalších galaxií, ale všetky sú slabé.
Poloha.
Obrazec súhvezdia sa zvykne zakresľovať ako malý, skoro pravohulý trojuholníček tvorený hviezdami alfa, zéta a epsilon Telescopii. Stretneme sa aj s verziou, v ktorej sú okrem spomenutého trojuholníčka spojnice zakreslené aj od zéty k lambde, ďalej ku ksí, iote, a vracajú sa k alfe. Tak či onak je však súhvezdie veľmi ťažko identifikovateľné. Základný trojuholníček sa dá nájsť pomocou chvosta Škorpióna – ukazujú naň hviezdy lambda, kappa a iota Scorpii. Celé súhvezdie je viditeľné od 33° severnej zemepisnej šírky, kde večer kulminuje v júli až v auguste.

</doc>
<doc id="29882" url="https://sk.wikipedia.org/wiki?curid=29882" title="Fénix (súhvezdie)">
Fénix (súhvezdie)

Fénix je jedno z 88 súhvezdí modernej astronómie. Je to pomerne nenápadné súhvezdie. Pôvodne predstavuje vtáka Ibisa. Zaviedli ho holandskí moreplavci Pieter Dirkszoon Keyser a Frederick de Houtman. Johann Bayer ho v roku 1603 zobrazil vo svojom atlase "Uranometria" a pomohol tak k jeho rozšíreniu.
Je to súhvezdie južnej oblohy ležiace mimo Mliečnej cesty medzi Fomalhautom z Južnej ryby a Achernarom z Eridana. Zo severu ho ohraničuje Sochár. Dá sa povedať, že u nás vystupuje 1 stupeň nad obzor iba jeho severná časť Fénixa v jesenných mesiacoch. Tesne nad obzorom sa celé súhvezdie objavuje až v južných oblastiach Stredozemného mora. Obsahuje 40 hviezd zdanlivej jasnosti do 6 mag.
História.
Je najväčšie z 12 súhvezdí, ktoré vznikli vďaka holandským astronómom Pieterovi Dirkszoonovi Keyserovi a Frederickovi de Houtmanovi. Napriek tomu, že ide o novodobé súhvezdie, pôvodne predstavoval ibisa alebo volavku. Ibisy aj volavky sa objavovali znenazdajky vždy po záplavách Nílu. Prilietali zo severu, no starovekí Egypťania sa domnievali, že sa rodia z vody sami samy od seba. Stali sa tak symbolmi nesmrteľnosti a základom mýtu o fénixovi, ktorý opakovane zhorel na popol, ale čoskoro opäť vstal a bol živý ako predtým. Takto žil fénix podľa legendy 500 rokov. Keď sa blížil jeho koniec, postavil si hniezdo zo škoricovníkovej kôry a v ňom sa zapálil. Tento cyklus smrti a znovuzrodenia sa pokladá okrem iného za alegóriu denného východu a západu Slnka.
Od Egypťanov prevzali mýtus o bájnom vtákovi Gréci a od nich Rimania. Bol nazývaný tiež slnečným alebo ohnivým vtákom. Arabi na jeho mieste videli čln, ktorý pristál na brehu rieky Eridanus. V stredoveku si zase v tomto súhvezdí predstavovali Orla.
Hviezdy.
Najjasnejšia hviezda, alfa Phoenicis, sa volá Ankaa. V arabčine má druhé meno Nair al Zaurak, znamenajúce „najjasnejšia v člne“, čo súvisí s arabskou predstavou súhvezdia ako člnu. Jej jasnosť je 2,39 mag a patrí do spektrálneho typu K0. Dosahuje povrchovú teplotu okolo 4 800 K. Už na pohľad je výrazne oranžová. Leží vo vzdialenosti 73 – 78 (starší odhad 93) svetelných rokov. Je to vizuálna aj spektroskopická dvojhviezda. Menšia zložka obehne väčšiu po eliptickej dráhe s veľkou polosou 2 AU za 3 849 dní.
Beta Phoenicis s magnitúdou 3,3 (podľa iného zdroja 4,0) má fyzického sprievodcu s jasnosťou 4,1 – 4,2. Podľa ďalšieho zdroja sú zložky rovnako jasné žlté obry. Ich uhlová vzdialenosť je malá, iba 1,3″ – 1,4″, takže ich dokážeme rozlíšiť ďalekohľadom s priemerom objektívu aspoň 10 cm.
Gama Phoenicis má tiež spektroskopického sprievodcu. Obehne ju raz za 193,8 dňa.
Zákrytovou premennou dvojhviezdou typu Algol je hviezda zéta A Phoenicis. Leží zdanlivo neďaleko hviezdy Achernar zo súhvezdia Eridanus. V perióde 1,67 dňa jej jasnosť kolíše od 3,9 do 4,4 magnitúd. Tieto zmeny sa dajú sledovať aj voľným okom. Obe zložky sú horúce hviezdy typu B. Okrem toho má optických sprievodcov; jedného vo vzdialenosti 6,4 sekúnd s jasnosťou 8 magnitúd – ten sa dá nájsť pomocou ďalekohľadu s priemerom objektívu aspoň 7 cm. Ďalšia hviezda, ktorá sa však nedá nájsť amatérskym ďalekohľadom, má magnitúdu 7 a nachádza sa v odstupe len 0,8″ od hlavnej zložky.
Éta Phoenicis s jasnosťou 4,5 mag má vo vzdialenosti asi 19,8″ sprievodcu 11. magnitúdy. Vidieť sa dá ďalekohľadom s priemerom objektívu vyše 10 cm. Pre ďalekohľad s priemerom objektívu vyše 8 cm je dobre rozlíšiteľnou dvojhviezdou tiež théta Phe. Hlavná zložka má jasnosť 6 magnitúd a jej sprievodca v odstupe 13,2″ má jasnosť 10 magnitúd.
Objekty.
Vo Fénixovi sa nenachádzajú nijaké jasnejšie hviezdokopy alebo hmloviny, ktoré by sa dali pozorovať menšími ďalekohľadmi. Obsahuje síce množstvo galaxií, no všetky sú veľmi slabé. Jasnosť najjasnejších z nich sa pohybuje okolo 12. magnitúdy.
Poloha.
Stredoeurópania uvidia z Fénixa skutočne len málo. Alfa, beta aj gama Phe zostávajú trvale mimo ich dohľadu. Aj pre obyvateľov južnej Európy vystupujú najjasnejšie hviezdy súhvezdia len tesne nad obzor, a to v októbri až novembri. Trojuholník, ktorý vytvárajú hviezdy alfa, beta a gama, je pomerne výrazný.

</doc>
<doc id="29883" url="https://sk.wikipedia.org/wiki?curid=29883" title="Holubica (súhvezdie)">
Holubica (súhvezdie)

Holubica je jedno z 88 súhvezdí modernej astronómie. Súhvezdie zaviedol Augustín Royer v roku 1679. Predtým bola Holubica súčasťou súhvezdia Veľký pes.
Mytológia.
K tomuto súhvezdiu južnej oblohy sa neviaže grécka báj, ale biblický príbeh. Podľa neho je loď Argo pokladaná za Noemovu archu, v ktorej sa pri potope sveta zachránil patriarcha aj so svojou rodinou a všetkými zvieratami. Dážď padal štyridsať dní a štyridsať nocí. Keď konečne prestalo pršať, Noe vypustil na prieskum okolia holubicu. Tá sa vrátila so zelenou ratolesťou v zobáku. Bol to znak toho, že bola na pevnine a teda že vody ustupujú (Genesis 8; 6 – 12).
Hviezdy.
α Columbae, najjasnejšia hviezda súhvezdia, u nás vystupuje nanajvýš asi 6° nad južný obzor (večer koncom januára a začiatkom februára). Má meno Phact a je to dvojhviezda. β, Wezn, je oranžový obor. Jej meno pochádza z rovnakého základu ako meno Wezen patriace delta CMa.
Mí Columbae je rýchlo sa pohybujúca hviezda, pravdepodobne vymrštená z Veľkej hmloviny v Orióne pred 2,5 miliónmi rokov. Astronómovia predpokladajú, že kedysi tvorila dvojhviezdny systém s AE Aurigae, ktorá sa od oblasti Orióna vzďaľuje opačným smerom. Dvojica sa rozpadla vplyvom blízkeho prechodu okolo inej hviezdy.
Dlhoperiodická premenná hviezda T Columbae mení svoju magnitúdu od 6,6 po 12,6 v perióde 225,2 dňa.
Deep-sky objekty.
V malom súhvezdí ležiacom mimo Mliečnej cesty nie je veľa zaujímavých objektov. NGC 1851 je nenápadná guľová hviezdokopa. Najjasnejšia galaxia v súhvezdí je NGC 1808 s celkovou magnitúdou okolo 10, ale je nevýrazná. Ďalšou podobne jasnou či skôr podobne slabou galaxiou je NGC 1792.
Poloha.
Holubicu môžeme identifikovať ako pokrivenú líniu hviezd južne od Zajaca. Na tejto línii sa nachádzajú aj dve najjasnejšie hviezdy súhvezdia, alfa a beta. Pod ňou sú hviezdy súhvezdia Korma, vľavo zase Veľký pes. Malá južná časť súhvezdia v našich zemepisných šírkach už nevychádza nad obzor.

</doc>
<doc id="29884" url="https://sk.wikipedia.org/wiki?curid=29884" title="Chameleón (súhvezdie)">
Chameleón (súhvezdie)

Chameleón je jedno z 88 súhvezdí modernej astronómie. Zaviedli ho holandskí moreplavci Pieter Dirkszoon Keyser a Frederick de Houtman. Johann Bayer ho v roku 1603 zobrazil vo svojom atlase "Uranometria" a pomohol tak k jeho rozšíreniu.
Hviezdy.
Najjasnejšia hviezda súhvezdia, bezmenná alfa Chamaeleontis, patrí k najslabším alfám na oblohe. Dosahuje magnitúdu 4,06. Má spektrálny typ F5 a je od nás vzdialená iba 63,5 svetelného roka. Jej spektrum je naozaj nezvyčajné: má vysoké zastúpenia lítia aj dusíka, čo astronómovia nevedia vysvetliť – buď býva totiž (u mladých hviezd) vysoko zastúpené lítium, alebo (u starých) dusík.
V tom istom zornom poli triédra ako alfa Chamaeleontis sa nachádza aj théta Cha, vďaka čomu pôsobia ako voľná dvojhviezda s pomerne vyrovnanými zložkami. V skutočnosti ale spolu tieto hviezdy vôbec nesúvisia. Samotná théta je pritom optickou dvojhviezdou. Uhlová vzdialenosť zložiek je 31″.
Ďalšia optická dvojhviezda súhvezdia je delta Cha. Jej zložky s magnitúdami 4,45 a 5,46 sú od seba v triédri dobre rozlíšiteľné. Navyše sú farebne kontrastné. Delí ich od seba uhlová vzdialenosť 6′ – 7′.
Beta Chamaeleontis je horúca modrobiela hviezda. Teplota na jej povrchu dosahuje približne 13 000 K. Oproti nej je gama Cha veľmi chladným objektom, s teplotou „iba“ 3 500 K. Navyše je o 0,13 magnitúdy jasnejšia než beta.
Objekty.
Hoci Chameleón leží mimo Mliečnej cesty, práve v ňom nájdeme najbližšiu hviezdotvornú oblasť k Zemi. Má označenie Chameleon 1. Jej najviditeľnejšou časťou je reflexná hmlovina IC 2631.
Planetárna hmlovina NGC 3195 zaberá na oblohe plôšku o veľkosti Jupitera. Ide o pomerne slabý objekt, v kategórii planetárnych hmlovín stredne jasný, ale nijaký jasnejší objekt sa už bližšie k južnému svetovému pólu nenachádza.
Z galaxií možno spomenúť najjasnejšiu NGC 2915. Má magnitúdu 12,6.
Poloha.
Chameleón je jedno z malých a slabých južných súhvezdí nepozorovateľných z územia Slovenska. Jeho päť najjasnejších hviezd má približne rovnakú magnitúdu medzi 4,05 a 4,45. Tie tvoria úzky nepravidelný štvoruholník pretiahnutý v smere východ-západ. Alfa je na jeho západnom konci. Tvar súhvezdia sa dá ľahko nájsť za temnej noci, nie však v blízkosti presvetlených miest.

</doc>
<doc id="29885" url="https://sk.wikipedia.org/wiki?curid=29885" title="Komora ríšskej kultúry">
Komora ríšskej kultúry

Komora ríšskej kultúry (po nemecky "Reichskulturkammer" RKK) bola inštitúcia založená zákonom 22. septembra 1933 Ríšskym ministrom pre ľudovú osvetu a propagandu Josephom Goebbelsom a zároveň nástroj národnosocialistickej kultúrnej politiky na nivelizáciu všetkých oblastí kultúrneho života a na riadenie sociálnych a ekonomických potrieb ľudí činných v kultúre.
Predsedom bol Goebbels. Komora sa delila na 7 oddelení:

</doc>
<doc id="29886" url="https://sk.wikipedia.org/wiki?curid=29886" title="Indián (súhvezdie)">
Indián (súhvezdie)

Indián je jedno z 88 súhvezdí modernej astronómie. Zaviedli ho holandskí moreplavci Pieter Dirkszoon Keyser a Frederick de Houtman. Johann Bayer ho v roku 1603 zobrazil vo svojom atlase "Uranometria" a pomohol tak k jeho rozšíreniu.
Hviezdy a objekty.
Indián má len dve hviezdy s magnitúdou vyššou ako 4 – alfa a beta. Pre toto vzdialené južné súhvezdie zavedené až v modernej dobe je veľmi neobvyklé, aby boli jeho hviezdy nejako pomenované. Napriek tomu alfa Indi nesie meno Peržan (anglicky The Persian), ktoré jej z neznámych dôvodov dali jezuitskí misionári dávno predtým, ako sa stala súčasťou Indiána.
Oranžový trpaslík epsilon Indi s magnitúdou 4,7 je jeden z našich najbližších hviezdnych susedov vôbec. Od Zeme ju delí iba 11,8 svetelných rokov. Jej ďalšou zvláštnosťou je, že je to najmenej svietivá hviezda, akú je možné vidieť voľným okom. Má len jednu pätinu svietivosti Slnka a hmotnosť 70 % slnečnej hmotnosti.
Théta Indi je pomerne ľahko rozlíšiteľná dvojhviezda. Jej svetložltú zložku oddelí od oranžovej zložky vo vzdialenosti 6,0“ už 15-centimetrový ďalekohľad.
Všetky jasnejšie hviezdy, ako sú alfa, beta, gama, delta, epsilon, zéta, éta a théta, sú sústredené v severnej časti súhvezdia. Jeho južná časť vrátane zúženého „priesmyku“ oddeľujúceho širšiu severnú a južnú časť je pre oko bez ďalekohľadu prázdna.
V Indiánovi sa nenachádzajú objekty typické pre galaktickú rovinu (hmloviny, hviezdne polia či otvorené hviezdokopy). Vzdialená poloha tohto súhvezdia od pásu Mliečnej cesty vytvára podmienky na pozorovanie množstva galaxií, ale všetky sú malé a slabo svietiace, pretože sú priďaleko. K najlepším patria galaxie NGC 7090, NGC 7049 a IC 5152.
Poloha.
Indián je veľmi nevýrazné, podlhovasté súhvezdie južnej oblohy zasahujúce pomerne blízko k južnému svetovému pólu. Pri jeho vyhľadávaní môže pomôcť najjasnejšia hviezda Páva, Peacock, ktorá je tesne na hranici so súhvezdím Indiána. Ten sa potom nachádza západne od nej. Indián kulminuje večer začiatkom jesene, nad obzor však aspoň sčasti vychádza na 27. rovnobežke a celého ho vidia až obyvatelia 15. rovnobežky a južnejšie.

</doc>
<doc id="29887" url="https://sk.wikipedia.org/wiki?curid=29887" title="Jašterica (súhvezdie)">
Jašterica (súhvezdie)

Jašterica je jedno z 88 súhvezdí modernej astronómie. Zaviedol ho Johannes Hevelius v roku 1687. Je to jesenné súhvezdie.
Hoci je toto malé súhvezdie obklopené samými starovekými súhvezdiami s mytologickým pôvodom, k nemu samotnému sa nijaká grécka legenda neviaže, pretože je dosť nezreteľné. Súhvezdie pomenoval pred vyše 300 rokmi v Gdansku Johannes Hevelius. Ďalšie dva návrhy – „Sláva Pruska“ na počesť Friedricha Veľkého od Johanna Bodeho a francúzsky návrh Žezlo a Ruka Spravodlivosti na počesť Ľudovíta XIV. – boli časom zabudnuté.
Hviezdy.
Najjasnejšia hviezda je nepomenovaná alfa Lacertae s magnitúdou 3,76. Je to biela hviezda hlavnej postupnosti. Vo vzdialenosti 36 oblúkových minút od seba má zdanlivého sprievodcu dvanástej magnitúdy. 
Ostatné hviezdy súhvezdia sú slabšie a pre malé ďalekohľady ničím zaujímavé. 2 Lacertae a 5 Lacertae sú spektroskopické dvojhviezdy. Na rozdiel od nich možno zložky sústav 8 Lacertae, 10 Lacertae, Struve 2594, Struve 2902 a Struve 2942 odlíšiť ďalekohľadmi.
Objekty.
Cez severnú časť súhvezdia prechádza Mliečna cesta, preto v ňom možno nájsť niekoľko otvorených hviezdokôp. NGC 7243 obsahuje približne 40 hviezd a môžeme ju pozorovať aj triéídrom. Má jasnosť 6,4 magnitúd. Jej vzdialenosť od Zeme je zhruba 2 600 svetelných rokov. Ďalšia, o niečo slabšia otvorená hviezdokopa, je NGC 7209 na hranici s Labuťou. Má celkovú zdanlivú jasnosť 6,7 magnitúd a obsahuje asi 50 hviezd s jasnosťou v rozpätí od 8,5 do 10,5 magnitúd. Možno ju vidieť s ďalekohľadom s priemerom objektívu aspoň . Jej vzdialenosť od Zeme je 4 300 svetelných rokov.
V najsevernejšej časti súhvezdia sa zjavila pred vyše 60 rokmi známa nova – Nova Lacertae 1936.
Toto súhvezdie sa stalo známym vďaka nenápadnému objektu, ktorý bol pôvodne považovaný za premennú hviezdu a dostal označenie BL Lacertae. Ide o blazar, objekt podobný kvazarom, pričom zdrojom jeho žiarivosti je pravdepodobne obria čierna diera s hmotnosťou niekoľko miliónov hmotností Slnka.
Poloha.
Jašterica je malé a nevýrazné súhvezdie tvorené len slabšími hviezdami. Je však obklopené zreteľnými a ľahko nájditeľnými súhvezdiami, najmä Labuťou, s ktorou susedí na západnej strane. Možno ju nájsť priamo pod Cefeom.

</doc>
<doc id="29888" url="https://sk.wikipedia.org/wiki?curid=29888" title="Jednorožec (súhvezdie)">
Jednorožec (súhvezdie)

Jednorožec je jedno z 88 súhvezdí modernej astronómie. Zaviedol ho Jakob Bartsch v roku 1624 v diele Usus Astronomicus Planisphaerii Stellati. Z územia Slovenska ho možno pozorovať v zimnom oddobí.
Vznik súhvezdia Jednorožec neopisuje nijaká báj, pretože je to novodobé súhvezdie. Pozostáva len zo slabých hviezd. Je pomenované po legendárnom zvierati, ktoré je výtvorom ľudskej fantázie. Malo mať telo koňa a uprostred čela dlhý roh, malo byť veľmi rýchle a veľmi nebezpečné. Nikto ho nikdy nevidel, ale asi na základe mýtov o jeho rýchlosti a nebezpečnosti sa v stredovekých lekárňach za veľké peniaze predával „roh jednorožca“, z ktorého bol podľa mastičkárov veľmi účinný liek. V skutočnosti zrejme išlo o roh nosorožca.
Hviezdy.
Jednorožec leží v hustých hviezdnych poliach, ale nijaká z jeho hviezd nie je príliš výrazná. Alfa Monocerotis má magnitúdu 3,94. Nemá však nijaké meno a nie je ničím pozoruhodná. Zaujímavejšia je trojhviezda beta Monocerotis alebo 11 Monocerotis s celkovou jasnosťou 3,76 mag, čím je zároveň najjasnejšou hviezdou súhvezdia. Je to viacnásobná hviezda.
Delta Monocerotis je veľmi tesný dvojhviezdny systém. Hlavná zložka má jasnosť 4,7 mag a sprievodca v odstupe 2,9“ má 8,0 mag. Ďalšou dvojhviezdou je epsilon Monocerotis alebo 8 Monocerotis, pričom hlavná zložka má 4,5 magnitúd a sprievodca 6,7 mag. Ich uhlová vzdialenosť je 13,2“ a dokážeme ich rozlíšiť ďalekohľadom s priemerom objektívu aspoň . Inou dvojhviezdou, len optickou, je zeta Monocerotis. Hlavná zložka má jasnosť 5 magnitúd, jej sprievodca 8,5 magnitúd a delí ich vzdialenosť 66,4“. Vo vzdialenosti 32,0 oblúkových sekúnd sa nachádza ďalšia hviezda. Na vyhľadanie oboch sprievodcov potrebujeme ďalekohľad s priemerom objektívu asi .
R Monocerotis je premenná hviezda obklopená hmlovinou, ktorá je známa ako Hubblova premenná hmlovina. Ďalšou premennou hviezdou obklopenou hmlovinou je známa premenná hviezda V838 Monocerotis.
Plaskettova hviezda je objekt šiestej magnitúdy pozostávajúci z dvojice extrémne hmotných a horúcich hviezd typu O. Je to spektroskopická dvojhviezda, čo znamená, že jej zložky sa nedajú nijakými ďalekohľadmi odlíšiť.
Hviezda HR 2622 má jednu známu hmotnú exoplanétu.
Objekty.
Objektov je v súhvezdí pomerne dosť, za čo vďačí svojej polohe na Mliečnej ceste. Mliečna cesta v Jednorožcovi je však chudobnejšia ako v opačnom smere, čiže v Strelcovi. Asi 20 000 ly za hviezdami Jednorožca je okraj disku našej Galaxie.
Na severe súhvezdia, blízko rozhrania so súhvezdím Blíženci, leží otvorená hviezdokopa NGC 2264. Nazýva sa aj hviezdokopa Vianočný stromček. Blízka hmlovina má názov Kónus, či Kužeľová hmlovina. Hmlovina Kónus je zužujúca sa pracho-plynová oblasť, ktorá sa nachádza na okraji búrlivej hviezdotvornej oblasti. Hviezdokopa má celkovú magnitúdu až 3,9, ale je značne zložitá a roztrúsená. Najjasnejšia hviezda tejto hviezdokopy je S Monocerotis. Ako napovedá písmeno S v označení, je to premenná hviezda, S Mon je nadobor typu O7, mimoriadne horúci a intenzívne žiariaci objekt. Okrem toho je tiež viacnásobným hviezdnym systémom.
Trochu južnejšie od NGC 2264 sa nachádza otvorená hviezdokopa NGC 2244 s hmlovinou NGC 2237. Hmlovina je známa ako hmlovina Rozeta alebo Rosetta. Hmlovina je málo jasná a rozľahlá (priemer asi 80 oblúkových minút), preto sa ťažko pozoruje menšími ďalekohľadmi. V ďalekohľade možno vidieť len tri najjasnejšie časti hmloviny, ale charakteristický tvar ruže sa ukáže až na astrofotografii.
Pekná otvorená hviezdokopa M50 sa nachádza v južnej časti Jednorožca a možno ju pozorovať aj triédrom. Ďalšie jasnejšie otvorené hviezdokopy v tomto súhvezdí sú napríklad NGC 2301, NGC 2215, NGC 2353, NGC 2286, NGC 2335, NGC 2506, NGC 2345, NGC 2215 a iné.
V Jednorožcovi sa nachádza množstvo mladých hviezd, ktoré patria do tzv. hviezdnych asociácií. Doteraz bolo katalogizovaných vyše 60 hviezdnych asociácií. Ich priemery bývajú maximálne niekoľko sto svetelných rokov. Ich hviezdy sa od seba vzďaľujú rýchlosťou zvyčajne 1 až /s, čo platí aj pre asociáciu Monoceros. Z rýchlosti rozpínania asociácií sa dá odvodiť ich vek. Ten zvyčajne dosahuje iba niekoľko miliónov rokov. Ďalšie známe asociácie sa nachádzajú v súhvezdiach Orión, Perzeus a Jašterica.
V slabej planetárnej hmlovine Červený obdĺžnik je protoplanetárny disk, v ktorom družica ISO objavila kryštáliky kremičitanov. Tento objav potvrdil, že planéty môžu vznikať aj okolo zanikajúcich hviezd, nielen okolo vznikajúcich, ako sa dovtedy predpokladalo.

</doc>
<doc id="29889" url="https://sk.wikipedia.org/wiki?curid=29889" title="Kompas (súhvezdie)">
Kompas (súhvezdie)

Kompas je malé súhvezdie južnej oblohy. Patrí medzi 88 súhvezdí modernej astronómie. Súhvezdie zaviedol Nicolas Louis de Lacaille v roku 1754 a predstavuje magnetický kompas, aký kedysi používali moreplavci.
Hviezdy.
V súhvezdí sa nachádza hviezda T Pyxidis, nova, ktorá sa od roku 1890 už päťkrát rozžiarila na 7 až 6 magnitúd. Naposledy to bolo v roku 1966.
Poloha.
Súhvezdie Kompas sa nachádza na južnej hviezdnej oblohe. Leží na okraji Mliečnej cesty medzi súhvezdiami Hydra a Korma. Rozprestiera sa na ploche 221 štvorcových stupňov.

</doc>
<doc id="29890" url="https://sk.wikipedia.org/wiki?curid=29890" title="Korma (súhvezdie)">
Korma (súhvezdie)

Korma je jedno z 88 súhvezdí modernej astronómie. V staroveku bolo súčasťou veľkého súhvezdia Loď Argo. Až Nicolas Louis de Lacaille v roku 1763 rozdelil Loď Argo na tri menšie súhvezdia: Plachty, Kýl a Kormu, respektíve aj Kompas.
Súhvezdie Loď Argonautov bolo kedysi rozsiahle súhvezdie južnej oblohy. Z územia Slovenska je viditeľná už len najsevernejšia časť tohto bývalého súhvezdia predstavujúca práve časť Kormy a Kompasu, pretože celé súhvezdie v dôsledku zmeny polohy svetového rovníka (precesia) už dnes nie je viditeľné ani z územia Grécka, v ktorom dostalo pomenovanie. Korma je zadnou časťou lode.
Legenda.
Argó bola bájna loď, päťdesiatveslica, ktorú dal postaviť staviteľ Argos pre Iásona a jeho druhov. Iáson bol podľa gréckeho mýtu syn iolského kráľa Aiosa a jeho manželky Eteoklymeny. Mladík vyrastal v horách, kde ho vychovával múdry Kentaur Cheirón. Keď mal Iáson dvadsať rokov, vrátil sa do kráľovstva Iólku, aby prinútil svojho strýka Pelia vrátiť mu vládu, o ktorú kedysi pripravil jeho otca. Pelias sa zľakol Iásona a jeho prívržencov, ale aj starej veštby, podľa ktorej ho mal pripraviť o vládu. Preto naoko prisľúbil Iásonovi vrátenie trónu, ale určil si podmienky. Iáson mal priniesť zlaté rúno z Kolchidy. Pelias dúfal, že Iáson pri pokuse o splnenie tejto nesmierne ťažkej úlohy zahynie. Iáson zorganizoval veľkú výpravu, na ktorej si zabezpečil účasť všetkých vtedajších hrdinov. Pre svoju výpravu získal rovných 50 rôznych hrdinov, medzi nimi aj také známe postavy ako Herakles, Kastor a Polydeukes a Orfeus, a tí sa potom na lodi Argó vyplavili do Kolchidy.
Hviezdy.
V dôsledku rozdelenia pôvodného súhvezdia nenájdeme v Korme hviezdy označené prvými písmenami gréckej abecedy. Tie sa dostali do iných, novozavedených súhvezdí. Najjasnejšia hviezda súhvezdia preto nesie označenie až ζ a nazýva sa Naos. Je to gigantický modrý nadobor. Predstavuje jednu z najjasnejších hviezd typu O na oblohe.
Druhou najjasnejšou hviezdou Kormy je π Puppis menom Ahadi, ktorá je zároveň dvojhviezdou rozlíšiteľnou už ďalekohľadom. Hlavná zložka má jasnosť 2,7 mag a jej sprievodca v odstupe 70“ dosahuje iba 8,2 mag. 
Súhvezdie obsahuje viacero pozoruhodných a pomerne ľahko rozlíšiteľných dvojhviezd. Vo vzdialenosti 26´ alebo na šírku mesačného splnu severovýchodne od pí Puppis sa nachádza rovnako ľahko rozlíšiteľná ní Puppis. Vzdialenosť jej členov dosahuje 4′. K Puppis má zložky takmer rovnakých jasností – 4,5 a 4,7 v odstupe 9,9“, sigma Puppis, Hadir, zase 3,3 a 8,5 mag v odstupe 22,4“. Zložky Y Puppis jasnosti 5,0 a 8,3 delí vzdialenosť 12,8“. Ďalšou dvojhviezdou je z Puppis so zložkami 5,3 a 9,0 a rozostupom 12,4“. Takisto ksí Puppis má optického sprievodcu s magnitúdou 5, ktorý k nej nie je v nijakom vzťahu a možno ho zbadať triédrom.
Ďaleko na juhu leží jasná premenná hviezda označovaná podľa rôznych zdrojov ako polopravidelná či dlhoperiodická. Je to L2 Puppis. Patrí do triedy M a mení svoju jasnosť v rozpätí od tretej do šiestej magnitúdy s periódou 140 – 141 dní. Ďalšou premennou hviezdou je Z Puppis, ktorá má rozsah magnitúd 7,2 až 14,6 a periódu 500 dní. Je typu Mira Ceti. V Puppis je zákrytová dvojhviezda typu beta Lyrae s periódou 1,45 dňa a rozsahom magnitúd 4,7 až 5,2.
Deep-sky objekty.
Súhvezdím prechádza Mliečna cesta, preto nie je prekvapivé, že sa v ňom nachádza väčší počet otvorených hviezdokôp, ktoré sa v jej blízkosti vyskytujú tak ako všetky mladé hviezdy. Tri z nich sú dosť ďaleko na severe na to, aby sa nachádzali v Messierovom katalógu. Blízko vedľa seba ležia hviezdokopy M46 a M47, z ktorých každá má na oblohe veľkosť približne ako Mesiac v splne. M47 je nápadnejšia ako M46 a s magnitúdou 4,5 je viditeľná aj voľným okom. M46 sa v menšom ďalekohľade zobrazí ako takmer kruhový zhluk hviezd s priemerom do pol uhlového stupňa. V tejto hviezdokope sa nachádza aj planetárna hmlovina NGC 2438. O niečo slabšia, ale stále relatívne jasná je M93. Ďalšia hviezdokopa NGC 2477 má celkovú jasnosť 5,8 magnitúdy a je v strede taká kompaktná, že kedysi bola klasifikovaná ako guľová hviezdokopa. Zdanlivo blízko nej leží NGC 2451, ktorá predstavuje rozptýlenú skupinu asi 50 hviezd. NGC 2539 obsahuje 50 – 100 hviezd jasnosti 11. mag a slabších. V súhvezdí sa nachádzajú okrem spomínanej NGC 2438 ešte dve jasné planetárne hmloviny: NGC 2440 a NGC 2452. Prvá menovaná z nich je jasnejšia, dosahuje jedenástu magnitúdu.
Poloha.
Korma patrí k súhvezdiam, z ktorých u nás vystupuje nad obzor len ich severná časť. To sa deje v prípade Kormy v zimných až jarných mesiacoch. O polnoci kulminuje v polovici januára, kedy je jej najvyššia časť asi 20° nad južným obzorom. Južné časti tohto súhvezdia sa dajú v Európe pozorovať iba z oblasti Stredomoria.

</doc>
<doc id="29891" url="https://sk.wikipedia.org/wiki?curid=29891" title="Kružidlo (súhvezdie)">
Kružidlo (súhvezdie)

Kružidlo je jedno z 88 súhvezdí modernej astronómie. Súhvezdie zaviedol Nicolas Louis de Lacaille v roku 1754. Nachádza sa na južnej oblohe a na Slovensku je nepozorovateľné.
Hviezdy.
Hlavná hviezda súhvezdia Alfa Circini má zdanlivú hviezdnu veľkosť 3,19 a má i sprievodcu hviezdnej veľkosti 8,6 magnitúdy. Na ich rozlíšenie stačí ďalekohľad s priemerom objektívu .
Hviezda Gama Circini je dvojhviezda, ktorej zložky majú magnitúdu 5,1 a 5,5.
Objekty.
V súhvezdí sa nachádza otvorená hviezdokopa NGC 5715, obsahujúca hviezdy 11. až 13. magnitúdy, samotná má hviezdnu veľkosť 10,0 magnitúdy. Na jej pozorovanie treba ďalekohľad s minimálne priemerom objektívu a dostatočnou rozlišovacou schopnosťou.
Na hranici so súhvezdím Vlka (Lupus) sa nachádza ďalšia otvorená hviezdokopa – NGC 5823. Jej jasnosť je 7,9 mag a obsahuje hviezdy 13. až 14. magnitúdy. V blízkosti severnej časti hranice so súhvezdím Mucha sa zase nachádza planetárna hmlovina NGC 5315, malý modrý disk 13. magnitúdy. Galaxia Kružidlo je z väčšej časti zatienená medzihviezdnou hmotou našej Galaxie. V 20-centimetrovom ďalekohľade za vynikajúcich podmienok zjaví ako hmlistý obláčik. Mladý pulzar PSR B1509-58 sa zdá byť pozostatkom po výbuchu supernovy pozorovateľnej len pred 1700 rokmi.

</doc>
<doc id="29892" url="https://sk.wikipedia.org/wiki?curid=29892" title="Kýl (súhvezdie)">
Kýl (súhvezdie)

Kýl (lat. "Carina") je jedno z 88 súhvezdí modernej astronómie. V staroveku bolo súčasťou veľkého súhvezdia Loď Argo. Až Nicolas Louis de Lacaille v roku 1763 rozdelil Loď Argo na tri menšie súhvezdia: Plachty, Kormu a Kýl. Z územia Slovenska je nepozorovateľné.
Hviezdy.
Hlavná a najjasnejšia hviezda súhvezdia Kýl je Alfa (α) Carinae, nazývaná aj "Canopus". Je to druhá najjasnejšia hviezda nočnej oblohy (–0,7 mag). Je to nadobor vzdialený 310 svetelných rokov a 14 000-krát žiarivejší ako naša najbližšia hviezdaSlnko. Beta Carinae sa nazýva Miaplacidus a epsilon Carinae Avior. Hviezda Eta (η) Carinae je zaujímavá premenná hviezda, v súčasnosti s jasnosťou 6m. V minulosti bola však oveľa jasnejšia; v 19. storočí sa rozžiarila až na –1m. Leží v rozsiahlej hmlovine NGC 3372 a vzdialená je od nás 8 000 svetelných rokov.
Objekty.
Hoci súhvezdie Kýl nepatrí medzi najznámejšie, je pomerne bohaté na objekty. IC 2602, nazývaná aj "Južné Plejády" je veľká a bohatá otvorená hviezdokopa, obsahujúca 8 hviezd jasnejších ako 6m. Je od nás vzdialená 500 svetelných rokov.
Ďalšími objektami ležiacimi v súhvezdí sú tri otvorené hviezdokopy NGC 2516, NGC 3114 a NGC 3532. Kým NGC 2516 a NGC 3532 ležia vo vzdialenosti 1 300 svetelných rokov, hviezdokopa NGC 3114 sa nachádza vo vzdialenosti 3 000 svetelných rokov. Jasnejšou guľovou hviezdokopou na ploche súhvezdia je NGC 2808.
Difúzna hmlovina NGC 3372 ("Hmlovina Éta Carinae") je viditeľná voľným okom a štyrikrát väčšia ako Mesiac v splne. Prechádza ňou pás tmavého prachu. V blízkosti hmloviny je možné pozorovať tmavý oblak prachuhmlovinu nazývanú "Kľúčová dierka".
NGC 3199 je žiarivá hmlovina v tvare prstenca, ktorého jeden okraj je oveľa jasnejší ako druhý. NGC 3603 je zase vizuálne veľmi slabá hviezdotvorná oblasť s hviezdokopou.
Kvôli Veľkej hmlovine v Kýle astrofotografi často prehliadajú emisnú hmlovinu s hviezdokopou NGC 3572. Táto hviezdotvorná oblasť sa síce premieta do blízkosti Veľkej hmloviny v Kýle, ale je od nás vzdialenejšia.
V súhvezdí sa nachádzajú aj planetárne hmloviny NGC 2867, IC 2501 a Henize 3-401.
Poloha.
Súhvezdie leží na južnej oblohe, pod Plachtami a Kormou, niekdajšími časťami Lode Argo.
Legenda.
Súhvezdie Kýl samo o sebe nemá žiadnu legendu, no súhvezdie Loď Argo, ktorého súčasť tvorilo, predstavovalo bájnu loď Argó, na ktorej sa Argonauti plavili za zlatým rúnom.

</doc>
<doc id="29893" url="https://sk.wikipedia.org/wiki?curid=29893" title="Lietajúca ryba (súhvezdie)">
Lietajúca ryba (súhvezdie)

Lietajúca ryba je jedno z 88 súhvezdí modernej astronómie. Zaviedli ho holandskí moreplavci Pieter Dirkszoon Keyser a Frederick de Houtman. Johann Bayer ho v roku 1603 zobrazil vo svojom atlase "Uranometria" a pomohol tak k jeho rozšíreniu. Z územia Slovenska je nepozorovateľné.
Hviezdy.
Lietajúca ryba obsahuje iba málo jasných hviezd. Alfa Volantis napodiv nie je jej najjasnejšou hviezdou, ale je až tretia v poradí. Táto biela hviezda hlavnej postupnosti uvádzaná aj ako podobor leží 124 ly od nás. Beta Volantis je o čosi jasnejšia ako alfa. Najjasnejšou hviezdou Lietajúcej ryby je však až dvojhviezda gama Volantis. Tvoria ju zložky s magnitúdami 3,78 a 5,67 v uhlovej vzdialenosti 14,1”. Obe hviezdy ležia vo vzdialenosti od nás udávanej v rozsahu 130 – 142 ly.
Blízko pri okraji Mliečnej cesty žiari delta Volantis. Patrí k žltobielym jasným obrom. Je pomerne podobná Polárke, no na rozdiel od nej nie je premenná.
Ďalšou zaujímavou dvojhviezdou je epsilon Volantis. Tvorí ju párik modrobielych hviezd s magnitúdami 5,4 a 6,7. Ide o tesnejšiu dvojicu, ktorá je dobre rozlíšiteľná až v 15-centimetrovom ďalekohľade.
Oranžový obor zeta Volantis s magnitúdou 3,89 má vo vzdialenosti 17“ fyzického sprievodcu 9. magnitúdy. Dvojhviezdou je aj kappa Volantis, ktorej zložky majú magnitúdy 5,4 a 5,7. Delí ich vzdialenosť 65”, preto je ľahko rozlíšiteľná aj poľným ďalekohľadom. V odstupe 37” leží ďalší sprievodca s magnitúdou 9.
Objekty.
V súhvezdí nie je zvláštností veľa ani medzi hviezdami, ani medzi objektami. Hoci leží blízko Mliečnej cesty, neobsahuje žiadne hmloviny ani hviezdokopy. Aj galaxie sú v Lietajúcej rybe väčšinou slabé. Najjasnejšia je NGC 2442 jedenástej magnitúdy s pozoruhodným, no nie veľmi známym názvom „Hák na mäso“. Nájdeme ju blízko stredu lichobežníka tvoriaceho hlavný obrazec súhvezdia.
Galaxia AM 0644-741 je taká slabá, že aj najlepšie amatérske ďalekohľady ju zobrazia iba ako hmlistú škvrnu. Ide však o zaujímavý objekt, vzácnu prstencovú špirálovú galaxiu.
Poloha.
Lietajúca ryba je menšie súhvezdie zväčša označované ako nevýrazné. Nájdeme ju v polovičnej vzdialenosti medzi jasnou hviezdou Miaplacidus v Kýle a Veľkým Magellanovým mrakom. Alfu a betu nájdeme blízko Miaplacidu.

</doc>
<doc id="29894" url="https://sk.wikipedia.org/wiki?curid=29894" title="Maliar (súhvezdie)">
Maliar (súhvezdie)

Maliar je jedno z 88 súhvezdí modernej astronómie.
Súhvezdie zaviedol Nicolas Louis de Lacaille v roku 1754 ako Maliarsky podstavec (z lat. "Pluteum Pictoris"). IAU v roku 1925 pri úprave súhvezdí skrátila názov na "Pictor", teda Maliar.
Hviezdy.
Maliar je pre vizuálne pozorovanie nezaujímavým súhvezdím. Jeho najjasnejšou hviezdou je alfa s magnitúdou 3,27. Je to biela hviezda približne 100 svetelných rokov vzdialená.
Slabšia, no známejšia beta Pictoris je mladá hviezda, okolo ktorej bol v roku 1984 objavený plynovo-prašný disk, v ktorom by sa mohli rodiť planéty. Chladný disk svietiaci jasne len na infračervených vlnových dĺžkach. Zvlnenie vnútornej oblasti prachového prstenca lemujúceho hviezdu prezradilo, že v disku sa už sformovali najmenej dve planéty hmotnosti Jupitera. Jedna z nich bola označená ako Beta Pictoris b a je asi 100-krát slabšia ako jej hviezda. Definitívne potvrdenie, že ide o planétu, prišlo v roku 2010. Sústava beta Pictoris je teda takmer určite planetárna sústava v procese svojho vzniku.
Gama Pictoris je posledná hviezda základného obrazca, ktorý má podobu lomenej čiary alebo úzkeho, pretiahnutého trojuholníka. Je to oranžový obor.
Dvojhviezdu iota Pictoris ľahko rozlíšime ďalekohľadom. Jej zložky s magnitúdami 5,6 a 6,4 delí odstup 12,3“. Dunlop 21 je takisto dvojhviezda so zložkami s magnitúdami 5 a 6. Dajú sa rozdeliť už triédrom.
Kapteynova hviezda mala v roku 1897, keď ju objavil a zmeral astronóm Jakob C. Kapteyn, zo všetkých známych hviezd najväčší vlastný pohyb a to 8,7“ za rok. Neskôr toto prvenstvo získala ešte rýchlejšia Barnardova hviezda v súhvezdí Hadonosa, Kapteynova hviezda sa však drží na druhom mieste. Vzdialenosť mesačného priemeru precestuje na oblohe za 206 rokov. Je to tiež jedna z našich najbližších hviezd – dvadsiata deviata, ak nepočítame Slnko.
Objekty.
Maliar neobsahuje žiadnu hviezdokopu či hmlovinu, len zopár malých slabých galaxií sotva viditeľných v 20-centimetrovom ďalekohľade. K najlepším z nich patria NGC 1705 a NGC 1803. 
Pictor A je rádiová galaxia, ktorej dominuje skoro milión svetlených rokov dlhý prúd hmoty.
Poloha.
Maliar je z územia Slovenska nepozorovateľný. Nachádza sa južne pod Holubicou, západne od veľmi jasného Canopu zo súhvezdia Kýlu a východne od Veľkého Magellanovho mraku.

</doc>
<doc id="29895" url="https://sk.wikipedia.org/wiki?curid=29895" title="Žeriav (súhvezdie)">
Žeriav (súhvezdie)

Žeriav je jedno z 88 súhvezdí modernej astronómie. Zaviedli ho holandskí moreplavci Pieter Dirkszoon Keyser a Frederick de Houtman. Johann Bayer ho v roku 1603 zobrazil vo svojom atlase "Uranometria" a pomohol tak k jeho rozšíreniu.
Je jedným zo štyroch „južných vtákov“, súhvezdí južnej oblohy pomenovanej po vtákoch a ako jediný z nich je skutočne výrazný. Nachádza sa v ňom niekoľko stredne jasných až jasnejších hviezd. Nemá mytologický pôvod. V Egypte býval žeriav symbolom astronómov, zrejme pre svoj vysoký let.
Hviezdy.
Najjasnejšia hviezda je alfa Gruis s názvom Alnair alebo Al Nair, čo značí „jasná hviezda“ či „veľmi jasný“. Má jasnosť 1,8 mag a leží vo vzdialenosti 65 svetelných rokov. Je modrobiela, zatiaľ čo beta Gruis je horúco oranžová. Od bety sa tiahne šnúrka slabších hviezd ležiacich takmer na priamke až k hviezde gama. Gama je s magnitúdou 3,2 tretia najjasnejšia hviezda v súhvezdí. Delta Gru a mí Gru sú dvojhviezdy s dostatočným odstupom svojich zložiek, aby sa dali rozlíšiť aj voľným okom. V oboch prípadoch sú to však optické dvojhviezdy, ktorých zložky spolu fyzikálne navzájom vôbec nesúvisia. Hoci sú takmer v zákryte, v skutočnosti ležia veľmi ďaleko za sebou. Obe dvojhviezdy sa nachádzajú na krku Žeriava a naznačujú smer jeho letu. Uhlový odstup zložiek delta Gruis je vyše 12 oblúkových minút. Jej zložky sú obry s magnitúdou 4 pričom jeden je žltý a druhý červený. Mí Gruis je takisto pár obrov s magnitúdami 5. Skutočnou dvojhviezdou, ktorú rozlíši až ďalekohľad, je théta Gruis. Jej zložky majú jasnosť 4,5 a 7,0 mag a ležia od seba v odstupe 14“.
Súhvezdie obsahuje dve premenné hviezdy, ktoré sú v čase maxima ľahko pozorovateľné aj v triédroch: hviezdu R (rektascenzia = 21h 48,5´, deklinácia = -46° 55´) a S (rektascenzia = 22h 26,1´, deklinácia = -48° 26´). R má periódu zmien jasnosti 332 dní a rozsah týchto zmien je od 7,4 do 14,9 mag, S 401 dní a jasnosť od 6,0 do 15,0 mag.
Objekty.
Súhvezdie je oblasť chudobná na hviezdy a iné objekty. Nachádza sa v ňom síce veľa galaxií, ale žiadna z nich nemá celkovú magnitúdu viac ako 10. Na ich rozoznanie by sme potrebovali väčší amatérsky ďalekohľad. Medzi tie jasnejšie patria napríklad špirálové galaxie NGC 7410, NGC 7424, NGC 7552, a NGC 7590. Všetky štyri objekty sú v severozápadnej časti súhvezdia.
Poloha.
Súhvezdie sa dá nájsť pod súhvezdím Južná ryba a jeho jasnou hviezdou Fomalhaut a nad Tukanom. Má pomerne veľkú zápornú deklináciu a preto v našich zemepisných šírkach vystupuje nad obzor len jeho malá severná časť. O polnoci kulminuje okolo 10. septembra. Celé je viditeľné až pre obyvateľov severnej Afriky od 33° stupňa severnej šírky.

</doc>
<doc id="29896" url="https://sk.wikipedia.org/wiki?curid=29896" title="Štít (súhvezdie)">
Štít (súhvezdie)

Štít () je jedno z 88 súhvezdí modernej astronómie. Patrí medzi štyri najmenšie súhvezdia severnej oblohy a je piatym najmenším súhvezdím celkove. Nachádza sa vo veľmi jasnej časti Mliečnej cesty, blízko galaktického stredu. Je to jediné zachované súhvezdie, ktoré má politický podtext.
Zaviedol ho Johannes Hevelius v roku 1687 pod názvom Štít Sobieskeho (z ) ako poctu poľskému kráľovi Jánovi III. Sobieskemu, ktorý porazil pri Viedni Turkov v roku 1683.
Hviezdy.
Obrazec Štítu neobsahuje nijaké jasnejšie hviezdy,no celá oblasť je na hviezdy bohatá. Najjasnejšia hviezda a zároveň jediná hviezda, ktorej jasnosť je väčšia ako 4. magnitúda, je alfa Scuti. Nakoľko Štít nie je staroveké súhvezdie, nemá tento oranžový obor nijaké pomenovanie. Ide pravdepodobne o hviezdu v poslednom štádiu vývoja, ktorej jadro sa chystá zrútiť do bieleho trpaslíka.
Druhá najjasnejšia hviezda, beta Scuti, má magnitúdu 4,22. Je žltým obrom a spektroskopickou dvojhviezdou, ktorej zložky sa obehnú každých 834 dní alebo za 2,28 roka. Spektroskopický spoločník je bielou hviezdou hlavnej postupnosti.
Gama Scuti je buď bielou hviezdou hlavnej postupnosti alebo bielym podobrom. Zaujímavý je jej vlastný pohyb. Jeho rýchlosť a smer ukazujú, že pred 2,1 miliónmi rokov míňala Slnko len vo vzdialenosti 14 ly.
Delta Scuti je obor typu F4. Vo svojom jadre spálil všetok vodík a teraz je vo fáze premeny na červeného obra. Je známy tým, že mení svoju magnitúdu s hlavnou periódou iba 4,65 hodiny. Delta Scuti dala meno malej, ale špecifickej skupine pulzujúcich premenných hviezd, ktorých periódy sú spravidla extrémne krátke – len niekoľko hodín. Delta Scuti má dvoch veľmi slabých sprievodcov.
Epsilon Scuti je ďalším žltým obrom. V jeho okolí sa nachádza až päť slabučkých sprievodcov, s veľkou pravdepodobnosťou zdanlivých.
Necelé 3° juhozápadne od alfa Scuti sa nachádza dvojhviezda Struve 2325. Jej zložky majú odstup 12,3″ a magnitúdy 5,8. a 9,3.
Ďalšou premennou hviezdou je nadobor R Scuti. Jeho jasnosť kolíše oveľa zjavnejšie než u delta Scuti, preto bola prvou objavenou premennou hviezdou v tomto súhvezdí.
Objekty.
Hviezdy oblak v Štíte je jedna z najjasnejších a najlepšie viditeľných oblasti Mliečnej cesty. V súhvezdí sa nachádza bohatá otvorená hviezdokopa M11, nazývaná aj "Divá kačica". Je to jeden z objektov Messierovho katalógu. Pozostáva zo stoviek hviezd a pri pozorovaní malým ďalekohľadom má tvar písmena "V"ako kŕdeľ kačíc. Z toho vznikol jej populárny názov.
V súhvezdí sa nachádza ešte otvorená hviezdokopa M26. S magnitúdou 8 patrí k tým slabším otvoreným hviezdokopám z Messierovho katalógu. Ďalšia otvorená hviezdokopa je NGC 6664 necelého pol stupňa od hviezdy alfa Scuti. K slabším otvoreným hviezdokopám pre stredne veľké amatérske ďalekohľady patrí aj NGC 6683. Leží v blízkosti spojnice hviezd alfa a beta Scuti. Nenápadnou otvorenou hviezdokopou je NGC 6649 ležiaca viac ako 2° južne od alfa Scuti.
Nachádza sa tu aj jedna guľová hviezdokopa – NGC 6712, ktorá bola objavená až v roku 1749. 20-centimetrovým ďalekohľadom možno v tom istom zornom poli pozorovať aj slabú planetárnu hmlovinu IC 1295.
G21.5-0.9 je veľmi slabá hmlovina, ktorá vznikla výbuchom supernovy.
Poloha.
Štít patrí medzi tie najmenšie súhvezdia, ktoré sú pozorovateľné z našej zemepisnej šírky. Nachádza sa južne od svetového rovníka medzi Orlom, Chvostom Hada a Strelcom. Štyri najjasnejšie hviezdy v ňom tvoria písmeno Y. Súhvezdie o polnoci kulminuje začiatkom júla vo výške 30° nad južným horizontom.

</doc>
<doc id="29897" url="https://sk.wikipedia.org/wiki?curid=29897" title="Tukan (súhvezdie)">
Tukan (súhvezdie)

Tukan je jedno z 88 súhvezdí modernej astronómie. Zaviedli ho holandskí moreplavci Pieter Dirkszoon Keyser a Frederick de Houtman. Johann Bayer ho v roku 1603 zobrazil vo svojom atlase "Uranometria" a pomohol tak k jeho rozšíreniu. Súhvezdie Tukan sa nachádza v južnej časti nebeskej sféry a je pomenované podľa vtáka tukan, žijúceho v Južnej Amerike. Obklopujú ho súhvezdia Vodný had z východu, Žeriav a Fénix zo severu a Oktant z juhu.
Objekty.
V súhvezdí sa nachádzajú dve guľové hviezdokopyNGC 104 a NGC 362. Do súhvezdia sa premieta Malý Magellanov mrak (SMC)satelitná galaxia Mliečnej cesty. Je vzdialená približne 200 000 svetelných rokov a jej priemer je menej ako 10 % priemeru našej Galaxie. (Veľký Magellanov mrakLMCsa nachádza v súhvezdí Mečiar.)

</doc>
<doc id="29898" url="https://sk.wikipedia.org/wiki?curid=29898" title="Vlasy Bereniky">
Vlasy Bereniky

Vlasy Bereniky sú jedno z 88 súhvezdí modernej astronómie. Známe je už od staroveku. Johann Bayer ho v roku 1603 zobrazil vo svojom atlase "Uranometria" a pomohol tak k jeho rozšíreniu.
Legenda.
Podľa legendy sú to vlasy krásnej Bereniky, egyptskej kráľovnej. Keď bol jej manžel kráľ Ptolemaios Euergetes na nebezpečnej vojnovej výprave proti Asýrčanom, sľúbila Berenika bohyni Afrodite ako dar svoje krásne vlasy, ak sa jej manžel vráti z boja živý a zdravý. Keď sa tak stalo, dodržala Berenika svoje slovo, odstrihla si svoje nádherné kučery a uložila do Venušinho chrámu. Na druhý deň sa kráľovnine vlasy z chrámu stratili. Kráľovský astronóm Grék Konón z ostrova Samos tvrdil, že ich sama Venuša umiestnila medzi hviezdy. Na dôkaz toho ukázal rozhnevanému kráľovi stratené kučery na oblohe. Polichotený kráľ a kráľovná tomu uverili a chrámovým strážcom, ktorí mali byť za stratenie vlasov potrestaní, ich nedbalosť odpustili. Astronómom tak pribudlo na oblohe ďalšie súhvezdie – Vlasy Bereniky. Eratosthenes z Kyrény v 2. storočí pred Kr. nazýval toto súhvezdie "Vlasy Ariadny".
Hviezdy.
Hviezda alfa sa nazýva Diadém a má jasnosť len 5,2 mag. Je to dvojhviezda. Ďalšie dvojhviezdy sú napríklad 17, 24 a 12 Comae Berenices.
Najjasnejšia hviezda Vlasov Bereniky je beta alebo 43 Com. R Comae Berenices je premenná hviezda typu Mira Ceti. 
Súhvezdie neobsahuje veľa jasných hviezd, z ktorých však niektoré tvoria riedku otvorenú hviezdokopu. Táto kopa sa označuje ako Coma alebo, podľa Melottovho katalógu, Mel 111. Obsahuje asi 30 hviezd, od Zeme je vzdialená približne 260 svetelných rokov, takže patrí medzi naše najbližšie otvorené hviezdokopy. Jej najjasnejšia hviezda je 12 Comae Berenices s jasnosťou 4,8 magnitúd, najslabšie hviezdy dosahujú 10. magnitúdu.
Objekty.
Hoci je toto súhvezdie málo plošne rozložité, nachádza sa v ňom veľa galaxií, pretože leží kolmo k rovine Galaxie. Leží v ňom severný galaktický pól so súradnicami rektascenzia = 12 h 42´, deklinácia = +28°. 
V súhvezdí sa okrem galaxií nachádza aj jedna jasná guľová hviezdokopa M 53. Leží v zdanlivej blízkosti hviezdy Diadém. NGC 4147 je tiež guľová hviezdokopa, ale jej jasnosť je iba 10 magnitúd.
V tomto súhvezdí sa nachádza tzv. Kopa galaxií Coma. Je to obrovská kopa galaxií vo vzdialenosti asi 350 miliónov svetelných rokov. Najznámejšia galaxia je M64 Čiernooká galaxia. Do súhvezdia zasahuje aj časť Kopy galaxií Virgo. Patria do nej galaxie M85, M88, M91 a M100.
Poloha.
Vlasy Bereniky je nenápadné malé jarné súhvezdie. Rozprestiera sa medzi Denebolou zo súhvezdia Lev a Arktúrom v Pastierovi. Jeho hviezdy sú nenápadné a slabé. Netvoria nijaký výrazný obrazec. Väčšinou sa do hviezdnych máp zakresľuje ako pravý uhol s hviezdou beta na vrchole. Za jasnej noci si pri hviezde gama môžeme všimnúť niekoľko hviezd, ktoré vytvárajú tvar obráteného Y. Hviezdu alfa nájdeme asi v tretine vzdialenosti medzi Arktúrom a Denebolou. Gama zase leží takmer v strede spojnice hviezd Cor Caroli a Denebola. Súhvezdie môžeme pozorovať v zime nadránom, na jar celú noc a v lete večer.

</doc>
<doc id="29899" url="https://sk.wikipedia.org/wiki?curid=29899" title="Vodný had (súhvezdie)">
Vodný had (súhvezdie)

Vodný had je jedno z 88 súhvezdí modernej astronómie.
Zaviedli ho holandskí moreplavci Pieter Dirkszoon Keyser a Frederick de Houtman. Johann Bayer ho v roku 1603 zobrazil vo svojom atlase "Uranometria" a pomohol tak k jeho rozšíreniu.
Hviezdy a objekty.
Žiadna z hviezd Vodného hada nemá vlastné meno. Alfa Hydri má magnitúdu 2,86 a je od Zeme vzdialená 71 ly. Je druhou najjasnejšou hviezdou súhvezdia. Beta Hydri je najbližšia výrazná hviezda k južnému svetovému pólu. Je známa tým, že má rovnaký spektrálny typ – G2 – ako Slnko. Preto sa jej hovorí aj sesterská hviezda Slnka, no je vo vývoji ďalej než naše Slnko. Gama Hydri, posledná jasná hviezda vo Vodnom hadovi, je od nás ďalej ako predošlé dve hviezdy, až 214 ly, a je červeným obrom. Hviezdy alfa, beta a gama vytvárajú približne rovnoramenný trojuholník.
Voľným okom neviditeľná HD 10180 Hydri siedmej magnitúdy je neobyčajná tým, že ju obieha minimálne šesť, možno aj sedem exoplanét.
Optickou dvojhviezdou rozlíšiteľnou už voľným okom je pí Hyi. Obe jej zložky majú podobnú magnitúdu. Ako veľa takýchto širokých dvojhviezd, ani tieto dve v skutočnosti v priestore nemajú nič spoločného. Okrem tejto dvojice súhvezdie ešte ponúka dvojhviezdu h3475.
Ako súhvezdie ležiace ďaleko od galaktickej roviny je Vodný had veľmi chudobný na objekty. Jeho najjasnejšia galaxia je NGC 1511. Na okraji Malého Magellanovho mraku presahujúceho zo susedného súhvezdia Tukan sa nachádza otvorená hviezdokopa NGC 602. Okrem toho obsahuje Vodný had aj slabú guľovú hviezdokopu NGC 1466.
Poloha.
Ďaleko na juhu ležiaci Vodný had vypĺňa priestor medzi dvojicou Magellanových mrakov, jasným Achernarom z Eridana a južným svetovým pólom. Z územia Slovenska je neviditeľný. Pozorovateľný je až v oblastiach južne od ôsmej rovnobežky.

</doc>
<doc id="29900" url="https://sk.wikipedia.org/wiki?curid=29900" title="Výveva (súhvezdie)">
Výveva (súhvezdie)

Výveva je jedno z 88 súhvezdí modernej astronómie. Súhvezdie zaviedol Nicolas Louis de Lacaille v roku 1754. Názov má pripomínať éru rozvíjajúceho sa technického pokroku. Patrí medzi malé výplnkové súhvezdia s hviezdami slabšími ako 4. magnitúda.
Hviezdy.
Najjasnejšia hviezda súhvezdia je nepomenovaná alfa Antliae, hviezda na sklonku svojho života. Jej spektrálny typ nepoznáme s istotou – je buď M0 alebo K4. Zéta1 Antliae je optická dvojhviezda. Théta Antliae je veľmi tesnou dvojhviezdou s celkovou magnitúdou 4,25, ktorej zložky delia len desatiny oblúkovej sekundy. Jeden obeh okolo spoločného ťažiska im trvá viac ako 18 rokov. Svoj najväčší rozstup dosiahli naposledy v roku 2011.
Objekty.
Výveva je na objekty chudobná. Obsahuje veľmi početné slabé galaxie, no väčšinou pozorovateľné iba ako sotva viditeľné body. Najjasnejšia z nich je rozvinutá dvojramenná špirálová galaxia NGC 2997. Dosahuje však celkovú jasnosť len 10,6 mag a pomerne veľké uhlové rozmery. NGC 3347, NGC 3354 a NGC 3358 je trojica blízkoležiacich galaxií tvoriacich skupinku. Ďalšia podobne vyzerajúca skupinka obklopuje jasnú eliptickú galaxiu NGC 3268.
Poloha.
Výveva je malé a nenápadné jarné súhvezdie, ktoré sa nachádza pod Hydrou a nad u nás takmer nevychádzajúcimi Plachtami. V zemepisných šírkach Slovenska vychádza takmer celé, ale je tak nízko nad obzorom a jeho hviezdy sú také slabé, že ho nemôžeme dobre pozorovať. Jeho najjasnejšiu hviezdu alfa nájdeme juhozápadne od Havrana a južne od zlomu v polovici tela Hydry. Vytvára úzky trojuholník s hviezdami ní a mí Hydrae. Viditeľná je len krátko od januára nadránom do večerných hodín začiatkom apríla.

</doc>
<doc id="29901" url="https://sk.wikipedia.org/wiki?curid=29901" title="Oktant (súhvezdie)">
Oktant (súhvezdie)

Oktant (lat. "Octans") je jedno z 88 súhvezdí modernej astronómie. Súhvezdie zaviedol Nicolas Louis de Lacaille v roku 1754 pod názvom Oktant Hadleyho (lat. "Octans Hadleianus") na počesť vynálezcu Johna Hadleyho, ktorý tento prístroj vynašiel v roku 1731. σ Oct je označovaná aj ako "Polaris Australis" čiže Južná Polárka. Z územia Slovenska je nepozorovateľné.
Hviezdy.
Oktant, podobne ako okolité súhvezdia, leží v takmer hviezdoprádznej oblasti oblohy. Pre astronómov je však veľmi významné prítomnosťou južného svetového pólu.
Alfa Octantis s magnitúdou iba 5,15 nie je najjasnejšou hviezdou súhvezdia. Tou je až ν Oct. Alfa Oct, hviezda na hranici viditeľnosti voľným okom, je zvláštny objekt – spektroskopická dvojhviezda tvorená takmer identickými zložkami. Obiehajú sa v priemernej vzdialenosti 0,12 AU po výstrednej eliptickej dráhe. Spektroskopickou dvojhviezdou je aj delta Octantis.
Lambda Octantis je dvojhviezda, ktorú možno ľahko rozlíšiť aj ďalekohľadom s priemerom objektívu asi . Jej zložky sú v rozstupe 3″ a majú magnitúdy 5,5 a 7,7.
Ní Octantis, najjasnejšia hviezda súhvezdia, má magnitúdu 3,76. Táto hviezda má so Slnkom takmer identickú hmotnosť a väčšinu svojho života strávila pravdepodobne rovnako ako ono. 12,1 miliardy rokov po svojom vzniku spálila všetko svoje vodíkové palivo v jadre. Následne sa nafúkla a ochladla na obra typu K. Život ukončí ako biely trpaslík. Má aj spektroskopického sprievodcu. Hoci astronómovia nepredpokladali, že by ν Oct ako spektroskopická dvojhviezda mohla mať planéty, predsa sa len objavil náznak, že ju obieha teleso s 2,5 hmotnosťami Jupitera. S B zložkou je planéta v dráhovej rezonancii.
Najbližšia voľným okom viditeľná hviezda k južného svetového pólu, čiže „južná polárka“, je hviezda s označením sigma Octantis. Nemá však ani zďaleka taký význam ako severná Polárka. Jej magnitúda 5,47 je taká nízka, že ju ledva možno na oblohe zahliadnuť voľným okom, a zároveň leží od južného svetového pólu ďalej než Polárka od severného svetového pólu. Uhlová vzdialenosť medzi sigma Octnatis a pólom dosahuje približne jeden stupeň. Najbližšie pri nej bol v 19. storočí. V roku 2000 narástol rozstup medzi južným svetovým pólom a sigmou Oct na 63′. Sigma Octantis na rozdiel od Polárky nemá, rovnako ako žiadna hviezda Oktantu, ani len vlastné meno, hoci niekde sa stretneme s označením Polaris Australis – „južná polárka“. Sigma Oct s povrchovou teplotou 7 280 K je o čosi horúcejšia ako Polárka, ale je oveľa menšia. Preto sa nám na oblohe javí slabšia a to aj napriek tomu, že je k nám zhruba o 150 ly bližšie než Polárka.
V súhvezdí je niekoľko ďalších slabých premenných hviezd. R Octantis (AR = 05h, 26,1 min, DEC = –86° 23′) je napríklad premenná hviezda typu Mira Ceti. V perióde 406 dní sa jej magnitúda mení od 13,21 po 6,4. U Octantis a S Octantis v maxime niekedy prekračujú magnitúdu 8, no v minime majú iba 14 mag. Perióda zmien je pri U Oct 303 dní a pri S Oct 259 dní.
Objekty.
Z hľadiska objektov je Oktant, podobne ako niektoré okolité súhvezdia, v podstate pustatina. Pre amatérskych pozorovateľov môže byť zaujímavá napríklad roztiahnutá pozdĺžna otvorená hviezdokopa Collinder 411 známa aj ako Melotte 227. Najlepšie vynikne pri pozorovaní menším ďalekohľadom s veľkým zorným poľom alebo triédrom.
Galaxie v Oktante sú takisto uhlovo malé a slabé. Zaujímavá je azda iba NGC 2573, najbližšia galaxia k južnému svetovému pólu, čím si vyslúžila meno "Polarissima Australis" (jej ekvivalentom v Malom medveďovi je "Polarissima Borealis").
Poloha.
Oktant je sotva rozoznateľné, stredne veľké súhvezdie bez ustáleného obrazca. Jeho hviezdy sú roztrúsené a slabé. Najvýznamnejšie z nich tvoria rozľahlý nepravidelný trojuholník, pričom južný svetový pól leží mimo neho. Sigmu Octantis vyznačujúcu polohu pólu postrehne len dobré oko. Cez obrazec Oktantu prechádza spojnica výrazne jasnejších hviezd Atria z Južného trojuholníka a beta Hydri.
V dôsledku prítomnosti svetového pólu sa v priebehu noci zdá, že všetky súhvezdia sa otáčajú okolo Oktantu. Pri dlhoexponovanej fotografii vytvoria ich svetelné stopy sústredné kružnicové úseky. Ako najjužnejšie pozorovateľné súhvezdie je Oktant, podobne ako Malý medveď, viditeľné z najmenšej časti zemského povrchu.

</doc>
<doc id="29902" url="https://sk.wikipedia.org/wiki?curid=29902" title="Sextant (súhvezdie)">
Sextant (súhvezdie)

Sextant je jedno z 88 súhvezdí modernej astronómie. Je to nevýrazné súhvezdie na svetovom rovníku. Zaviedol ho poľský astronóm Johannes Hevelius v roku 1687. Predstavuje uhlomer, ktorým sa v minulosti merali uhly na oblohe.
Hviezdy.
Alfa Sextantis nemá nijaké meno, tak, ako ani žiadna iná hviezda súhvezdia. Leží takmer na svetovom rovníku, myslenej čiare, ktorá oddeľuje severnú oblohu od južnej. Jej povrchová teplota 9 900 K z nej robí bielu hviezdu.
V blízkosti svetového rovníka sa nachádza aj hviezda beta Sextantis. Je horúcejšia ako alfa, na povrchu má 14 300 K. 
Gama Sextantis je fyzická a dosť tesná dvojhviezda – jej zložky s magnitúdami 5,69 a 6,18 sú na oblohe od seba vzdialené iba 0,4″. Ide o dvojicu rovnakých bielych hviezd typu A.
17 Sextantis a 18 Sextantis tvoria optickú dvojhviezdu rozpoznateľnú triédrom. Obe majú magnitúdu 6. Ich vzdialenosti od nás sú však rôzne.
24 Sextantis je oranžový podobor magnitúdy 6,61 Je zaujímavá prítomnosťou exoplanét, zatiaľ dvoch známych.
Ostatné hviezdy sú slabé a nie sú ničím výnimočné.
Objekty.
V súhvezdí sa nachádza niekoľko galaxií. Všetky sú však veľmi málo jasné, s výnimkou NGC 3115. Tá sa nazýva aj "Vretenová galaxia". Tento názov vznikol pre jej pretiahnutý tvar. Je to eliptická galaxia a pozorovať sa dá pomocou malého až stredne veľkého ďalekohľadu.
20-centimetrovým ďalekohľadom možno pozorovať dve špirálové galaxie, NGC 3166 a NGC 3169. Nájdeme ich hneď pod jasným Regulom z Leva. Hĺbkové zábery týchto galaxií prezradili, že spolu gravitačne interagujú. V blízkosti dvojice leží aj menšia a slabšia galaxia NGC 3165.
Nepravidelné trpasličie galaxie Sextans A a Sextans B sú členmi Miestnej skupiny galaxií.
Poloha.
Súhvezdie je malé a veľmi nevýrazné. Nachádza sa medzi Levom a Hydrou. Zväčša sa však zakresľuje iba ako tupouhlý trojuholník pri prednej labe Leva. Súhvezdie je jarné, čiže ho môžeme vidieť celú jar. Najvyššiu výšku nad južným horizontom dosahuje o polnoci koncom februára a keďže leží na svetovom rovníku, tá výška je totožná s výškou svetového rovníka na našom území, čo je 41° až 42°.

</doc>
<doc id="29903" url="https://sk.wikipedia.org/wiki?curid=29903" title="Sieť (súhvezdie)">
Sieť (súhvezdie)

Sieť je jedno z 88 súhvezdí modernej astronómie. Súhvezdie zaviedol Nicolas Louis de Lacaille v roku 1754. U nás nepozorovateľné súhvezdie.
Pôvodný názov bol "Kosoštvorcová sieť" (Reticulum romboid), zrejme podľa meracieho prístroja používanom popri ďalekohľade.
Hviezdy.
Najjasnejšou hviezdou je Alfa Reticuli, patriaca do spektrálnej triedy G6, magnitúda 3,35. Vo vzdialenosti 49” má malého fyzického sprievodcu s mangitúdou 11,9. Ďalej nasledujú hviezdy beta /3,85 mag/, epsilon /4,44 mag/, gama /4,51 mag/ a delta /4,56 mag/. Všetky sú oranžovej farby a dodávajú súhvezdiu oranžový vzhľad najmä v triédroch. Hviezda beta Reticuli má vo vzdialenosti 14" sprievodcu s magnitúdou 8,1. Epsilon Reticuli má tiež spoločníka, ktorý je od nej na oblohe vzdialený 14” a má magnitúdu 12,5. Nevie sa však, či je to len optická alebo reálna dvojhviezda. Vizuálna dvojhviezda rozlíšiteľná už voľným okom je zéta Reticuli. Jej zložky s magnitúdou 5,2 a 5,5 delí vzdialenosť 310”. Táto dvojica je skutočný, gravitačne previazaný pár a za ich široký rozostup sa zaslúžil fakt, že sú k Zemi dosť blízko, len 39 ly a zároveň sú jej zložky od seba veľmi vzdialené.
Objekty v súhvezdí.
Do súhvezdia zasahuje časť nadkopy galaxií Horologium-Reticulum.
Poloha.
Súhvezdie Siete je malé, patrí medzi desať najmenších súhvezdí oblohy. Jeho štyri najjasnejšie hviezdy tvoria pomerne výrazný tvar pretiahnutého kosoštvorca alebo diamantu. Možno ho vyhľadať pomocou jasných vzdialenejších hviezd – v polovičnej uhlovej vzdialenosti medzi hviezdami Canopus z Kýlu a Achernarom z Eridanu. Pomôckou pri jeho hľadaní môže byť aj Veľký Magellanov mrak, ktorý sa nachádza v susediacich súhvezdiach.

</doc>
<doc id="29904" url="https://sk.wikipedia.org/wiki?curid=29904" title="Pravítko (súhvezdie)">
Pravítko (súhvezdie)

Pravítko je jedno z 88 súhvezdí modernej astronómie. Súhvezdie zaviedol Nicolas Louis de Lacaille v roku 1754. S jeho vznikom sa nespája žiadna mytológia. Z územia Slovenska je nepozorovateľné.
Pôvodné Lacaillove hranice tohto súhvezdia zasahovali i do susedného Oltára, Vlka a Škorpióna – v poslednom zo zmienených súhvezdí sa nachádzali i hviezdy alfa a beta Normae. Pri neskoršej úprave hraníc sa však dve najjasnejšie hviezdy Pravítka vrátili späť do Škorpióna.
Hviezdy a objekty.
Súhvezdie Pravítka je tvorené len veľmi slabými hviezdami. Bez alfy a bety sa stala najjasnejšou hviezdou Pravítka gama Normae. Toto označenie však nesú dve hviezdy, gama1 a gama2 Normae. Jasnejšia z nich, gama2, je žltý obor s magnitúdou 4,0. Jeho optický spoločník slabší zhruba o magnitúdu, gama1, je nadobor triedy F. 45 oblúkových sekúnd od gama2 sa nachádza ďalší sprievodca desiatej magnitúdy, no rovnako ako v prípade gama1, aj toto je iba zdanlivý sprievodca.
Ľahko rozlíšiteľnou dvojhviezdou je epsilon Normae. Na rozdelenie jej zložiek s magnitúdami približne 4,8 a 7,5 postačí aj malý ďalekohľad. Hlavná zložka je modrobiela a vzdialená od svojho sprievodcu 22,8“.
Iota Normae je takisto dvojhviezda. Má zložky s magnitúdami 5 a 8.
Na pohľad nevýrazná hviezdička skoro piatej magnitúdy mí Normae ležiaca na hranici so súhvezdím Škorpión je v skutočnosti jedna z najžiarivejších známych hviezd v Galaxii. Za jej nenápadný zjav môže nielen jej veľká vzdialenosť od Zeme – 4240 svetelných rokov, ale aj medzihviezdny prach ležiaci medzi mnou a nami, ktorý jej z jasnosti uberá skoro celú magnitúdu. V skutočnosti ide o modrého nadobra so spektrálnym typom na pomedzí O a B a svietivosťou približne pol milióna Sĺnk. Obklopuje ho riedka otvorená hviezdokopa NGC 6169.
S Normae je cefeida, ktorá mení jasnosť v 9,75-dňovom cykle v rozmedzí magnitúd 6,1 až 6,8. Okolo nej sa rozkladá veľká a jasná hviezdokopa NGC 6087, ktorej stred je v blízkosti S Normae. Podobná, len o kúsok slabšia hviezdokopa, je NGC 6067. Ďalšie pomerne jasné otvorené hviezdokopy sú NGC 6167 s magnitúdou 6,7, NGC 6031 (8,5 mag), NGC 6134 (7,2 mag) a NGC 6152 (8,1 mag). Potom tu možno vidieť dve planetárne hmloviny – SP-3 a Mz3. V skutočnosti ich je viac, ale väčšina je buď prislabá alebo primalá na vizuálne pozorovanie.
Napokon sa tu nachádzajú ešte hmlovinové objekty s označením NGC 6164-65. Patria do najredšieho typu hmlovín na oblohe a len dve z nich sú dostatočne jasné na to, aby boli pozorovateľné amatérskymi ďaleklohľadmi – jedna z nich je zmienená NGC 6164-65, druhá NGC 7635 v Kasiopeji. Vidieť ju však možno len minimálne 20-centimetrovým ďalekohľadom za dostatočne tmavej noci. Hmlovina je tvarovaná do symetrického S prudkým hviezdnym vetrom nadobra typu O7 HD 148937, ktorý je uprostred nej.
Pozadie Mliečnej cesty v oblasti Pravítka sa pri pohľade voľným okom javí trochu odlišne než inde, za čo sú zodpovedné prítomné hviezdokopy. Tie sa javia ako niekoľko slabších uzlíkov. Triédrom možno vidieť štruktúru podobnú mramoru. Pruh Mliečnej cesty je navyše v oblasti Pravítka zdanlivo rozštiepený.
Veľmi ďaleko, 250 – 300 miliónov ly za hviezdami tohto súhvezdia, sa rozkladá obria kopa galaxií – Abell 3627 alebo kopa Norma. Tá je stredom tzv. Veľkého priťahovača alebo Veľkého atraktora, nesmierneho nahromadenia hmoty okolitého vesmíru práve v oblasti súhvezdia Pravítka. Veľký atraktor pozostáva z obrovského množstva svietiacich galaxií a tmavej hmoty s odhadovanou hmotnosťou 1016 hmotností Slnka.
Poloha.
Pravítko je malé nevýrazné súhvezdie južnej oblohy rozložené rovnomerne pozdĺž galaktického rovníka medzi súhvezdiami Vlk a Oltár. Jeho jasnejšie hviezdy vytvárajú nepravidelný pravouhlý štvoruholník s pravým uhlom pri hviezde gama 2. Slabučké hviezdy všetkých verzií obrazca sú však na pozadí bohatých hviezdnych polí Mliečnej cesty dosť ťažko identifikovateľné. Na jeho hľadanie môže poslúžiť napríklad výrazný Škorpión severne od neho.

</doc>
<doc id="29905" url="https://sk.wikipedia.org/wiki?curid=29905" title="Rajka (súhvezdie)">
Rajka (súhvezdie)

Rajka je jedno z 88 súhvezdí modernej astronómie. Zaviedli ho holandskí moreplavci Pieter Dirkszoon Keyser a Frederick de Houtman. Johann Bayer ho v roku 1603 zobrazil vo svojom atlase "Uranometria" a pomohol tak k jeho rozšíreniu. Je to najjužnejšie ležiace zo štvorice súhvezdí, ktoré nesú mená vtákov. Z územia Slovenska je nepozorovateľné.
Hviezdy.
Alfa Apodis, najjasnejšia hviezda súhvezdia, leží v jeho západnej časti. S magnitúdou 3,83 patrí k tým slabším alfám. Na pohľad má jemne žltkastú farbu. V skutočnosti je to obor typu K. Druhou najjasnejšou hviezdou súhvezdia, len o 0,03 magnitúdy slabšou než alfa, je gama Apodis. Tento oranžový podobor má povrchovú teplotu menšiu ako 5 000 K.
Beta Apodis je dvojhviezda tvorená relatívne chladnými zložkami. Obe majú teplotu na povrchu asi 3 500 K a delí ich uhlová vzdialenosť 51″. Jasnejšia z hviezd má magnitúdu 4,16, slabšia 12,6. Červené alebo oranžové sú aj ďalšie tri najjasnejšie hviezdy v Rajke, čo je zreteľné pri ich pozorovaní triédrom.
Zložky širokej dvojhviezdy delta Apodis dokážeme od seba odlíšiť aj divadelným ďalekohľadom alebo triédrom. Jasnejšia z nich má magnitúdu 4,7 a je jasne červenkastá. Jej sprievodca v odstupe 103″ má jasnosť 5,1 mag. Ide iba o zdanlivú dvojhviezdu – jej zložky, oba obry, spolu navzájom nesúvisia.
Thétu Apodis, ďalšiu zreteľne červenú hviezdu, nájdeme asi tri stupne od alfy. Tento červený obor pulzuje, čím je slabo premenný.
Objekty.
Na deep-sky objekty je Rajka dosť chudobná. Ako súhvezdie ležiace ďaleko od roviny Galaxie nemôže pozorovateľom ponúknuť otvorené hviezdokopy ani hviezdotvorné hmloviny našej vlastnej Galaxie. Nachádzajú sa v ňom síce dve guľové hviezdokopy, no nie sú pozorovateľsky príliš atraktívne. Jasnejšia z nich, NGC 6101, má magnitúdu iba 9,3. Menšia a slabšia IC 4499 s magnitúdou 10 je už náročným objektom dokonca aj pre 20-centimetrový ďalekohľad. V oboch hviezdokopách je pozorovateľné malé zahustenie v strede.
Súhvezdie obsahuje aj množstvo galaxií, ale všetky sú vzdialené a slabé.
Poloha.
Celá severná časť Rajky sa pri pohľade voľným okom javí byť bez hviezd. Svojou rozlohou sa Rajka zaraďuje k tým menším. Hviezdy beta, gama a delta v nej tvoria malý pravouhlý trojuholník, kým alfa je trochu bokom. Súhvezdie možno nájsť pod výraznejším Južným trojuholníkom. V jeho blízkosti, severne od neho, sa nachádza aj Kružidlo a Oltár. Vidia ho obyvatelia 6. – 7. a južnejšej rovnobežky. Zvečera ho možno najlepšie pozorovať začiatkom leta.

</doc>
<doc id="29906" url="https://sk.wikipedia.org/wiki?curid=29906" title="Poľovné psy (súhvezdie)">
Poľovné psy (súhvezdie)

Poľovné psy sú jedno z 88 súhvezdí modernej astronómie. Zaviedol ho Johannes Hevelius v roku 1687. Toto súhvezdie, podobne ako napríklad Žirafa alebo Rys, nemá staroveký pôvod. Dva poľovné psy sa pôvodne volali Asterion a Chara. Podľa legendy majú naháňať oboch medveďov okolo pólu. Na vodidle ich vedie Pastier.
Hviezdy.
Najjasnejšia hviezda alfa sa nazýva Cor Caroli, čiže Karolovo srdce (niekedy sa nazýva aj Chara). Na počesť anglického kráľa Karola II. ju takto pomenoval Edmond Halley. Je to vizuálna dvojhviezda, vzdialenosť jej zložiek je 20 oblúkových sekúnd. 
Beta CVn sa volá Asterion (niekde sa uvádza aj Chara). Je žltá hviezda hlavnej postupnosti s povrchovou teplotou iba o 100 K vyššou ako má Slnko.
Y Canum Venaticorum s názvom La Superba je polopravidelná premenná hviezda neobyčajného spektrálneho typu C7.
Objekty.
V súhvezdí sa nachádza guľová hviezdokopa M3. Leží na južnej hranici, v takmer polovičnej vzdialenosti medzi Cor Caroli a Arktúrom, blízko hviezdy beta Comae Berenices. Poľovné psy vidíme z nášho pohľadu kolmo na Mliečnu cestu, preto sa týmto smerom dá pozorovať a fotografovať veľa galaxií v najvzdialenejších oblastiach vesmíru. K tým najznámejším patrí M51, Vírová galaxia. Je blízko hviezdy Alkaid (éta UMa) zo súhvezdia Veľká medvedica. Táto galaxia tvorí s hviezdami Alkaid a Mizar takmer pravouhlý trojuholník s pravým uhlom pri hviezde Alkaid. Ďalšia špirálová galaxia je M63, nazýva sa aj Slnečnica. Nachádza sa v dvojtretinovej vzdialenosti Alkaida s Cor Caroli. Jej ramená sú však menej výrazné. M94 je takisto špirálová galaxia, no jej ramená sú dosť tesne navinuté na jasnom kompaktnom jadre. Dá sa rozoznať pomocou ďalekohľadu, ktorý má priemer objektívu minimálne . Galaxia M106 bola pridaná až neskôr do pôvodného Messierovho katalógu. Má jedno rameno, ktoré je v možnosti dosahu 25-centimetrového ďalekohľadu. Leží približne v strede medzi hviezdami beta CVn a Phekda (gama UMa).
Poloha.
Poľovné psy je malé, nevýrazné súhvezdie. Hľadá sa pomerne ľahko, pretože je priamo pod chvostom Veľkej medvedice (resp. pod ojom Veľkého voza). Hviezda Cor Caroli je jediná jasnejšia hviezda v tejto prázdnej oblasti. Pre strednú Európu je súhvezdie z malej časti cirkumpolárne, v južnej Európe zapadá pod obzor celé, ale na severe Európy ho môžeme vidieť po celý rok. V zemepisných šírkach Slovenska ho celé môžeme vidieť prakticky celý rok okrem jesene.

</doc>
<doc id="29907" url="https://sk.wikipedia.org/wiki?curid=29907" title="Rydlo (súhvezdie)">
Rydlo (súhvezdie)

Rydlo z lat. "Caelum" je jedno z 88 súhvezdí modernej astronómie. Súhvezdie zaviedol Nicolas Louis de Lacaille v roku 1754 pôvodne ako Sochárske rydlo (z lat. "Caela Sculptoris"). Je to malé a úplne nenápadné súhvezdie bez mytologického pôvodu.
Hviezdy.
Nepomenovaná alfa Caeli dosahuje iba neveľkú jasnosť 4,46 mag. U nás nad obzor nevystupuje. Sprevádza ju spoločník magnitúdy 12,5, červený trpaslík.
Beta Caeli je žltobiela, voľným okom sotva viditeľná hviezda. U nás dosahuje nad obzorom výšku len 4°. Je o desatinu magnitúdy slabšia ako alfa Caeli.
Dvojhviezdou je aj gama Caeli vystupujúca u nás o niečo vyššie, do výšky 6°: Hlavnú žltú zložku sprevádza vo vzdialenosti 3″ biely sprievodca s magnitúdou 8,5.
Delta Caeli, ktorá u nás nevychádza, má na svojom povrchu teplotu 20 000°C.
Objekty.
Súhvezdie obsahuje len slabšie hviezdy a nijaké výrazné objekty. Nachádza sa tu len niekoľko veľmi slabých galaxií, napríklad NGC 1701 s magnitúdou 14.
20-centimetrovým ďalekohľadom možno južne od nášho územia vidieť na juhu Rydla trojicu galaxií NGC 1595, NGC 1598 a ESO 202-23. Za temnej noci sa javia ako tri rozmazané fliačiky s nepatrne svetlejšími stredmi. Tretia menovaná galaxia sú v skutočnosti dve kolidujúce málo svietivé galaxie.
Poloha.
Súhvezdie leží pod Zajacom, medzi Holubicou a Eridanom. Možno ho nájsť na spojnici hviezd z Orióna – Bellatrix a Rigel – predĺženej smerom na juh. U nás vystupuje nad obzor iba sčasti. Najjužnejšie časti Rydla sa dajú pozorovať len v juhoeurópskych zemepisných šírkach. Súhvezdie je plošne veľmi malé a jeho hviezdy netvoria nijaký výrazný obrazec.

</doc>
<doc id="29908" url="https://sk.wikipedia.org/wiki?curid=29908" title="Rys (súhvezdie)">
Rys (súhvezdie)

Rys (lat. "Lynx") je jedno z 88 súhvezdí modernej astronómie. Zaviedol ho Johannes Hevelius v roku 1687, aby zaplnilo prázdne miesto medzi antickými súhvezdiami. Je to súhvezdie veľmi chudobné na hviezdy. Preto sa k nemu nijaká legenda neviaže. Hevelius v ňom napočítal celkom 19 slabých hviezd. Hovoril, že kto chce vidieť všetkých 19 hviezd, musí mať oči ako rys. Stadiaľ pochádza aj meno súhvezdia.
Hviezdy.
Hviezda alfa alebo 40 Lyncis je červený obor. V jeho vnútri, ktoré má teplotu 100 miliónov kelvinov, sa mení hélium na uhlík. Spolu s hviezdami Regulus a Pollux vytvára rovnostranný trojuholník. Jeho absolútna svietivosť zhruba 120-krát prevyšuje svietivosť Slnka. Okrem hviezdy alfa sú všetky ostatné hviezdy označené Flamsteedovými číslami, ktoré vo svojom zozname hviezd Historia Coelestis Britannica použil prvý kráľovský astronóm John Flamsteed. Písmenami gréckej abecedy sú totiž označené len hviezdy jasnejšie alebo premenné. Ostatné sú číslované sprava doľava.
Hviezdy 12, 19 a 38 Lyncis sú trojnásobné hviezdy, ale nemajú nijaké zvláštnosti. 38 Lyncis sa skladá z hlavnej a vedľajšej zložky, pričom hlavná zložka má magnitúdu 4,0 a jej sprievodca 6,0. V skutočnosti hlavná zložka 25-násobne prevyšuje jasnosť Slnka a celá dvojhviezda je od nás vzdialená 110 svetelných rokov. Zložky sú vzdialené 2,9“. Vo vzdialenosti 88" od hlavnej zložky je ešte jeden sprievodca 11. magnitúdy, ktorý však fyzicky nemá s dvojhviezdou nič spoločné.
12 Lyncis je naproti tomu fyzickou dvojhviezdou. Jej zložky majú podobnú jasnosť, 5,4 a 6,0 magnitúd, a sú od seba vzdialené 1,8“. Navzájom sa obehnú približne raz za 700 rokov. Vo vzdialenosti asi 8,5" sa nachádza ďalší sprievodca s jasnosťou 7,5 mag. Napokon je tu 19 Lyncis, ktorej zložky vzdialené 14,7“ ľahko rozlíšime aj malým ďalekohľadom. Jasnosti zložiek sú 5,6 a 6,5 magnitúd.
Aj 5 Lyncis má sprievodcu, ktorý je od nej vzdialený 9" a má jasnosť 8,2 mag.
Premenná hviezda typu Mira Ceti je R Lyncis. Hviezda Y Lyncis je červená polopravidelná premenná hviezda typu M so zmenou magnitúdy od 7,8 do 10,3 a s približnou periódou okolo 110 dní.
V súhvezdí je niekoľko slabých galaxií: najjasnejšia z nich je NGC 2683, ktorá má celkovú magnitúdu 9,7. Je to špirálová galaxia, ale pozeráme sa na ňu takmer zboku.
Poloha.
Rys pokrýva dosť širokú oblasť medzi Veľkou medvedicou, Povozníkom a Blížencami. Je to súhvezdie veľmi chudobné na hviezdy. Jedine hviezda alfa je dosť jasná a výrazne červenej farby. Súhvezdie je pre strednú a južnú Európu takmer celé cirkumpolárne, okrem jeho najjužnejšej časti. S výnimkou jesene ho môžeme pozorovať celý rok. Za jasnej noci ho môžeme vidieť ako slabú retiazku hviezd pred Veľkou medvedicou.

</doc>
<doc id="29909" url="https://sk.wikipedia.org/wiki?curid=29909" title="Plachty (súhvezdie)">
Plachty (súhvezdie)

Plachty, po latinsky "Vela" sú jedno z 88 súhvezdí modernej astronómie. V staroveku bolo súčasťou veľkého súhvezdia Loď Argo. Až Nicolas Louis de Lacaille v roku 1763 rozdelil Loď Argo na tri menšie súhvezdia: Kýl, Kormu, Plachty a za jednu časť súhvezdia sa zvykne považovať aj Kompas.
Hviezdy.
Zaujímavosťou na súhvezdí Plachty je, že nemajú hviezdy s označením Alfa (α) a Beta (β) Velorum, pretože pôvodne vznikli z väčšieho súhvezdia. Súhvezdie je veľké, ako oporné body pri hľadaní slúžia hviezdy Psí (ψ), Lambda (λ), Gama (γ), Omikron (ο), Delta (δ), Kappa (κ), Fí (φ), a Mí (μ) Veloris. 
Medzi zaujímavé hviezdy patrí viacnásobná hviezda Gama (γ) Velorum, ktorá pri pozorovaní triédrom či ďalekohľadom vyzerá ako dvojhviezda, no v skutočnosti sa skladá z piatich zložiek. Gama 1 (γ1) je bežná modrobiela hviezda s magnitúdou 4,3. Gama 2 (γ2) je spektroskopická dvojhviezda, jedna zložka v nej sa nazýva tzv. Wolfova-Rayetova hviezda, typ ultrahorúcej hviezdy, čo stratila svoj vonkajší obal. Gama 2 je najjasnejšou hviezdou súhvezdia, má (magnitúd). No a v päťnásobnej hviezde sú ešte dve slabé zložky s magnitúdou a .
Objekty.
V Plachtách sa nachádzajú a dve hviezdokopy a jedna planetárna hmlovina.
NGC 2547 je otvorená hviezdokopa, ktorú je možné pozorovať triédrom či malým ďalekohľadom. Leží vo vzdialenosti 1 300 ly (svetelných rokov).
IC 2391 je veľká otvorená hviezdokopa pozorovateľná voľným okom, triédrom či malým ďalekohľadom. Je veľmi ľahké spozorovať ju, na oblohe totiž zaberá väčšiu časť ako Mesiac v splne. Jej najjasnejšou hviezdou je Omikron (ο) Velorum a celá hviezdokopa je od nás vzdialená cca 600 ly.
NGC 3132 (Osmičková hmlovina) je planetárna hmlovina, ktorú môžeme pozorovať malým ďalekohľadom. Má tvar disku a v jej strede sa nachádza hviezda s jasnosťou . V hmlovine je mnoho "slučiek", podľa ktroých má aj meno Osmičková hmlovina.
Poloha.
Súhvezdie leží na južnej oblohe pri ostatných častiach bývalého súhvezdia Lode Argo.
Legenda.
Súhvezdie Plachty samo o sebe nemá žiadnu legendu, ale súhvezdie Loď Argo, do ktorého patrilo, predstavovalo bájnu loď, na ktorej sa tzv. Argonauti plavili, aby získali zlaté rúno.

</doc>
<doc id="29910" url="https://sk.wikipedia.org/wiki?curid=29910" title="Páv (súhvezdie)">
Páv (súhvezdie)

Páv je jedno z 88 súhvezdí modernej astronómie. Zaviedli ho holandskí moreplavci Pieter Dirkszoon Keyser a Frederick de Houtman. Johann Bayer ho v roku 1603 zobrazil vo svojom atlase "Uranometria" a pomohol tak k jeho rozšíreniu. Navyše sa u Páva objavuje aj vzťah ku gréckej mytológii, čo je u tak južne ležiaceho súhvezdia zvláštne. Páv bol posvätným vtákom manželky najvyššieho boha Dia a kráľovnej nebies, bohyne Héry, a zároveň symbolom nesmrteľnosti.
Hviezdy.
Najjasnejšia hviezda alfa s magnitúdou 1,94 nesie meno Peacock, čo v angličtine znamená „páv”. Je výrazne jasnejšia než ostatné hviezdy súhvezdia. Nachádza sa blízko najseverovýchodnejšieho rohu Páva. Je to modrobiely podobor. Druhá najjasnejšia hviezda, bezmenná beta, je približne o magnitúdu a pol slabšia než Peacock. Kappa Pavonis patrí medzi krátkoperiodické premenné hviezdy typu delta Cephei a je to jedna z najjasnejších hviezd tohto typu. Trojhviezdny systém ksí Pavonis vidíme v ďalekohľade ako dvojhviezdu so zložkami veľmi odlišnej jasnosti.
Objekty.
V Pávovi sa nachádza len jediná guľová hviezdokopa, ktorá je však napriek tomu a svojej južnej polohe pomerne známa, pretože patrí k najväčším a najjasnejším na oblohe. Je to NGC 6752 s celkovou magnitúdou udávanou v rozsahu 5,4 – 6. Hviezdokopa je dosť uzavretá a jej stredové zhustenie je zreteľné. Jej skutočný priemer dosahuje 100 – 111 svetelných rokov a obsahuje okolo stotisíc hviezd.
V súhvezdí sa nachádza aj niekoľko slabých mimogalaktických objektov. Jedným z najjasnejších z nich je veľká špirálová galaxia s nevýraznou priečkou NGC 6744. Možno ju odhaliť pomocou malého ďalekohľadu pomerne blízko hviezdokopy NGC 6752. Je veľká, ale nie veľmi jasná. Ďalšia špirálová galaxia s priečkou, NGC 6872, je jednou z najväčších známych objektov svojho druhu. Možno ju pozorovať už malým ďalekohľadom. Slabá IC 5052 má tenké a slabé halo. Na jej pozorovanie je potrebný ďalekohľad s priemerom objektívu aspoň . NGC 6782 je ďalšia špirálová galaxia s priečkou. Kopa galaxií v súhvezdí Páv vzdialená asi 300 miliónov ly skrýva aj ďalšie špirálové a eliptické galaxie.
Poloha.
Páv leží ďaleko na juhu a susedí s najjužnejším súhvezdím – Oktantom. Nájdeme ho hlboko na juhu pod Strelcom a Južnou korunou, juhovýchodne od Oltáru. Alfa, Peacock, je ako výrazne najjasnejšia hviezda súhvezdia dôležitým orientačným bodom pri jeho hľadaní. Páv žiari najvyššie na večernej oblohe v období medzi júlom a septembrom. Z územia Slovenska je nepozorovateľný.

</doc>
<doc id="29911" url="https://sk.wikipedia.org/wiki?curid=29911" title="Pec (súhvezdie)">
Pec (súhvezdie)

Pec (lat. "Fornax") je jedno z 88 súhvezdí modernej astronómie. Súhvezdie zaviedol Nicolas Louis de Lacaille v roku 1754 pôvodne ako Chemickú pec (lat. "Apparatus Chemicus" alebo "Fornax Chemica") na počesť jeho priateľa Antoine Lavoisiera.
Hviezdy.
Najjasnejšia hviezda je dvojhviezda alfa Fornacis s magnitúdou 3,8. Je to jediná hviezda v súhvezdí, ktorej jasnosť presahuje štvrtú magnitúdu. Nemá nijaké meno rovnako ako ostatné hviezdy v tomto súhvezdí.
Ďalšou dvojhviezdou je omega Fornacis, ktorej hlavná zložka má jasnosť 4,9 mag. a jej sprievodca 7,9 mag. Ich vzájomná vzdialenosť je 10,8“ a dajú sa rozoznať už ďalekohľadom.
TZ Fornacis je zákrytový dvojhviezdny systém.
Iba 16 svetelných rokov od nás sídli podrobne skúmaný hnedý trpaslík LP 944-20.
Objekty.
Pec neobsahuje žiadne objekty pozorovateľné malým ďalekohľadom. V blízkosti východnej hranice s Eridanom je Kopa galaxií Pec, ale jej galaxie sú také vzdialené a slabé, že sa dajú skúmať len veľkými ďalekohľadmi. Najjasnejšia z nich je NGC 1316, ďalšie jasnejšie galaxie tejto kopy sú NGC 1380 (magnitúda 11,0) NGC 1317 (11,0), NGC 1399 (9,9), NGC 1404 (10,3) a NGC 1365 (11,2).
Približne v strede súhvezdia sa nachádza o niečo bližší objekt – takzvaný systém Fornax, čo je galaxia, ktorá patrí do Miestnej skupiny galaxií.
Poloha.
Pec je malé súhvezdie pozostávajúce len z niekoľkých slabších hviezd. Leží tak ďaleko na juhu, že zo severnej Európy sa nedá pozorovať a v strednej Európe ho vidno iba tesne nad južným obzorom. Obdobie jeho pozorovateľnosti je na Slovensku veľmi krátke.

</doc>
<doc id="29912" url="https://sk.wikipedia.org/wiki?curid=29912" title="Malý lev">
Malý lev

Malý lev je jedno z 88 súhvezdí modernej astronómie. Pozostáva len zo slabých hviezd. Ide o takzvané "výplnkové súhvezdie", pretože dnes (na rozdiel od starovekej a stredovekej astronómie) sa musí každá hviezda zaradiť do súhvezdia. Zaviedol ho Johannes Hevelius v roku 1687.
Hviezdy.
Hviezda nazvaná ako alfa sa v Malom levovi nenachádza. Pri Malom levovi nepriraďoval označenie gréckymi písmenami jeho zakladateľ Hevelius, ale až Francis Baily v 19. storočí. Najjasnejšia hviezda má označenie 46 Leonis Minoris a nazýva sa Praecipua, čiže „hlavná hviezda“ alebo „najjasnejšia hviezda“. Má jasnosť 3,83 mag a už jej Flamsteedovo číslo hovorí, že leží na východnom konci súhvezdia. Tento oranžový obor je 8,2-krát rozmernejší a 32-krát žiarivejší ako Slnko.
Beta Leonis Minoris je dvojhviezda. Táto tesná dvojica sa dá pozorovať len ďalekohľadom s veľkou aparatúrou. Ich súčasný rozstup predstavuje iba pár desatín oblúkovej sekundy. Hlavná zložka je žltý obor o niečo chladnejší ako Slnko. Okolo nej obieha slabší sprievodca. Radí sa medzi žltobiele hviezdy hlavnej postupnosti.
Zvyšné hviezdy majú čísla, ktoré zaviedol anglický astronóm John Flamsteed. Ostatné jasnejšie hviezdy súhvezdia dosahujú jasnosť iba okolo 4. magnitúdy.
21 LMi je hviezda typu A, ktorá vykazuje neobyčajne rýchlu rotáciu, až 157 km/s.
42 LMi je zdanlivá dvojhviezda. Má zložky s jasnosťami 5,4 a 7,6 mag v širokom rozstupe 197 uhlových sekúnd. Rozoznať sa dajú aj triédrom.
R LMi patrí k premenným hviezdam typu Mira Ceti.
Objekty.
V Malom levovi sa dá nájsť niekoľko galaxií, ale všetky sú veľmi slabé a nie sú vhodné pre pozorovanie malým ďalekohľadom. V dosahu väčšieho prístroja je ich zhruba 17. Najjasnejšia z nich je špirálová, čelne natočená NGC 3344. Podobné parametre má len o čosi slabšia a vzdialenejšia NGC 3486 a bokom natočená galaxia NGC 3432. Ďalším objektom pre stredne veľké ďalekohľady sú NGC 3414 spolu s jej menším interagujúcim sprievodcom NGC 3418 a dve šošovkovité galaxie NGC 3245 a NGC 2859 s podobnou magnitúdou okolo 10,8.
Útvar veľkosti našej Galaxie známy ako Hanny′s Voorwerp žiari silným zeleným svetlom ionizovaných atómov kyslíka. Predpokladá sa, že tento objekt by mohol byť súčasťou slapového chvosta materiálu ožarovaného kvazarom v centre blízkej špirálovej galaxie IC 2497.
Ďalších päť jasných kvazarov v Malom levovi možno pozorovať – i keď iba najväčšími ďalekohľadmi sveta – vďaka efektu gravitačnej šošovky vyvolanému kopou galaxií SDSS J1004+4112.
Poloha.
Malý lev je veľmi nevýrazné súhvezdie jarnej oblohy. Jeho hviezdy sú sotva viditeľné a v niektorých hviezdnych mapách sa medzi nimi ani nekreslia spojnice. Nachádza sa presne medzi Veľkou medvedicou a Levom. Výrazná kosákovitá hlava veľkého Leva, nad ktorou leží, umožňuje určiť jeho pozíciu celkom dobre. Môžeme ho pozorovať prakticky po celý rok okrem jesenných nocí.

</doc>
<doc id="29913" url="https://sk.wikipedia.org/wiki?curid=29913" title="Sochár (súhvezdie)">
Sochár (súhvezdie)

Sochár je jedno z 88 súhvezdí modernej astronómie. Súhvezdie zaviedol Nicolas Louis de Lacaille v roku 1754 pôvodne pod názvom Sochárska dielňa (z lat. "Apparatus Sculptoris"). Neskôr bol názov skrátený. V Sochárovi sa nachádza južný galaktický pól na súradniciach rektascenzia = 0h 42´, deklinácia −28°.
Hviezdy.
Sochár je pomerne malé súhvezdie chudobné na jasné hviezdy a objekty. Nijaká hviezda v ňom svojou jasnosťou neprevyšuje 4. magnitúdu. Najjasnejšia hviezda alfa Sculptoris má jasnosť 4,3 mag, spektrálny typ B7III a jej vzdialenosť od Zeme je 672 svetelných rokov. β Sculptoris je nepravidelná premenná hviezda, ale jej jasnosť osciluje vo veľmi malom rozsahu – od 4,46 mag do 4,49 mag. γ Sculptoris je obor na rozhraní typov G a K.
Epsilon Sculptoris je dvojhviezda, ktorej partneri majú jasnosť 5,4 a 9,4 magnitúd a ich uhlová vzdialenosť je približne 4,7“. Na ich rozlíšenie musíme mať ďalekohľad s priemerom väčším ako .
R Sculptoris je pulzujúci červený obor obklopený zvláštnou špirálovou štruktúrou.
Objekty.
Na južnom okraji súhvezdia, na hranici s Fénixom sa nachádza špirálová galaxia NGC 55. Je k nám natočená svojou najužšou stranou a podľa odhadov je vzdialená 7,5 až 10 miliónov svetelných rokov. Ďalšou podlhovastou špirálovou galaxiou je NGC 253 alebo Galaxia Sochár, ktorá leží takmer na severnom okraji súhvezdia. Tieto dve galaxie tvoria s niektorými ďalšími objektmi (napr. NGC 300, NGC 7793 a NGC 247 vo Veľrybe) priestorovo súvisiacu skupinu niekedy označovanú ako skupina galaxií v Sochárovi.
NGC 288 je guľová hviezdokopa. Leží vo vzdialenosti cca 40 000 svetelných rokov. Dá sa nájsť už poľným ďalekohľadom s dobrou svetelnosťou.
Asi 4° južne od hviezdy alfa Sculptoris leží stred elipsovitej trpasličej galaxie Sculptor.
Ďalším zaujímavým objektom je pomerne známa galaxia Koleso od voza. Zaraďuje sa k zriedkavému typu prstencových galaxií. Jej tvar je zrejme dôsledkom stretnutia s menšou galaxiou.
Kopu Abell 2744 prezývanú Pandorina kopa galaxií možno vidieť len extrémne veľkým ďalekohľadom.
Poloha.
Sochár je nenápadné súhvezdie bez výrazného obrazca, ktoré môžeme identifikovať vďaka tomu, že sa nachádza na východ od jasnej hviezdy Fomalhaut zo súhvezdia Južná ryba. Sochár vychádza v našich zemepisných šírkach len veľmi nízko nad obzor a v severných častiach Európy sa vôbec nedá pozorovať.

</doc>
<doc id="29914" url="https://sk.wikipedia.org/wiki?curid=29914" title="Stolový vrch (súhvezdie)">
Stolový vrch (súhvezdie)

Stolový vrch alebo nesprávne "Stolová hora" (lat. Mensa) je jedno z 88 súhvezdí modernej astronómie. Súhvezdie zaviedol Nicolas Louis de Lacaille v roku 1754 na planine neďaleko dnešného Kapského Mesta v Južnej Afrike.
Hviezdy.
Stolová hora pozostáva zo slabých hviezd. Jeho bezmenná alfa má magnitúdu len 5,09. Je to najslabšia alfa vôbec a to nielen čo sa týka zdanlivej, ale aj absolútnej magnitúdy. Patrí do málopočetnej skupiny hviezd slabších než Slnko, ktoré možno vidieť voľným okom. Zaraďujeme ju spektrálneho typu G6 hlavnej postupnosti a leží od nás iba 33,1 svetelného roka ďaleko, čím patrí k naším najbližším hviezdam.
Beta Mensae sa premieta do Veľkého Magellanovho mraku, ale leží, samozrejme, ďaleko pred ním. Gamu Mensae uvádza Obloha na dlani ako najjasnejšiu hviezdu súhvezdia s magnitúdou 5,06, podľa dnešných poznatkov je však o čosi slabšia než alfa. Obloha na dlani tiež udáva pre spomínané tri hviezdy iný spektrálny typ – K – ako novšie zdroje.
Ďalšou hviezdou podobnou Slnku v tomto súhvezdí je pí Mensae. Hoci je svietivejšia ako alfa Men a o 49 % svietivejšia ako naše Slnko, javí sa veľmi slabá, pretože leží vo vzdialenosti 59 ly od nás. Pri pí Men bola objavená exoplanéta s hmotnosťou 10 hmotností Jupitera. Jej priemerná vzdialenosť od materskej hviezdy je 3,29 AU.
Objekty.
V súhvezdí sa nenachádza veľa objektov, ktoré by stáli za pozornosť. Zo susedného súhvezdia (pozri súhvezdie Mečiar) však do tohoto nevýrazného a malého súhvezdia zasahuje Veľký Magellanov mrak. Za výborných pozorovacích podmienok v ňom veľkým triédrom alebo ďalekohľadom môžeme zbadať množstvo slabučkých hviezd, niekde usporiadaných do zhlukov a hmlistých škvrniek. Aj najjasnejšie hviezdokopy Veľkého Magellanovho mraku zasahujúce do tohto súhvezdia však majú iba magnitúdu 10 alebo vyššiu.
Poloha.
V štyroch hlavných hviezdach Stolového vrchu – alfa, beta, gama a éta – by sme mali vidieť lichobežníkovú horu prikrytú Veľkým Magellanovým mrakom ako obrusom. Všetky hviezdy sú však veľmi slabé, súhvezdie pôsobí skôr ako prázdna oblasť na oblohe. Stred Stolového vrchu leží asi 25° južne od druhej najjasnejšej hviezdy nočnej oblohy, Canopus.

</doc>
<doc id="29915" url="https://sk.wikipedia.org/wiki?curid=29915" title="Mečiar (súhvezdie)">
Mečiar (súhvezdie)

Mečiar je jedno z 88 súhvezdí modernej astronómie. Zaviedli ho holandskí moreplavci Pieter Dirkszoon Keyser a Frederick de Houtman. Johann Bayer ho v roku 1603 zobrazil vo svojom atlase "Uranometria" a pomohol tak k jeho rozšíreniu. Mečiar je neveľké súhvezdie tvorené len slabšími hviezdami, ale preslávila ho galaxia Veľký Magellanov mrak. Z územia Slovenska je nepozorovateľné.
Hviezdy.
Alfa Doradus, najjasnejšia hviezda súhvezdia, je jedinou hviezdou Mečiara so zdanlivou hviezdnou veľkosťou väčšou ako 4. Táto hviezda s magnitúdou 3,27 má sprievodcu, ktorého uhlová vzdialenosť sa udáva v rozsahu 77,7” – 82”, pričom aj samotná hlavná zložka je veľmi tesnou dvojhviezdou.
Beta Doradus, žltobiely nadobor, je cefeida, ktorá mení svoju jasnosť medzi magnitúdou 3,7 a 4,1. Vhodnou porovnávacou hviezdou je delta Doradus s magnitúdou 4,35.
Gama Doradus je tiež premenná, no zmeny jej jasnosti činia iba niekoľko stotín magnitúdy. Dala meno skupine málo známych premenných hviezd, premenných typu Gama Doradus. 
R Doradus je červený obor, ktorý mení svoju jasnosť v priebehu 11 mesiacov od piatej po šiestu magnitúdu.
Objekty.
Do súhvezdia sa premieta Veľký Magellanov mrak (LMC)satelitná galaxia našej Galaxievzdialená asi 160 000 svetelných rokov. Priemer tejto galaxie je 20 000 svetelných rokov, čo je približne pätina priemeru našej Galaxie. Časť Veľkého Magellanovho mraku zasahuje aj do súhvezdia Stolový vrch. Drží rekord aj ako najrozsiahlejší (po Mliečnej ceste) voľným okom viditeľný objekt. Civilizácie žijúce na južnej pologuli vedeli o Veľkom Magellanovom mraku už v prehistorických časoch. Pre obyvateľov Európy ho objavila spolu s menšou galaxiou, Malým Magellanovým mrakom, slávna výprava portugalského cestovateľa Fernãa de Magalhãea, v roku 1519.
V mraku sa nachádza hmlovina Tarantula. Je to obrovská emisná hmlovina zdanlivého priemeru ako Mesiac v splne nachádzajúca sa v juhovýchodnej časti Veľkého Magellanovho mraku ako jeho najjasnejšia časť. Je viditeľná dokonca aj voľným okom. Jej súčasťou je aj najaktívnejšia oblasť masívneho zrodu hviezd v celej Miestnej skupine galaxií, hmlovina 30 Doradus. V roku 1987 zažiarila vo Veľkom Magellanovom mraku supernova 1987A. V maxime dosiahla jasnosť 2,8m. Voľným okom bola viditeľná po dobu 10 mesiacov. Hmlovina, ktorá je pozostatkom supernovy, sa na snímkach Hubbleovho ďalekohľadu javí ako prepletené vlákna plynu a prachu. Ďalšie objekty Veľkého Magellanovho mraku majú NGC alebo N označenia. Známych pozostatkov po supernovách vo Veľkom Magellanovom mračne je ešte niekoľko, napríklad SNR 0509, DEM L316, N63A, či SNR 0539-69.1.
V Mečiarovi sa okrem Veľkého Magellanovho mraku nachádzajú aj iné, tiež dosť jasné galaxie. Jednou z nich je NGC 1566 nazývaná Španielska tanečnica, ktorá je 20-centimetrovým ďalekohľadom rozlíšiteľná ako dvojramenná špirála. V obdobnom, stredne veľkom zornom poli, sa dá nájsť aj dvojica jasných eliptických galaxií NGC 1549 a NGC 1553. NGC 1672 je zase galaxia, ktorá má veľmi výraznú centrálnu priečku, čo dobre zachycujú snímky z Hubbleovho vesmírneho ďalekohľadu. Vo vzdialenosti vyše 350 miliónov ly od nás je pár zrážajúcich sa galaxií katalogizovaný ako AMO500-620.
Poloha.
Hviezdy Mečiara sú slabé a obrazec nevýrazný. V jeho hviezdach si možno predstaviť rybu plávajúcu k južnému svetovému pólu. Na jeho vyhľadanie môže poslúžiť pomôcka v podobe rovnoramenného trojuholníka, ktorého základňou toto súhvezdie prechádza a ktorého vrcholy tvoria jasné hviezdy Achernar z Eridana, Canopus z Kýlu a Rigil Centauri z Centaura. U nás je neviditeľné.

</doc>
<doc id="29916" url="https://sk.wikipedia.org/wiki?curid=29916" title="Mikroskop (súhvezdie)">
Mikroskop (súhvezdie)

Mikroskop je jedno z 88 súhvezdí modernej astronómie. Súhvezdie zaviedol Nicolas Louis de Lacaille v roku 1754. Pomenoval ho podľa vynálezu, ktorý koncom 16. storočia spôsobil obrovský pokrok vo vede, pretože vedci mohli poznávať prírodu vo veľmi malých rozmeroch.
Hviezdy.
Mikroskop je súhvezdie mimoriadne chudobné na jasné hviezdy a objekty. Najjasnejšia hviezda gama Microscopii dosahuje jasnosť len 4,67 magnitúd. Táto hviezda pôvodne patrila do súhvezdia Južná ryba ako 1 Piscis Austrini. Alfa Microscopii má jasnosť len 4,88 magnitúd. Má sprievodcu desiatej magnitúdy vo vzdialenosti 10,5“. Jasnejšia zložka má spektrálny typ G8 a preto je sfarbená dožlta. Jasnosť ostatných hviezd sa blíži k alebo presahuje piatu magnitúdu. Théta Mic je trojhviezda. Pri tesnom páre hviezd so vzdialenosťou len 0,5“ sa nachádza tretia zložka vzdialená 78,4“. Hviezdy jasnejšieho páru majú magnitúdy 6,4 a 7,0, ich slabší spoločník približne 10,5.
Objekty.
Súhvezdie je bez jasných zaujímavých objektov. Možno v ňom nájsť len niekoľko slabých galaxií, z ktorých najjasnejšia je špirálová NGC 6925. Severseverozápadne od nej leží ďalšia špirálová galaxia NGC 6923, tá je však takmer o magnitúdu slabšia (jasnosť 12,1 mag).
Poloha.
Mikroskop patrí medzi najnezreteľnejšie a najnenápadnejšie súhvezdia vôbec. V našich zemepisných šírkach dokonca ani nevychádza celé nad obzor. Keďže nijaká jeho hviezda nepresahuje jasnosť 4,5 magnitúd, u nás v týchto miestach sotva uvidíme niečo viac, ako len prázdnu oblasť bez hviezd. V južnejších zemepisných šírkach ho možno (s problémami) nájsť priamo pod Kozorožcom. Z východu susedí s Južnou rybou, zo západu s pomerne výrazným obrazcom Strelca.

</doc>
<doc id="29917" url="https://sk.wikipedia.org/wiki?curid=29917" title="Mucha (súhvezdie)">
Mucha (súhvezdie)

Mucha je jedno z 88 súhvezdí modernej astronómie. Zaviedli ho holandskí moreplavci Pieter Dirkszoon Keyser a Frederick de Houtman. Johann Bayer ho v roku 1603 zobrazil vo svojom atlase "Uranometria" a pomohol tak k jeho rozšíreniu. V roku 1752 ho Nicolas Louis de Lacaille premenoval na Musca Australis ("Južná mucha"). Musca Borealis ("Severná mucha") nebola neskôr prijatá medzi dnes známe súhvezdia a názov "Južná mucha" sa preto skrátil na Mucha. Z územia Slovenska je nepozorovateľné.
Hviezdy.
Hviezdy obrazca Muchy sú od nás vo všeobecnosti veľmi vzdialené a preto poslabšie. Alfa Muscae, najjasnejšia hviezda súhvezdia, má magnitúdu 2,69. Je to horúci obor alebo podobor spektrálneho typu B. Pod oblúkovej minúty od tejto hviezdy sa nachádza slabučký sprievodca 13. magnitúdy, o ktorom nie je známe, či je fyzický alebo iba zdanlivý. Keď na alfa Muscae namierime triéder, v tom istom zornom poli uvidíme aj bielu hviezdu lambda Muscae a intenzívne červenú mí Muscae.
Beta Muscae je dvojhviezda s celkovou magnitúdou 2,97. Pätnásťcentimetrový ďalekohľad ju rozlíši na dva blízke, trochu nevyvážené modrobiele body. Ich uhlová vzdialenosť je len oblúková sekunda alebo aj menej. Alfa, beta a gama Muscae ležia od nás v podobnej vzdialenosti okolo 300 svetlených rokov.
Chladný červený obor delta Muscae má päťkrát rýchlejší vlastný pohyb než je priemer, z čoho vyplýva, že nás navštívil z iných končín Galaxie.
Dvojhviezda théta Muscae má zložky magnitúdy 6 a 8. Možno ich rozlíšiť pomocou malého ďalekohľadu.
Triéderom viditeľnú hviezdu HD 100546 obklopuje protoplanetárny disk.
Objekty.
Menej než jeden uhlový stupeň severne od delta Muscae sa nachádza guľová hviezdokopa NGC 4833, jedna z dvoch pomerne výrazných guľových hviezdokôp v Muche. Druhou jasnejšou hviezdokopou je NGC 4372 v zdanlivej blízkosti hviezdy gama Muscae. U oboch hviezdokôp sa dá rozoznať nepatrné zahustenie hviezd smerom k ich stredom.
Od južného konca kopy NGC 4372 sa tiahne cez bohaté hviezdne pozadie tmavý prachový útvar s nie príliš známou prezývkou Tmavá vecička či Temná vecička (Dark Doodad). Meria asi tri stupne a je súčasťou väčších molekulárnych mračien v Muche.
Do severnej časti Muchy zasahuje cíp hmloviny Uhoľné vrece zo susediaceho Južného kríža. Zároveň sa v nej nachádza ďalšia tmavá hmlovina ležiaca takisto na severnom okraji súhvezdia. Má označenie BHR 71 a ide o tzv. Bokovu globulu, tmavé molekulárne mračno vo vzdialenosti 600 ly od nás.
Planetárna hmlovina NGC 5189 je zvláštny objekt. Pôvodne nebol považovaný za planetárnu hmlovinu. Dvadsaťcentimetrový ďalekohľad ju ukáže ako dosť jasný, modrastý, chuchvalcovitý oblak plynu.
Jeden a pol stupňa juhovýchodne od NGC 5189 zase možno nájsť relatívne známu a mladú planetárnu hmlovinu MyCn18 alebo Presýpacie hodiny. Má síce magnitúdu len 11,8, ale preslávili ju snímky z Hubblovho vesmírneho ďalekohľadu.
Ďalšou planetárnou hmlovinou je IC 4191 (magnitúda 12), ktorá vyzerá ako hviezda.
Poloha.
Mucha je neveľmi rozsiahle súhvezdie, čomu zodpovedá aj jeho názov, a je bez výnimočne jasných hviezd. Je však ľahko rozpoznateľné. Zo severu totiž susedí s výrazným a známym Južným krížom. K súhvezdiu nás privedie raz predĺžená spojnica hviezd Acrux a Gacrux z Južného kríža. Len kúsok východne od tejto spojnice nájdeme alfu.

</doc>
<doc id="29918" url="https://sk.wikipedia.org/wiki?curid=29918" title="Čierna hora (pohorie na Slovensku)">
Čierna hora (pohorie na Slovensku)

Čierna hora je krajinný celok Slovenského rudohoria.
Polohopis.
Pohorie Čierna hora sa nachádza severne od mesta Košice a obklopujú ho na juhu a východe Košická kotlina, na severovýchode a severe Šarišská vrchovina. Severným smerom leží Branisko, severozápadne Hornádska kotlina a západným smerom nadväzujú Volovské vrchy. Najvyšším vrchom je Roháčka () na západnom konci pohoria. Na území pohoria je na Hornáde vybudovaná priehrada Ružín. Čierna hora sa využíva najmä na lesné hospodárstvo a turizmus.
Časti.
Geomorfologický celok sa delí na tieto podcelky:
Charakteristika.
Podnebie je mierne teplé, vo vrcholových častiach chladné. V januári priemerne -5 °C, v júli priemerne 16,5 °C. Ročne spadne priemerne 700 zrážok. Pohorie tvorí väčšinou hornatina, reliéf tvorí plošina. Vyše 70 % pohoria tvorí les (najmä bučiny). Geologické zloženie: v strednej časti horniny kryštalinika (pararuly, svory a pod.), v severnej a južnej časti druhohorné horniny krížňanskej jednotky (kremence, bridlice a pod.) Pôdy sú väčšinou hnedé, miestami rendziny, na nive Hornádu nivné pôdy

</doc>
<doc id="29919" url="https://sk.wikipedia.org/wiki?curid=29919" title="Styx">
Styx

Styx môže byť:

</doc>
<doc id="29920" url="https://sk.wikipedia.org/wiki?curid=29920" title="Bicykel">
Bicykel

Bicykel je dopravný prostriedok s dvomi za sebou umiestnenými kolesami pripevnenými na rám a poháňaný pedálmi. Prvýkrát bol predstavený v 19. storočí v Európe. Rýchlo sa vyvinul do dnešnej podoby. Bicykel je v mnohých regiónoch jeden zo základných dopravných prostriedkov. Inde je zas jazda na bicykli obľúbenou formou relaxu, ale aj športového vyžitia alebo pretekov.
História.
Nie je jednoduché určiť vynálezcu bicykla. Najstarší predchodca bicykla bol velocipéd. Predstavoval mnoho rôznych typov dopravných prostriedkov na ľudský pohon. Jeden z nich bol skútrovitý „dandy horse“ (v preklade odrážadlo) , ktorý vytvoril Nemecký barón Karl von Drais, datovaný do roku 1790. „Dandy horse“ bol dlho uvádzaný ako najstarší bicykel. 
Najpravdepodobnejším vynálezcom bicykla bol Nemec barón Karl von Drais, ktorý jazdil na svojom stroji z roku 1816. Bol to stroj poháňaný odrážaním sa jazdcových nôh od zeme.Tento vynález si dal patentovať pod názvom drezina. Niekoľko z nich dodnes existuje, napríklad jeden v múzeu Paleis het Loo v meste Apeldoorn v Holandsku. Škótsky kováč Kirkpatrick MacMillan sa delí s von Draisom o autorské zásluhy tým, že v roku 1840 pridal na bicykel pedálový mechanizmus.
Použitie bicykla.
Dopravné.
Bicykel sa používa na dopravu z domu do práce, školy alebo na iné miesta.
Pracovné.
Použitie bicykla ako jedného z pracovných nástrojov. Príkladom sú poštoví doručovatelia, lekári, kuriéri a použitie nákladných bicyklov na dopravu tovarov.
Rekreačné.
Cykloturistika je jazdenie na bicykli za účelom poznania, rekreácie alebo vyhliadkovej jazdy, to znamená jednoduché cestovanie na bicykli bez pretekania. Jedným z aspektov holandskej populárnej kultúry sú rekreačné jazdy na bicykli na vidieku. Krajina je plochá a plná cyklotrás, na ktorých nie sú cyklisti obťažovaní žiadnou dopravou. Mnoho Holanďanov sa účastní akcie Fietsvierdaagse, čo je štvordňová organizovaná jazda. Paríž-Brest-Paríž je najstaršia cyklistická akcia, jazdí sa už od roku 1891 do dnešných čias stále podľa rovnakého scenára, trasa má po cestách a účastníci na ňu majú 90 hodinový limit.
Športové.
Bicykel sa používa v rôznych športových disciplínach (cestné a dráhové preteky, triatlon a ďalšie). Na vrcholovej úrovni existuje viacero podujatí ako Tour de France .
Vojenské.
Bicykel síce nie je vhodný do priameho boja, ale dajú sa ním premiestňovať vojaci. V prvej svetovej vojne ich využívalo Francúzsko a Nemecko na presun vojsk. Nemecko bicykle opäť použilo počas druhej svetovej vojny.
Zábava a umenie.
Použitie bicykla umelcami v rámci predstavení alebo na freestyle jazdenie na BMX bicykloch.
Typy bicyklov.
Bicykle na dráhovú cyklistiku sa odlišujú od cestných bicyklov tým, že nemajú brzdy a majú pevný prevod.
Konštrukcia a časti bicykla.
Rám.
V dnešnej dobe sa prevažne využívajú rámy vyrobené z hliníku. Ten je totiž ľahký a zároveň pevný a cenovo dostupný. Okrem hliníku sa na výrobu rámov využíva oceľ, karbón a titán. Pretekárske bicykle majú takmer vždy rámy z karbónu. Ten je ľahký, pevný a vhodnou konštrukciou rámu sa dá dosiahnuť, že rám je schopný do istej miery pohlcovať vibrácie a drobné nerovnosti.
Kolesá.
Koleso pozostáva z náboja, výpletu, niplov a ráfiku. Pri dušových ráfikoch sa používa duša a plášť, pri galuskových ráfikoch sa používa iba galuska, resp. pri bezdušových ráfikoch sa využíva iba bezdušová pneumatika. V prípade použitia kotúčových bŕzd je na náboji taktiež upevnený brzdiaci kotúč. Na zadnom kolese sa taktiež nachádza kazeta.
Predná vidlica.
Pri horských bicykloch sa prevažne využíva odpružená vidlica. Zdvih prednej odpruženej vidlice sa pohybuje od pri trekingových bicykloch až po pri downhillových bicykloch. Kvalitnejšie odpružené vidlice sú vybavené systémom na uzamknutie vidlice, v tomto prípade sa odpružená vidlica správa ako pevná. Toto uzamykanie sa vykonáva páčkou nachádzajúcou sa na vidlici, v niektorých prípadoch sa využíva taktiež uzamykanie z riadidiel. Pri cestných bicykloch sa využíva pevná predná vidlica. V dnešnej dobe sa prevažne vyrába z uhlíkových vlákien, v minulosti sa na ich výrobu využíval hliník, resp. Cr-Mo. Výhodou vidlice vyrobenej z uhlíkových vlákien je jej väčšia pružnosť, ktorá zabezpečuje menšie otrasy pri jazde. 
Brzdové ústrojenstvo.
Pri horských bicykloch sa využívajú ráfikové brzdy, mechanické kotúčové, resp. hydraulické kotúčové brzdy. Pri trekingových bicykloch sa využívajú taktiež bubnové brzdy. Pri cestných bicykloch sa využívajú ráfikové brzdy. 
Ráfiková brzda.
Pri ráfikových brzdách sa využíva na prenos brzdiacej sily lanko, ktoré sa tiahne od brzdovej páky umiestnenej na riadidlách až po čeľuste brzdy, kde spôsobuje po stlačení brzdovej páky pritláčanie čeľustí a pohyb brzdových gumičiek, ktoré trením sa o ráfik zabezpečujú brzdenie kolesa. 
Mechanická kotúčová brzda.
Pri mechanických kotúčových brzdách sa využíva na prenos brzdiacej sily lanko, ktoré sa tiahne od brzdovej páky umiestnenej na riadidlách až po čeľuste brzdy, kde spôsobuje po stlačení brzdovej páky pritláčanie čeľustí a pohyb brzdových doštičiek, ktoré trením sa o brzdový kotúč zabezpečujú brzdenie kolesa.
Hydraulická kotúčová brzda.
Pri hydraulických kotúčových brzdách sa využíva na prenos brzdiacej sily brzdová kvapalina, ktorá sa tiahne v hadičke od brzdovej páky umiestnenej na riadidlách až po piesty, kde spôsobuje po stlačení brzdovej páky stlačenie brzdovej tekutiny v hadičke a následne zatlačenie na piesty, ktoré zatlačia brzdové doštičky na brzdový kotúč čo následne zabezpečuje brzdenie kolesa.
Bubnová brzda - ovládaná lankom.
Pri mechanických bubnových brzdách sa využíva na prenos brzdiacej sily lanko, ktoré sa tiahne od brzdovej páky umiestnenej na riadidlách až po čeľuste brzdy, kde spôsobuje po stlačení brzdovej páky pritláčanie čeľustí a pohyb brzdových doštičiek, ktoré trením o brzdový valec (je súčasťou naboja kolesa) zabezpečujú brzdenie kolesa.
Bubnová brzda - torpédo.
Brzda je súčasťou náboja zadného kolesa. Uvádza sa do činnosti zatlačením pedálov dozadu. Používa sa hlavne na mestských bicykloch pre jej nízku účinnosť. Nevýhodou je nízka účinnosť, výhodou je bezúdržbovosť a odolnosť.
Valčeková brzda.
Je typ bubnovej brzdy
Starý typ prednej brzdy.
Brzdová páka je pevne spojená s brzdnovým obložením z dreva alebo gumy. Tlak na brzdovú páku pritlačí priamo brzdové obloženie na pneumatiku. Účinnosť je veľmi slabá. Spôsobuje rýchle opotrebenie pneumatiky. Dnes sa už nepoužíva.
Pohonné ústrojenstvo.
Pohonné ústrojenstvo pozostáva z kľúk s prevodníkmi, reťaze a kazety, ktorá je umiestnená na náboji zadného kolesa. 
Kľuky.
V dnešnej dobe sa využívajú kľuky s integrovanou stredovou osou. V minulosti boli využívané kľuky so stredovou osou. Výhodou využitia integrovanej osi je zníženie váhy a zvýšenie tuhosti. Na kľukách sú umiestnené prevodníky. Pri horských bicykloch sa využíva jediný prevodník, na starších konštrukciách bývajú tri. Jeden menší prevodník s širším rozpätím pastoriek zjednodušuje konštrukciu a umožňuje poriadnejšie napnutie reťaze. To zamedzuje jej nadmernému pohybu na nerovnom teréne. Na cestných bicykloch sa využívajú 2 resp. 3 prevodníky.
Kazeta.
Na kazetu sa prenáša pomocou reťaze sila, ktorá následne roztáča kolesom. V minulosti sa používali kazety s 5 pastorkami, no postupným pridávaním sa dostávame až na dnešných 9-11 pastorkov. Jednotlivé pastorky majú odlišný počet zubov, a tým sa mení aj potrebná sila na roztočenie kolesa. 
Reťaz.
Reťaz prenáša silu od kľúk, ktorými točí cyklista, na kazetu, následne na koleso a tým sa dostáva bicykel do pohybu.
Radiace ústrojenstvo.
V dnešnej dobe sa prevažne využívajú bicykle s možnosťou radenia prevodov. Na radenie prevodov vpredu na kľukách sa využíva prešmykovač. Používajú sa 2-3 prevody. Na radenie prevodov vzadu na kazete sa využíva prehadzovačka. Používa sa 5-12 prevodov. Na radenie sa využíva riadiace lanko, prípadne elektronika, ktoré zabezpečujú presun pohybu z páčky na prešmykovač, resp. prehadzovač. Niekedy sa používajú prehadzovačky vstavané v zadnom náboji s vnútorným radením.
Radenie.
Ide o ovládací prvok prehadzovača a prešmykača. Spravidla sa nachádza pre prešmykač na ľavej strane a pre prehadzovač na pravej strane kormidla. Pomocou neho cyklista "prehadzuje" prevody na ľahší, alebo ťažší. K dispozícii má informáciu o aktuálne zaradenom prevode. Postupným vývojom sa prešlo rôznymi vzhľadmi radení. Na cestných bicykloch sa využíva prevedenie Dual Control, kde cyklista prehadzuje posunutím brzdovej páčky do strany.
Prešmykač.
Ide o jednotku, ktorá prehadzuje prevody na kľukách. V prípade moderných jednoprevodníkov sa nepoužíva.
Prehadzovač.
Spravidla ide o prehadzovačku určenú na prehadzovanie prevodov na kazete. Oproti prešmykaču majú inú konštrukciu a musia fungovať pre viac prevodov.
Ostatné príslušenstvo.
Riadidlá.
V dnešnej dobe sa na výrobu riadidiel využíva hliník a uhlíkové vlákna. Podľa využitia majú riadidlá rôzny tvar. Na cestnom bicykli sa využívajú zahnuté riadidlá tzv. "barany", na horskom bicykli sa využívajú rovné respektíve jemne zahnuté riadidlá tzv. "lastovičky". Dôležitým údajom pri riadidlách je ich šírka.
Predstavec.
Predstavec spája rúrku vidlice s riadidlami alebo kormánom. V dnešnej dobe sa na výrobu predstavca využíva hliník a uhlíkové vlákna. Dôležitým údajom pri predstavci je jeho dĺžka a sklon. Dĺžka a sklon predstavca z časti udáva polohu akú cyklista na bicykli má.
Sedlovka.
Na sedlovku je namontované sedlo a sedlovka spolu so sedlom je zasunutá do rámu. V dnešnej dobe sa na výrobu sedlovky využíva hliník a uhlíkové vlákna. Dôležitým údajom pri sedlovke je jej dĺžka a priemer.
Sedlo.
Na sedle sedí cyklista. Pomocou zasúvania sedlovky je výškovo nastaviteľné a pomocou upevňovacích koľajničiek na spondej časti sa dá nastaviť aj v predo-zadnom smere pre väčší komfort cyklistu.
Pedále.
Pri športovom využití sa používajú nášľapné pedále. K použitiu nášľapných pedálov je potrebná aj špeciálne upravená obuv tzv. tretry.
Ocenenia.
V ankete BBC Radio 4 Triumph of Technology vyhral bicykel prvé miesto v hlasovaní o najvýznamnejšiu technologickú inováciu od roku 1800.

</doc>
<doc id="29922" url="https://sk.wikipedia.org/wiki?curid=29922" title="Vojna svetov (film)">
Vojna svetov (film)

Vojna svetov () je americký vedecko fantasticky akčný film, ktorý v roku 2005 nakrútil režisér Steven Spielberg. Je to voľná adaptácia rovnomenného románu anglického spisovateľa Herberta George Wellsa.
Hlavnú úlohu zamestnanca dokov Raya Ferriera hral Tom Cruise. Ray Ferrier je rozvedený žeriavnik. Jeho bývalá žena mu zverí syna Robbieho a dcéru Rachel, aby mohla odísť za rodičmi do Bostonu. Zem je medzitým napadnutá votrelcami, ktorí ovládajú smrtiace stroje - tripody, zabíjajú obyvateľstvo a pustošia krajinu. Ray sa pokúša zachrániť seba a deti a dostať sa do Bostonu.
Dej.
Ray Ferrier (Tom Cruise) je žeriavnik v dokoch New Jersey. Je rozvedený, jeho ex-manželka Marry Ann (Miranda Otto) mu nechá na čas ich deti, pretože odchádza za rodičmi do Bostonu. Syn Robbie (Justin Chatwin) si bez dovolenia požičia jeho automobil, Ray ho chce začať hľadať, keď si všimne neobvyklých poveternostných javov. Blíži sa záhadná búrka so silnými bleskami. Ray sa ide aj s dcérou Rachel (Dakota Fanning) schovať do domu. Búrka vyradí z prevádzky všetky elektronické zariadenia, nefungujú televízory, telefóny, dokonca ani automobily. Ray sa vydáva na prieskum. Cestou stretne miestneho mechanika a poradí mu, nech vo vozidle vymení cievku.
Ferrier sa dostane s ostatnými na križovatku a je svedkom vztýčenia obrovského trojnohého stroja zo zeme. Tripod zahúka a spustí streľbu do ľudí, ničí svojimi lúčmi všetko, čo mu stojí v ceste. Ray nájde Robbieho a vracia sa pre Rachel, aby s deťmi odišiel preč, zatiaľ čo tripody demolujú mesto. Prichádza do domu Mary Ann, kde strávi noc v úkryte. Nie je pokojná, explózie sa ozývajú po celú dobu. Ráno vyjde von a uvidí na ulici trosky havarovaného lietadla Boeing 747. Stretne sa s reportérskou dvojicou, ktorá zbiera jedlo z trosiek. Reportérka mu ukáže záznam búrky a domnieva sa, že tripody museli byť v krajine ukryté tisíce rokov. Pri invázii sa do nich dostali votrelci cez ony silné výboje.
Ray sa rozhodne odísť s deťmi za svojou bývalou ženou a jej rodičmi do Bostonu. Robbie sa pokúsi pridať k okolo prechádzajúcej armáde, ale otec so sestrou ho zastavia. Pri prejazde mestom sa musia vzdať svojho auta, aby si zachránili holé životy (pojazdný automobil predstavuje veľké lákadlo pre ozbrojencov). Neskôr sa presunú na trajekt, ktorý je potopený pri útoku tripodov. Rodina je svedkom boja vojakov s votrelcani. Robbie je odhodlaný zúčastniť sa boja a Ray ho už nedokáže udržať. Následne je odpor vojakov ľahko odrazený tripodmi, ktoré sú vďaka energetickým štítom takmer nezničiteľné. Pri úteku sa Ray s Rachel ukryjú v dome Harlana Ogilvyho (Tim Robbins), ktorý na nich zavolá a pozýva ich do pivnice svojho domu. Harlan prišiel o celú rodinu a chce sa pomstiť. Jeho aktivita ich stojí skoro život, keď sa takmer prezradia počas pátrania mimozemskej prieskumnej kamery v ich pivnici. Neodhalí ich ale ani skupina niekoľkých votrelcov. Ráno utrpí Ogilvy psychický otras, keď vidí tripody vysávajúce z ľudí krv. Všade okolo je červené pletivo mimozemských tkanív. Ray je donútený ho zabiť, aby svojim revom nepritiahol pozornosť votrelcov. Dvojicu odhalí druhá chapadlovitá sonda, ktorú Ray takmer odsekne. Rachel utečie von a je zajatá tripodom. Ray vybehne von a v poškodenom vojenskom vozidle Humvee nájde granáty. Jeden z nich odpáli, aby prilákal tripod. To sa mu podarí a je rovnako zajatý. V transportnom košíku je okrem neho a Rachel niekoľko ďalších ľudských zajatcov. Rachel je v šoku, raz za čas sa spustí do košíka chápadlo a vysaje jedného zo zajatcov. Ďalšia z obetí má byť Ray, ale ostatní ľudia pochopia jeho zámer odpáliť granáty. Zavesia sa na neho a chápadlo ho nedokáže nasať. V tripode explodujú granáty a stroj padá k zemi, ľudia sú voľní.
Ray s dcérou Rachel prichádza do Bostonu, kde si všimnú rozpadajúceho sa a prachnivujúceho mimozemského pletiva. Tripody sa začínajú správať neisto a zmätkujú. Ray zaregistruje vtáky v blízkosti jedného tripoda a upozorní na to obďaleč stojaceho vojaka. Znamená to, že stroj nie je chránený energetickým štítom. Vojaci tripoda ostreľujú z ramena odpaľovanými raketami a poškodia ho natoľko, že sa zrúti k zemi. Vojaci aj civilisti sa k nemu opatrne približujú. Na tripode sa otvorí poklop a vytečie z neho hnojivo. Je vidieť umierajúceho votrelca.
Ray a Rachel sa stretnú s Mary Ann u jej rodičov (hrajú Ann Robinson a Gene Barry - účinkovali vo filme "The War of the Worlds" z roku 1953) a k ich prekvapeniu i s Robbiem, ktorý nejakým spôsobom prežil masaker na kopci v blízkosti Ogilvyho domu.

</doc>
<doc id="29923" url="https://sk.wikipedia.org/wiki?curid=29923" title="Európske združenie voľného obchodu">
Európske združenie voľného obchodu

Európske združenie voľného obchodu (EZVO; po anglicky "European Free Trade Association" - EFTA) bolo založené 3. mája 1960 ako alternatíva pre európske štáty, ktorým nebolo umožnené alebo nechceli vstúpiť do Európskych spoločenstiev. Na rozdiel od Európskej únie nemalo smerovať k integrácii, cieľom bolo zlepšiť ekonomickú spoluprácu v Európe.
Zmluva bola podpísaná 4. januára 1960 v Štokholme (tzv. Štokholmská konvencia). V súčasnosti má EFTA týchto členov:
Do EÚ odmietajú vstúpiť z dôvodu výnimočnosti svojich ekonomík. Členské štáty EFTA navyše spoločne uzavreli zmluvy o voľnom obchode s mnohými štátmi sveta. V roku 1992 bola podpísaná dohoda o Európskom hospodárskom priestore (EHP), cieľom ktorého je slobodný pohyb tovarov, služieb, osôb a kapitálu. Európsky hospodársky priestor zahŕňa členské štáty EÚ a EFTA (okrem Švajčiarska, ktoré vstup do EHP odmietlo v referende).
Členovia EFTA.
Zakladateľmi EFTA boli Dánsko, Nórsko, Portugalsko, Rakúsko, Spojené kráľovstvo, Švajčiarsko, Švédsko. :
Spojené kráľovstvo spolu s Dánskom a Nórskom už 15 mesiacov po založení EFTA požiadali o vstup do EHS. Dánsko a Spojené kráľovstvo vystúpili z EFTA a stali sa členmi EHS až v roku 1973, ich predchádzajúca snaha bola blokovaná Francúzskom. Švajčiarsko do EHS nevstúpilo kvôli odmietavému stanovisku v referende.
Poznámky:
Zdroje.
http://www.europskaunia.sk/europske_zdruzenie_volneh2 

</doc>
<doc id="29924" url="https://sk.wikipedia.org/wiki?curid=29924" title="The Flowers Of Romance">
The Flowers Of Romance

The Flowers of Romance bola raná punková skupina, založená v lete roku 1976 Jo Faullom a Sarah Hallovou. O hudobnej skupine viac-menej nemôže byť reč, pretože táto skupina nikdy nehrala naživo ani nevydala žiadne nahrávky, šlo iba o stretnutia na hudobné skúšky.
Podobne ako London SS a Masters of the Backsides je teda táto skupina známa pre množstvo členov, ktorí sa neskôr stali známi, ako Sid Vicious zo Sex Pistols či Keith Levene, skorý člen skupiny The Clash a neskôr Public Image Ltd. alebo Palmolive a Viv Albertine zo skupiny The Slits.
Meno skupiny bolo neskôr použité ako názov albumu skupiny Public Image Ltd., album "Flowers of Romance" z roku 1981.

</doc>
<doc id="29928" url="https://sk.wikipedia.org/wiki?curid=29928" title="Der er et yndigt land">
Der er et yndigt land

Der er et yndigt land je dánska hymna.

</doc>
<doc id="29929" url="https://sk.wikipedia.org/wiki?curid=29929" title="Miranda">
Miranda

Miranda môže byť:

</doc>
<doc id="29930" url="https://sk.wikipedia.org/wiki?curid=29930" title="Voda">
Voda

Voda alebo aqua (chemický vzorec H2O, podľa tradičného názvu oxid vodný, novší systémový názov oxidán) je chemická zlúčenina vodíka a kyslíka. Je základnou podmienkou pre existenciu života na Zemi. Za normálnej teploty a tlaku je to bezfarebná, číra kvapalina bez zápachu a chuti. V prírode sa vyskytuje v troch skupenstvách: v pevnom (sneh, ľad), v kvapalnom (voda) a v plynnom (vodná para).
Je najrozšírenejšou látkou na povrchu Zeme. Je podstatnou zložkou biosféry a popri pôde má prvoradý význam na zabezpečenie výživy ľudstva. Tvorí 70 % ľudského tela a je nevyhnutná pre rastliny a živočíchy.
Vlastnosti.
Chemické.
Sú podmienené obsahom rozpustených látok vo vode.
Senzorické.
Môžeme ich zistiť ľudskými zmyslovými orgánmi: teplota, farba, zákal, priehľadnosť, pach a chuť.
Voda v prírode.
Výskyt vôd.
Voda sa ako jediná látka na zemi prirodzene vyskytuje vo všetkých troch skupenstvách.
Tuhé skupenstvo.
Voda sa v podobe ľadu a snehu vyskytuje vo veľkých nadmorských výškach, pričom výška, v akej sa ľad so snehom prirodzene nachádza sa smerom k pólom postupne znižuje. Takmer celá plocha Antarktídy a Arktídy je väčšinu roka zaľadnená. Taktiež sa sneh a ľad vo veľkom množstve vyskytujú v miernom pásme v období zimy, kedy kvapalná voda samovoľne zamŕza a zrážky sú v podobe snehu.
Kvapalné skupenstvo.
V kvapalnom skupenstve sa na Zemi voda vyskytuje v najväčšom množstve. Bežne sa vyskytuje v podobe jazier, riek, potokov, oceánov a morí, nachádza sa v pôde aj v močiaroch. Väčšina vody sa nachádza v oceánoch v podobe slanej vody, pričom pokrýva 71 % svetového povrchu (2,7 % z toho je sladká voda).
Plynné skupenstvo.
Vodná para sa nachádza v atmosfére a jej zastúpenie sa pohybuje od 1 do 4 percent.
Kvantové (dočasné pomenovanie).
Najnovšie objavené skupenstvo vody, ktoré vykazuje známky kvantového systému. V prírode sa našlo v supermalých kanálikoch šesťuholníkového prierezu vnútri minerálu beryl, ktorého odrodami sú aj drahokamy akvamarín a smaragd. 
Zjednodušene môžeme povedať, že "tunelovanie" spočíva v tom, že častica (v tomto prípade celá molekula vody) môže prekonať bariéru, t. j. "pretunelovať" sa cez ňu a byť súčasne na jej oboch stranách, resp. hocikde vnútri bariéry.
Kolobeh vody v prírode.
Zem prijíma žiarenie zo Slnka, zemský povrch sa zahrieva, voda sa premieňa na paru, ktorá vystupuje do atmosféry. V chladnejšom prostredí atmosféry sa vodné pary kondenzujú, tvoria oblaky, v kvapalnej alebo tuhej forme padajú na zemský povrch a začnú po ňom ihneď stekať alebo do neho vnikať. Časť spadnutých zrážok sa vyparí a pokračuje naďalej v obehu.
Získanie pitnej vody z morskej.
Najjednoduchším odsoľovacím zariadením je destilačný prístroj, v ktorom sa vodné pary odvedú z varnej nádoby a skondenzujú v zbernej nádobe. Jednoduchý solárny destilačný mechanizmus možno zostrojiť v podobe sklenenej kupoly nad nádržou so slanou vodou. Voda sa vplyvom tepla slnečných lúčov zahrieva, odparuje, kondenzuje na skle kupoly, steká po ňom dole a zhromažďuje sa v zberných kanálikoch na okraji kupoly. Pri ploche sa takto dá vyrobiť 45 litrov pitnej vody za deň.
Pri väčšom množstve vody sa zahrieva voda nad bod varu v tlakovej nádobe – neprechádza varom. Potom sa vypúšťa do oddelenej komory s nižším tlakom, kde sa jej časť vďaka rozdielu tlakov odparí a skondenzuje na rúrkach, ktorými sa do varnej nádoby privádza studená morská voda. Teplá slaná voda, ktorá sa neodparila v prvej komore, postupuje do druhej s ešte nižším tlakom. Tam sa časť z nej opäť odparí a skondenzuje.
Moderné odsoľovacie systémy, vybudované na princípe reverznej osmózy, sú efektívnejšie. Používajú plastové membrány s drobnými dierkami, ktoré prepustia molekuly vody, ale zadržia väčšie molekuly soli. 
Výroba zariadení na premenu morskej vody na pitnú je veľmi nákladná.
Znečistenie vody.
Voda sa znehodnocuje chemickými látkami, ropnými produktmi, ťažkými kovmi, rádioaktívnym odpadom, splaškovými vodami a mikroorganizmami. Medzi najväčšie zdroje znečisťovania patrí výroba celulózy a papiera, spracovanie ropy – ropné uhľovodíky spôsobujú pachové a chuťové závady vôd.
Využitie človekom.
Človek pre svoju dennú potrebu využíva pitnú vodu. Na pitnú vodu sa musí upravovať povrchová voda (vo vodárňach). Najskôr sa nechajú usadiť tuhé látky, potom sa do vody pridávajú chemické látky. Tieto s nečistotami tvoria zrazeninu, vznikajú vločky, ktoré sa usadzujú na dno. Takto upravená voda sa prefiltruje cez pieskový filter. Filter zachytí neusadené vločky a iné nečistoty. Nezachytí však napr. oleje, farby.
Voda v Slnečnej sústave.
Merkúr – Napriek extrémne vysokej teplote (Merkúr nemá prakticky žiadnu atmosféru, preto počas dňa na ňom vystupuje teplota na žeravých 430 °C, zatiaľ čo v noci na mrazivých −180 °C), pozorovania rádioteleskopom v Arecibo v roku 1992 naznačili, že v polárnych kráteroch, kam nikdy nesvieti Slnko, by sa mohol nachádzať ľad.
Venuša – Venuša má presne opačný problém s atmosférou ako Merkúr. Má ju až príliš hustú a to spôsobuje, že infračervené žiarenie nemôže unikať z planéty, čo má za následok zohrievanie jeho povrchu vysoko nad bod varu vody. Existencia vody v pevnom ani kvapalnom skupenstve teda nie je možná, asi 0,002 % venušianskej atmosféry tvorí vodná para.
Zem – Zem je planéta s druhým najväčším obsahom vody v Slnečnej sústave. Voda sa tu nachádza vo všetkých troch jej skupenstvách. Pokrýva okolo 71 % jej povrchu, z toho 97 % tvoria oceány, rieky, jazerá, moria, 2 % zaberajú ľadovce a 1 % zaberá voda v jaskyniach a v horninách. Prítomnosť tekutej vody na Zemi je kľúčová pre vývoj života na Zemi a tepelná kapacita oceánov bola a stále je dôležitá pre udržanie relatívne stabilnej teploty tejto planéty.
Mars – Na Marse sa voda v kvapalnom skupenstve už pravdepodobne nenachádza, ale rôzne jeho povrchové celky, ako "Valles Marineris", svedčia o tom, že pred niekoľko miliónmi rokov sa tam voda v tekutom skupenstve nachádzala.
Dnes sa na Marse voda nachádza iba vo forme ľadu na južnom póle. Je to zmes námrazy oxidu uhličitého a vodného ľadu.
Jupiter – Zdalo by sa, že na tejto obrej planéte sa voda nenachádza, ale nie je to pravda. Voda sa tu nachádza, hoci skutočne v nepatrnom množstve a spolu s najviac zastúpeným vodíkom, héliom a menej zastúpeným čpavkom, etánom, propánom a inými zlúčeninami vodíka tvorí jeho atmosféru. Voda existovala a existuje na jeho mesiaci Európa.
Jupiterov mesiac Európa je ľadom pokrytá kamenná guľa. Je možné, že pod jeho povrchom môže existovať kvapalný oceán, ktorý obsahuje viac tekutín, ako všetky pozemské oceány dohromady.
Saturn – Na Saturne sa voda síce nachádza, ale len pod jeho povrchom, pretože Saturn má najnižšiu hustotu zo všetkých planét Slnečnej sústavy. Táto hustota je ešte menšia ako hustota vody. Podľa astronómov však voda tvorí jednu z hlavných zložiek jadra Saturnu.
Urán – Hoci je Urán 4-krát väčší ako Zem, jeho hmotnosť je iba 14,5-krát väčšia ako hmotnosť Zeme. Preto materiál, ktorý ho tvorí, musí byť menej hustý ako na Zemi. Urán je príliš hmotný na to, aby jeho hlavnou zložkou bol vodík. Tvorí ho hlavne voda, metán a ľady čpavku. Je tiež hlavnou zložkou jeho jadra.
Neptún – Neptún sa stavbou a veľkosťou veľmi podobá Uránu. Rovnako ako Urán je Neptún tiež priveľmi hmotný na to, aby v pomere k svojej veľkosti pozostával len z vodíka. Jeho hlavnou zložkou je zmes vodného, čpavkového a metánového ľadu. Rovnako ako na Uráne, v Neptúne je tiež ľad jednou z hlavných zložiek jeho jadra.
Pluto – Voda v tuhom skupenstve sa na tomto telese (v minulosti považovanom za 9. planétu Slnečnej sústavy) vyskytuje v hojnom počte. Ľad s prímesami dusíka, oxidu uhoľnatého a metánu tvorí celý jeho tenký povrch a v plášti tvorí okolo 30 % z celkového množstva.
Filozofické pohľady na vodu.
Voda je podľa Tálesa základom vzniku a rozvoja všetkého súcna: ňou "chcel vysvetľovať vznik celého sveta a každej jednotlivej veci. Bol to prvý krok k vysvetľovaniu sveta z neho samého, a nie pomocou mimo objektívnych činiteľov. Voda je tiež prameňom pohybu a života."

</doc>
<doc id="29931" url="https://sk.wikipedia.org/wiki?curid=29931" title="Zoznam predsedov katalánskej Generalitat">
Zoznam predsedov katalánskej Generalitat

Toto je zoznam predsedov katalánskej Generalitat.

</doc>
<doc id="29932" url="https://sk.wikipedia.org/wiki?curid=29932" title="Mona Líza">
Mona Líza

Mona Líza alebo Mona Lisa () je obraz talianskeho renesančného umelca Leonarda da Vinciho, ktorého vznik je datovaný približne do obdobia rokov 1503 – 1505. 
Portrét zobrazuje Lisu Gherardini, manželku florentského obchodníka Francesca di Bartolomeo di Zanobi del Giocondo, oblečenú podľa súdobej florentskej módy, na pozadí pahorkatej krajiny. Pri pohľade na obraz pozornosť púta predovšetkým legendárny „záhadný úsmev“ Mony Lízy a jej prenikavý pohľad, ktorým akoby sa skutočne dívala z obrazu. Je to jedno z najznámejších umeleckých diel v dejinách výtvarného umenia.
Názov obrazu.
Hoci je tento obraz vo svete všeobecne známy pod názvom "Mona Lisa", v taliančine a španielčine sa preň používa názov "La Gioconda", vo francúštine "La Joconde". Oba varianty názvu odvíjajú svoj pôvod od mena zobrazenej dámy – „Lisa“ je jej krstné meno, pomenovanie „Gioconda“ je prispôsobené priezvisko jej manžela. „Monna“ (nepresne „mona“) je v taliančine zaužívaná skratka slova „madonna“ (doslova „moja pani“) a kedysi znamenalo "pani" pred vlastným menom. Názov "Gioconda" je tak trochu dvojznačný: okrem toho, že ide o priezvisko, po taliansky totiž znamená aj „veselá, rozmarná žena“. Táto verzia názvu teda korešponduje so záhadným úsmevom na perách portrétovanej dámy. Obe verzie názvu obrazu sú zaužívané až od 19. storočia. Leonardo sám obraz nepomenoval.
Múzeum v Louvri eviduje tento obraz pod názvom "Portrait de Lisa Gherardini, épouse de Francesco del Giocondo" ("Portrét Lisy Gherardini, manželky Francesca del Giocondo").
Kompozícia diela.
"Mona Líza" je podobizeň mladej ženy na pozadí pahorkatej krajiny so vzdialeným hmlistým horizontom. Dáma má vlasy zakryté čiernym priesvitným závojom. Pri detailnejšom pohľade si možno všimnúť, že tvár má dokonale zbavenú chĺpkov – nemá ani obočie, ani riasy na mihalniciach. Mona Líza je usadená v kresle, na pravej strane obrazu je vidieť jeho operadlo. Na operadle má dáma položené prekrížené ruky. Kompozícia je pravdepodobne situovaná ako pohľad na loggiu – v prvej tretine obrazu je hneď za postavou umiestnené zábradlie a po bokoch sa črtajú náznaky stĺpov ohraničujúcich výhľad. V pozadí je znázornená hornatá krajina, ktorou sa vinie kľukatá cesta s kamenným mostom ponad rieku. Svetlo dopadá z ľavej strany obrazu.
Technika.
Obraz je namaľovaný olejovými farbami na tenkej doske z topoľového dreva. Bol niekoľkokrát reštaurovaný a röntgenové analýzy odhalili prítomnosť troch skorších verzií "Mony Lízy" vo vrstvách pod súčasnou verziou obrazu.
Leonardo tu použil špeciálnu techniku maľby, ktorú označil názvom „sfumato“. Jej podstatou je nanášanie farieb vo viacerých veľmi jemných, priesvitných vrstvách tak, aby bol vytvorený dojem hĺbky, objemu a tvaru. Namiesto ostrých kontúr sfumato využíva hmlisté, mäkké tieňovanie, čím dáva možnosť veľmi presvedčivého zobrazenia svetla a priestoru. Dôležitý je dokonalý výber a miešanie farebných tónov a ich veľmi precízne nanášanie bez pozorovateľných prechodov. 
Slovo „sfumato“ je trpným príčastím talianskeho slovesa „sfumare“, ktoré znamená „zoslabiť“, „zjemniť“, „stlmiť“ (farby) alebo aj „rozplynúť sa ako dym“, a je odvodené od „fumo“, čo znamená „dym“. Samotný Leonardo charakterizoval sfumato ako maľbu "„bez čiar alebo hraníc, na spôsob dymu“".
História obrazu.
Leonardo začal pracovať na obraze počas svojho druhého pobytu vo Florencii, pravdepodobne v roku 1503, a prácu dokončil asi o tri alebo štyri roky neskôr. Toto svoje dielo si výnimočne obľúbil a pri svojich cestách ho brával vždy so sebou. Tak sa v roku 1516 obraz dostal do Francúzska, kam Leonardo pricestoval na pozvanie kráľa Františka I., aby pracoval na zámku Clos Lucé blízko kráľovho sídla v Amboise. Napokon František I. obraz kúpil do svojej zbierky. (Nie je jasné, či obchod zrealizoval sám Leonardo alebo až jeho dedič, gróf Francesco Melzi.)
Niekedy po Leonardovej smrti boli odrezané krajné časti z oboch strán obrazu. Pôvodne bola Mona Líza znázornená medzi dvoma stĺpmi, ako o tom svedčia staré kópie. Okraje základní týchto pôvodných stĺpov si možno všimnúť aj dnes.
Obraz bol umiestnený v zámku Fontainebleau, neskôr ho Ľudovít XIV. nechal vystaviť vo svojom zámku vo Versailles. Po Francúzskej revolúcii bol prevezený do Louvru. Napoleon ho nechal v roku 1800 umiestniť v spálni svojej manželky v Palais des Tuileries, o štyri roky bol však vrátený do Louvru. Počas francúzsko-pruskej vojny v rokoch 1870 – 1871 bol obraz z bezpečnostných dôvodov odvezený z Louvru a ukrytý niekde na území Francúzska.
Až do polovice 19. storočia obraz nebol nijako zvlášť známy. Až nastupujúca vlna symbolistov priniesla obrat a umelci začali s "Monou Lízou" spájať svoje predstavy o ženskej tajuplnosti. Naplno to vyjadril kritik Walter Pater, keď vo svojej eseji o Leonardovi z roku 1867 Monu Lízu opísal ako mýtické stelesnenie večnej ženskosti, ktoré je "„staršie než kamene, medzi ktorými sedí“" a ktoré "„už mnohokrát zomrelo a pozná tajomstvá hrobu“".
Sláva obrazu tak postupne narastala a prispela k tomu aj jeho krádež, ku ktorej došlo 22. augusta 1911. 7. septembra bol ako podozrivý z krádeže zatknutý básnik francúzskej avantgardy Guillaume Apollinaire. Na výsluch bol predvolaný aj jeho priateľ Pablo Picasso, obaja však boli neskôr prepustení ako nevinní. Spoločnosti priateľov Louvru ponúkla za obraz odmenu 25 tisíc frankov, anonym túto sumu dokonca zdvojnásobil. Nik sa však neozval. Verilo sa, že obraz je navždy stratený. Následne však vysvitlo, že obraz ukradol zamestnanec Louvru Vincenzo Peruggia – jednoducho ho vyniesol von schovaný pod kabátom. Krádež zorganizoval Eduardo de Valfierno, podvodník, ktorý poveril falšovateľa Yvesa Chaudrona výrobou kópií obrazu. Mal v úmysle ich predať ako stratený originál. Pretože originál na svoj podvod nepotreboval, po krádeži už viac Peruggiu nekontaktoval. Peruggia prechovával obraz vo svojom byte dva roky, stratil však trpezlivosť a napokon bol zadržaný pri pokuse o jeho predaj florentskému priekupníkovi s umením. Obraz bol vystavovaný po celom Taliansku a v roku 1913 sa vrátil do Louvru.
Počas druhej svetovej vojny bolo dielo prevezené z Louvru do bezpečia najprv na zámok Amboise, potom do opátstva Loc-Dieu a nakoniec do múzea Ingres v Montauban.
V roku 1956 bola spodná časť maľby vážne poškodená kyselinou. O niekoľko mesiacov neskôr niekto hodil do obrazu kameň. Aby sa podobné incidenty nemohli opakovať, je v súčasnosti obraz vystavovaný za bezpečnostným sklom.
Od 14. decembra 1962 do marca 1963 sa "Mona Líza" „predstavila“ v Spojených štátoch, kde bola za mimoriadneho záujmu vystavovaná v New Yorku a vo Washingtone. Podobne v roku 1974 sa predstavila v Tokiu a v Moskve.
Pred americkým turné v rokoch 1962 – 1963 bol obraz ohodnotený na účely poistenia na 100 miliónov amerických dolárov. Podľa Guinnessovej knihy rekordov sa tak "Mona Líza" stala najdrahším obrazom v dejinách. Iba nedávno ju predstihlo dielo Pabla Picassa "Garçon à la pipe" ("Chlapec s fajkou"), ktoré bolo vydražené za 104,1 milióna amerických dolárov 4. mája 2004. Ak však vezmeme do úvahy vývoj inflácie, pôvodných 100 miliónov USD z roku 1962 malo v roku 2004 hodnotu približne 608 miliónov USD.
6. apríla 2005 bol obraz po dôkladnom zreštaurovaní, analýze a dokumentácii v rámci Louvru premiestnený na svoje nové miesto v Salle des Etats (Sála štátov). Je vystavený v špeciálne skonštruovanom priestore s kontrolovanou klímou za ochranným sklom.
Totožnosť modelky.
Totožnosť dámy, ktorá bola modelom pre portrét, nie je s určitosťou známa. Podľa Leonardovho prvého životopisca Giorgia Vasariho je na obraze skutočná žena – Líza (Lisa), manželka spoločensky významného obyvateľa toskánskej Florencie Francesca di Bartolomeo di Zanobi del Giocondo. O del Giocondovi sa vie, že skutočne žil. Bol to bohatý obchodník s hodvábom a zároveň bol aj vplyvnou postavou vo vládnych kruhoch. O jeho manželke sa však toho veľa nevie. Lisa Gherardini sa narodila v roku 1479 a vychovávali ju v rodinnom sídle Villa Vignamaggio v Toskánsku. Za Francesca Gioconda sa vydala v roku 1495.
Na sklonku života Leonardo hovoril o portréte „istej florentskej dámy, ktorý maľoval podľa živého modelu na žiadosť Giuliana de'Medici“. Dôkazy o existencii vzťahu medzi Lisou Gherardini a Giulianom de'Medici sa nepodarilo objaviť, takže Leonardova poznámka sa mohla týkať aj niektorého z jeho dvoch ďalších portrétov žien. Neskôr k zmätku prispel aj anonymný výrok, podľa ktorého je "Mona Líza" portrétom samotného Francesca del Giocondo. Tu zrejme pramenia kontroverzné úvahy o tom, že na obraze je v skutočnosti portrét muža.
Dr. Lillian Schwartzová z Bell Labs v USA predpokladá, že Mona Líza je vlastne Leonardov autoportrét. Svoju teóriu opiera o výsledky digitálnej analýzy čŕt tváre Leonarda da Vinci a "Mony Lízy". Keď prevrátime Leonardov autoportrét a pomocou počítača ho spojíme s tvárou Mony Lízy, črty oboch tvárí dokonale súhlasia. Kritici tejto metódy oponujú tým, že podobnosť je dôsledkom faktu, že obe podobizne maľoval ten istý človek tým istým štýlom.
Maike Vogt-Lüerssenová je presvedčená, že svetoznámy tajomný úsmev patrí Izabele Aragónskej, milánskej vojvodkyni. Leonardo bol 11 rokov dvorným maliarom u vojvodu Lodovica Sforzu, ktorý bol strýkom jej manžela. Podobnosť tváre Mony Lisy s inými portrétmi Izabely je výrazná. Okrem toho Vogt-Lüerssenová verí, že vzor na látke tmavozelených šiat Mony Lízy je znakom jej príslušnosti k rodu Visconti-Sforza. Podľa tejto teórie je "Mona Líza" prvým portrétom milánskej vojvodkyne a v skutočnosti teda vznikla na jar roku 1489 (a nie až v roku 1503, ako to uvádzajú iné zdroje).
Existuje viacero dôvodov, prečo by "Mona Líza" mohla byť aj fiktívnym obrazom, výplodom Leonardovej predstavivosti. Na väčšine portrétov tej doby sú zachytené detaily, podľa ktorých je možné určiť príslušnosť zobrazenej osoby k niektorému rodu (rodine) alebo aspoň jej sociálny status. Na obraze "Mony Lízy" však takéto zjavné symboly nenachádzame. Ba čo viac, v Leonardových dokumentoch nie sú žiadne záznamy o objednávke tohto portrétu. Leonardo na ňom pracoval niekoľko rokov a potom ho opatroval viac než desať rokov, až do svojej smrti. Ak by bol obraz maľoval pre niekoho na objednávku, dalo by sa predpokladať, že ho po dokončení odovzdá tomu, kto si ho objednal, a nebude ho toľké roky prechovávať u seba.

</doc>
<doc id="29933" url="https://sk.wikipedia.org/wiki?curid=29933" title="Pachycefalosaury">
Pachycefalosaury

Pachycefalosaury alebo hrubohlavé dinosaury (lat. "Pachycephalosauria") bola skupina malých až stredne veľkých dinosaurov – bylinožravcov alebo všežravcov, blízko príbuzných rohatým dinosaurom (Ceratopsia). Tieto dvojnohé pevne stavané tvory so širokými bedrami mali vytŕčajúce lícne kosti (typický znak aj pre rohaté dinosaury), zhrubnuté lebečné kosti a kostenú obrubu na zátylku, ktorá trocha pripomínala počiatky kosteného goliera u primitívnych rohatých dinosaurov. Na tejto kostenej obrube, či tvárovej časti lebky, sa často nachádzali malé kostené hrbole. Slúžili zrejme samcom pri predvádzaní pred samicami, keďže na obranu pred dravcami vhodné neboli. 
Hrubohlavé dinosaury sú známe jedine z kriedových nálezísk severnej pologule, pričom v spodnej kriede sa vyskytovali ešte len zriedkavo. Najhojnejšie boli koncom kriedy v Ázii a Severnej Amerike.
Hrubé lebky.
Nadmerne zhrubnuté lebečné kosti boli snáď užitočné pri vzájomných súbojoch samcov v období párenia, keď do seba narážali hlavami v boji o samice ako dnešné barany. Ako je však možné, že otrasy nepoškodzovali mozog, je záhadou, keďže pevné kompaktné kosti, z akých sa skladali lebky týchto tvorov, nepohlcovali nárazy, hoci ich chrbtica bola na stlmenie nárazov dobre prispôsobená. Navyše, klenutá lebka zástupcov Pachycephalosauridae nebola na narážanie vhodná, pri kontakte by sa totiž všetka sila nárazu preniesla na jediný, najvyšší bod. Prečo však potom bývali lebky Pachycefalosauris také hrubé, keď neboli použiteľné pri vzájomných súbojoch? Možno mali Pachycephalosauria zvláštne upravené mozgové blany, čo však zo skamenelín nevieme zistiť. Je tiež možné, že sa udierali do bokov, pričom niektoré znaky chrbtice napovedajú, že chrbtica bola schopná uniesť aj silné nárazy. Lebky mohli mať, okrem iných funkcií a s pomocou kostenej obruby aj vizuálnu funkciu.
Horské zvieratá.
Je zaujímavé, že z hrubohlavých dinosaurov sa zvyčajne zachováva iba lebka, ktorá je spravidla ich najodolnejšou časťou tela. Táto situácia zodpovedá horským zvieratám, ktorých pozostatky sa zväčša zachovávajú len keď je ich kostra premiestnená do nižších polôh, čo zdržia práve najodolnejšie časti tela. Navyše, erózia v horách, zničilo ostatné kosti veľmi skoro. Vo vysokých polohách boli tieto pomerne bezbranné tvory tiež sčasti chránené pred dravcami, pred ktorými ich varoval jedine výborný čuch.
Systematika.
Pachycephalosauria sa delí, ak vynecháme bližšie nezaradené a primitívne rody, na dve podskupiny : plochohlavé Homalocephalidae (napr. rod Homalocephale) a Pachycephalosauridae-pachycefalosaury (napr. Pachycephalosaurus) s klenutými lebkami a v pomere k telu dlhšími chvostami. Homalocephalidae nebýva vždy braná za skupinu, niektorí odborníci ju považujú iba za vývojový medzistupeň medzi úplne primitívnymi druhmi a vyspelými Pachycephalosauridae.

</doc>
<doc id="29934" url="https://sk.wikipedia.org/wiki?curid=29934" title="Pachycephalosaurus">
Pachycephalosaurus

Pachycephalosaurus bol 4 až dlhý vyspelý hrubohlavý dinosaurus (Pachycephalosauria). Žil pred 69 až 65 miliónmi rokov, nájdený na západe Severnej Ameriky. Pachycephalosaurus je známy najmä z pozostatkov lebky. Jedna kostra pôvodne pripísaná tomuto rodu v skutočnosti patrila rodu príbuznému rodu Stygimoloch. Jediný doteraz známy druh je Pachycephalosaurus wyomingensis.
Opis.
Podobne ako iné Pachycephalosauria, mal Pachycephalosaurus dlhé zadné končatiny, značne dlhšie než predné, hoci nebol práve najlepším bežcom. Zhrubnuté kosti jeho lebky (až ) chránili mozog, no neboli pórovité, aby absorbovali prípadné nárazy. Lebka mala vďaka enormne zhrubnutým kostiam kopulovitý tvar. Ďalším znakom rodu Pachycephalosaurus sú početné kostené hrbole na lebke okolo kopuly, ktoré boli nad nozdrami zväčšené. Zuby tohto tvora pripomínali zuby malého dravého dinosaura rodu Troodon, išlo teda zrejme o všežravce.
Spôsob života.
V minulosti sa myslelo, že Pachycephalosaurus a jemu príbuzné rody využívali svoje zhrubnuté lebky pri vzájomných súbojoch – či už o samice alebo hierarchiu v stáde. Lebka týchto zvierat však nebola pórovitá, a neabsorbovala tak nárazy. Samce Pachycephalosaurov do seba nemohli narážať, kopulovité hlavy boli totiž okrúhle a neposkytovali dobrú kontaktnú plochu. Extrémne zhrubnuté lebečné kosti možno mali opodstatnenie aj iné, než iba na lákanie samíc, ako sa niekedy predpokladá. Pachycephalosaury nemuseli do seba narážať hlavami, ale počas súbojov sa hlavami buď pretláčali, alebo si narážali do trupov či bedier.
Vzhľadom na fakt, že z Pachycephalosaurov sa všeobecne zachovávajú iba odolné lebky, sa predpokladá, že žili vysoko v horách, kde sú zlé podmienky na fosilizáciu, pričom ich kosti do nižších údolí priplavili rieky.

</doc>
<doc id="29935" url="https://sk.wikipedia.org/wiki?curid=29935" title="Homalocephale">
Homalocephale

Homalocephale bol dlhý dvojnohý "marginocefalovec", bylinožravý alebo všežravý hrubohlavý dinosaurus (Pachycephalosauria) s plochou lebkou bez vystupujúcej kostenej klenby. Jeho hlava sa od tyla k zobáku skláňala smerom dole. Inak vyzeral ako typický príslušník Pachycephalosauria – mal dlhé zadné a krátke predné končatiny, zrejme s piatimi prstami, široké bedrá a dlhý chvost. Známy je z dobrých pozostatkov zahrňujúcich lebku a iné časti tela. Žil pred 70 miliónmi rokov, nájdený bol v Mongolsku. Jediný druh je Homalocephale calathocercos.

</doc>
<doc id="29936" url="https://sk.wikipedia.org/wiki?curid=29936" title="Stegosaury">
Stegosaury

Stegosaury alebo platňochrbté dinosaury (lat. "Stegosauria") bola skupina menších až veľmi veľkých mohutných bylinožravých dinosaurov patriacich medzi vtákopanvé dinosaury (Ornithischia). Najstaršie známe stegosaury sú datované do strednej jury, no niektoré spodnojurské "tyreofory" sem mohli patriť tiež. Posledné známe stegosaury vymreli zrejme koncom spodnej kriedy, keďže identita vrchnokriedových pozostatkov (Dravidosaurus) nie je spoľahlivá.
Znaky stegosaurov.
Zástupcovia skupiny Stegosauria sa vyznačovali malou, nízkou hlavou, stredne dlhým krkom a svalnatým, ohybným chvostom. Od krku po koniec chvosta sa stegosaurom tiahli v dvoch radoch kostené platne nahradené ostňami buď nad bedrami, alebo v polovici chvosta. Niektoré rody mali pár ostňov aj na pleciach a bedrách. Kostené platne stáli viac-menej vertikálne, trochu naklonené do strán. Nemali ochrannú úlohu, lebo boli krehké – v ich vnútri sa nachádzalo množstvo krvných ciev, takže zrejme slúžili na termoreguláciu, presnejšie povedané, pomáhali mohutnému telu zbavovať sa prebytočného tepla. Rovnako však slúžili ako okrasa samcom počas obdobia párenia, kedy sa im zrejme pestro sfarbili, aby mohli pútať pozornosť samíc. Krk stegosaurov chránili husto zoskupené kostené štítky, dedičstvo po ich predkoch príbuzných rodu Scelidosaurus. Kostené štítky chránili tiež boky týchto dinosaurov.
Systematika.
Stegosauria tvorí spolu s obrnenými dinosaurami (Ankylosauria) skupinu "Thyreophora", ktorá je radená medzi "vtákopanvé dinosaury" (Ornithischia). Samotné stegosaury zastupovali dve podskupiny – Stegosauridae a Huayangosauridae.
Huayangosauridae.
Čeľaď primitívnych a malých stegosaurov s pomerne malými platňami a dosť veľkými, pomerne vysokými lebkami. Tieto tvory mali zuby aj v prednej časti čeľustí pod nozdrami. Zatiaľ je dobre známy jediný rod, Huayangosaurus, no viaceré menej známe formy sem môžu patriť tiež.
Stegosauridae.
Zástupcovia tejto čeľade predstavovali vyspelejšie a zvyčajne väčšie stegosaury s menšími hlavami. Poznáme mnoho ich zástupcov, delených do dvoch podskupín: Kentrosaurinae s plátmi iba do polovice chrbta (ďalej boli nahradené ostňami) a na vyspelú Stegosaurinae s ostňami iba na konci chvosta.

</doc>
<doc id="29937" url="https://sk.wikipedia.org/wiki?curid=29937" title="Stegosaurus">
Stegosaurus

Stegosaurus („zastrašený/platňový jašter“) je veľmi dobre známy platňochrbtý dinosaurus (Stegosauria). Stegosaurus je známy z pozostatkov 80 jedincov, pričom mnohé kostry sú kompletné, a poznáme dokonca aj kostené štítky, ktoré mu nahusto chránili krk a menej husto boky. Žil pred 155 až 148 miliónmi rokov, nájdený na západe Severnej Ameriky, v období neskorej Jury.
Znaky.
Podobne ako iné stegosaury, i tento rod mal na chrbte dva rady kostených platní, ktoré sa striedavo v dvoch radoch tiahli od chrbta po chvost. Na krku a chvoste tieto rady splývali v jeden. Platne mával v pomere k telu dosť veľké a oproti takému rodu Tuojiangosaurus aj široké. Ich funkcia bola hlavne obranná, ale predpokladá sa aj termoregulačná. Na konci chvosta disponoval dvoma pármi až metrových tŕňov, hoci jeden druh stegosaura mal týchto párov dvakrát viac – teda 4. Stegosaurus žil, podobne ako väčšina ostatných "tyreoforov", väčšinou osamote, prípadne v menších skupinách. V porovnaní s objemným telom mal tento dinosaurus len maličkú hlavu s malým mozgom. Jeho veľkosť však bola v skutočnosti väčšia, ako sa v minulosti predpokladalo, lebo počas odlievania odliatku mozgu ostal v mozgovni sediment. Viaceré zdroje uvádzajú hmotnosť mozgu okolo 80 gramov, bol malý ako vlašský orech. Obýval rovinaté územia, kde sa živil nízkym porastom. Hmotnosťou by sa vyrovnal nosorožcovi a veľký bol asi ako autobus. Živil sa rastlinami a podľa najnovších nálezov z Portugalska, obýval Európu a Severnú Ameriku.
Paleobiológia.
Platne.
Najvýraznejším znakom Stegosaura sú rady kosoštvorcových kostených platní, vyrastajúcich z jeho chrbta, krku a chvosta. Aj napriek tomu, že je to jeden z najintenzívnejšie skúmaných dinosaurov, odborníci sa dlho nevedeli dohodnúť, ako boli platne na chrbte Stegosaura usporiadané, pretože neboli spojené s kostrou, ale iba uložené v kožovitom obale. Výskumníci dlho predpokladali, že boli celkom súmerné. Nedávne štúdie však ukázali, že boli umiestnené striedavo, pričom najväčšie, sa nachádzali v oblasti bokov a dosahovali až metrovú výšku.
Na účel týchto kostených platní existovali rôzne názory. Vedci sa pôvodne domnievali, že chránili Stegosaura pred útokmi dravých dinosaurov. Táto hypotéza je dnes veľmi nepravdepodobná, pretože aj tie najvyššie platne tvorila veľmi krehká kosť, proti mocným čeľustiam predátorov, akým bol napríklad Allosaurus, tak poskytovali len veľmi chabú ochranu. Oveľa pravdepodobnejšie je, že tieto dobre prekrvené chrbtové platne pravdepodobne slúžili na reguláciu teploty. Keď sklonil hlavu a platne otočil k slnku, slnečné teplo mohlo oveľa rýchlejšie zohriať mohutné telo. Keď chcel svoju telesnú teplotu znížiť, stačilo sa mu postaviť zadnou časťou k slnku, aby krvou zásobené platne vyžarovali telesné teplo. Ďalšia teória hovorí, že platne slúžili na predvádzanie sa a pomáhali samcom a samiciam rovnakého druhu, aby sa navzájom rozoznávali.
Potrava.
Stegosaurus a jemu príbuzné rody boli bylinožravce. Úspešné boli najmä koncom jury, kedy zaznamenali veľké rozšírenie. Paleontológovia sa domnievajú, že sa živili rastlinami ako sú napríklad machy, paprade, prasličky a cykasy. Podobne ako iné dinosaury (vrátane sauropódov), aj stegosaury prehĺtali gastrolity (žalúdočné kamene), ktoré im pomáhali rozdrviť rastlinnú potravu (je to dôležitá súčasť tráviaceho traktu živočíchov, ktorým chýbajú zuby na žuvanie). Takéto žalúdočné kamene dodnes používajú krokodíly, pštrosy a niektoré iné vtáky.
Druhy.
Dosiaľ bolo opísaných viacero druhov rodu Stegosaurus. Veľkosť týchto druhov, z ktorých sú viaceré často považované za synonymické, sa pohybovala od 5 (váha 2 tony) do 9 až (váha 5 ton s výškou v bedrách 3 až ).
V kultúre.
Stegosaurus patrí už od roku 1891 (kedy bola publikovaná prvá vierohodná rekonštrukcia kostry) medzi vôbec najznámejšie dinosaury. Objavil sa tiež v slávnom románe Arthura Conana Doyla "Stratený svet" z roku 1912. V roku 1982 bol Stegosaurus vyhlásený za štátneho dinosaura Colorada.

</doc>
<doc id="29938" url="https://sk.wikipedia.org/wiki?curid=29938" title="Huayangosaurus">
Huayangosaurus

Huayangosaurus bol len niečo vyše dlhý bylinožravý dinosaurus. Tento primitívny "stegosaurus" (Stegosauria) mal oproti neskorším formám pomerne vysokú a krátku hlavu, s početnými zubami aj v najprednejšej časti hornej čeľuste. Zobák mal teda dobre vyvinutý len na sánke. Do Huayangosauridae, ktorej je zároveň jediným istým členom, hoci sa do nej niekedy radia aj rody primitívne Tatisaurus a Regnosaurus. Zaujímavé je, že podobne ako vyspelé rody z čeľade "Stegosauridae", aj on mal na konci chvosta dva páry dlhých ostňov, ktoré boli zreteľne odlíšené od kostených dosiek na chrbte. Podľa všetkého disponoval aj dlhým ostňom na každom pleci. Patrí medzi najlepšie známe "stegosaury", keďže poznáme ako lebku, tak aj ostatok tela z približne pol tucta exemplárov. Žil pred približne 165 miliónmi rokov, nájdený bol v Číne.

</doc>
<doc id="29939" url="https://sk.wikipedia.org/wiki?curid=29939" title="Kentrosaurus">
Kentrosaurus

Kentrosaurus bol primitívny a pomerne malý stegosaurid (Stegosauridae), dorastajúci do dĺžky iba 3 až pri váhe približne . Tento štvornohý bylinožravý dinosaurus disponoval malými kostenými platňami, nad bedrami nahradenými radmi dlhých ostňov, ktoré sa tiahli až po špičku chvosta. Plochšie ostne mal ešte na pleciach a azda i na bedrách. S toľkými ostňami sa tento dobre chránený živočích nemusel báť prakticky žiadneho dravca dlhého do . Na rozdiel od väčšieho rodu Stegosaurus neobýval voľné priestranstvá ale pravdepodobne pralesy, čomu bola prispôsobená aj jeho veľkosť. Ide o najlepšie známeho primitívneho stegosaura, pričom sú známe pozostatky vyše troch desiatok jedincov. Žil pred 155 až 150 miliónmi rokov, nájdený v Tanzánii. Jediný druh je Kentrosaurus aethipicus.

</doc>
<doc id="29940" url="https://sk.wikipedia.org/wiki?curid=29940" title="Generalitat de Catalunya">
Generalitat de Catalunya



</doc>
<doc id="29941" url="https://sk.wikipedia.org/wiki?curid=29941" title="Katalánska Generalitat">
Katalánska Generalitat

Katalánska Generalitat (po katalánsky : "Generalitat de Catalunya", po španielsky "Generalidad de Cataluña") je Generalitat, čiže vládny systém / politická organizácia, Katalánska.
Súčasnosť.
V súčasnosti Generalitat pozostáva z týchto inštitúcií: 
Dejiny.
O vzniku pozri Generalitat. Od konca 13. storočia „Cort“, dovtedy zvolávaný kráľom, dostal inštitucionálnu podobu. Delil sa na tri "vetvy" – cirkevnú (v nej klérus), vojenskú (v nej šľachta) a ľudovú (nazývanú aj "kráľovská komora"; v nej kráľovské mestá). Súhrn týchto poslancov sa nazýval "general de Cathalunya" (doslova „všeobecné [zhromaždenie] Katalánska“). Zvláštna deputácia Cort-u vyberala medzi jednotlivými zasadaniami kráľovské dane.
V 14. storočí kráľ priznal "Corts"-om právo delegovať svoje fiškálne a kontrolné úlohy dvanástim stálym osobám, na čele s predsedom.
Pozri aj.
Zoznam predsedov katalánskej Generalitat

</doc>
<doc id="29942" url="https://sk.wikipedia.org/wiki?curid=29942" title="Generalitat">
Generalitat

Generalitat (po katalánsky zhruba "všeobecnosť", "väčšina") alebo po španielsky Generalidad je názov dvoch autonómnych regionálnych vládnych systémov Španielska (vlád pre tzv. „comunidades autónomas“): autonómnej vlády Katalánska a autonómnej vlády Valencie.
Meno vzniklo v 13. storočí ako názov stredovekých "Corts" - administratívnych zhromaždení/súdov Aragónskej koruny v Katalánskom kniežatstve a Valencijskom kráľovstve, ktoré obidva roku 1715 zrušil "Decreto de Nueva Planta" kráľa Filipa V..
Valencijská Generalitat bola „obnovená“ v roku 1982 a toto boli jej prezidenti: Joan Lerma, Eduardo Zaplana a Francisco Camps. O katalánskej pozri Katalánska Generalitat.

</doc>
<doc id="29944" url="https://sk.wikipedia.org/wiki?curid=29944" title="Podcasting">
Podcasting

Podcasty sú zvukové záznamy, ktoré autor alebo vydavateľ podcastu umiestňuje na internet v podobe súborov, najčastejšie vo formáte MP3, na ktoré odkazuje na webových stránkach. Podcasty možno počúvať priamo z web stránky ako stream avšak zmyslom podcastingu je počúvanie záznamov, vtedy, kedy to používateľovi vyhovuje alebo aj počúvanie bez pripojenia na internet, čo vyžaduje aby sa záznam uložil (stiahol) do zariadenia, čo môže byť počítač, tablet, mobil, prehrávač a pod. Podcasty často bývajú pravidelné relácie, preto má zmysel prihlásiť sa na ich odber (ang. subscribe alebo follow) a nastaviť sťahovanie vybraných záznamov (napríklad relácií rádiostaníc) pomocou softvéru alebo aplikácií (Apple podcasty, Google Podcasty, RSS, SoundCloud, Spotify, Podbeam, TuneIn a pod.) do zariadenia. 
Názov a história.
Koncept podcastu existuje od roku 2000. Vtedy sa hovorilo o 'audiobloggingu', pozri aj blog. V roku 2004 začal Ben Hammersley používať slovo podcasting, ktoré vzniklo spojením názvu prehrávača "iPod" ("pod") od firmy Apple a anglického slova "broadcasting" ("casting"), čo znamená vysielanie. Tento názov je zavádzajúci, pretože na prehrávanie a na využívanie podcastingu nie je iPod potrebný, ani nejde o vysielanie v tradičnom slova zmysle aj keď je pravda, že na vytvorenie takéhoto "vysielania" stačí len iPod. Slovenčina prijala tento názov bez zmeny. 
Slovo "podcast" bolo používané pre označenie jednotlivého záznamu zvukovej nahrávky ale aj pre označenie viacerých záznamov zaradených do "relácie". Niektorí vydavatelia nazývajú jednotlivé záznamy ako diely alebo epizódy (ang. episode) a svoje relácie (viac záznamov s rovnakým zameraním, ang. show) - aj ako programy, seriály alebo kanály (v Apple Podcasty seriály). 
Už v roku 2005 pridalo Apple Apple Podcasty do svojho hudobného prehrávača iTunes 4.9. a zoznam vtedy existujúcich relácií do iTunes Store. Už predtým, v septembri 2004, Apple podalo prihlášku na ochrannú známku na označenie "podcast". Táto žiadosť aj napriek doplneným zdôvodneniam im bola aj vďaka Wikipédii definitívne zamietnutá v roku 2006. Vďaka tomu sa stal "podcast" bežným slovom a aj bežným formátom. Ale je pravda, že viac ako polovica podcastov v roku 2016 bola globálne prehrávaná Apple softvérom Podcasts (po slovensky Apple podcasty).
New Oxford American Dictionary označilo “podcast” za slovo roku 2005. Tomáš Ulej 28. júla 2005 začal s vlastnými nahrávkami literatúry, ktoré uverejnil ako "prvý slovenský podcast". Avšak na Slovensko podcasty masovo prenikli až v roku 2018 (milióny prehratí, desaťtisíce pravidelných poslucháčov). 
Princíp.
Technológiu pre vysielanie podcastov vymysleli Dave Winer a Adam Curry. Možnosť manuálne si stiahnuť obsah nejakej show do prehrávača v podobe MP3 súboru tu bola už predtým, ale práve zautomatizovanie sťahovania pomocou RSS urobilo podcasting zaujímavou novinkou. Podcasting má potenciál prekonať konvenčné rádio, kde čakáme na to, čo by nás mohlo zaujímať, novým spôsobom prehrávania, kde si my vyberieme, čo chceme počúvať a kedy to chceme počúvať. Je to ako rozdiel medzi televíznym vysielaním a DVD prehrávaním. DVD prehrávanie môžete kedykoľvek zastaviť a spustiť, pretočiť naspäť, môžete prehrávať aj iné DVD, pokiaľ vás to prvé omrzí a môžete preskočiť reklamy.
Podcast a Audio On Demand.
Rozhlasové spoločnosti rozlišujú podcasty od Audio On Demand (audio na vyžiadanie) takto:
Podstatný rozdiel spočíva teda v tom, že Audio On Demand môže byť aj jediná skladba, ktorá sa dá stiahnuť, avšak pri podcaste sa očakávajú najmä opakujúce sa relácie. Audio On Demand je pendantom častejšie používaného pojmu Video On Demand (VOD) (video na požiadanie), ktoré je podstatou streamovania (videa), ktoré používajú streamovacie služby ako napr. Youtube alebo Netflix. 
Počúvanie podcastu prehrávačom synchronizovaným s počítačom.
Podcast možno počúvať na zariadení s možnosťou pripojenia na internet a schopnosťou prehrávať zvuk, čo môže byť počítač, tablet, mobil, prehrávač a pod. Komplikovanejšou možnosťou (staršou, teraz používanou len tými, čo nemajú moderné zariadenie) je na prehrávanie použiť prehrávač (môže byť aj mobil a pod) synchronizovaným s počítačom, ktorý zabezpečí pripojenie na internet a stiahnutie súborov. Návod: 
Podcasting na Slovensku.
Na Slovensku sa podcasting relatívne neskoro rozšíril. Tomáš Ulej 28. júla 2005 "začal s vlastnými nahrávkami literatúry, ktoré som uverejnil pod hlavičkou prvý slovenský podcast" . K priekopníkom patrí :Rádio_FM (súčasť Rozhlas a televízia Slovenska). Tretí okruh verejnoprávneho rozhlasu spustil podcasting 1. apríla 2006. Okrem podcastov rádií mali relatívne skoro podcasty aj spravodajské servery, napríklad Teraz.sk (TASR), Denník N, SME a Aktuality. 
V roku 2020 vznikla stránku Podmaz.sk, na ktorej sú slovenské podcasty. Po registrácii, prihlásení je možné vytvárať si vlastné playlisty, vyhľadávať podľa kategórií a sledovať obľúbených slovenských autorov. 
Na jeseň 2021 vznikla stránka skpodcasty.sk (Dávid Tvrdoň a Matej Ohrablo), ktorá automaticky pridáva všetky slovenské podcasty do zoznamu. Na konci roka 2021 bolo v zozname evidovaných viac ako 1800 slovenských podcastov.
Skpodcasty.sk a shtoodio.com zorganizovali Orange Podcaste roka 2023, ktorý bol vyhodnotený v júni 2023.
Slovenské podcasty.
Príklady niektorých slovenských podcastov:

</doc>
<doc id="29948" url="https://sk.wikipedia.org/wiki?curid=29948" title="Katarína Koščová">
Katarína Koščová

Katarína Koščová (* 11. február 1982, Prešov) je slovenská speváčka, víťazka súťaže Slovensko hľadá Superstar z roku 2005. Jej sestra Veronika je herečka a speváčka.
Zo života.
Katarína Koščová má ukončené magisterské štúdium na Filozofickej fakulte Prešovskej univerzity odbor filozofia – estetika. Spievať začala spolu so sestrou Veronikou Koščovou v britsko-slovenskej skupine Heaven’s Shore. V roku 2004 sa prihlásila do súťaže Slovensko hľadá Superstar. V apríli 2005 s počtom SMS 611 886 túto súťaž vyhrala. Po skončení súťaže finalisti absolvovali koncertné turné po Slovensku, záznam z neho vyšiel na DVD. Katka na DVD spieva piesne „You oughta know“, „You had me“ a „Rome wasn't built in a day“.
V diváckej ankete Slávik 2005 bola Katarína Koščová nominovaná v kategórii speváčka a umiestila sa na štvrtom mieste. V tomto ročníku získala aj cenu "Objav roka 2005". Neskôr získala cenu mesta Prešov. V tomto meste každoročne organizuje benefičný koncert s názvom "Resuscitácia Prešov."
V súčasnosti Katka Koščová koncertuje najmä po Slovensku, Česku a Poľsku. V roku 2011 nahrala pieseň „Štědrý večer“, duet s českým spevákom Vojtěchom Dykom, ktorý bol zrealizovaný pre projekt producenta a textára Michala Horáčka "Český kalendář".
Česká kapela Nerez pod názvom Neřež v roku 2012 oslavovala 30. výročie svojho vzniku a účinkovala aj spolu s Katarínou Koščovou, ktorá zaspievala pesničky Zuzany Navarovej. V apríli toho roku účinkovala Katka Koščová v sérii deviatich koncertov, ktoré sa konali v Česku a na Slovensku. Pravidelne vyjadruje podporu LGBT komunite. 

</doc>
<doc id="29949" url="https://sk.wikipedia.org/wiki?curid=29949" title="Kjótsky protokol">
Kjótsky protokol

Kjótsky protokol (k Rámcovému dohovoru OSN o zmene klímy) je doplnok Rámcového dohovoru OSN o zmene klímy (text dohovoru je na Slovensku dostupný v Oznámení MZV SR č. 548/2006 Z.z.). Je to medzinárodná dohoda vyrokovaná v súvislosti s globálnym otepľovaním.
Štáty, ktoré podpísali tento protokol sa zaviazali znížiť ich emisie oxidu uhličitého a 5 ďalších skleníkových plynov, alebo sa zaviazali v obchode s emisiami ak udržiavajú alebo zvyšujú emisie ich plynov. Spolu 141 krajín sveta doteraz podpísalo tento protokol. Významnými výnimkami sú Spojené štáty a Austrália.
Ku kľúčovým mechanizmom a nástrojom Kjótskeho protokolu, ktoré sú zamerané na splnenie redukčných cieľov s ohľadom na špecifické podmienky krajiny, patria (a) "spoločné plnenie záväzkov" (čl. 6), (b) "mechanizmus čistého rozvoja" (čl. 12) a (c) "obchodovanie s ušetrenými emisiami" (čl. 17).
Protokol bol vyrokovaný v Kjóte v Japonsku v decembri 1997. Bol otvorený k podpisu 16. marca 1998 a uzatvorený 15. marca 1999. 18. novembra 2004 sa k nemu pridalo Rusko. Dohoda nadobudla platnosť 16. februára 2005.
Niektoré súčasné odhady naznačujú, že aj keby bol Kjótsky protokol úspešne a celkovo splnený, redukcie emisií by zredukovali zvýšenie globálnej priemernej teploty v rozpätí približne medzi 0,02 °C a 0,28 °C do roku 2050 (zdroj: Nature, október 2003), v porovnaní s predpokladaným zvýšením teploty v rozpätí medzi 1,4 °C a 5,8 °C od roku 1990 do roku 2100 predpovedaným IPCC. Mnohé kritiky a otázky environmentalistov hovoria, že požadované hodnoty Kjótskeho protokolu nedokážu výraznejšie znížiť emisie v budúcnosti. Zástancovia však uvádzajú, že Kjótsky protokol je prvým krokom, po naplnení ktorého UNFCCC vytýči ďalšie ciele.
Detaily dohody.
Podľa tlačovej správy "Environmentálneho programu OSN" (United Nations Environment Programme):
"Kjótsky protokol je legálne záväzná dohoda, na základe ktorej priemyselné krajiny znížia svoje kolektívne emisie skleníkových plynov o 5,2 % v porovnaní s rokom 1990 (ale s uvedením, že v porovnaní s hodnotami emisií ktoré sa očakávajú v roku 2010 v rámci Protokolu, výsledkom je 29% zníženie). Cieľom je všeobecné zníženie šiestich skleníkových plynov: oxidu uhličitého, metánu, oxidu dusíkatého, halogenované uhľovodíky (HFCs), perfluorované uhľovodíky (PFCs) a hexafluorid síry (SF6), vypočítané na priemer päťročného obdobia 2008 – 12. Národné ciele sa pohybujú od 8% redukcie pre Európsku úniu, 7% redukcie pre USA, 6% pre Japonsko, 0% pre Rusko, a povolené 8% zvýšenie pre Austráliu a 10% pre Island.”
Toto je dohoda dohodnutá ako doplnok Rámcového dohovoru OSN o zmene klímy (angl. United Nations Framework Convention on Climate Change – UNFCCC), ktorá bola prijatá na samite v Rio de Janeiro v 1992. Všetky strany UNFCC môžu podpísať alebo ratifikovať Kjótsky protokol, zatiaľ čo nestrany UNFCC nemôžu. Kjótsky protokol bol prijatý na tretej sekcii "Konferencie zmluvných strán" UNFCC v roku 1997 v Kjóte v Japonsku. Väčšina ustanovení Kjótskeho protokolu sa vzťahuje na vyspelé krajiny, vymenované v Prílohe I. UNFCCC.
Finančné záväzky.
Kjótsky protokol potvrdzuje princíp, že vyspelé krajiny platia a technologicky zásobujú ďalšie krajiny štúdiami a projektami spojenými s klímou. Toto bolo pôvodne potvrdené v UNFCCC.
Obchodovanie s emisiami.
Príloha I. pre každú krajinu odsúhlasila hranice emisií na hodnoty popísané v protokole, ale mnohé krajiny majú stanovené hranice nad ich súčasnú produkciu. Tieto “extra hodnoty” môžu byť nakúpené inými krajinami v rámci voľného obchodu. Takto napríklad Rusko, ktoré ľahko dosahuje svoje ciele, môže predať svoje kredity vo veľkých hodnotách krajinám, ktoré ešte nedosiahli svoje limity, napríklad Kanade. Takto niektoré krajiny môžu dosiahnuť svoje limity a poskytnúť finančné podnety iným, aby tak čo najskôr mohli urobiť.
Krajiny dosahujú svoje kredity aj prostredníctvom rôznych spoločných programov „"čistej energie"“ a „"výleviek oxidu uhličitého"“ (carbon dioxide sinks) formou lesov a iných systémov, ktoré zredukujú obsah CO2 v atmosfére. Mimovládna organizácia so sídlom vo Washingtone v správe “Vznikajúci obchod pre nazhromaždený CO2 v lesoch”, predpokladá $30-40/ton CO2 pre USA a $70-80/ton pre Európu. Holandsko nadobudlo kredity v hodnote 4 megaton emisií CO2 z Poľska, Rumunska a z Česka. Takéto dohody však tiež obsahovali podmienky o financovaní projektov. Keďže niektoré z týchto podmienok neboli splnené, množstvo nadobudnutých kreditov sa odvtedy znížilo.
Štatút dohody.
Pri nadobudnutí platnosti Kjótskeho protokolu vo februári 2005, dohodu ratifikovalo 141 krajín sveta predstavujúcich 61 % globálnych emisií. Krajiny, ktoré nepodpísali protokol v zmysle ratifikácie, ho podpísali ako symbolický akt. Podľa podmienok protokolu, tento nadobudne platnosť “ v deväťdesiaty deň po termíne, v ktorom nie menej ako 55 zmluvných strán Konvencie zahrnuté v Prílohe I., produkujúcich aspoň 55 % globálnych emisií CO2 z roku 1990, predložilo ich nástroje ratifikácie, akceptácie, schválenia alebo dosiahnutia.” Podmienka “55 strán” bola dosiahnutá 23. mája 2002, keď dohodu ratifikoval Island. Ratifikácia Kjótskeho protokolu Ruskom 18. novembra 2004 naplnila podmienku „55 percent“ a tým dohoda dňa 16. februára 2005 nadobudla platnosť. 
Revízie.
Protokol mal niekoľko otvorených otázok, o ktorých sa neskôr rozhodovalo na "Konferencii zmluvných strán" (Conference of Parties – COP). COP6 sa v roku 2000 pokúšala vyriešiť tieto otázky na stretnutí v Hágu, ale nebola schopná dosiahnuť dohodu kvôli sporom medzi Európskou úniou na jednej strane (ktorá presadzovala tvrdšiu dohodu) a USA, Kanadou, Japonskom a Austráliou a inými na druhej strane (ktoré chceli aby dohoda bola menej náročná a flexibilnejšia). V roku 2001 na ďalšom rokovaní (COP6bis) v Bonne sa schválili požadované rozhodnutia. Po niektorých ústupkoch sa podporovateľom protokolu (vedeným Európskou Úniou) podarilo presvedčiť Japonsko a Rusko k povoleniu väčšieho použitia “výleviek oxidu uhličitého”. COP7, ktorá sa uskutočnila od 29. októbra do 9. novembra 2001 v Marakéši ustanovila konečné detaily.
Súčasné pozície vlád.
Ku februáru 2005 podpísalo Kjótsky protokol 141 krajín zahŕňajúc Kanadu, Čínsku ľudovú republiku, Indiu, Japonsko, Nový Zéland, Rusko a 25 krajín Európskej únie, ako aj Rumunsko a Bulharsko. Šesť krajín podpísalo, ale doteraz neratifikovalo protokol. 
Z nich 3 sa patria medzi krajiny v Prílohy I. protokolu:
Nasledujúce krajiny podpísali, ale ešte neratifikovali protokol: Chorvátsko, Kazachstan a Zambia.
Pozícia Ruska.
Vladimir Putin schválil dohodu 4. novembra 2004 a OSN oficiálne uznala ratifikáciu Ruska 18. novembra 2004. Medzinárodná komunita sledovala schválenie protokolu Ruskom obzvlášť pozorne, pretože jeho súhlas 90 dní po tejto ratifikácii uviedol do platnosti Kjótsky protokol. Prezident Putin, spolu s ruským kabinetom, rozhodol v prospech protokolu v septembri 2004. 
Kjótsky protokol obmedzuje emisie percentuálnym nárastom alebo znížením vzhľadom na hodnoty z roku 1990. Od roku 1990 väčšina republík bývalého Sovietskeho zväzu prešla kolapsom, a tým aj produkcie ich emisií. Z tohto dôvodu nemalo Rusko žiaden problém s dodržaním záväzkov stanovených Kjótskym protokolom, pretože súčasné hodnoty emisií sú výrazne pod hodnotami cieľov. Naopak, vzniká tým možný prospech z predaja emisných kreditov iným štátom Kjótskeho protokolu, ktoré v súčasnosti produkujú viac ako sú ich cieľové hodnoty emisií.
Pozícia Európskej únie.
31. mája 2002 všetkých 15 vtedajších členov Európskej únie predložilo OSN relevantné ratifikácie.
Európska únia produkuje okolo 21 % globálnych skleníkových emisií, a zaviazala sa ich v priemere znížiť o 8 % oproti hodnotám emisií z roku 1990. Európska únia bola sústavne jedným z najhlavnejších podporovateľov Kjótskeho protokolu, tvrdo rokujúc s ostatnými stranami.
V decembri 2002 vytvorila EÚ v úsilí dosiahnuť vysoké ciele systém obchodu s emisiami. Kvóty boli zavedené do šiestich kľúčových odvetví priemyslu: energetického priemyslu, výroby ocele, cementu, skla, tehál a papiera. Sú tiež stanovené pokuty pre členské štáty, ktoré nedosiahnu svoje záväzky, začínajúc pri €40/ton CO2 v roku 2005, až po €100/ton v roku 2008. Súčasné plány EÚ predpokladajú, že v roku 2008 bude EÚ 4,7% pod hodnotami roku 1990.
Pozícia Spojených štátov amerických.
Spojené štáty americké, hoci sú signatármi protokolu, ho neratifikovali ale ani od neho neodstúpili. Protokol nie je legálne záväzný v USA, pokiaľ nie je ratifikovaný.
25. júna 1997, predtým ako sa začali rokovania o Kjótskom protokole, Senát USA schválil "Byrd-Hagelovu rezolúciu" v hlasom v pomere 95:0, ktorá určila stanovisko Senátu, že USA nebudú signatármi žiadneho protokolu, ktorý neobsahuje záväzné ciele a časový rozvrh pre ekonomicky vyvíjajúce sa, ako aj priemyselne vyspelé národy, pretože „by to spôsobilo vážne poškodenie ekonomiky USA“. 12. novembra 1998, vice-prezident Al Gore symbolicky podpísal protokol. Clintonova vláda, vedomá postoja Senátu ku protokolu, nikdy nepredložila protokol k ratifikácii.
Clintonova vláda vydala v júli 1998 ekonomickú analýzu, spracovanú "Radou ekonomických poradcov" (Council of Economic Advisors), ktorej záverom bolo, že obchod s emisiami s krajinami v Prílohe B/Prílohy I. a zúčastnenie sa s spolu s vyspelými krajinami na „ "Mechanizme čistého rozvoja"“, by podľa mnohých odhadov zredukovalo náklady na uskutočnenie opatrení Kjótskeho protokolu na 60 %.
Iné ekonomické analýzy – napríklad podľa "Kongresového rozpočtového úradu" a "Energetického oddelenia Energetického informačného vedenia", ale i iných – vykázali potencionálne veľký úbytok z HDP pri uplatnení Kjótskeho protokolu.
Bývalý prezident George W. Bush naznačil, že nemá v úmysle pristúpiť k ratifikácii dohody, nie pretože nepodporuje jej základnú ideu, ale kvôli napätiu, ktoré by tým vzniklo v ekonomike. Presadzuje tiež názor, že existujú nejasnosti v klimatologickom výskume. Okrem toho nie je spokojný s detailami dohody. Napríklad nepodporuje rozdelenie medzi krajinami Prílohy I. a inými. O dohode sa vyjadril nasledovne:
„ Druhým najväčším producentom skleníkových plynov je Čína. Doposiaľ je Čína oslobodená od záväzkov Kjótskeho protokolu. Toto je výzva, ktorá vyžaduje 100% úsilie, od nás ako aj od zvyšku sveta. Americká neochota prijať nedokonalú zmluvu by nemala byť vnímaná zo strany našich priateľov a spojencov ako nejaké zrieknutie sa zodpovednosti. Naopak, moja vláda sa zaviazala na vodcovskej role v otázkach klimatických zmien. Náš prístup musí byť zlučiteľný s dlhodobým cieľom stabilizácie koncentrácie skleníkových plynov v atmosfére.“
Čína produkuje 2,893 miliónov metrických ton CO2 za rok (2,3 t na obyvateľa). Toto je porovnateľné s 5,410 miliónmi z USA (20,1 t na obyvateľa) a 3,171 miliónmi z Európskej únie (8,5 t na obyvateľa). Aj keď je Čína v súčasnosti oslobodená, ratifikovala Kjótsky protokol a očakáva sa, že vyhlási samú seba za krajinu Prílohy I. protokolu v nasledujúcom desaťročí a tým už nebude oslobodená. V skutočnosti je Čína v produkcii emisií na obyvateľa jeden z najmenších producentov emisií na svete. "Obranná rada národných zdrojov" USA v júni 2001 uviedla: “Prechodom z uhoľných energií na čistejšie zdroje energií, zavádzaním efektívnych energetických programov a reštrukturalizáciou ekonomiky, Čína zredukovala emisie CO2 o 17 % oproti roku 1997.“
V júni 2002 vydala americká "Agentúra ochrany životného prostredia" Environmental Protection Agency (EPA) “ "Správu o činnostiach spojených s klímou 2002"”. Niektorí pozorovatelia interpretovali túto správu ako podporu protokolu, hoci správa sama o sebe explicitne nepotvrdzuje protokol. O rok neskôr výskumníci Kongresu, ktorí vyšetrovali legálny štatút protokolu navrhovali, že požiadavka podpisu UNFCCC môže zdržať a tým oslabiť proces napĺňania cieľov a účelu protokolu. Tiež, že prezident pravdepodobne nemôže uskutočniť aplikáciu protokolu sám, zatiaľ čo Kongres môže vytvoriť zákony zlučiteľné s jeho vlastnými cieľmi.
Postoj USA stojaceho mimo dohody ovplyvnilo niekoľko ďalších krajín vrátane Austrálie, Japonska, and Kanady, aby diskutovali o tom či ratifikovať dohodu, stavajúc sa do konkurenčnej nevýhody voči USA. Japonsko a Kanada neskôr protokol ratifikovali, súčasná austrálska vláda sa vyjadrila, že ho nemieni ratifikovať. Hoci sa hlavné austrálske opozičné strany zaviazali k ratifikácii v prípade že budú v takej pozícii, po tom čo bol premiér Howard znovuzvolený v roku 2004, zdá sa byť nepravdepodobné, aby Austrália podporila dohodu v blízkej dobe.
V júni 2005 ukázali interné dokumenty oddelenia Štátu, že vedenie firmy Exxon malo „aktívne zaangažovanie sa“ na určení politiky týkajúcej sa klimatických zmien, vrátane postoja USA ku Kjótskemu protokolu. Podnety s podnikateľskej lobistickej skupiny "Koalície globálnej klímy" Global Climate Coalition boli ďalším faktorom. Na stretnutí G8 v júni 2005 predstavitelia vlády vyjadrili túžbu po tom, aby sa „praktické záväzky priemyselných krajín mohli vyhnúť poškodeniu ich ekonomík“. Podľa tých istých predstaviteľov sú USA na ceste k splneniu ich záväzku znížiť intenzitu CO2 o 18 % do roku 2012.
Pozícia Kanady.
17. decembra 2002 Kanada ratifikovala dohodu. Toto bolo však sprevádzané opozíciou skupín podnikateľov, mimovládnych klimatologických vedcov a energetických koncernov, používajúc podobné argumenty ako v prípade USA.
Avšak následkom sú dodatočné komplikácie. USA sú kanadským hlavným obchodným partnerom (a naopak), a keďže kanadské spoločnosti musia platiť za emisie a americké nie, existuje obava, že kanadské spoločnosti nebudú schopné súťažiť v rámci spravodlivého obchodu. V jednom príklade spoločnosť predáva zemný plyn do USA, kde bude spálený v elektrickej továrni v USA na výrobu elektrickej energie. Tento plyn spálený v USA nie je objektom „Kjótskej dane“. Avšak, ak by bola tá istá továreň v Kanade, spálený plyn by bol zdanený. Toto má za následok, že tá istá energia stojí viac ak je produkovaná lokálne.
V roku 2005 sa bola výsledkom zvláštna „vojna svetov“ , najmä medzi vládou v Alberte (kanadský hlavný výrobca ropy a zemného plynu) a federálnou vládou. Existujú obavy, že Kjótsky protokol by mohol ohroziť národnú celistvosť, najmä v Alberte. Na zmiernenie týchto hrozieb sa federálna vláda snaží vyžiadať prídavné kredity na „čisté“ pohonné látky predávané v USA, najmä zemný plyn.
V septembri 2004 sčítanie ukázalo, že podpora Kjótskeho protokolu dosahuje v Kanade okolo 70 % a zahŕňa väčšinu obyvateľov Alberty. Najnižšia podpora je v Britskej Kolumbii, ale aj tam je väčšina naklonená v jeho prospech.
V decembri 2011 kanadský minister životného prostredia Peter Kent oznámil, že Kanada od Kjótskeho protokolu odstúpi. Ako dôvod udal, že protokol bez účasti USA a záväzných cieľov pre Čínu nemá zmysel. Kanada by takto len platila, pričom k zníženiu emisií aj tak nedôjde.
Pozícia Austrálie.
Austrália odmietla podpísať dohodu kvôli otázkam spojenými s protokolom. Austrálsky premiér John Howard argumentoval tým, že protokol by stál Austrálčanov pracovné miesta a že Austrália robí už teraz dosť na zníženie emisií. Federálna opozícia "Austrálska robotnícka strana" Australian Labor Party plne podporuje protokol a táto otázka je v súčasnosti intenzívne diskutovaná v politických ustanovizniach. Austrália je druhým najväčším svetovým producentom skleníkových plynov na obyvateľa.
V novembri 2007 po zvolení Kevina Rudda do funkcie premiéra Austrálie sa jeho vláda začala zaoberať ratifikáciou. Formálne vstúpila do platnosti v marci 2008, čím sa Austrália oficiálne pridala ku krajinám smerujúcim k zníženiu emisií skleníkových plynov.
Pozícia Indie.
India podpísala a ratifikovala Protokol v auguste 2002. Keďže India je oslobodená od rámca dohody, zo strany protokolu sa očakáva prospech týkajúci sa presunu technológií a s tým spojené zahraničné investície. Na stretnutí G8 v júni 2005 indický premiér Manmohan Singh vyzdvihol fakt, že emisie na obyvateľa rozvíjajúcich sa krajín sú len malým zlomkom emisií vyspelého sveta. Sledujúc princíp “"spoločne ale s rozličnou zodpovednosťou"", India zastáva stanovisko, že hlavná zodpovednosť na znižovaní emisií ostáva na vyspelých krajinách, ktoré naakumulovali emisie počas dlhého obdobia.
Podpora Kjótskeho protokolu.
Obhajcovia Kjótskeho protokolu prehlasujú, že znižovanie emisií má rozhodujúcu dôležitosť a sú presvedčení, že zvyšovanie koncentrácie CO2 spôsobuje zohrievanie zemskej atmosféry (pozri globálne otepľovanie). Tento názor je podporený atribučnými analýzami. Vlády všetkých krajín, ktorých parlamenty ratifikovali protokol ho podporujú. Najprominentnejší obhajcovia Kjótskeho protokolu pochádzajú z Európskej únie a z mnohých environmentalistických organizácií. OSN a niektoré národné poradenské organizácie (vrátane vedeckých akadémií štátov G8) vydali tiež správy v prospech Kjótskeho protokolu. Medzinárodný deň akcie je naplánovaný na 3. december 2005, súčasne so stretnutím zmluvných strán v Montreale. 
Mimovládna podpora v USA.
V USA existuje minimálne jedna študentská skupina Kyoto Now!, ktorej cieľom je využiť záujem študentov na podporu Kjótskeho protokolu. 15. novembra 2004 sa 9 severovýchodných štátov USA zapojilo do "Regionálnej iniciatívy proti skleníkovým plynom" (Regional Greenhouse Gas Initiative (RGGI)), ktorá predstavuje program zameraný na emisie a obchod na štátnej úrovni. Dúfa sa, že tento program na štátnej úrovni vyvinie tlak na federálnu vládu aby podporila Kjótsky protokol.
22. júna 2005 zahájilo 165 miest USA reprezentujúcich 35 miliónov Američanov pod vedením starostu Grega Nickelsa mesta Seattle širikonárodné úsilie miest na schválenie protokolu.
Analýzy výdavkov a ziskov.
Na posúdenie efektívnosti Kjótskeho protokolu je potrebné porovnať globálne otepľovanie s dohodou a bez dohody. Niekoľko nezávislých autorov sa zhoduje v názore, že dosah Kjótskeho protokolu na globálne otepľovanie je pravdepodobne veľmi malý. Dokonca aj niektorí obrancovia Kjótskeho protokolu sa zhodujú v tom, že jeho dosah je malý, ale považujú ho za prvý krok, ktorý je dôležitý viac z politického ako praktického hľadiska, pre ďalšie redukcie v budúcnosti dosahujúce možno až 70 %. UNEP hovorí, že “ "efektivita Kjótskeho protokolu záleží na tom, či stojí na dobrých základoch pre proces prevencie klimatických zmien, čo môže v budúcnosti viesť k väčším redukciám"”.
Hoci existujú veľké neistoty, Kjótsky protokol je možné zhodnotiť porovnaním výdavkov a ziskov. Ekonomické analýzy sa však rozchádzajú v názore či je Kjótsky protokol drahší ako globálne otepľovanie, ktorému sa vyhýba. Nedávny projekt "Kopenhágskeho konsenzu" ho nehodnotí veľmi vysoko, ale aj tak sa podľa neho javí, že má protokol všeobecný prospech. Obrancovia Kjótskeho protokolu argumentujú tým, že aj keď počiatočné redukcie skleníkových plynov môžu mať malý efekt, dávajú politický základ pre väčšie (a efektívnejšie) zníženia v budúcnosti. A tiež záväzky preukazujú preventívny postoj.
Opozícia voči Kjótskemu protokolu.
Dve významné krajiny USA a Austrália založili odmietnutie dohody na verejnom stanovisku svojich vlád. Niektorí verejní politickí experti, skeptickí voči hypotézam globálneho otepľovania, vidia Kjótsky protokol ako schému, ktorá buď spomaľuje rast svetových priemyselných demokracií alebo presúva bohatstvo do tretieho sveta, čo nazývajú globálnou socialistickou iniciatívou. 
Niektorí kritici hovoria, že existujú problémy s vedeckým podložením fenoménu globálneho otepľovania. Napríklad ruská vplyvná "Vedecká akadémia" sa vyjadrila, že rozhodnutie vlády dokazuje, že Kjótsky protokol je „čisto politický“ a nemá „žiadne vedecké podloženie“. Ruskí experti povedali prezidentovi Putinovi, že Kjótsky protokol je vedecky nepodložený nezmysel”. Andrej Iljanov, Putinov ekonomický politický poradca prirovnal Kjótsky protokol ku fašizmu. Niektorí kritici uvádzajú, že protokol zabráni alebo poškodí ekonomický rast.
Lipská deklarácia v roku 1997 nazvala Kjótsky protokol “nebezpečne zjednodušujúcim, celkom neefektívnym, ekonomicky deštrukčným voči pracovným miestam a životnému štandardu”. Avšak, väčšina podpísaných na Lipskej deklarácii boli nevedeckými alebo poverenými pracovníkmi v špecifickej oblasti klimatického výskumu. V júni 2003 adresovalo 46 expertov z oblasti klimatológie zo 6 krajín otvorený list budúcemu kanadskému premiérovi Paulovi Martinovi. Otvorený list predtým podpísalo 27 klimatológov a poslalo vtedajšiemu premiérovi Jeanovi Chrétienovi.
Niektorí argumentujú, že protokol nejde dostatočne ďaleko v znižovaní skleníkových emisií. V dôsledku toho sa uskutočnili nedávne vedecké výzvy na návrh uhlíkových kreditov, na výsadbu „Kjótskych lesov“ a porastov, ktoré majú redukovať globálne hodnoty CO2. Nedávne dôkazy ukázali, že toto môže v skutočnosti zvýšiť emisie CO2 v nasledujúcich 10 rokoch následkom rastu nových lesov a v pôde zachyteného CO2. Niektoré priemyselné krajiny urobili z uhlíkových kreditov dôležitú súčasť ich obchodnej stratégie, čím sa spochybňuje redukcia čistých hodnôt skleníkových plynov a tým i efektivita protokolu.
Medzi ďalšie patria argumenty niektorých odborníkov, ktorí predpovedajú, že aj keď sa vyspelé priemyselné národy dohodnú na redukcii emisií skleníkových plynov v rámci Kjótskeho protokolu, je pravdepodobné, že celosvetové emisie sa nezmenia. Ak priemyselné krajiny znížia svoje požiadavky na fosílne palivá, princíp dopytu a odbytu spôsobí, že svetové ceny uhlia, ropy a plynu sa znížia, čím sa fosílne palivá stanú dostupnejšími pre chudobnejšie národy. Títo odborníci predpokladajú, že sa zvýši použitie fosílnych palív (najmä uhlia) v krajinách mimo Prílohy I. protokolu, čo vyváži redukcie krajín v “Prílohe I”. 
Mnohí tvrdia, že Kjótsky protokol sa nezaoberá širším otázkam udržateľného rozvoja. Aj keď môže stanoviť medzinárodný základ pre reguláciu skleníkových plynov, nezaoberá sa inými otázkami udržateľného rozvoja, akým je napríklad rýchly nárast populácie v krajinách “mimo Prílohy I.” Naznačujú, že Kjótsky protokol predstavuje viac anti-priemyselnú agendu ako spravodlivý pokus o zmiernenie klimatických zmien.

</doc>
<doc id="29952" url="https://sk.wikipedia.org/wiki?curid=29952" title="Katka Koščová">
Katka Koščová



</doc>
<doc id="29955" url="https://sk.wikipedia.org/wiki?curid=29955" title="Gesta Hungarorum">
Gesta Hungarorum



</doc>
<doc id="29957" url="https://sk.wikipedia.org/wiki?curid=29957" title="Ankylosaury">
Ankylosaury

"Pozri aj pravé ankylosaury."
Ankylosaury (lat. "Ankylosauria") bola skupinou menších až veľmi veľkých bylinožravých dinosaurov s kosteným brnením tela, hojných počas obdobia kriedy. Ankylosaury nie sú známe z hromadných pozostatkov, poznáme však pomerne veľký počet ich rodov, čo svedčí o živote osamote, alebo v malých skupinách.
Znaky.
Zástupcovia Ankylosauria sa vyznačovali robustnou stavbou tela, mocnými kosťami, širokou postavou a krátkymi nohami. Zuby mali jednoduché, pomerne malé a slabé. V zhrubnutej koži chrbta, vrchnej strany krku a chvosta mali zasadené rady kostených štítov, medzi ktorými sa nachádzali rady menších štítkov. Obrnenú mali dokonca aj lebku, ktorú chránili kostené pláty.
Vývoj.
Najstaršie známe pozostatky pripísané ankylosaurom pochádzajú zo začiatku jury ("Bienosaurus"), kedy boli medzi obrnenými dinosaurami hojné primitívne "tyreofory" ako Scelidosaurus. Systematické zaradenie týchto pozostatkov je však problémové. Najstaršie isté ankylosaury pochádzajú zo strednej jury, no všetko to boli vzácne primitívne formy bez istého konkrétneho zaradenia. Neskôr, koncom jury, už dokázateľne existovali malí zástupcovia čeľadí "Nodosauridae" aj "Polacanthidae", ktoré začiatkom kriedy predstavovali pomerne dôležitú súčasť fauny veľkých dinosaurov. Počas spodnej kriedy sa tiež zjavila čeľaď "Ankylosauridae", ktorá koncom spodnej kriedy nahradila "Polacanthidae".
Systematika.
Ankylosauria vytvára so sesterskou Stegosauria (platňchrbté dinosaury) skupinu "Thyreophora", ktorá je radená medzi vtákopanvé dinosaury (Ornithischia). Ak vynecháme primitívne formy (napr. Minmi), delí sa na tri podskupiny:
Nodosauridae.
Nodosauridae (napr. Edmontonia alebo Sauropelta) bola primitívnejšia, celosvetovo rozšírená čeľaď ankylosaurov. Tieto dinosaury mali slabšie brnenie než ich príbuzní, zložené zo štítkov a z dopredu smerujúcich krčných, či plecových ostňov (vyvinuté najmä u vyspelých druhov). Najväčšie ostne pokrývali teda prednú polovicu trupu, kým chvost bol, zdá sa, menej chránený. Stavba končatín nodosauridov svedčí o schopnosti pritlačiť sa k zemi, aby chránili zraniteľné brucho.
Polacanthidae.
Polacanthidae (napr. Polacanthus) je čeľaď zatiaľ známa iba zo severnej pologule. Jej zástupcovia mali bedrá chránené veľkou kostenou platňou, kým prednú polovicu trupu a chvost im chránili dlhé ostré ploché ostne. Na konci chvosta podľa všetkého nedisponovali ani malým kosteným kyjom, ako sa voľakedy predpokladalo. Polacanthidae je známa od začiatku vrchnej jury, najväčší úspech dosiahla počas spodnej kriedy, pričom pred začiatkom vrchnej kriedy vymrela.
Ankylosauridae.
Ankylosauridae je skupinou vyspelých ankylosaurov, ktorých pozostatky sa doteraz našli iba na severnej pologuli. Kostené brnenie ankylosauridom netvorili pláty, ale tupé kostené ostne rôznych veľkostí, kostené hrče alebo mix oboch typov. Zástupcovia tejto skupiny mali široké lebky i zobáky (čo naznačuje menej vyberavé spásanie oproti "Nodosauridae" a "Polacanthidae" s úzkmi čeľusťami) a charakteristický ťažký kostený kyj na konci chvosta. Zo zadnej časti lebky im vyrastali smerom dozadu krátke tupé rohy so širokou základňou. Ich lebky chránili zrastené kostené pláty, pričom podaktoré rody mávali kostené aj očné viečka! Zuby neboli ankylosauridom veľmi potrebné, a tak ich mávali pomenej, niektoré formy dokonca zuby úplne stratili. Ďalej mávali zložitý systém nosných dutín, ktorý pomáhal vydávať zvuky a chladiť aj zvlhčovať suchý púštny vzduch, keďže početné rody obývali polopúštne a púštne oblasti (mnohé nálezy sa dobre zachovali práve vďaka tomu, že daný ankylosaurid zahynul počas piesočnej búrky). 
Rozoznávame dve podskupiny – Shamosaurinae a Ankylosaurinae (napr. Euoplocephalus). Shamosaurinae je menšou a primitívnejšou z nich.

</doc>
<doc id="29958" url="https://sk.wikipedia.org/wiki?curid=29958" title="Minmi">
Minmi

Minmi je rod dlhého pevne stavaného bylinožravca, primitívneho zástupcu skupiny Ankylosauria. Tento tvor je známy z pomerne dobrých pozostatkov, ktoré okrem iného zahrňujú aj skoro kompletnú kostru. Dlhú dobu bolo rodové meno Minmi najkratšie medzi dinosaurami, prednedávnom však tento titul prebral vtákovitý dinosaurus rodu "Mei". Minmi žil pred 112 miliónmi rokov, nájdený bol v Austrálii.
Polárny dinosaurus.
Svojho času bol rod Minmi rozšírený na pevnine tvorenej dnešnou Antarktídou a Austráliou. Obýval tak územie polárneho kruhu. Hoci vtedajšie podnebie nebolo až také chladné ako dnes, zimy sa rovnali tým, aké dnes poznáme v miernom pásme, k čomu ešte treba pripočítať polárnu noc.
Znaky.
Kostené brnenie tohto dinosaura sa skladalo z plochých gombíkovitých štítkov, ktoré pokrývali chrbát i krk a z plochých ostňov so širokou základňou, ktoré chránili bedrá a chvost. Vyznačoval sa zároveň dosť dlhými nohami a zvláštnymi štruktúrami okolo tŕňov stavcov, ktoré mu zrejme spevňovali chrbát počas rýchleho behu. Rod Minmi disponoval dobre chráneným bruchom, pokrytým veľkým množstvom maličkých kostených štítkov.

</doc>
<doc id="29959" url="https://sk.wikipedia.org/wiki?curid=29959" title="Edmontonia">
Edmontonia

Edmontonia bol veľmi veľký, až dlhý vyspelý "nodosaurid", štvornohý obrnený dinosaurus. Známy je z dobrých pozostatkov celkovo štyroch druhov, ktoré žili v rozmedzí približne 10 miliónov rokov. Medzi jeho pozostatky patrí napríklad viacero dobre zachovaných lebiek. Žil pred 75 až 65 miliónmi rokov, nájdený bol na západe Kanady a USA.
Telesné znaky.
Edmontonia bolo veľké zviera, v bedrách napriek relatívne krátkym končatinám skoro dva metre vysoké a vyše tri tony ťažké. Tento mohutný zver mal zrastenými kostenými platňami obrnenú hlavu, ktorá mala vďaka zužujúcemu sa rypáku pri pohľade zhora tvar hrušky. Tvar zubov a aj celkovej lebky naznačuje, že si v potrave dosť vyberal a prednosť dával mäkšej vegetácii. Disponoval tiež mohutnými dopredu smerujúcimi ostňami na pleciach, medzi ktorými sa nachádzali ploché kostené platne, chrániace väzy a krk. Vďaka nim sa nemusel spoliehať len na pasívnu obranu pred dravcami, ale mohol na ne aj zaútočiť tak, že im rozpárala brucho. Ak to nepomohlo, trup a chvost mal dobre chránený a pred zubami dravcov kosteným pancierom, hoci bez väčších kostených platní alebo ostňov. Dvojica najväčších kostených ostňov na pleciach zvykla byť akoby rozťatá, vybavená dvoma hrotmi.
Spôsob života.
Kostené zbrane nemusela edmontonia využívať iba na obranu pred dravcami, ale zároveň ich mohli využívať samce počas vzájomného zápolenia. Podobne ako iné ankylosaury, aj tento nodosaurid bol zväčša samotár, prípadne putoval krajinou v malých viac alebo menej náhodných skupinkách.

</doc>
<doc id="29960" url="https://sk.wikipedia.org/wiki?curid=29960" title="Sauropelta">
Sauropelta

Sauropelta (v preklade "jašter s pancierom") bol bylinožravý obrnený dinosaurus, primitívny zástupca čeľade Nodosauridae. Žil v spodnej kriede (pred 108 Ma), nájdený bol v USA (štáty Wyoming, Montana a možno aj Utah). Jeho jediný druh je Sauropelta edwardsorum.
Opis.
Tento trojtonový bylinožravec sa nemusel obávať prakticky žiadneho dravca. Dorastal do úctyhodných rozmerov (od nosa po chvost meral ) a v pevnej rohovinovej koži chrbta i vrchu chvosta mával veľké množstvo kostených štítkov. Z krku a pliec mu dokonca vyrastali dlhé, kužeľovité ostne, zrejme smerujúce do strán (na rozdiel od rodu Edmontonia). Rod Sauropelta sa ďalej vyznačoval značne dlhým a mohutným chvostom, pričom je pomerne dobre známy. Zachovali sa nám totiž napríklad prekrásne skameneliny trupu. Prednedávnom boli objavené aj ďalšie časti brnenia, okrem iného kostené platne chrániace chvost.

</doc>
<doc id="29961" url="https://sk.wikipedia.org/wiki?curid=29961" title="Polacanthus">
Polacanthus

Polacanthus, pevne stavaný bylinožravec, bol obrnený dinosaurus, ešte nedávno relatívne málo známy. Žil pred približne 130 až 125 Ma (spodná krieda), nájdený bol v Anglicku.
Opis.
Tento vývojovo primitívny zástupca čeľade Nodosauridae sa vyznačoval úzkou, dobre obrnenou hlavou a dvoma radmi dlhých ostňov v prednej polovici trupu, pričom boky mu chránili kratšie a plochšie ostne. Medzi štyrmi radmi týchto veľkých ostňov sa nachádzali rady menších kostených útvarov. Bedrá polakantovi pokrývala široká kostená doska, poskytujúca veľmi dobrú obranu pred akýmkoľvek útokom, ktorú navyše umocňoval svalnatý a zároveň ostnatý chvost. Šlo o pomerne hojného (na to, že bol ankylosaurom, ktoré žili zvyčajne osamote) dinosaura, pričom ho zastupovali aspoň dva druhy. Jeden bol v priemere dlhý, druhý až okolo dlhý a mohutnejší.
Druhy.
Poznámka: Rod Hoplitosaurus z USA bol v minulosti považovaný za druh rodu Polacanthus.

</doc>
<doc id="29962" url="https://sk.wikipedia.org/wiki?curid=29962" title="Euoplocephalus">
Euoplocephalus

Euoplocephalus bol 6-7 m dlhý vyspelý ankylosaurid, svojho času najhojnejší obrnený dinosaurus na území vtedajšej Severnej Ameriky. Známy je z pozostatkov viac než štyroch desiatok jedincov. Žil pred 75 až 70 miliónmi rokov, nájdený bol na západe Kanady a USA. Jediný druh bol Euoplocephalus tutus.
Opis.
Disponoval výzorom typického ankylosaurida. Mal dlhý chvost, masívny trup s mocnými bedrami, pomerne krátke končatiny a krátku, širokú lebku. Na konci chvosta sa mu nachádzal ťažký kostený kyj, úderom ktorého dokázal lámať kosti aj najväčším dravcom. Trup, krk a časť chvosta mal Euoplocephalus pokrytý radmi menších tupo zakončených kostených ostňov. Dvojicu väčších ostňov mal nad pleciami a na kreni chvosta, kým krk mu chránili kostené platne. Niektoré ankylosauridy mali na rozdiel od Euoplocephala kostené brnenie zrejme viac jednotvárne. Lebka tohto tvora bola tiež výborne obrnená, s kostenými očnými viečkami a štvoricou tupých kostených výrastkov v zadnej časti lebky. 

</doc>
<doc id="29963" url="https://sk.wikipedia.org/wiki?curid=29963" title="Scelidosaurus">
Scelidosaurus

Scelidosaurus bol panciernatý bylinožravý dinosaurus, najväčší známy spodnojurský "tyreofor" ("Thyreophora"). Jediným druhom je Scelidosaurus harrisonii.
Známy je z pomerne kompletných pozostatkov. Žil pred približne 200 miliónmi rokov na území dnešného Anglicka a Arizony (USA).
Opis.
Scelidosaurus predstavoval na svoju dobu pomerne veľkého živočícha. S dĺžkou až 4 metre, váhou približne . a najmä veľkým počtom kostených štítkov v pevnej koži, ktoré mu v radoch lemovali krk, chrbát a chvost, bol dobre chránený pred akýmkoľvek dravcom. Tento mohutný tvor mal zadné končatiny síce dlhšie než predné, no váha prednej časti tela mu už nedovoľovala behať po zadných končatinách.

</doc>
<doc id="29965" url="https://sk.wikipedia.org/wiki?curid=29965" title="Snovonne">
Snovonne

Snovonne (* 7. máj 1984, Nitra) je slovenská speváčka rovnomennej hudobnej skupiny. Snovonne si je aj skladateľkou, textárkou a producentkou. Striedavo žije v Londýne a na Slovensku.

</doc>
<doc id="29966" url="https://sk.wikipedia.org/wiki?curid=29966" title="Hurghada">
Hurghada



</doc>
<doc id="29968" url="https://sk.wikipedia.org/wiki?curid=29968" title="Joseph Heller">
Joseph Heller

Joseph Heller (* 1. máj 1923, New York, New York, USA – † 12. december 1999, East Hampton) bol americký spisovateľ. Tématikou vojny nadväzuje na svojho predchodcu Ernesta Hemingwaya. Známy je vďaka svojmu satirickému románu "Hlava XXII".
Život.
Narodil sa v ruskej-židovskej prisťahovaleckej rodine (otec Isaac Donald Heller, matka Lena Hellerová) v Brooklyne, v New Yorku. Už od chlapčenských čias živil v sebe sen, že raz bude spisovateľom. Svoje detstvo prežil na Coney Islande.
Matka nebola veľmi nábožensky založená a tak si na to nepotrpela ani vo výchove. Ako päťročnému mu zomrel otec po nevydarenej operácii. Niektorí kritici si myslia, že práve táto skorá skúsenosť so smrťou ho viedla k použitiu smrti ako jednej z tém svojej literárnej tvorby. Heller mal ešte dvoch nevlastných súrodencov z otcovho prvého manželstva, s ktorými žili vo všadeprítomnej karnevalovej atmosfére na Coney Island. Práve toto prostredie, v ktorom vyrastal, sa spája s jeho ironickým a pokriveným humorom, ktorý je preňho charakteristický.
Po maturite na Abraham Lincoln High School odišiel na vojnu. Počas 2. svetovej vojny, podobne ako hlavná postava románu "Hlava XXII", lietal pre Vzdušné sily Spojených štátov v Európe. Absolvoval 60 náletov v B-25s nad Talianskom a Severnou Afrikou ako bombometčík. Avšak na rozdiel od negatívnych postojov voči vojne, ktoré vyjadril v "Hlave XXII", si, ako sám povedal, vojnu v skutočnosti užíval tak isto ako všetci, s ktorými Heller slúžil.
Po demobilizácii sa oženil a začal študovať na New York University, neskôr na newyorskej Columbia University a kratšiu dobu na Oxforde. Počas štúdia na univerzite sa pokúšal o niekoľko poviedok, ktoré však neboli úspešné. V rokoch 1950 – 1952 pôsobil ako učiteľ angličtiny na Pennsylvania State University, na rôznych vysokých školách potom občas krátkodobo prednášal aj v neskoršom období. Niekoľko rokov pracoval v oblasti inzercie pre časopisy "Time" a "Look a McCall´s". Román "Hlava XXII", mimochodom jeho prvotina, sa okamžite stal bestsellerom. Do roku 1975 pôsobil na City College v New Yorku ako mimoriadny profesor angličtiny. V decembri 1981 sa uňho prejavili príznaky vážneho neurologického ochorenia Guillain – Barrého syndrómu a ochrnul. Jeho žena Shirley, s ktorou mal dcéru Eriku a syna Teda sa s ním rozviedla v roku 1986. Potom sa oženil s Valeriou, jeho bývalou ošetrovateľkou z nemocnice.
V roku 1999 ako 76-ročný zomrel na srdcový infarkt vo svojom dome v meste East Hampton v štáte New York.
Tvorba.
Heller využíva k svojej kritike najúčinnejšie zbrane – satiru, humor a hlavne absurditu (aby ukázal, že vojna je absurdná).

</doc>
<doc id="29970" url="https://sk.wikipedia.org/wiki?curid=29970" title="Uncanny valley">
Uncanny valley

Uncanny valley (doslova "bizarné údolie/sedlo") patrí medzi princípy robotiky a popisuje emocionálne reakcie ľudí na robotov a na iné nie-ľudské entity. Teóriu vytvoril japonský robotik Masahiro Mori koncom 70. rokov 20. storočia vďaka psychologickým experimentom, v ktorých meral reakcie ľudí na robotov rozličného stupňa antropomorfizmu.
Podstatou teórie je, že čím väčšmi je robotov výzor a pohyb podobný ľudskému, tým viac sa zvyšuje empatia a pozitívna emocionálna reakcia človeka na neho až do bodu, v ktorom sa robot stáva pre človeka odpudivým. Naopak, čím menej je výzor a pohyb robota rozlíšiteľný od ľudského, tým viac sa emocionálna reakcia človeka opäť stáva pozitívnou a dosahuje náklonnosti podobnej človeka k človeku.
Táto oblasť odpudivých reakcií zapríčinená robotom, ktorý sa pohybuje a vyzerá takmer alebo úplne ako ľudská bytosť, sa volá "uncanny valley". Názov sa vzťahuje na to, že ľudsky vyzerajúci robot pripadá človeku „čudný“ a preto u človeka nevyvolá predpokladané empatické reakcie.
Fenomén možno vysvetliť domnienkou, že ak je entita dostatočne ľahko odlíšiteľná od ľudskej bytosti, nie je pre človeka problém prejaviť jej empatiu. Na druhej strane, ak je entita veľmi (no nie úplne) podobná ľudskej bytosti, každá jej neľudská vlastnosť bude vyčnievať, čo vedie k „divnému“ pocitu.
Niektorí robotici túto teóriu kritizovali za pomoci argumentácie, že Mori nemá žiadne podklady pre pravú stranu grafu, keďže ľudsky vyzerajúce roboty je technicky možné vyrobiť až v súčasnosti (aj to iba čiastočne). David Hanson, robotik, ktorý vyvinul realistickú robotickú kópiu hlavy jeho priateľky, povedal, že podstata "uncanny valley" bola "„naozaj pseudovedecká, ale ľudia ju brali ako vedu.“" Sara Kiesler, výskumníčka vzťahov ľudí k robotom na Carnegie Mellon University overila, či je teória "uncanny valley" pravdivá, s komentárom: "„máme dôkazy, že pravdivá je, ale aj dôkaz, že pravdivá nie je.“"
Uncanny valley vo filmoch.
Hoci pôvodne vychádzal z informácií zozbieraných počas pokusov aplikovaných len na robotiku, princíp platí aj pre postavy vytvorené počítačovou animáciou CGI. Kritik amerických filmov Roger Ebert aplikoval domnienku "uncanny valley" na použitie mejkapu a oblečenia humanoidných stvorení vo filmoch.
"Uncanny valley" bol považovaný za dôvod ťažkostí a problémov pri výrobe počítačom animovaných postáv. Kritici počítačom animovaných filmov sa niekedy odvolávajú na "uncanny valley" pri vysvetľovaní ich odporu voči niektorým filmom. To nás privádza k záveru, že ak chceme v ľuďoch vyvolať pozitívne emocionálne reakcie, je často lepšie postavám zakomponovať "menej" ľudských charakteristík, aby sme predišli efektu "uncanny valley".
Niektorí kritici sa dohadujú, že nie je žiadny dôkaz v animácií alebo pri tvorbe filmu, že "uncanny valley" existuje. Treba podotknúť, že filmové efekty sa postupne vyvinuli do fázy, kedy sú už ľudia realisticky digitálne stvárňovaní bez vyvolávania akýchkoľvek negatívnych emócií. Prívrženci tejto myšlienky tvrdia, že efektu "uncanny valley" (filmy od roku 1970 do 2000) doteraz nemuseli producenti čeliť. (pozn. V roku 2001 vyšiel film , ktorý pohorel a bol fiaskom, ako sa väčšina ľudí domnieva, práve vďaka efektu "uncanny valley".)
Existujú domnienky, že príklad výskytu "uncanny valley" bolo vidno v roku 2004, v dvoch CG-animovaných filmoch, "Rodinka úžasných" a "Polárny expres". Veľa kritikov preferovalo úmyselne štylizovaný vzhľad postáv v "Rodinke Úžasných" pred ľudsky vyzerajúcimi postavami v "Polárnom exprese" (ktoré boli opisované mnohými kritikmi ako „znepokojujúce“).
Uncanny valley v počítačových hrách.
"Uncanny valley" sa prejavuje aj v počítačových hrách a má celkom závažné dopady na ich „úspešnosť“ či „neúspešnosť“ u hráčov.

</doc>
<doc id="29972" url="https://sk.wikipedia.org/wiki?curid=29972" title="Pamäť (počítač)">
Pamäť (počítač)

Pamäť ("genitív jedn. čísla, akuzatív a nominatív množného čísla znie pamäte - na rozdiel od ľudskej pamäti") v informatike je súčasť počítača (alebo jeho periférie) alebo iného elektronického zariadenia, určená na ukladanie a čítanie informácií (digitálnych údajov).
Pamäť je súčiastka, zariadenie alebo materiál, ktorý umožňuje uložiť obsah informácie (zápis do pamäte), uchovať ju na požadovanú dobu a znovu ju získať pre ďalšie použitie (čítanie pamäte). Informácia je zvyčajne vyjadrená ako číselná hodnota, alebo je nositeľom informácie modulovaný analógový signál. Pre svoje vlastnosti sa používa binárna (dvojková) číselná sústava. Pre uchovanie informácie teda stačí signál (napr. elektrické napätie), ktorý má dva rozlíšiteľné stavy a nie je potrebné presne poznať veľkosť signálu.
Základnou jednotkou ukladanej informácie je jeden bit, jedna dvojková číslica. Táto číslica môže nadobúdať dve hodnoty, ktoré nazývame „logická nula“ a „logická jednotka“. Logická hodnota bitu môže byť reprezentovaná rôznymi fyzikálnymi veličinami:
Pre správnu funkciu pamäti treba riešiť okrem vlastného princípu uchovanie informácie aj lokalizáciu uložených dát. Hovoríme o adrese pamäťového miesta, kde adresa je zvyčajne opäť vyjadrená číselne.
Základné delenie pamätí z hľadiska spôsobu uloženia informácie:
V počítačoch môžeme nájsť niekoľko druhov pamätí. Medzi základné druhy počítačovej pamäte patria:
Delenie podľa prístupu k údajom:

</doc>
<doc id="29977" url="https://sk.wikipedia.org/wiki?curid=29977" title="Pamäť">
Pamäť

Pamäť môže byť:

</doc>
<doc id="29985" url="https://sk.wikipedia.org/wiki?curid=29985" title="Thabo Mbeki">
Thabo Mbeki

Thabo Mbeki (* 18. jún 1942, Mbewuleni, Juhoafrická únia) je juhoafrický politik, od roku 1999 do 24. septembra 2008 (dve volebné obdobia za sebou) prezident Južnej Afriky.

</doc>
<doc id="29994" url="https://sk.wikipedia.org/wiki?curid=29994" title="Zoznam po anglicky píšucich spisovateľov">
Zoznam po anglicky píšucich spisovateľov

Toto je Zoznam anglicky píšucich spisovateľov. Existujú aj články, kde sú títo spisovatelia zoradení podľa krajiny pôvodu:
Zoznam spisovateľov USA
Zoznam kanadských spisovateľov
Zoznam austrálskych spisovateľov
Zoznam írskych spisovateľov
Zoznam škótskych spisovateľov

</doc>
<doc id="29995" url="https://sk.wikipedia.org/wiki?curid=29995" title="Zoznam spisovateľov USA">
Zoznam spisovateľov USA

Zoznam spisovateľov, ktorí sa narodili v USA alebo tam z väčšej časti publikovali.

</doc>
<doc id="29996" url="https://sk.wikipedia.org/wiki?curid=29996" title="Zoznam kanadských spisovateľov">
Zoznam kanadských spisovateľov

Toto je zoznam tak po anglicky ako aj po francúzsky píšucich autorov Kanady.

</doc>
<doc id="29997" url="https://sk.wikipedia.org/wiki?curid=29997" title="Zoznam austrálskych spisovateľov">
Zoznam austrálskych spisovateľov

Toto je zoznam spisovateľov Austrálie.

</doc>
<doc id="29998" url="https://sk.wikipedia.org/wiki?curid=29998" title="Zoznam írskych spisovateľov">
Zoznam írskych spisovateľov

Toto je zoznam írskych spisovateľov.

</doc>
<doc id="29999" url="https://sk.wikipedia.org/wiki?curid=29999" title="Zoznam škótskych spisovateľov">
Zoznam škótskych spisovateľov

Toto je zoznam škótskych spisovateľov.

</doc>
<doc id="30000" url="https://sk.wikipedia.org/wiki?curid=30000" title="Nelson Mandela">
Nelson Mandela

Nelson Rolihlahla Mandela, vlastným menom Rolihlahla Dalibhunga Mandela (* 18. júl 1918, Mvezo – † 5. december 2013, Johannesburg) bol juhoafrický revolučný bojovník proti apartheidu, politický vodca a filantrop, prezident Juhoafrickej republiky v rokoch 1994 až 1999. Bol prvou hlavou štátu čiernej pleti v krajine a prvou zvolenou v plne reprezentatívnych demokratických voľbách. Jeho vláda sa zamerala na odbúranie posolstva apartheidu riešením inštitucionalizovaného rasizmu a podporou rasového zmierenia. Ako ideologický africký nacionalista a socialista pôsobil v rokoch 1991 až 1997 ako predseda strany Africký národný kongres (ANC).
Mandela sa narodil kráľovskej rodine Thembuovcov v Mvezo v Juhoafrickej únii. Vyštudoval právo na univerzite vo Fort Hare a na univerzite vo Witwatersrande, predtým, než začal pracovať ako právnik v Johannesburgu. Tam sa zapojil do protikoloniálnej a africkej nacionalistickej politiky, v roku 1943 sa pripojil k ANC a v roku 1944 spoluzakladal Ligu mládeže.
Prvé roky.
Narodil sa v dedine Mvezo vo Východnom Kapsku. Jeho otec Henry Mandela, náčelník kmeňa Thembu, bol hlavným poradcom Najvyššieho náčelníka Thembulandu. Odtiaľ pochádza aj Mandelov neskorší záujem o právnickú kariéru. Mandela vyrastal v dedine Qunu neďaleko mesta Umtata. Svoje vzdelávanie Mandela začal v miestnej misijnej škole, kde mu jeho metodistický učiteľ dal anglické meno Nelson. Po ukončení základného vzdelania začal Mandela chodiť na Wesleyanskú strednú školu. Svoj Junior Certificate (vysvedčenie) dokončil za dva roky namiesto obvyklých troch.
Bakalárske štúdium začal na Fort Hare University, kde sa stretol s Oliverom Tambom, ktorý sa stal jeho celoživotným priateľom a kolegom. Na konci prvého roka štúdia sa zapojil do bojkotu Študentskej zastupiteľskej rady proti univerzitnej politike, za čo bol vylúčený. Odišiel do Johannesburgu, kde diaľkovo dokončil svoje štúdium na University of Witwatersrand a získal právnický diplom.
Politická činnosť.
Už ako mladý študent sa Nelson Mandela zapojil do politickej opozície proti režimu bielej menšiny, ktorá potlačovala politické, sociálne a ekonomické práva juhoafrickej čiernej väčšiny. V roku 1942 sa stal členom Afrického národného kongresu (ANK), kde o dva roky neskôr spoločne s Waltrom Sisulu, Oliverom Tambom a ďalšími spoluzakladal dynamickejšiu Ligu mladých.
Po volebnom víťazstve Národnej strany v roku 1948 s jej politikou apartheidu (rasovej segregácie), Nelson Mandela viedol v roku 1952 ANK v kampani odporu proti nespravodlivým zákonom a v roku 1955 zohral dôležitú úlohu pri popularizácii Charty slobody prijatej Ľudovým kongresom. Charta poskytla hnutiu antiapartheidu základný program.
Nelson Mandela bol spočiatku presvedčený o nenásilnom odpore proti vládnej politike apartheidu. V roku 1955 bol zatknutý, ale po dlhotrvajúcom procese (19561961) bol oslobodený z obvinenia z vlastizrady. Koncept ozbrojeného odboja prijal spolu so svojimi kolegami potom, ako bolo v roku 1960 v Sharpeville zastrelených 69 demonštrantov a ANK a ďalšie skupiny bojujúce proti apartheidu boli následne zakázané.
V roku 1961 sa stal veliteľom "Umkhonto we Sizwe" („Kopia národa“), ozbrojeného krídla ANK. V auguste 1962 bol zatknutý a odsúdený na päť rokov za nelegálnu cestu do zahraničia a za podnecovanie k štrajku. Počas roku 1963 boli zatknutí ďalší predstavitelia Umkhonto we Sizwe a Mandela bol spolu s nimi postavený pred súd za sprisahanie proti vláde. V júni 1964 bol Mandela a sedem ďalších obvinených v tzv. Rivonijskom procese odsúdení na doživotie za plánovanie ozbrojenej akcie na zvrhnutie vlády.
Až do roku 1982 bol Mandela zavretý vo väzení na ostrove Robben (Robben Island), potom bol premiestnený do väzenia v Polsmoor. Vo februári 1985 Nelson Mandela odmietol podmienečné prepustenie z väzenia výmenou za zrieknutie sa ozbrojeného boja. Vo väzení tak zostal až do 11. februára 1990, kedy neprestávajúca kampaň ANK a medzinárodný tlak viedli k jeho prepusteniu na príkaz prezidenta Frederika Willema de Klerka. Zákaz činnosti ANK bol takisto zrušený. Nelson Mandela v roku 1988 obdržal Sacharovovu cenu a spolu s de Klerkom zdieľal Nobelovu cenu za mier v roku 1993.
Ako prezident ANK (júl 1991 – december 1997) a ako prvý čierny prezident Južnej Afriky (máj 1994 – jún 1999) sa Mandela podieľal na prechode od vlády menšiny a rasovej segregácie k demokratickej vláde väčšiny. Získal aj medzinárodný rešpekt za svoju obhajobu národného a medzinárodného uzmierenia, hoci sociálne výsledky počas jeho vlády niektorých radikálov sklamali. Jeho úsilie o národné uzmierenie vyvrcholilo v máji 1995 prijatím novej ústavy Juhoafrickej republiky, ktorá, okrem iného, zakazuje diskrimináciu národných menšín, vrátane belochov. Mandelova vláda si ale vyslúžila kritiku aj za údajnú neschopnosť zastaviť krízu AIDS.
Nelson Mandela bol tri razy ženatý. Jeho prvé manželstvo s Evelyn Ntoko Mase skončilo po 13 rokoch rozvodom v roku 1957 a jeho 38 rokov trvajúce manželstvo s Winnie Madikizela skončilo odlúčením v apríli 1992 a rozvodom v marci 1996. Na svoje 80. narodeniny sa oženil s Graca Machel, vdovou po Samora Machelovi, bývalom prezidentovi Mozambiku a spojencovi ANK, ktorý zahynul pri leteckom nešťastí o 15 rokov skôr.
Neskoršie aktivity.
Po ukončení prezidentského obdobia v roku 1999 sa Mandela stal zástupcom rady sociálnych spolkov a spolkov bojujúcich za ľudské práva. Dostal veľa zahraničných ocenení, vrátane Radu sv. Jána od britskej kráľovnej Alžbety II. a prezidentskej medaily slobody od George W. Busha.
Vo februári 2003, krátko pred americkou inváziou do Iraku, Mandela označil USA za „hrozbu svetovému mieru“ a vyhlásil, že prezident Bush chce „uvrhnúť svet do holokaustu“. Tento incident nevyvolal takmer žiadnu odozvu tlače v USA. Mandela Busha obvinil z „ignorovania OSN“. Mandela pokračoval s obvinením otázkou, či to je „pretože súčasný generálny tajomník OSN je černoch?“ 

</doc>
<doc id="30001" url="https://sk.wikipedia.org/wiki?curid=30001" title="Zoznam po francúzsky píšucich spisovateľov">
Zoznam po francúzsky píšucich spisovateľov

Toto je zoznam po francúzsky píšucich spisovateľov.

</doc>
<doc id="30002" url="https://sk.wikipedia.org/wiki?curid=30002" title="Zoznam českých spisovateľov">
Zoznam českých spisovateľov

Toto je zoznam českých spisovateľov.

</doc>
<doc id="30003" url="https://sk.wikipedia.org/wiki?curid=30003" title="Zoznam talianskych spisovateľov">
Zoznam talianskych spisovateľov

Toto je zoznam talianskych spisovateľov.

</doc>
<doc id="30004" url="https://sk.wikipedia.org/wiki?curid=30004" title="Zoznam maďarských spisovateľov">
Zoznam maďarských spisovateľov

Toto je zoznam maďarských spisovateľov.
 

</doc>
<doc id="30005" url="https://sk.wikipedia.org/wiki?curid=30005" title="László Nagy">
László Nagy

László Nagy môže byť:

</doc>
<doc id="30006" url="https://sk.wikipedia.org/wiki?curid=30006" title="Zoznam poľských spisovateľov">
Zoznam poľských spisovateľov

Toto je zoznam poľských spisovateľov.

</doc>
<doc id="30007" url="https://sk.wikipedia.org/wiki?curid=30007" title="Zoznam po španielsky píšucich spisovateľov">
Zoznam po španielsky píšucich spisovateľov

Toto je zoznam po španielsky píšucich spisovateľov zoradený podľa krajiny a abecedy.

</doc>
<doc id="30008" url="https://sk.wikipedia.org/wiki?curid=30008" title="Námesačníctvo">
Námesačníctvo

Námesačníctvo alebo somnambulizmus alebo lunatizmus je porucha spánku, prejavujúca sa ako forma zložitého nevedomého správania, ktoré je zdanlivo cieľavedomé a nastáva pri prechode zo spánku do stavu podobného hypnóze.
Námesačnosť, okrem názvu, nemá nič spoločné s pôsobením Mesiaca. Najrozšírenejšia domnienka odborných kruhov vychádza z toho, že námesačnosť je porucha prebúdzania. Laboratórne výskumy ukázali, že sledované osoby prechádzajú prudko z fáz hlbokého spánku, v ktorom boli dlhšiu dobu, do povrchnejšieho spánku. Práve to môže vyvolať dramatické odpútanie motorického systému od vedomia a vyvolať tak námesačný stav.
Ak sa deti stanú dospelými, výskyt somnambulizmu sa znižuje, čo vedci odôvodňujú tým, že s pribúdajúcim vekom sa skracujú fázy spánku, v ktorých sa tieto príhody objavujú.
Vyskytuje sa najmä v období veľkej úzkosti. U dospelých sa môže somnambulizmus stať chronickou poruchou.

</doc>
<doc id="30009" url="https://sk.wikipedia.org/wiki?curid=30009" title="Somnambulizmus">
Somnambulizmus



</doc>
<doc id="30010" url="https://sk.wikipedia.org/wiki?curid=30010" title="Zoznam spisovateľov">
Zoznam spisovateľov

Toto je zoznam článkov, ktoré obsahujú zoznamy spisovateľov

</doc>
<doc id="30012" url="https://sk.wikipedia.org/wiki?curid=30012" title="Zoznam španielsky píšucich autorov">
Zoznam španielsky píšucich autorov



</doc>
<doc id="30013" url="https://sk.wikipedia.org/wiki?curid=30013" title="Kráľovná Alžbeta">
Kráľovná Alžbeta

Kráľovná Alžbeta môže byť:

</doc>
<doc id="30014" url="https://sk.wikipedia.org/wiki?curid=30014" title="Zoznam vládcov Južnej Afriky">
Zoznam vládcov Južnej Afriky

Toto je zoznam hláv štátu a predsedov vlády Južnej Afriky.
Predseda vlády.
Juhoafrická republika.
(Funkcia predsedu vlády bola zrušená novou ústavou v roku 1984, ktorou dostal prezident (pozri hore) aj značné výkonné právomoci).

</doc>
<doc id="30015" url="https://sk.wikipedia.org/wiki?curid=30015" title="Slovesnosť">
Slovesnosť



</doc>
<doc id="30016" url="https://sk.wikipedia.org/wiki?curid=30016" title="Písomníctvo">
Písomníctvo



</doc>
<doc id="30017" url="https://sk.wikipedia.org/wiki?curid=30017" title="Lunatizmus">
Lunatizmus



</doc>
<doc id="30018" url="https://sk.wikipedia.org/wiki?curid=30018" title="SCI-FI">
SCI-FI



</doc>
<doc id="30019" url="https://sk.wikipedia.org/wiki?curid=30019" title="Mrakodrap">
Mrakodrap

Mrakodrap je vysoká budova s výškou nad 150 metrov (niekedy aj nad 100 metrov) alebo výšková budova s kovovou nosnou konštrukciou, ktorá nesie väčšinu hmotnosti budovy. Za mrakodrap sa vo všeobecnosti nepovažuje vyhliadková veža alebo vysielač. Budovy s výškou menšou ako 150 metrov sa častejšie nazývajú výškové budovy.
Anglická podoba výrazu (skyscraper) vznikla v Spojených štátoch amerických, kde boli postavené prvé mrakodrapy. Neskôr sa rozšírili do veľkých miest celého sveta. Najvyšší mrakodrap na svete je v súčasnosti Burdž Chalífa v meste Dubaj v Spojených arabských emirátoch s výškou 828 metrov.
Zatiaľ čo pri starších budovách bola ich výška motivovaná praktickými alebo ideovými dôvodmi (majáky, kostolné veže), dôvody, ktoré viedli k stavbe mrakodrapov, sú komerčné. S rastom mestskej populácie v druhej polovici 19. storočia sa zvyšovali nároky na výstavbu, čo viedlo k výraznému zvýšeniu cien stavebných pozemkov. V Chicagu bol priamym impulzom na výstavbu mrakodrapov veľký požiar v roku 1871. Dôležitú úlohu zohral aj začiatok priemyselnej výroby ocele a vývoj výťahov.
Dejiny.
Prvý mrakodrap bol postavený v rokoch 1884 – 1885 v Chicagu a to desaťposchodový Home Insurance Building. Dnes už jeho výška nie je výnimočná, no architekt William Le Baron Jenney tu prvýkrát použil rámovú nosnú konštrukciu. Celú tiaž nesie namiesto nosných stien oceľová konštrukcia. Tento vynález bol základným kameňom v ďalšom vývoji skeletových stavieb.
Aj Spojené kráľovstvo prispelo skorými mrakodrapmi. K prvým patril v tom čase najväčší hotel sveta, Grand Midland Hotel, známy ako St Pancras Chambers v Londýne, otvorený v roku 1873. Jeho hodinová veža dosiahla výšku .
New York City a Chicago už od skorého vývoja mrakodrapu súťažili medzi sebou o najvyššiu budovu sveta. V roku 1895 v New Yorku dokončili American Surety Building, ktorou získali prvenstvo. Chicago stanovilo maximálnu výšku budov a to 40 podlaží, čím ponechalo víťazstvo na dlhý čas New Yorku. Tam sa začali obchodníci predbiehať medzi sebou s túžbou získať titul najvyššej budovy sveta. Od roku 1930, kedy bola postavená Chrysler Building a roku 1931 Empire State Building, sa tieto stavby držali na rebríčku najvyšších budov až 40 rokov. Od tohto roku sa začali objavovať mrakodrapy aj v Latinskej Amerike (São Paulo, Caracas, Mexiko) a v Ázii (Tokyo, Šanghaj, Hongkong, Singapur, Mumbai, Jakarta, Kuala Lumpur, Taipei, Bangkok).
Po druhej svetovej vojne naplánoval Sovietsky zväz výstavbu 8 masívnych mrakodrapov v Moskve, z ktorých bolo nakoniec zrealizovaných 7, dnes prezývaných "Stalinskije vysotki" či Sedem sestier. Európa taktiež začala postupne prispievať mrakodrapmi, začala v Madride, v Španielsku, v 50. rokoch. Nakoniec sa začali objavovať aj v Afrike, Stredovýchodnej Ázii a Oceánii (predovšetkým v Austrálii) koncom 50. a začiatkom 60. rokov 20.storočia.
Silueta Chicaga nedovolila presiahnuť výškové obmedzenie, až kým ho nezrušili v roku 1960. Nasledujúcich 15 rokov vyrástli mnohé veže, vrátane 442-metrovej Sears Tower. Chicago prežíva v súčasnosti stavebný boom, ktorý výrazne zmení siluetu mesta. Od roku 2000 postavili viac než 40 budov s minimálnym počtom 50 podlaží. Chicago Spire, Trump International Hotel and Tower (Chicago), Waterview Tower, Mandarin Oriental Tower, 29 – 39 South LaSalle, Park Michigan, a Aqua sú len niektoré z významných projektov.
Hongkong je ďalším mestom s veľkým množstvom mrakodrapov a predpokladá sa ešte s ďalším početným nárastom, ktorý vyžaduje potreba ďalších administratívnych, ako aj obytných priestorov v tejto oblasti. Nový komplex v Kowloon zahrňuje viac polyfunkčných veží, jedna z nich by mala mať 118 podlaží.
Chicago, Hongkong a New York, známe ako „veľká trojka“, majú najpôsobivejšie siluety. Mnoho ďalších veľkých miest však prežíva obrovský boom vo výstavbe mrakodrapov napríklad Šanghaj v Číne, Dubaj v Spojených arabských emirátoch a Miami v USA.
Súťaž o najvyšší mrakodrap na svete.
Na začiatku 20.storočia bolo centrom architektonického smeru Beaux-Arts New York. Priťahoval takých talentovaných architektov ako napríklad Stanford White a Carrere and Hastings. S pokrokovým storočím prichádzali stále lepšie konštrukčné a inžinierske technológie a New York sa stal ohniskom pretekov o najvyššiu budovu sveta. Siluetu mesta rýchlym tempom komponovali početné mrakodrapy, z ktorých mnohé sa stali ikonami architektúry 20.storočia.
Prvenstvo najvyššej budovy udržali Spojené Štáty do roku 1997, kedy otvorili Petronas Towers v Kuala Lumpur, v Malajzii. O ďalší rekord sa postarala opäť Ázia a to roku 2004 otvorením Taipei 101 v meste Taipei, na Taiwane. V roku 2009 prekonal všetky doterajšie rekordy mrakodrap Burdž Chalífa v Dubaji s výškou 828 metrov, v Spojených Arabských Emirátoch.
Mrakodrapy na Slovensku.
Na Slovensku sa v súčasnosti nachádza mrakodrap vyhovujúci definícii (výška 150 metrov). Prvou obývateľnou výškovou budovou na Slovensku bol obytný dom Manderlák v Bratislave, ktorý je pomenovaný po Rudolfovi Manderlovi, s výškou 45 metrov. V súčasnosti sa prevažná väčšina moderných výškových budov na Slovensku nachádza a stavia v Bratislave. Aktuálne je najvyššia budova s výškou 161 metrov Eurovea Tower ako kancelárska budova. Bude súčasťou nákupného centra Eurovea 2. V Košiciah sa práve teraz nenachádza žiadna budova podobná mrakodrapu.
Mrakodrapy v Česku.
V Česku sa v súčasnosti nenachádza žiadny mrakodrap vyhovujúci definícii (výška 150 metrov). Väčšina výškových budov sa nachádza v Prahe a niekoľko v Brne, hoci v Bratislave sa ich nachádza a stavia viac ako v Prahe a Brne dokopy. Najvyššou budovou v Česku je výšková budova AZ Tower v Brne s výškou 111 metrov, 2. najvyššia je City Tower v Prahe s výškou 109 metrov, nasleduje City Empiria s výškou 104 metrov.

</doc>
<doc id="30020" url="https://sk.wikipedia.org/wiki?curid=30020" title="Adam Fawer">
Adam Fawer

Adam Fawer (* 1970, New York, New York, USA) je americký spisovateľ. Žije v New Yorku. 
Vo veku 6 rokov skoro oslepol v dôsledku čudnej očnej choroby a jeho detstvo bolo plné pobytov v nemocniciach. Z tých čias pochádza aj jeho láska k literatúre. Neskôr študoval ekonómiu a štatistiku a absolvoval MBA na Standford Business School. Tri roky bol riaditeľom úspešnej internetovej firmy v New Yorku. Pracuje pre Sony Music. Jeho prvý román „"Improbable"“ (Nepravdepodobné) vydaný v roku 2005 preložený do 5 jazykov patrí do zoznamu najpredávanejších európskych bestsellerov. Románom si splnil detský sen – stal sa spisovateľom.

</doc>
<doc id="30021" url="https://sk.wikipedia.org/wiki?curid=30021" title="Juhoafrická republika">
Juhoafrická republika



</doc>
<doc id="30022" url="https://sk.wikipedia.org/wiki?curid=30022" title="Charles Baudelaire">
Charles Baudelaire

Charles Baudelaire [čítaj: šárl bodlér] (* 9. apríl 1821, Paríž, Francúzske kráľovstvo – † 31. august 1867, Paríž, Francúzsko) bol francúzsky básnik, významný predstaviteľ moderny.
Život.
Baudelairov biologický otec zomrel v roku 1827. Matka sa znovu vydala za majora Aupicka, ktorého básnik považoval za votrelca v jeho nežnom vzťahu k matke. Svoj „hamletovský komplex“ pretavil do svojrázneho čudáctva kolíšuceho medzi melanchóliou a cynizmom.
Po maturite prenikol do sveta bohémy, v ktorom pestoval svoju životnú dezilúziu, schovávajúc sa za masku parížskeho šviháka. Začína vychutnávať nepoznané pôžitky tela a duše miesto toho, aby sa venoval štúdiu práva. Znepokojení rodičia ho poslali v rokoch 1841 a 1842 do Indie. Cestu podľa niektorých prameňov ukončuje pre zlé zdravie už na ostrove Réunion, podľa iných ho pre zlé správanie na tomto ostrove vyložil kapitán lode, na ktorej sa viezol.
Po návrate do hlavného mesta sa vrátil k predošlému spôsobu života. Zoznámil sa s krásnou mulatkou Jeanne Duvalovou, ktorá sa na dvadsať rokov stala jeho „čiernou Venušou“, „géniom Zla“ a poznačila jeho život i tvorbu. Baudelaire sa naučil fajčiť, navykol si na alkohol, okúsil drogy (v klube užívateľov hašiša sa zoznámil s Théophilom Gautierom a pokúsil sa spáchať samovraždu).
Premárnil dedičstvo po otcovi a rodina ho vyhlásila za nesvojprávneho. Materiálne starosti, dlhy a prejavy syfilisu ho prinútili okolo roku 1860 presťahovať sa na nejaký čas k matke do Honfleur. Ešte raz sa pokúsil získať členstvo vo Francúzskej akadémii, ale bez úspechu.
Roku 1864 odišiel na prednáškové turné do Belgicka, kde prednášal o Delacroixovi, Gautierovi a "Les Paradis artificiels" (Umelé raje). Na jeho prednáškach sa zúčastnilo veľmi málo ľudí a veľa z nich zutekalo pre Baudelairov hrozivý výzor a impertinentný prejav. V Namure dostal porážku a ochrnul. Prepravili ho do Paríža, kde 31. augusta 1867 umrel. Pohreb sa konal 2. septembra na Montparnaskom cintoríne. Pochovaný je v rodinnej hrobke. Na miesto posledného odpočinku ho odprevádzalo pár priateľov, medzi nimi aj Paul Verlaine.
Dielo.
V rokoch 1845 až 1846 si privyrábal ako kritik výtvarného umenia. Písal recenzie o výročných Salónoch. Slávu priniesol maliarovi Eugènovi Delacroix, ktorý podľa neho najlepšie vyjadril „heroizmus moderného života“.
Okolo roka 1852 začal Baudelaire v la Revue des Deux-Mondes vydávať preklady poviedok Edgara Allana Poea. Napriek tomu, že angličtinu dobre neovládal, stotožnil sa natoľko s Poeovým dielom, že nadlho zostal jediným prekladateľom jeho diela vo Francúzsku. Baudelaire sa podobne ako Poe snažil uniknúť z osamelosti, ktorú cítil v unitárnej spoločnosti.
V roku 1855 vydal v časopise la Revue des Deux-Mondes osemnásť básní pod názvom "Les Fleurs du Mal" ("Kvety zla"), ktoré mali pôvodne vyjsť pod provokatívnym názvom "Les Lesbiennes" (Lesbičky). Rozšírené vydanie Kvetov vyšlo o dva roky neskôr. Kritika zmietla zbierku zo stola. Označila ju za urážajúcu verejné mravy a na základe vynesenia rozsudku bol celý náklad zhabaný. Baudelaire musel zaplatiť tristo frankov pokuty a vypustiť zo zbierky šesť básní. Ani tieto opatrenia však nezabránili jej opätovnému rozšírenému vydaniu v roku 1861. V tomto vydaní však chýbajú „odsúdené“ básne, zato sa v nej nachádza 32 nových skladieb.
Zbierka nie je štruktúrovaná chronologicky podľa vzniku jednotlivých básní, dajú sa však vidieť isté spojitosti s konkrétnymi udalosťami. Je v nej napríklad cyklus venovaný Jeanne Duvalovej, cyklus Marie Daubrunovej a podobne.
Po tejto zbierke pomýšľal napísať prozaické dielo, pre zdravotné a hmotné ťažkosti však už tento zámer nevykonal. Posmrtne vyšli knižne "Petits poèmes en prose" (Malé básne v próze) inšpirované Aloysiom Bertrandom, "Curiosités esthétiques" (Estetické zaujímavosti) a "L'Art romantique" (Romantické umenie).
Baudelairovo dielo sa zrodilo v období druhého cisárstva a spája doznievajúci romantizmus s klasicizujúcou krásou Parnasu a tiež so začínajúcim symbolizmom, za ktorého zakladateľa je označovaný.
V porovnaní s romantikmi je Baudelaire menej sentimentálny a pôsobí na našu psychiku. Disciplinovaný básnický prejav ho zasa zbližuje s Parnasom. Vo svojej tvorbe uprednostňuje symetrický alexandrín a sonet, čo ho zasa radí ku klasicistom. Z ideológie Parnasu mu je blízky kult dokonalej a symetrickej krásy inšpirovanej gréckym sochárstvom. Jeho krása je však osobná a večný ideál nemennej krásy vystavuje vplyvu človeka.
Baudelaire ako inšpirácia.
V roku 1982 vyšiel vtedy začínajúcej grécko-americkej avantgardnej umelkyni Diamande Galás album "Litanies of Satan" ("Litánie k Satanovi", z básnickej zbierky Kvety zla).

</doc>
<doc id="30023" url="https://sk.wikipedia.org/wiki?curid=30023" title="Batman začína">
Batman začína

Batman začína je reboot série filmov o Batmanovi. Od svojho uvedenia je Batman Begins často označovaný za jeden z najvplyvnejších filmov 21. storočia. Bol ocenený za oživenie postavy Batmana v populárnej kultúre a posunutie jej tónu smerom k temnejšiemu a vážnejšiemu tónu a štýlu. Film pomohol spopularizovať termín reštart v Hollywoode a inšpiroval štúdiá a filmárov k oživeniu franšíz s realistickým a vážnym tónom.
Zápletka.
Ako malý chlapec, videl Bruce Wayne na vlastné oči vraždu svojich rodičov. Táto trauma v ňom zanechala stopy na celý život – jediné, po čom túžil, bola pomsta. Osud však chcel, že sa mu to nikdy nepodarilo. Rozhodol sa vyhľadať pomoc a radu u Ra's Al Ghula – majstra nebezpečného ale váženého kultu ninja na ďalekom východe. Po návrate do upadajúceho Gotham City, ktoré je pod nadvládou organizovaného zločinu a nebezpečných indivíduí, sa rozhodne zasievať strach do sŕdc všetkým, ktorí konajú bezprávie. Vymyslí si tajnú identitu a za svoj symbol si zvolí netopiera. Tak sa z neho stáva Batman. V novom prevleku s pomocou Jima Gordona, miestneho policajta sa vydáva zastaviť ohavné indivíduá, akými sú šialený doktor Jonathan Crane (Strašiak) alebo mafiánsky bos Falcone.

</doc>
<doc id="30024" url="https://sk.wikipedia.org/wiki?curid=30024" title="Horčík">
Horčík

Horčík alebo magnézium (lat. "Magnesium" ; gr. "Μαγνησία" = názov oblasti v Grécku) je chemický prvok v Periodickej tabuľke prvkov, ktorý má značku Mg a protónové číslo 12. Je to mäkký, ľahký kov, ktorý rýchlo reaguje s kyslíkom i vodou; na vzduchu sa postupne pokryje vrstvou oxidu, ktorá ho chráni pred ďalšou oxidáciou. Takto je možné ho uchovávať pomerne dlhú dobu. Vďaka svojej pomerne veľkej reaktivite sa v prírode horčík vyskytuje len v zlúčeninách. Vo všetkých má oxidačný stupeň +II (Mg+2).
Ako nový prvok ho identifikoval Joseph Black v roku 1755, v čistom stave ho izoloval sir Humphry Davy v roku 1808 elektrolýzou zmesi horčíka a HgO.
Latinský názov je odvodený od mesta Magnésia v Tesálii, známeho starovekými ložiskami magnetických rúd. Slovenský názov pochádza z pozorovania, že niektoré zlúčeniny horčíka (predovšetkým horká soľ – MgSO4.7H2O) sú veľmi horké.
Výskyt v prírode.
Horčík je významne zastúpený v zemskej kôre i vo vesmíre. Podľa posledných dostupných údajov tvorí horčík 1,92,5% zemskej kôry a je 8. najbežnejšie sa vyskytujúcim prvkom. V morskej vode sa koncentrácia horečnatých iónov udáva ako 1,35 g/l a sú tak po sodíku druhým najčastejšie zastúpeným katiónom. Vo vesmíre pripadá jeden atóm horčíka približne na 30 000 atómov vodíka.
Obsah horčíka (obyčajne uvádzaný ako chlorid horečnatý - MgCl2) v morskej vode tvorí významný podiel jeho zastúpenia na Zemi.
Z minerálov je veľmi bežný dolomit, zmiešaný uhličitan horečnato-vápenatý CaMg(CO3)2, ktorého ložiská sa nachádzajú v južnej Európe, Brazílii, južnej Austrálii i Severnej Amerike. Vzácnejšie sa vyskytuje čistý uhličitan horečnatý, MgCO3 – magnezit, ktorý sa ťaží predovšetkým v rakúskych Alpách, na Slovensku, v Kórei a Číne. Ďalšie priemyselné využitie majú carnallit, brucit a olivín.
Výroba a využitie.
Kovový horčík sa priemyselne vyrába zvyčajne elektrolýzou roztaveného chloridu horečnatého, získaného z morskej vody alebo z koncentrovaných roztokov morskej soli (soľanka).
V bežnom živote sa najčastejšie stretávame so zliatinami horčíka s hliníkom, meďou a mangánom, ktoré sú známe pod názvom dural. Vyznačujú sa značnou mechanickou pevnosťou a súčasne mimoriadne nízkou hustotou. Zároveň sú i značne odolné voči korózii. Všetky tieto vlastnosti predurčujú dural ako ideálny materiál pre letecký a automobilový priemysel, ale používa sa i pri výrobe výťahov, bicyklov, ľahkých rebríkov ap. 
Elementárny horčík je veľmi silné redukčné činidlo a jemne rozptýlený kov sa využíva na redukcie v organickej syntéze a redukčnej výrobe iných kovov (napr. uránu) z roztokov ich solí.
Veľká reaktivita kovového horčíka sa uplatňuje v metalurgii, kde jeho prídavky odstraňujú malé množstvo síry z roztavenej oceli.
Reakcia horčíka s kyslíkom prebieha za vývoja značného množstva tepla (je možné dosiahnuť teploty okolo 2 200 °C) a veľmi intenzívneho svetelného žiarenia. Zapáliť horčík vo forme tenkej fólie je veľmi jednoduché a môže byť štartérom horenia v rôznych "pyrotechnických aplikáciách". V minulosti sa zmesi práškového horčíka s okysličovadlom (KClO3, Ba(NO3)2, KClO4) po zapálení používali namiesto dnešných fotografických bleskov. Vďaka tomu, že je v závislosti na množstve možné dosiahnuť takmer neobmedzený svetelný výkon, sa tieto tzv. osvetľovacie zlože používajú ešte dnes pri fotografovaní obrovských podzemných priestorov.
Štandardné a ľahko pripraviteľné osvetľovacie zlože:
Bezpečnostné upozornenie: Pri horení horčíka vzniká i určité množstvo UV žiarenia. Bez ochranných okuliarov nie je vhodné sa pozerať priamo do plameňa. Zmes veľmi jemného práškového horčíka (púdra) s okysličovadlami horí tak rýchlo, že môže nastať výbuch. Rizikom je i nízka teplota vzplanutia (250˚C). To má samozrejme význam v pyrotechnických aplikáciách, ale pre osvetľovacie účely je nutné použiť horčíkovú krupicu alebo šupinky.
Zlúčeniny a ich využitie.
Pravdepodobne najväčšie praktické priemyselné uplatnenie zo zlúčenín horčíka má oxid horečnatý – MgO. Táto zlúčenina má mimoriadne vysokú odolnosť voči vysokým teplotám a súčasne je relatívne lacno dostupná v stotonových množstvách. Je preto ideálnym materiálom pre vnútorné obloženie vysokých pecí pre výrobu železa a podobné aplikácie. Pre tieto účely sa ale musí špeciálne čistiť, pretože i pomerne malé množstvo príbuzných prvkov (vápnik) môže dramaticky zhoršovať dlhodobú tepelnú stabilitu magnezitových vysokopecných výmuroviek.
Uhličitan horečnatý MgCO3 sa pridáva do priemyslových hnojív ako zložka dodávajúca rastlinám potrebný horčík pre rast a vývoj. Skôr kuriozitou je uplatnenie v športe – gymnasti, vzpierači, atléti a horolezci si jemným práškom uhličitanu horečnatého poprašujú ruky kvôli lepšiemu uchopeniu náradia.
Síran horečnatý MgSO4.7H2O je známy pod menom horká alebo Epsomova soľ a používa sa v medicíne ako laxatívum. Podobné vlastnosti vykazuje i suspenzia hydroxidu horečnatého Mg(OH)2 vo vode (horečnaté mlieko).
Biologický význam horčíka.
Dostatok horčíka v potrave je dôležitý pre správnu činnosť svalov a nervov (mierni podráždenosť a nervozitu), ale i pre uvoľňovanie energie z glukózy a pre správnu stavbu kostí. Udržuje v dobrom stave obehový systém a je prevenciou infarktu. Mnohým ženám odstraňuje problémy spojené s predmenštruačným syndrómom. Mierni depresie a prispieva k zdravým zubom.
V kombinácii s vápnikom pôsobí horčík ako prirodzený upokojujúci prostriedok. Jeho nedostatok často pociťujú športovci, diabetici a ľudia, ktorí pijú príliš veľa alkoholu. Prejavuje sa podráždenosťou, nespavosťou, náladovosťou, zlým trávením, búšením srdca alebo arytmiami. Môže vyvolať tiež depresie, prípadne záchvat astmy.
Prirodzenými zdrojmi horčíka sú banány, mandle, orechy, tmavá listová zelenina, obilie a celozrnné pečivo. Uvádza sa, že priemerný príjem horčíka v potrave by mal činiť asi 300 mg denne.
Globálny význam horčíka je však daný jeho výskytom v molekule chlorofylu. Táto organická zlúčenina má jedinečnú schopnosť prostredníctvom fotosyntézy premieňať slnečnú energiu na energiu chemickej väzby sacharidov vytváraných z oxidu uhličitého a vody. Tým je zdrojom energie pre všetky ďalšie biochemické a biologické reakcie na Zemi. Zelené zafarbenie rastlín je spôsobené práve prítomnosťou chlorofylu, ktorý najsilnejšie absorbuje červené a modré svetlo.
Poranenia spôsobené kovovým horčíkom či jeho zliatinami sa zle hoja.

</doc>
<doc id="30026" url="https://sk.wikipedia.org/wiki?curid=30026" title="Fosfor">
Fosfor

Fosfor (z gréčtiny "phosphorus" – "svetlo nosiaci") je chemický prvok v periodickej tabuľke prvkov, ktorý má značku P a protónové číslo 15. Ako čistá látka sa vyskytuje v niekoľkých modifikáciách. Elektrónová konfigurácia fosforu je 1s2 2s2 2p6 3s2 3p3 a vo valenčných p orbitáloch má tri nespárené elektróny. V zlúčeninách sa vyskytuje v oxidačných stupňoch od -III po V. Fosfor a jeho zlúčeniny majú široké využitie v rôznych odvetviach priemyslu, od zložiek zubných pást po pesticídy.
História.
Fosfor ako látku poznali pravdepodobne už starovekí Gréci a Rimania, no neskôr upadol do zabudnutia. V 12. storočí ho znovu objavili arabskí alchymisti a v Európe ho prvýkrát pripravil nemecký alchymista Hennig Brand v roku 1669. Brand nechal niekoľko dní rozkladať ľudský moč, potom ho zahustil a nakoniec destiloval pri vysokej teplote. Pary nechal skondenzovať pod vodou dúfajúc, že sa vyzráža zlato. No namiesto toho získal bielu voskovitú látku, ktorá v tme svetielkovala. Túto látku nazval phosphorus, aj keď ešte netušil, že izoloval nový prvok.
Brand zo začiatku držal proces výroby phosphorusu v tajnosti, ale neskôr ho predal istému Krafftovi z Drážďan za 200 toliarov. To, že phosphorus sa vyrába z moču, objavili aj švéd Johann Kunckel (1678) a anglický prírodovedec Robert Boyle (1680). Krafft sa s Boylom dokonca v Londýne stretol, no Boyle tvrdil, že nezískal od neho receptúru, len informáciu, že phosphorus sa vyrába z "„niečoho, čo pochádza z tela človeka“". Táto indícia doviedla Boyla až k výrobe phosphorusu a neskôr proces zdokonalil tým, že do zmesi pridal piesok:
 4 NaPO3 + 2 SiO2 + 10 C → 2 Na2SiO3 + 10 CO + P4
Boyle dokonca neskôr vyrobil aj oxid fosforečný a kyselinu fosforečnú a použil phosphorus ako zapaľovač krátkeho drievka so sírovou hlavičkou, predchodcu dnešných zápaliek.
V roku 1769 švédski vedci Johan Gottlieb Gahn a Carl Wilhelm Scheele (pôvodom Nemec) zistili, že v kostiach sa nachádza fosforečnan vápenatý – Ca3(PO4)2 a pripravili phosphorus z kostného popola (ten sa stal hlavným zdrojom fosforu až do druhej polovice 19. storočia). Objavovanie fosforu ukončil Antoine Lavoisier, ktorý phosphorus prehlásil za chemický prvok.
Vlastnosti.
Fyzikálne vlastnosti.
Elementárny fosfor sa vyskytuje vo viacerých alotropných modifikáciách, z ktorých najznámejšie sú biely a červený fosfor, pričom červený fosfor je prechodová fáza medzi bielym a fialovým fosforom. Jednotlivé modifikácie sa líšia fyzikálno-chemickými vlastnosťami. V kvapalnom stave je tvorený molekulami P4, v plynnom taktiež P4 a nad teplotou 800 °C molekulami P2.
Alotropické modifikácie fosforu.
Biely fosfor.
Biely fosfor je mäkká voskovitá tuhá látka, ktorá sa dá krájať nožom. V čistom stave je biely, nečistoty ho sfarbujú do žlta, preto sa niekedy označuje aj ako žltý fosfor. Teplota topenia je 44,15 °C, teplota varu 276,85 °C. Je nerozpustný vo vode, ale dobre sa rozpúšťa v nepolárnych rozpúšťadlách ako sírouhlík, benzén, taktiež aj v chloride sírnom a fosforitom. Je mimoriadne jedovatý, smrteľná dávka pre človeka je približne 0,15 g.
Biely fosfor je tvorený molekulami P4 tvaru tetraédra, ktoré sú príčinou jeho vysokej reaktivity. Väzbový uhol atómov fosforu v tetraédri je len 60 °. Biely fosfor je na vzduchu samovznietivý, preto sa uchováva pod vodou. Taktiež sa priamo zlučuje s halogénmi, sírou a viacerými kovmi. Oxidujúcimi kyselinami reaguje za vzniku kyseliny trihydrogenfosforečnej a v roztokoch silných hydroxidov reaguje disproporcionačne za vzniku fosforečnanu a fosfánu.
Biely fosfor svetielkuje. Tento jav je spôsobený oxidáciou pár fosforu, ktorý nepatrne sublimuje, kyslíkom na oxid fosforitý a neskôr na oxid fosforečný za emisie svetla, čiže ide o tzv. "chemoluminiscenciu".
Červený fosfor.
Červený fosfor vzniká zahriatím bieleho fosforu na 250 °C v uzavretej nádobe pod tlakom v inertnom prostredí. Táto premena je urýchlená malým množstvom jódu alebo síry, taktiež aj pôsobením UV (preto veľmi pomaly prebieha aj pri pôsobení slnečného svetla). Týmito vplyvmi dochádza k porušovaniu väzieb v molekulách P4 bieleho fosforu a "„zosieťovaniu“" týchto molekúl. Zosieťovanie nie je dokonalé, preto je červený fosfor amorfný, alebo sa považuje za prechodovú fázu medzi bielym a fialovým fosforom.
Červený fosfor je na vzduchu stály, nie je jedovatý a nie je rozpustný v polárnych ani nepolárnych rozpúšťadlách. V závislosti od spôsobu prípravy má teplotu topenia od 585 °C do 600 °C a farbu od svetločervenej až po fialovú a hnedú. Taktiež je omnoho menej reaktívny ako biely fosfor. Zahrievaním sublimuje a následnou kondenzáciou vzniká biely fosfor.
Fialový fosfor.
Fialový fosfor (alebo aj Hittorfov fialový fosfor) vzniká zahrievaním červeného fosforu v uzatvorenej tube pri teplote 530 °C. Je to konečný produkt polymerizácie červeného fosforu. Ak je zahrievaný v inertnej atmosfére, presublimuje a pary skondenzujú vo forme bieleho fosforu (v prípade rýchleho ochladenia vo vákuu však pary skondenzujú vo forme fialového fosforu).
Fialový fosfor je oveľa menej reaktívny ako červený fosfor. Na vzduchu je stály do teploty 300 °C, nie je rozpustný v žiadnom rozpúšťadle, nereaguje ani s roztokmi hydroxidov. Pomaly reaguje s halogénmi, taktiež s oxidujúcimi kyselinami (ako kyselina dusičná).
Čierny fosfor.
Čierny fosfor je veľmi stály, najmenej reaktívny a svojimi fyzikálnymi vlastnosťami pripomína skôr kovy. Má kovový lesk, je tepelne a elektricky dobre vodivý a má polymérnu štruktúru. Svojimi chemickými vlastnosti sa veľmi podobá červenému fosforu, ale na vlhkom vzduchu sa oxiduje rýchlejšie. Vzniká zahrievaním červeného fosforu pod tlakom pri teplote nad 400 °C alebo zahrievaním bieleho fosforu pri teplote 200 °C a tlaku 1 200 MPa, alebo pomalým zahrievaním (približne 8 dní) bieleho fosforu pri teplote 380 °C s prítomnosťou jemne rozptýlenej ortuti ako katalyzátora. Zo všetkých troch modifikácii je čierny fosfor do teploty 550 °C termodynamicky najstabilnejšia modifikácia.
Chemické vlastnosti.
Reaktivita fosforu je závislá od jeho modifikácie. Najreaktívnejší je biely fosfor, ktorý sa za izbovej teploty priamo zlučuje s viacerými prvkami – je samovznietivý so vzdušným kyslíkom, priamo reaguje aj s halogénmi a so sírou. Červený fosfor je oveľa menej reaktívny, s kyslíkom horí až pri teplote nad 400 °C. Čierny fosfor je najmenej reaktívna modifikácia.
Spôsob väzby.
Vzhľadom na elektronegativitu fosforu má väčšina väzieb prevažne kovalentný charakter. Nepolárne väzby sa vyskytujú v molekulách s P4, H2P-PH2, X2P-PX2 (kde X je Cl alebo I). V ostatných zlúčeninách sú väzby polárne, v porovnaní s analogickými zlúčeninami dusíka však menej polárne. Iónové väzby vzhľadom na energetickú nevýhodnosť prakticky neexistujú.
V zlúčeninách fosfor vytvára hybridné orbitály SP3 ktoré poskytujú štyri σ-väzby, stabilizáciou prvkami s vysokou elektronegativitou (kyslík, fluór, chlór) sa do väzby zapájajú aj orbitály d z tretej vrstvy (pre ktoré je inak vzhľadom na ich vysokú energiu účasť na väzbe výhodná), čím fosfor môže vytvárať päť, resp. šesť σ-väzieb s hybridizáciou SP3D alebo SP3D2.
Atóm fosforu nie je schopný tvoriť π-väzby prekrývaním sa p orbitálov, ale vytvára πd-väzby (prekrývaním dπ–pπ orbitálov), ktoré sú príčinou rozdielnych fyzikálno-chemických vlastností kyslíkatých zlúčenín fosforu oproti dusíku. Pri fosfore sa bežne vyskytujú dimérne, prípadne polymérne štruktúry (P4O6, P4O10, (PO2)x, (PO3)xx− a pod.). V cyklickej zlúčenine (PNCl2)3 fosfor vytvára aj delokalizované π-väzby, podobne ako uhlík v benzéne.
V prípade trojväzbových zlúčenín voľný elektrónový pár vystupuje ako donor elektrónov, čiže zlúčeniny takéhoto typu vystupujú ako ligandy v komplexných zlúčeninách.
Izotopy.
V prírode sa vyskytuje jediný stabilný izotop 31P. Fosforová nukleárna magnetická rezonančná spektroskopia (31P NMR) je spektroskopická metóda analytickej chémie, ktorá využíva nukleárnu magnetickú rezonanciu izotopu 31P na štúdium organických zlúčenín, ktoré obsahujú fosfor.
Z umelo pripravených nuklidov je významný izotop je 32P s polčasom rozpadu 14,28 dní, ktorý sa používa pri výskume metabolizmu fosforu v ľudskom tele.
Zlúčeniny.
Binárne zlúčeniny.
Zlúčeniny s vodíkom.
Fosfán (PH3) je bezfarebný jedovatý plyn s nepríjemným zápachom. Väzby v molekule sú vzhľadom na približne rovnaké hodnoty elektronegativít oboch prvkov nepolárne, no formálne sa záporný náboj pripisuje fosforu. Jeho molekula má tvar trojbokej pyramídy s atómom fosforu vo vrchole. Na rozdiel od amoniaku, ktorého je obdobou, fosfán nie je schopný viazať sa vodíkovými mostíkmi, preto je omnoho prchavejší. Pripravuje sa rozkladom fosfidov vodou, alebo zriedenými kyselinami:
 Ca3P2 + 3 H2O → 3 Ca(OH)2 + 2 PH3
 2 AlP + 3 H2SO4 → Al2(SO4)3 + 2 PH3
taktiež aj rozkladom fosfóniových solí hydroxidmi alkalických kovov
 PH4I + KOH → PH3 + KI + H2O
Fosfán sa nepatrne rozpúšťa vo vode, kde sa správa ako veľmi slabá zásada. So silnými kyselinami poskytuje fosfóniové soli PH4+, ktoré však veľmi ochotne hydrolyzujú späť na fosfán a príslušnú kyselinu. Má silne redukčné vlastnosti, v kyslíkatej atmosfére po zapálení zhorí a z roztokov strieborných (príp. meďnatých) solí redukuje kovové striebro (meď):
 PH3 + 2 O2 → H3PO4
 PH3 + 6 AgNO3 + 3 H2O → 6 Ag + 6 HNO3 + H3PO3
Sú známe aj zlúčeniny, kde je jeden atóm vodíka substituovaný iným atómom, čiže dihydrogenfosfidy (napr. dihydrogenfosfid sodný NaPH2, ktorý sa pripravuje reakciou fosfánu s trifenymetylsodíkom v éterickom prostredí).
Difosfán (P2H4) je fosforečným analógom hydrazínu. Je to bezfarebná kvapalina, ktorá vzniká ako vedľajší produkt pri rozklade fosfidov vodou a od fosfánu sa oddeľuje ochladením. Na rozdiel od hydrazínu nemá zásadité vlastnosti. Jeho pary sa samovoľne zapaľujú a účinkom zvýšenej teploty sa rozkladá na produkty podobné organickým polymérom (plastom), ktoré majú priemerné zloženie P2H a sú pomerne stále.
Fosfidy.
Fosfidy sú binárne zlúčeniny fosforu s menej elektronegatívnymi prvkami. Pripravujú sa obvykle priamym zlučovaním fosforu s príslušným prvkom. Rozdeľujú sa na:
Kým polymérne fosfidy sa vodou rozkladajú za uvoľňovania fosfánu, kovové sú väčšinou chemicky inertné.
Halogenidy.
S halogénmi vytvára fosfor zlúčeniny typu PX3, PX5, prípadne P2X4, taktiež aj zmiešané halogenidy PX2Y a PX3Y2. Halogenidy fosforité existujú pri všetkých štyroch halogénoch (astát nepočítajúc). Ich molekula má tvar trojbokej pyramídy s atómom fosforu na vrchole. Jodid fosforitý je za normálnych podmienok tuhý, chlorid a bromid sú kvapalné a fluorid fosforitý je plynná látka. Všetky halogenidy fosforité ochotne reagujú s vodou za vzniku kyseliny trihydrogenfosforečnej a halogénvodíkovej.
Pripravujú sa priamou syntézou fosforu s prvkami, s výnimkou fluoridu, ktorý sa pripravuje reakciou fluoridu arzenitého s chloridom fosforitým:
 PCl3 + AsF3 → PF3 + AsCl3
Halogenidy fosforečné sú známe iba pri fluóre, chlóre a bróme. Fluorid fosforečný je za normálnych podmienok plyn, chlorid kvapalný a bromid tuhý. Ich molekula má tvar trojbokej dipyramídy s atómom fosforu v strede. V kryštalickom chloride sa vyskytujú anióny PCl4+ a PCl6−, čo naznačuje dvojakú hybridizáciu atómov fosforu (v katióne je to SP3 a anióne SP3D2). Iónovú štruktúru potvrdzuje aj elektrická vodivosť roztoku chloridu fosforečného v nitrobenzéne.
Halogenidy fosforečné s vodou ochotne reagujú za vzniku trihalogenid-oxidov fosforečných, pri nadbytku vody reakcia ďalej prebieha až za vzniku kyseliny trihydrogenfosforečnej. Pripravujú sa syntézou halogenidov fosforitých a príslušného halogénvodíka:
 PX3 + X2 → PX5 (kde X je chlór alebo bróm)
Fluorid fosforečný reaguje s fluorovodíkom za vzniku silnej kyseliny hexafluorofosforečnej. Známe sú aj jej soli – hexafluorofosforečnany.
Z halogenidov fosfornatých sú známe len chlorid a jodid fosfornatý. Obe látky sú nestále, zahrievaním sa rozkladajú na halogenidy fosforité a fosfor, rozkladajú sa aj vodou.
Oxidy.
Sú známe tri oxidy fosforu – oxid fosforitý P4O6, oxid fosforičitý (PO2)x a oxid fosforečný P4O10.
Oxid fosforitý je biela kryštalická látka s teplotou topenia 23,8 °C, silne jedovatá. Pripravuje sa regulovaným spaľovaním fosforu. Vo všetkých troch skupenstvách sa skladá z molekúl P4O6. Štruktúru molekuly tvoria štyri tetraedricky usporiadané atómy fosforu, pričom každá dvojica fosforových atómov je spojená atómov kyslíka. Oxid fosforitý sa vo vode rozpúšťa za vzniku kyseliny fosforitej. V horúcej vode však vzniká fosfán, kyselina trihydrogenfosforečná a červený fosfor. Pri zahrievaní nad 210 °C sa rozkladá na červený fosfor a oxid fosforičitý.
 x P4O6 → 3(PO2)x + x P
Oxid fosforičitý je priehľadná kryštalická látka, ktorá sa na vzduchu rozplýva a je dobre rozpustná vo vode. V roztoku sa nachádza zmes kyseliny fosforitej a fosforečnej.
Oxid fosforečný sa vyskytuje vo viacerých modifikáciách, z nich najznámejšia je hexagonálna modifikácia, ktorá je aj priemyselne dodávaná. Okrem toho kryštalizuje aj v rombickej sústave. V štruktúre je každá dvojica tetragonálne usporiadaných atómov fosforu spojená atómom kyslíka, zvyšné štyri kyslíky sú nadviazané vo vrcholoch tetraédra. Pripravuje sa spaľovaním v suchom vzduchu a následným ochladením pár.
Oxid fosforečný má silné dehydratačné vlastnosti, dokonca tak silné, že odoberá vodu aj kyseline sírovej a dusičnej, pričom vznikajú príslušné anhydridy oboch kyselín. Preto sa v laboratóriu často používa na vysušovanie plynov, prípadne na odstraňovanie vlhkosti z látok.
Ostatné binárne zlúčeniny.
So sírou tvorí fosfor sulfidy zloženia P4S3, P4S5, P4S7, P4S10. Vznikajú priamym zlučovaním oboch prvkov v určitom stechiometrickom pomere (takom, aby vznikol príslušný sulfid) pri zvýšenej teplote. Sú to poväčšine do žlta sfarbené kryštalické látky. P4S10 je sírnym analógom oxidu fosforečného (P4O10), v štruktúre iných sulfidov fosforu sa nachádzajú priamo spojené dva atómy fosforu (každý z iného tetraédra) mostíkom.
S dusíkom fosfor vytvára taktiež viacero zlúčenín, najlepšie preskúmaný je chlorid-nitrid fosforečný, presnejšie cyklické polyméry tejto zlúčeniny. Vzniká zahrievaním chloridu fosforečného s chloridom amónnym pri teplote 150 až 200 °C.
 n PCl5 + NH4Cl → (PNCl)x + 4n HCl
V triméri chlorid-nitridu fosforečného sa nachádzajú delokalizované π-väzby, podobne ako v benzéne.
Kyseliny.
Fosfor vytvára viacero kyslíkatých kyselín v (často formálnom) oxidačnom stupni I, III, IV a V, taktiež aj peroxokyseliny.
V oxidačnom stupni I je to kyselina fosforná alebo správnejšie kyselina dihydrido-dioxofosforečná H(PH2O2). Je to stredne silná jednosýtna kyselina, jej soli sa nazývajú fosfornany. Kyselina fosforná je biela kryštalická látka s teplotou topenia 26,5 °C, má silne redukčné vlastnosti. Zahrievaním nad teplotu 130 °C sa rozkladá na fosfán, fosfor, kyselinu fosforitú a vodík. Pripravuje sa zo svojich solí vytesnením kyselinou sírovou:
 P4 + 4 OH− + 4 H2O → 4 PH2O2− + 2 H2
 P4 + 3 OH− + 3 H2O → 3 PH2O2− + PH3
Dá sa pripraviť aj oxidáciou fosfánu vodnou suspenziou jódu:
 PH3 + 2 I2 + 2 H2O → H(PH2O2) + 4 HI
Kyselina fosforitá (alebo kyselina hydrido-trioxofosforečná) H2(PHO3) je stredne silná dvojsýtna kyselina, ktorá sa pripravuje reakciou oxidu fosforitého s chlorovodíkom:
 P4O6 + 6 HCl → 2 H2(PHO3) + 2 PCl3
Je to bezfarebná tuhá látka, vo vode dobre rozpustná. Kyselina fosforitá, rovnako ako aj fosforitany, je silné redukčné činidlo, z roztokov zlúčenín ušľachtilých kovov redukuje tieto kovy:
 2 AgNO3 + H2(PHO3) → 2 Ag + H3PO4 + 2 HNO3
Pri zahrievaní sa rozkladá disproporcionuje na fosfán a kyselinu trihydrogenfosforečnú, v prítomnosti vody vzniká namiesto fosfánu vodík:
 4 H2(PHO3) → PH3 + 3 H3PO4
 H2(PHO3) + H2O → H2 + H3PO4
Kyselina tetrahydrogendifosforičitá H4P2O6 sa nachádza v zmesi, ktorá vzniká pomalou oxidáciou bieleho fosforu. Za vyššej teploty a za prítomnosti silných kyselín disproporcionuje na kyselinu fosforitú a trihydrogenfosforečnú, inak je pomerne stála voči oxidačným činidlám.
 H4P2O6 → H2(PHO3) + H3PO4
Kyselina trihydrogenfosforečná H3PO4 je najbežnejšou oxokyselinou fosforu. Pripravuje sa spaľovaním bieleho fosforu a následnou hydratáciou oxidu fosforečného, prípadne rozkladom fosforečnanov. Je to bezfarebná kryštalická látka, vo vode veľmi dobre rozpustná. Je to trojsýtna, stredne silná kyselina, aj keď je pri izbovej teplote málo reaktívna. Pri zvýšenej teplote však reaguje s väčšinou kovov, dokonca aj s ich oxidmi.
Z kyseliny trihydrogenfosforečnej sa odvádzajú tri rady solí (v súhlase s jej sýtnosťou): fosforečnany, hydrogenfosforečnany a dihydrogenfosforečnany.
Kyselina tetrahydrogendifosforečná H4P2O7 sa pripravuje dehydratáciou kyseliny trihydrogenfosforečnej pri 220 °C, prípadne tiež kryštalizuje z roztoku, v ktorom je pomer látkových množstiev oxidu fosforečného a vody v okolí hodnoty 0,5. Je to stredne silná kyselina, silnejšia ako kyselina trihydrogenfosforečná. Zo solí sú známe difosforečnany, prípadne dihydrogendifosforečnany.
Kyselina fosforečná (alebo kyselina metafosforečná) HPO3 je konečný produkt dehydratácie kyseliny trihydrogenfosforečnej. Je to tvrdá sklovitá látka, vo vode dobre rozpustná. Jej roztok postupne prechádza na kyselinu trihydrogenfosforečnú.
Známe sú aj soli kyseliny cyklo-trihydrogentrifosforečnej a cyklo-tetrahydrogentetrafosforečnej. V štruktúre spomínaných cyklofosforečnanov existujú anióny P3O93−, resp. P4O124−, zložené z tetraédrov PO4, ktoré sú spojené do kruhu prostredníctvom kyslíkových atómov.
Fosforečnany.
Fosforečnan je súhrnné označenie pre soli kyselín fosforečných, v užšom zmysle pre soli kyseliny trihydrogenfosforečnej. Kyselina trihydrogenfosforečná vytvára tri typy solí: "fosforečnany" M3IPO4, "hydrogenfosforečnany" M2IHPO4 a "dihydrogenfosforečnany" MIH2PO4. Kyselina hydrogenfosforečná poskytuje len "fosforečnany" MIPO3 a kyselina tetrahydrogendifosforečná "difosforečnany" M4IP2O7 a "dihydrogendifosforečnany" M2IH2P2O7.
Taktiež sú známe aj soli cyklických a polymérnych kyselín fosforečných, ako cyklo-tetrafosforečnan tetrasodný Na4P4O12, príp. trifosforečnan pentasodný Na5P3O10.
Fosforečnany sa obvykle pripravujú neutralizáciou kyseliny fosforečnej s hydroxidom/uhličitanom alkalického kovu. Taktiež sa pripravujú zrážaním rozpustných fosforečnanov s príslušnými soľami kovov.
 Na2HPO4 + 3 AgNO3 + H2O → Ag3PO4 + 2 NaNO3 + HNO3
Molekula PO4 má tvar pravidelného tetraédra, v strede je umiestnený atóm fosforu s hybridizáciou SP3 a vo vrcholoch atómy kyslíka.
Organické zlúčeniny fosforu.
Fosfor vytvára viacero typov organických zlúčenín. Medzi najznámejšie patria estery kyseliny trihydrogenfosforečnej, tzv. organofosfáty. Viaceré z nich majú dôležitú biochemickú úlohu a sú pre život nevyhnutné. Napr. nukleotidy ako zložky nukleových kyselín sú estery kyseliny trihydrogenfosforečnej s ribózou, príp. deoxyribózou, taktiež aj jednotlivé nukleotidy sú viazané cez fosfor. No sú aj hlavnou súčasťou priemyselných insekticídov, pesticídov, ale aj nervových plynov (ako sarín, tabun, VX atď.).
Dôležitú úlohu v biochémii hrajú aj fosfolipidy ako základ biologických membrán (presnejšie fosfolipidové dvojvrstvy). Fosforová zložka je polárnou časťou dvojvrstvy. Z iných zlúčenín sú známe aj fosforamidy (remdesivir, sofosbuvir), fosfonáty (tenofovir disoproxyl fumarát), ktoré sa používajú ako liečivá, antivirotiká proti HIV, hepatitíde typu B a koronavírusu SARS-CoV-2. 
Výskyt v prírode.
V prírode sa fosfor vyskytuje len v zlúčeninách. V zemskej kôre sa fosfor vyskytuje pomerne hojne, je celkovo 11. prvkom v poradí výskytu a jeho koncentrácia sa priemerne odhaduje na 11,2 g/kg. V morskej vode je jeho koncentrácia veľmi nízka, iba 0,07 mg/l, vo vesmíre pripadá na jeden atóm fosforu približne 3 000 000 atómov vodíka.
Najdôležitejším minerálom s obsahom fosforu je zmiešaný fosforečnan vápenatý – apatit, jeho štruktúra sa dá vyjadriť všeobecným vzorcom Ca5(PO4)3X (kde X môže byť OH, F, Cl). Apatit slúži ako základná surovina pre výrobu fosforu, ako aj jeho zlúčenín. Hlavná oblasť ťažby leží v Rusku (polostrov Kola), Maroku a v USA.
Ďalšími minerálmi s obsahom fosforu sú napr. fosforit Ca3(PO4)2 (odroda apatitu), wavellit Al3[(OH, F)3|(PO4)2]·5H2O a vivianit Fe3(PO4)2·8 H2O.
Výroba.
Základom priemyselnej výroby elementárneho fosforu je redukcia fosforečnanov koksom (uhlíkom) za prítomnosti kremenného piesku podľa rovnice:
Ca3(PO4)2 + 3 SiO2 → 3 CaSiO3 + P2O5
P2O5 + 5 C → 5 CO + 2 P
Čiže
 2 Ca3(PO4)2 + 6 SiO2 + 10 C → P4 + 6 CaSiO3 + 10 CO
Fosfor pri vysokej teplote (okolo 1 300 °C) v tavenine tečie ako modifikácia P4 a je zachytený po kondenzácii vo vode ako biely fosfor. Pri zahrievaní bieleho fosforu v inertnej atmosfére prechádza na modifikáciu červeného fosforu, ktorá má polymérnu štruktúru Pn.
Dnes už takmer nepoužívaná metóda výroby je Pelletierova metóda. Pri nej sa fosforečnan vápenatý mení v prostredí mierne koncentrovanej kyseliny sírovej na dihydrogenfosforečnan vápenatý. V druhom kroku je odstránená sadra a dihydrogenfosforečnan vápenatý je redukovaný koksom pri teplote 1 000 °C v šamotových peciach.
Ca3(PO4)2 + 2 H2SO4 + 4 H2O → 2 CaSO4.2 H2O + Ca(H2PO4)2
3 Ca(H2PO4)2 + 10 C → Ca3(PO4)2 + 10 CO + 4 P + 6 H2O
Použitie.
Vlastnosti a použitie fosforu je silne závislé na alotropnej forme, v ktorej sa fosfor práve vyskytuje.
Zliatiny.
Elementárny fosfor sa v menšom množstve pridáva do zliatin kovov pre úpravu ich fyzikálnych vlastností. Jeho prítomnosť v zliatinách značne zvyšuje tvrdosť výsledného produktu. Významné je legovanie fosforu do strieborných spájok a bronzu, ale i niektorých špeciálnych ocelí.
Fosfor v biológii.
Fosfor sa vyskytuje vo všetkých živých organizmoch na Zemi, viazaný je predovšetkým v kostiach (ako fosforečnan vápenatý) a zuboch, ale je aj zložkou dôležitých organických molekúl ako DNA a RNA, energetických prenášačov (ADP, ATP) a je obsiahnutý vo viacerých lipidoch.

</doc>
<doc id="30027" url="https://sk.wikipedia.org/wiki?curid=30027" title="Argón">
Argón

Argón (z lat. "Argon") je chemický prvok, v Periodickej tabuľke prvkov má značku Ar a protónové číslo 18.
Názov prvku pochádza z gréckeho "argos" (lenivý, neaktívny, inertný). Argón je bezfarebný jednoatómový vzácny plyn bez chuti a zápachu, ťažší než vzduch. Z chemického hľadiska sa vyznačuje značnou indiferentnosťou. Je najviac zastúpeným vzácnym plynom v ovzduší našej planéty - hmotnostný zlomok argónu vo vzduchu je 1,29 %. Objavili ho anglickí fyzici W. S. Rayleigh a W. Ramsay roku 1894 na základe rozdielnej hmotnosti litra dusíka izolovaného zo skvapalneného vzduchu (1,257 g) a litra dusíka získaného rozkladom dusičnanu amónneho (1,251 g). Nezávisle od seba sa pokúsili pôsobiť na izolovanú zložku vzduchu najsilnejšími činidlami, ale vôbec s ničím nereagovala. Malý rozdiel - 6 tisícin gramu - im postačil na dôkaz cudzích plynov vo vzdušnom dusíku. Hneď ako boli objavené hélium a argón, vznikli v prirodzenom rade prvkov nové prázdne políčka, ktoré bolo treba zaplniť. Prirodzená sústava prvkov a znalosť príslušných zákonitostí a vzťahov donútili W. Ramsaya, aby tieto prvky hľadal. Bolo treba hľadať tie prvky, ktoré majú zvláštnu povahu a treba ich umiestniť do samostatnej skupiny. Podľa zákona periodicity bolo treba hľadať jeden vzácny plyn, ktorý je ťažší než hélium a ľahší než argón, a tri podobné prvky, ťažšie než argón. To, že bola vedecká úvaha správna, dokázal objav všetkých vzácnych plynov.
Je zaujímavé, že prítomnosť cudzieho plynu vo vzduchu zistil už roku 1784 Henry Cavendish, keď pozoroval účinok elektrického výboja na vzduch v uzavretom priestore nad ortuťou. Keď odstránil vzniknutý červenohnedý dym (boli to oxidy dusíka) v hydroxide, nad ortuťou zostala malá bublinka plynu, ktorý už ďalej nereagoval. Starý názor na inertnosť vzácnych plynov v ovzduší bolo treba zmeniť. V súčasnosti ich nepokladáme za inertné, ale hovoríme o chémií vzácnych plynov, čiže aerogénov.
Výroba argónu.
Argón získame pri výrobe amoniaku z vodíka a vzdušného dusíka, kde je vlastne odpadom. V vzduchu sa nachádza 9,3 litra argónu. Argón možno vyrobiť aj zo vzduchu. Kyslík sa viaže rozžeravenou meďou, dusík sa viaže na kovový horčík alebo vápnik ako nitrid a zvyšný surový argón obsahuje asi 0,25 % ostatných vzácnych plynov, ktoré sa od argónu oddelia frakčnou destiláciou, absorpciou a frakčnou desorbciou na aktívnom uhlí.
Použitie argónu.
Argón sa dodáva v oceľových fľašiach na zváranie v inertnej atmosfére a na plnenie žiaroviek, „argónok“, v ktorých zmes dusíka s 15 % argónu zamedzuje rozprašovanie kovového vlákna, čím sa predlžuje život žiaroviek až na päťnásobok. Vo výbojkových rúrach žiari argón do modra, červena alebo zelena podľa toho, pod akým tlakom sú plnené. Argón je aj dôležitým plynom pre moderné kvantometrické laboratória železiarní, kde si metodika stanovenia niektorých prvkov na kvantometri vyžaduje odiskrenie v atmosfére čistého argónu. Preto treba z technického argónu spaľovaním cez rozžeravenú meď odstrániť zvyšky kyslíka. V rádiometri sa pod tlakom plnia čistým argónom Geigerove – Mullerove trubice a tlakové ionizačné komory.

</doc>
<doc id="30029" url="https://sk.wikipedia.org/wiki?curid=30029" title="Rise of Nations">
Rise of Nations

Rise of Nations je počítačová hra žánru RTS vyvinutá herným štúdiom Big Huge Games a vydaná spoločnosťou Microsoft 20. mája 2003. Tím vývojárov viedol Brian Reynolds, ktorý má za sebou tituly ako Civilization II a Sid Meier's Alpha Centauri.
Gameplay.
Hra obsahuje 18 hrateľných národov a 8 rôznych historických období. Za každý národ sa dá hrať vo všetkých historických obdobiach, bez ohľadu na to, či v danej dobe reálne existoval alebo nie. Víťazstvo môže hráč dosiahnuť niekoľkými spôsobmi, v závislosti od nastavenia hry.
Budovy.
Každý hráč začína s jedným mestom. Mesto sa nedá zničiť, ale iba dobyť. Väčšina budov tvoriacich infraštruktúru musí byť postavená blízka nejakého mesta a u každého mesta ich môže byť len obmedzený počet. Vojenské budovy môže hráč stavať kdekoľvek na svojom území.
Divy sveta.
Divy sveta tvoria zvláštnu kategóriu budov. Sú náročnejšie na suroviny a ich výstavba trvá dlhšie. Každý div sveta môže byť postavený len raz za hru. Hráč, ktorý div sveta postaví, získava rôzne bonusy, ako napríklad zvýšenie populačného limitu alebo zrýchlenie ťažby niektorých surovín.
Jednotky.
V hre sa nachádza viac než 200 druhov jednotiek. Každý národ má najmenej tri unikátne jednotky, ktoré sú u každého národa prístupné v určitom historickom období. Napríklad Rusi majú tanky T-80, Briti] bombardéry Avro Lancaster a Nemci tanky Tiger II a Leopard 2.

</doc>
<doc id="30032" url="https://sk.wikipedia.org/wiki?curid=30032" title="Hana">
Hana

Hana je ženské krstné meno hebrejského pôvodu, odvodené podobne ako meno Anna od slova "channá/h/" s významom „priazeň“, „milosť“. Meniny na Slovensku má 26. júla.

</doc>
<doc id="30033" url="https://sk.wikipedia.org/wiki?curid=30033" title="Edward Adelbert Doisy">
Edward Adelbert Doisy

Edward Adelbert Doisy (* 13. november 1893, Hume, Illinois, USA – † 23. október 1986, St. Louis, Missouri, USA) bol americký chemik.
Objavil konštitúciu vitamínu K1 a K2 a pohlavných hormónov (estrogénov). Spolu s Edgarom Allenom vyvinul tzv. Allenov-Doisyho test. Spolu s Henrikom Damom získal v roku 1943 Nobelovu cenu za fyziológiu alebo medicínu za objav konštitúcie vitamínu K.
Doisy prispel aj k zlepšeniu metód na izoláciu a identifikáciu inzulínu.
Dielo.
"Sex and Internal Secretions" (1939 spolu s Edgarom Allenom a C. H. Danforthom)

</doc>
<doc id="30035" url="https://sk.wikipedia.org/wiki?curid=30035" title="Kurt Alder">
Kurt Alder

Kurt Alder (* 10. júl 1902, Königshütte, Nemecké cisárstvo – † 20. jún 1958, Kolín nad Rýnom, Západné Nemecko) bol nemecký chemik. Spolu s Ottom Dielsom v roku 1950 získali Nobelovu cenu za ich prácu o syntéze diénov známu aj ako Dielsova-Alderova reakcia, ktorá sa používa pri syntéze cyklických organických látok.
Životopis.
Narodil sa v priemyselnej štvrti Königshütte v Hornom Sliezsku, kde aj navštevoval základnú školu. Po prvej svetovej vojne odišiel do Berlína, pretože časť, v ktorej žil sa vrátila pod správu Poľska. Od roku 1922 študoval na Humboldtovej univerzite v Berlíne a neskôr na Univerzite Christiana Alberta v Kieli. Tu v roku 1926 získal doktorát za prácu "Über die Ursachen der Azoester-reaktion" (On the causes of the azoester reaction). Na univerzite sa spoznal so svojim učiteľom Ottom Dielsom. V 1930 bol Alder prednášajúcim chémie a v roku 1934 sa habilitoval. V roku 1936 opustil Kiel, aby sa mohol pridať k I.G. Farbenindustrie AG v Leverkusene (vtedy najväčšia chemická továreň na svete), kde pracoval na syntéze kaučuku. Neskôr v roku 1940 sa stal profesorom chémie na Kolínskej univerzite a riaditeľom Chemického inštitútu. V roku 1944 dostal pozvanie z Berlínskej univerzity a v 1950 z Marburgskej univerzity, ale obe odmietol.
Ocenenia.
Alder dostal niekoľko čestných vyznamenaní ako napríklad v roku 1938 Emil Fischer Memorial Medal od asociácie nemeckých chemikov. V tom istom roku sa stal členom Imperial Leopold.-Karol.-German Academy of Natural Philosophers (Kaiserlich Leopold.-Karol.-Deutsche Akademie der Naturforscher – Cisárska Leopoldovsko-Karolovská nemecká spoločnosť prírodovedcov) v Halle. V roku 1950 dostal aj Nobelovu cenu za chémiu, s ktorou sa podelil so svojim učiteľom Ottom Dielsom. Lekárska fakulta na Univerzite v Kolíne mu udelila čestné ocenenie M.D. v roku 1950 a v roku 1954 dostal čestný doktorát od univerzity v Salamanke.
Kráter na Mesiaci je pomenovaný na jeho pamiatku.
Výskum.
V roku 1928 Alder a Diels vynašli reakciu, ktorá nesie ich meno. Dielsova-Alderova reakcia (alebo aj diénová syntéza) sa skladá z diénu, ktorý obsahuje dvojitú väzbu a dienofilu, čo je zložka obsahujúce dvojitý alebo trojitý väzbový atóm uhlíka. Dién a dienofil ľahko reagujú so šesť-uhlíkatou cyklickou zlúčeninou. Podobné reakcie boli už opísané inými vedcami, ale až Alder a Diels uskutočnili prvý pokus s bezpečnou reakciou a demonštrovali jej použitie pre syntézu širokého okruhu cyklických zlúčenín. Diénové syntézy možno uskutočniť bez silných reaktantov. Táto reakcia sa používa na syntetizovanie komplexných molekúl (napríklad morfium, rezerpín, kortizón a iné steroidy, insekticídy, aldrin a iné alkaloidy a polyméry).
Svoje poznatky publikoval v 150 dokumentoch, hlavne v dielach "Justus Liebig's Annalen der Chemie, in the Berichte der Deutschen Chemischen Gesellschaft" a v "Angewandte Chemie".

</doc>
<doc id="30036" url="https://sk.wikipedia.org/wiki?curid=30036" title="Christian Boehmer Anfinsen">
Christian Boehmer Anfinsen

Christian Boehmer Anfinsen (* 26. marec 1916, Monessen, Pensylvánia, USA – † 14. máj 1995, Randallstown, Maryland) bol americký biochemik. V roku 1972 získal Nobelovu cenu za chémiu za prácu o ribonukleáze. Jeho tvrdenie, o priamom súvise tvaru bielkovín a ich sekvencii aminokyselín sa pokladá za dogmu (Anfinsenova dogma) v rámci molekulárnej biológie a biochémie.
Anfinsen sa narodil v Monessene do nórskej americkej rodiny. Svoj bakalársky titul získal v roku 1937 na Swarthmore College v Pensylvánii. Magisterský titul získal v roku 1939 na Univerzite v Pensylvánii a v roku 1943 získal titul Ph.D. na Harvardovej univerzite.
V rokoch 19501981 riadil rôzne laboratóriá National Institutes of Health v Bethesde (Maryland); оd roku 1982 bol profesorom biológie na Johns Hopkins University v Baltimore. Študoval vzťahy medzi štruktúrou a funkciou enzýmov.

</doc>
<doc id="30037" url="https://sk.wikipedia.org/wiki?curid=30037" title="Svante August Arrhenius">
Svante August Arrhenius

Svante August Arrhenius (* 19. február 1859, Uppsala – † 2. október 1927, Štokholm) bol švédsky fyzik a chemik, jeden zo zakladateľov fyzikálnej chémie a chemickej termodynamiky. V roku 1903 získal Nobelovu cenu za chémiu ako uznanie za výnimočné služby, ktoré poskytol pri pokroku v chémii svojou teóriou elektrolytickej disociácie.
Život.
Detstvo.
Arrhenius sa narodil vo obci Vik pri Uppsale, Švédsko, ako syn Svante Gustava a Carolina Thunberg Arrheniusových. Jeho otec bol zememerač na Univerzite v Uppsale, kde sa dostal až na kontrolnú pozíciu. Keď mal Svante 3 roky, napriek rodičovským prianiam, sa naučil čítať pozorovaním otcových prác s číslami a jeho kníh, a tým sa stal aritmetickým zázračným dieťaťom.
V ranom veku, Arrhenius si osvojil používanie širokých vedomostí na objasnenie matematických vzťahov a zákonov. Vo veku 8 rokov, začal navštevovať miestnu katolícku školu rovno od 5. ročníka. Vyznačoval sa neobvyklým nadaním vo fyzike a matematike a zmaturoval ako najmladší a najtalentovanejší študent v roku 1876.
Rodina.
Bol ženatý dvakrát. Prvýkrát so Sofiou Rudbeckovou (ktorá mu porodila syna) od 1894 do 1896 a druhýkrát s Mariou Johanssonovou (ktorá mu porodila syna a dve dcéry) od 1905 až do smrti.
Škola.
Na Univerzite v Uppsale bol nespokojný s hlavným profesorom fyziky a s jediným členom fakulty, ktorý by ho vedel viesť v chémii. V roku 1881 začal pracovať na Fyzikálnom inštitúte na Švédskej akadémii vied v Štokholme u profesora fyziky Erika Edlunda. Svoju prácu upriamil na vodivosť elektrolytov. V roku 1884, na základe tejto práce, napísal 150 stranovú dizertačnú prácu o vodivosti elektrolytov na Univerzitu v Uppsale. Profesorov to však nezaujalo a tak dostal najnižšie možné hodnotenie. Neskôr, vďaka tejto práci, získal Nobelovu cenu za chémiu.
Dizertačná práca profesorov na Univerzite v Uppsale nezaujala, ale Arrhenius ju poslal viacerým vedcom v Európe ktorý pracovali na poli fyzikálnej chémie, ako Rudolf Clausius, Friedrich Wilhelm Ostwald a Jacobus Henricus van ’t Hoff. Boli ohromení prácou a Ostwald prišiel do Uppsaly presvedčiť Arrheniusa, aby sa pridal k jeho výskumnému tímu. Arrhenius odmietol i keď súhlasil, že zostane vo Švédsku ešte nejaký čas (jeho otec bol veľmi chorý, zomrel v roku 1885). Arrhenius neskôr dostal grant od Švédskej akadémie vied, ktorý mu umožnil študovať s Ostwaldom v Rige (Lotyšsko), s Friedrichom Kohlrauschom vo Würzburgu (Nemecko), s Ludwigom Boltzmannom v Grazi (Rakúsko) s van 't Hoffom v Amsterdame (Holandsko).
Mnohé tézy, ktoré napísal vo svojej dizertačnej práci, sú stále akceptované bezo zmeny alebo s minimálnymi korekciami. Najdôležitejšia myšlienka v tejto dizertačnej práci bolo jeho vysvetlenie faktu, že čistá soľ a destilovaná voda nie sú vodičmi, ale roztok soli vo vode už áno.
V roku 1891 sa stal lektorom na Univerzite v Štokholme ("Stockholms Högskola") kde sa v roku 1895 stal profesorom fyziky a v 1896 sa stal rektorom Univerzity.
Úmrtie.
V septembri 1927 dostal akútny črevný katar a 2. októbra zomrel. Pochovaný je v Uppsale.
Práca.
V 1901 bol Arrhenius zvolený do Švédskej akadémie vied. V roku 1903 sa stal prvým Švédom, ktorý bol ocenený Nobelovou cenou za chémiu. V roku 1905, po založení Nobelovho inštitútu pre fyziku, bol zvolený za rektora inštitútu, kde zostal až do roku 1927.
Arrheniusove teórie sa stali všeobecne akceptované, a tak sa začal venovať iným vedeckým smerom. V roku 1902 sa začal zaujímať o fyzikálne problémy v chemických teóriách. Zistil, že reakcie v organizmoch a v skúmavkách pracujú podľa rovnakých zákonov. Taktiež upriamil svoju pozornosť na geológiu, astronómiu, kozmológiu a astrofyziku.
Predpokladal, že život môže putovať z planéty na planétu pomocou spór, čo je teória, ktorú dnes poznáme ako panspermia. Taktiež sa pohrával s myšlienkou univerzálneho jazyka, ktorý by bol podobný ako Angličtina s malými zmenami.
V roku 1884 spolu s Ostwaldom sformuloval definíciu kyselín a zásad (pozri "Arrheniova teória kyselín a zásad").
Disociácia roztoku.
Arrheniusovo vysvetlenie bolo to, že vytvorením roztoku soľ disociuje na nabité častice (ktorým Michael Faraday dal meno ióny). Faraday veril, že ióny sú produkované počas elektrolýzy. Arrhenius navrhol, že roztok soli obsahuje ióny aj bez pôsobenia elektrického prúdu. Predpokladal, že chemické reakcie v roztokoch sú vlastne reakcie medzi iónmi.
Od roku 1895 profesor v Štokholme, od roku 1905 aj riaditeľ tamojšieho Nobelovho inštitútu fyzikálnej chémie. Roku 1887 vytvoril teóriu elektrolytickej disociácie, za ktorú dostal roku 1903 Nobelovu cenu. Neskôr sa venoval geofyzike (búrky, polárna žiara, ľadové doby), kozmickej fyzike a fyziologickej chémii.
Aktivačná energia.
V roku 1889 Arrhenius vysvetlil fakt, že takmer všetky reakcie potrebujú tepelnú energiu k svojmu pokračovaniu. Podmienkou reakcie dvoch molekúl je prekonanie energickej bariéry, tým, že sa dodá aktivačná energia. Arrheniusova rovnica udáva vzťah medzi aktivačnou energiou a hodnotou, kedy reakcia prebieha.

</doc>
<doc id="30038" url="https://sk.wikipedia.org/wiki?curid=30038" title="Jiří Baborovský">
Jiří Baborovský

Jiří Baborovský (* 28. august 1875, Březové Hory – † 10. október 1946, Brno) bol český fyzikálny chemik. Venoval sa štúdiu kinetiky chemických reakcií.
Vyštudoval v Lipsku, bol vôbec prvým docentom fyzikálnej chémie v Česku. Napísal známe učebnice fyzikálnej chémie "Theoretická a fysikální chemie" (1919) a "Úvod do theoretické a fysikální chemie" (1926), ktoré mali veľký význam v čase, kedy bol pôvodnej českej odbornej chemickej literatúry vážny nedostatok.

</doc>
<doc id="30039" url="https://sk.wikipedia.org/wiki?curid=30039" title="Adolf von Baeyer">
Adolf von Baeyer

Johann Friedrich Wilhelm Adolf Ritter von Baeyer (* 31. október 1835, Berlín – † 20. august 1917, Starnberg) bol nemecký chemik. Nositeľ Nobelovej ceny (1905) za práce o organických farbivách a hydrogenovaných aromatických zlúčeninách.
Život.
Narodil sa v Berlíne. Študoval matematiku a fyziku na Berlínskej Univerzite. Neskôr sa presťahoval do Heidelbergu, kde študoval chémiu s Robertom Bunsenom. Tam pracoval hlavne v laboratóriu Augusta Kekulého. V roku 1858 získal doktorát. Stal sa prednášajúcim profesorom na Berlínskej Obchodnej Akadémii v roku 1860 a profesorom na Štrasburskej Univerzite v roku 1871. V roku 1875 nahradil Justusa von Liebiga na pozícii profesora chémie na Univerzite v Mníchove.
V roku 1881 Kráľovská Spoločnosť v Londýne ocenila Baeyera Davyho medailou za jeho prácu na indigu. V roku 1905 sa stal nositeľom Nobelovej ceny za chémiu.
Práca.
Za Baeyerove hlavné úspechy môžeme považovať syntetizovanie a opísanie rastlinného farbiva indigo, vynájdenie fenolftaleínu, výskum v oblasti acetylénov, objasnenie ionizácie solí, syntetizovanie dusíkatých zlúčenín a derivácie kyseliny močovej (spolu so syntetizovaním kyseliny barbiturovej). Bol prvý ktorý prišiel so správnym vzorcom indolu v roku 1869 po publikovaný prvej syntézy spred troch rokov. Medzi jeho príspevky v oblasti teoretickej chémie môžeme zaradiť teóriu trojitých väzieb a teóriu malých uhlíkatých prstencov.
V roku 1872 experimentoval s fenolom a formaldehydom, z ktorých roku 1907 Leo Baekeland ako prvý syntetizoval bakelit.

</doc>
<doc id="30040" url="https://sk.wikipedia.org/wiki?curid=30040" title="Antoine-Jérôme Balard">
Antoine-Jérôme Balard

Antoine-Jérôme Balard (* 30. september 1802, Montpellier, Francúzsko – † 30. marec 1876, Paríž) bol francúzsky chemik a objaviteľ brómu v morskej vode a morských rastlinách. Od roku 1842 profesor v Paríži.

</doc>
<doc id="30041" url="https://sk.wikipedia.org/wiki?curid=30041" title="Frederick Banting">
Frederick Banting

Sir Frederick Grant Banting (* 14. november 1891, Alliston, Ontário, Kanada – † 21. február 1941, Newfoundland, Kanada) bol kanadský fyziológ.
Od roku 1923 profesor v Toronte, v roku 1921 spolu s Richardom Macleodom objavili inzulín, za čo roku 1923 dostali Nobelovu cenu za fyziológiu alebo medicínu. Banting sa vo veku 32 rokov stal najmladším nositeľom Nobelovej ceny za fyziológiu alebo medicínu.
Pri svojom skúmaní vychádzal z predchádzajúcich poznatkov, vedel, že Langerhansove ostrovčeky v pankrease produkujú špeciálnu látku, ktorá dokáže znížiť hladinu glukózy v krvi. Pokusy robil na psoch, izoloval inzulín a podával ho psom s umelo vyvolanou dysfunkciou pankreasu. Neskôr inzulín získaval z embryí teliatok.
Zomrel pri leteckej nehode.

</doc>
<doc id="30042" url="https://sk.wikipedia.org/wiki?curid=30042" title="Derek Harold Richard Barton">
Derek Harold Richard Barton

Derek Harold Richard Barton (* 8. september 1918, Gravesend, Spojené kráľovstvo – † 16. marec 1998, College Station, Texas, USA) bol britský chemik.
Objavil štruktúru početných terpénov a steroidov a pracoval vo fotochémii. Ako prvý našiel zákonitosť medzi konformáciou a reaktivitou organických látok. Nositeľ Nobelovej ceny (1969) za svoje stereochemické výskumy.

</doc>
<doc id="30043" url="https://sk.wikipedia.org/wiki?curid=30043" title="Alexander Sommer Batěk">
Alexander Sommer Batěk

Alexander (Sommer) Batěk (* 15. jún 1874, Prádlo - † 6. apríl 1944, Praha) bol český chemik, autor sci-fi, propagátor vedy, správnej životosprávy a vegetariánstva. Reformoval chemické názvoslovie Jana Svatopluka Presla. Návrh nového názvoslovia predniesol v referáte na piatom zjazde českých lekárov a prírodopiscov v roku 1914. 

</doc>
<doc id="30044" url="https://sk.wikipedia.org/wiki?curid=30044" title="Friedrich Konrad Beilstein">
Friedrich Konrad Beilstein

Friedrich Konrad Beilstein (; * 17. február 1838, Petrohrad, Rusko – † 18. október 1906, tamže) bol rusko-nemecký chemik.
Študoval chémiu a fyziku v Heidelbergu, Mníchove a Göttingene, k jeho profesorom patrili Robert Wilhelm Bunsen, Justus von Liebig a Friedrich Wöhler.
Od roku 1865 bol profesorom v Göttingene, od roku 1866 profesor na Technologickom inštitúte v Petrohrade ako nástupca Dmitrija Ivanoviča Mendelejeva.
Od roku 1883 bol aj členom Ruskej Akadémie vied. Profesúry sa vzdal v roku 1896 kvôli veku.
Preslávil sa ako autor prvých zväzkov svetoznámej príručky organickej chémie "Handbuch der organischen Chemie", ktorá sa až dodnes pod názvom "Beilsteinova databáza" považuje za štandard. Jej prvé vydanie z roku 1881 obsahovalo 1 500 zlúčenín na 2 200 stranách.
Vyvinul aj takzvaný Beilsteinov test na kvalitatívny dôkaz organických halogénderivátov.

</doc>
<doc id="30045" url="https://sk.wikipedia.org/wiki?curid=30045" title="Friedrich Karl Rudolph Bergius">
Friedrich Karl Rudolph Bergius

Friedrich Karl Rudolph Bergius (* 11. október 1884, Goldschmieden, Poľsko – † 31. marec 1949, Buenos Aires, Argentína) bol nemecký chemik.
V roku 1911 vymyslel metódu na výrobu kvapalných uhľovodíkov z uhlia. Okrem toho pracoval na technickej premene etylénu na etylénglykol a pod. Spolu s Carlom Boschom obdržal Nobelovu cenu za rozvoj vysokotlakových metód v chémii (1931).

</doc>
<doc id="30046" url="https://sk.wikipedia.org/wiki?curid=30046" title="Marcellin Berthelot">
Marcellin Berthelot

Marcellin Pierre Eugène Berthelot (* 25. október 1827, Paríž, Francúzsko – † 18. marec 1907, Paríž) bol francúzsky chemik, politik a historik. Jeden zo zakladateľov syntetickej organickej chémie.
Bol profesor (École supérieure de pharmacie (18591876) a Collège de France), v roku 1881 senátor, potom roku 1886 krátko aj minister školstva a štyri mesiace minister zahraničných vecí. Zhrnul základy syntézy v organickej chémii. Zaoberal sa aj termochémiou, chémiou výbušných látok a fyziologickou chémiou.

</doc>
<doc id="30047" url="https://sk.wikipedia.org/wiki?curid=30047" title="Claude Louis, gróf z Berthollet">
Claude Louis, gróf z Berthollet



</doc>
<doc id="30048" url="https://sk.wikipedia.org/wiki?curid=30048" title="Claude-Louis Berthollet">
Claude-Louis Berthollet

Claude-Louis, gróf z Berthollet (* 9. december 1748, Talloires, Francúzsko – † 6. november 1822, Arcueil) bol francúzsky chemik a lekár.
Od roku 1794 profesor, Napoleon Bonaparte z neho spravil grófa a senátora. Objavil bieliaci účinok chlóru, traskavú ortuť, zaoberal sa amoniakom, chlórnymi soľami a pod. Významné sú jeho výskumy o chemickej afinite. Okrem toho použil pri vytváraní nového chemického názvoslovia Lavoisiersov antiflogistický systém, čím založil moderné chemické názvoslovie.
Jeho najvýznamnejším teoretickým dielom je kniha "Essai de statique chimique" (1803). 

</doc>
<doc id="30049" url="https://sk.wikipedia.org/wiki?curid=30049" title="Jöns Jakob Berzelius">
Jöns Jakob Berzelius

Jöns Jakob Berzelius (* 20. august 1779, Väversunda, Švédsko – † 7. august 1848, Štokholm) bol švédsky chemik. Spolu s Robertom Boylom, Johnom Daltonom a Antoinom Lavoisierom je považovaný za otca modernej chémie.
V roku 1802 vyštudoval medicínu na univerzite v Uppsale. Od roku 1807 profesor medicíny a farmácie v Štokholme, neskôr aj člen švédskej Akadémie vied.
Položil základy modernej anorganickej chémie, objavil veľa prvkov (cér, selén, lítium, tórium) a prvýkrát vyrobil voľný kremík, zirkónium a tantal. Dodnes sa používajú chemické značky a vzorce, ktoré roku 1811 zaviedol. Je aj autorom pojmov organická chémia a izoméria a dualistickej elektrochemickej teórie.

</doc>
<doc id="30050" url="https://sk.wikipedia.org/wiki?curid=30050" title="Joseph Black">
Joseph Black

Joseph Black (* 16. apríl 1728, Bordeaux, Francúzske kráľovstvo – † 10. november 1799, Edinburgh, Spojené kráľovstvo) bol škótsky fyzik a chemik.
Objavil oxid uhličitý, prvok horčík a preslávil sa definovaním latentného tepla a tepelnej kapacity, čím položil základy termodynamiky.
Od roku 1756 do roku 1766 vyučoval chémiu, medicínu a anatómiu na University of Glasgow, od roku 1766 bol profesor chémie na University of Edinburgh.Vyučoval a prednášal na nej viac ako 30 rokov. Chemické budovy na univerzite v Edinburghu a na univerzite v Glasgowe sú pomenované po Blackovi.
Bol členom slávneho "Pokrového klubu", kde bol v kontakte s Davidom Hume, Adamom Smithom a ďalšími predstaviteľmi tzv. škótskeho osvietenstva.

</doc>
<doc id="30051" url="https://sk.wikipedia.org/wiki?curid=30051" title="Robert Boyle">
Robert Boyle

Robert Boyle (* 25. január 1626jul./4. február 1627greg., Zámok Lismore, Írsko – † 31. december 1691jul./10. január 1692greg., Londýn, Anglicko) bol anglo-írsky prírodný filozof, chemik, fyzik, alchymista a vynálezca.
Ako boháč uskutočnil cestu po Európe a potom sa venoval pokusom v Anglicku. Jeden zo zakladateľov Kráľovskej spoločnosti. V roku 1662 objavil tzv. Boyleov-Mariottov zákon – vzťah medzi tlakom a objemom plynov. Po vypuknutí anglickej občianskej vojny vystúpil s kritikou proti alchymistom v knihe „"Sceptical Chymist"“ (1661;„"Pochybovačný chemik“, čiže rozpravy o pokusoch, ktoré sa obvykle konajú na dôkaz štyroch elementov a troch princípov v zmiešaných látkach") a podal základnú definíciu pre chemické pojmy prvok, zlúčenina a zmes. Táto kritika napomohla pádu alchýmie v Anglicku.
V medicíne a biológii opísal veľa javov (reflexné pohyby, plávaciu blanu a pod.), zaviedol pojem farmakológia a štandardizoval farmaká.

</doc>
<doc id="30052" url="https://sk.wikipedia.org/wiki?curid=30052" title="Bohuslav Brauner">
Bohuslav Brauner

Bohuslav Brauner (* 8. máj 1855, Praha – † 15. február 1935, Praha) bol český chemik, syn politika Františka Augusta Braunera a brat maliarky Zdenky Braunerovej.
Profesor Karlovej univerzity. Venoval sa najmä vzácnym zeminám, dosiahol svetový význam v oblasti atómových hmotností. Bol priateľom Mendelejeva a propagátorom periodickej sústavy prvkov. Predpovedal existenciu izotopov, v roku 1888 navrhol ako základ relatívnej atómovej hmotnosti kyslík, čo bolo prijaté roku 1904 a platilo do roku 1961. V roku 1902 predpovedal existenciu prométia.

</doc>
<doc id="30053" url="https://sk.wikipedia.org/wiki?curid=30053" title="Rudolf Brdička">
Rudolf Brdička

Rudolf Brdička (* 25. február 1906, Praha – † 25. jún 1970, Mariánské Lázně) bol český fyzikálny chemik, Profesor Karlovej univerzity.
Vyštudoval Prírodovedeckú fakultu UK. Obhájil dizertačnú prácu o polarografickom a spektrometrickom správaní modrých a ružových roztokov chloridu kobaltnatého a stal sa doktorom prírodných vied.
Venoval sa najmä aplikácii polarografie v lekárskej biochémii a kinetike rýchlych reakcií v roztokoch. Založil českú fyzikálnochemickú školu.

</doc>
<doc id="30054" url="https://sk.wikipedia.org/wiki?curid=30054" title="Johannes Nicolaus Brønsted">
Johannes Nicolaus Brønsted

Johannes Nicolaus Brønsted (* 22. február 1879, Varde, Dánsko – † 17. december 1947, Kodaň) bol dánsky fyzikálny chemik.
V roku 1899 získal diplom v chemickom inžinierstve a v roku 1908 doktorát na Københavns Universitet, kde sa hneď stal profesorom anorganickej a fyzikálnej chémie.
Venoval sa najmä termodynamike roztokov, a oblasti teórie kyselín a zásad.
V roku 1906 napísal svoju prvú prácu o elektrónovej afinite. V roku 1923
vytvoril teóriu protónovej acidobázickej reakcie. a (simultánne s Thomasom Lowrym) tzv. Brønstedovu-Lowrovu teóriu kyselín a zásad (jedna z definícií pojmu kyselina).
Za svoj postoj počas druhej svetovej vojny bol v roku 1947 zvolený do dánskeho parlamentu, ale čoskoro po voľbách zomrel.

</doc>
<doc id="30055" url="https://sk.wikipedia.org/wiki?curid=30055" title="Eduard Buchner">
Eduard Buchner

Eduard Buchner (* 20. máj 1860, Mníchov, Nemecko – † 13. august 1917, poľný lazaret Focșani, Rumunsko) bol nemecký biochemik. V roku 1907 dostal Nobelovu cenu za chémiu za teóriu a pozorovanie nebunkového kvasenia (kvasenie spôsobené enzýmom zymáza).
Životopis.
Narodil sa v Mníchove ako syn fyzika a profesora súdneho lekárstva. V roku 1884 začal študovať chémiu s Adolfom von Baeyerom a botaniku s profesorom Karlom Wilhelmom von Nägelim na botanickom inštitúte v Mníchove. Počas spolupráce s Ottom Fischerom v Erlagene získal doktorát na Mníchovskej univerzite v roku 1888. Bol profesor v Kieli, Tübingene, Berlíne, Vroclave a Würzburgu. Venoval sa heterocyklickým organickým zlúčeninám a kvaseniu.
V roku 1900 sa oženil s priateľkou Lotte Stahlovou.
Počas 1. svetovej vojny slúžil Buchner ako major v prvej línii v poľnej nemocnici v Focșani v Rumunsku. Bol zranený 3. augusta 1917 a na toto zranenie zomrel o 10 dní.

</doc>
<doc id="30056" url="https://sk.wikipedia.org/wiki?curid=30056" title="Robert Wilhelm Bunsen">
Robert Wilhelm Bunsen

Robert Wilhelm Bunsen (* 31. marec 1811, Göttingen, Nemecko – † 10. august 1899, Heidelberg, Nemecko) bol nemecký chemik. Bol profesor v Marburgu, Vroclave a Heidelbergu a s kolegom Gustavom Robertom Kirchhoffom objaviteľ spektrálnej analýzy a následne prvkov cézium a rubídium.
Práca.
V roku 1834 objavil, že hydroxid železa sa dá použiť proti otrave arzénom. V roku 1836 študoval kakodylové zlúčeniny. Potom sa stal zakladateľom analýzy plynov, ktorej výsledky sa použili na vylepšenie vysokých pecí a nemeckej fyzikálnej chémie. Roku 1841 vyvinul Bunsenov článok, teda elektrochemický primárny článok s uhlíkovou katódou, čo mu okrem iného umožnilo oddeliť väčšie množstvá hliníka a horčíka. Založil jódometriu, v roku 1855 vyvinul Bunsenov kahan a výskumom traskavého chlórového plynu založil vedeckú fotochémiu. Spolu s Gustavom Robertom Kirchhoffom vyvinul spektrálnu analýzu, pomocou ktorej objavili prvky cézium a rubídium.

</doc>
<doc id="30057" url="https://sk.wikipedia.org/wiki?curid=30057" title="Adolf Butenandt">
Adolf Butenandt

Adolf Friedrich Johann Butenandt (* 24. marec 1903, Lehe, Nemecké cisárstvo – † 18. január 1995, Mníchov, Nemecko) bol nemecký biochemik. V roku 1939 získal spolu s Leopoldom Ružičkom Nobelovu cenu za chémiu. Pôvodne bol Butenandt prinútený nemeckou vládou cenu odmietnuť, ale v roku 1949 cenu nakoniec prijal.
Životopis.
Svoje štúdium začal na Univerzite v Marburgu. V roku 1927 získal PhD titul na Univerzite v Göttingene pod vedením nositeľa Nobelovej ceny Adolfa Windausa.
Na radu Adolfa Windausa a Waltera Schöllera začal pracovať na hormónoch vyextrahovaných z vaječníkov. Tento výskum viedol ku objaveniu estrónu a iných hlavných ženských pohlavných hormónov, ktoré získal z niekoľko tisíc litrov moču.
V roku 1931 sa stal prednášajúcim na Univerzite v Göttingene. Po dvoch rokoch sa stal profesorom na Technickej univerzite v Gdansku , a v 1936 po návšteve USA prijal miesto riaditeľa Inštitútu Kaiser Wilhelma pre biochémiu (neskôr premenovaný na Max Planck Inštitút pre biochémiu) v Berlíne. 1. mája 1936 sa Butenandtat pridal ku NSDAP (člen 3716562). Ako riaditeľ sa musel venovať programom, ktoré boli označované ako "kriegswichtig" (dôležité pre vojnu). Preto, niektoré jeho výskumy boli späté s vojenskými projektami, ako zlepšenie využitia kyslíka pre vysoko letiacich pilotov bombardérov. Zainteresovanosť s nacistickým režimom a výskum na ktorom pracoval viedol ku jeho kritike a po jeho smrti ku diskusii o jeho politickej orientácii počas nacistickej éry ktorá doteraz nie je uzavretá. V roku 1945 sa inštitút premiestnil do Tübingenu kde Butenandt naďalej pôsobil ako profesor.
Butenandt objavil estradiol (1929), androsterón (1931), progesterón (1934) a feromón Bombykol (1959), ktorý vylučujú samičky priadky morušovej.

</doc>
<doc id="30058" url="https://sk.wikipedia.org/wiki?curid=30058" title="Alexandr Michajlovič Butlerov">
Alexandr Michajlovič Butlerov

Alexandr Michajlovič Butlerov (po rusky: "Александр Михайлович Бутлеров") (* 15. september 1828, Čistopoľ – † 17. august 1886, Butlerovka) bol ruský chemik.
Bol tvorcom teórie chemickej štruktúry látky, z ktorej vychádzajú súčasné predstavy o povahe chemických zlúčenín: teória chemickej štruktúry odhalila suvislosť medzi vlastnosťami látky a existenciou pevného poriadku vzájomných súvislostí a vzťahov atómov v jej molekulách, ktorý je špecifický pre každý druh. Teória chemickej štruktúry ovplyvnila systémový prístup.
Objavil formaldehyd (1855), založil teóriu chemickej štruktúry v organickej chémii, zaviedol pojem štruktúrny vzorec v organickej chémii (1861), vynašiel Butlerovu syntézu cukru (1861), objavil sekundárne a terciérne alkoholy (1862), vyrobil terciárny butanol (1863), objavil tautomériu (18621864). V roku 1862 vyslovil myšlienku možného tetraedrického usporiadania valenčných väzieb v uhlíkových zlúčeninách.

</doc>
<doc id="30059" url="https://sk.wikipedia.org/wiki?curid=30059" title="Melvin Calvin">
Melvin Calvin

Melvin Calvin (* 8. apríl 1911, Saint Paul, Minnesota, USA – † 8. január 1997, Berkeley, Kalifornia, USA) bol americký chemik a biochemik známy objavením Calvinovho-Bensonovho cyklu (spolu s Andrewom Bensonom), za čo bol ocenený v roku 1961 Nobelovou cenou.
Životopis.
Narodil sa v Saint Paul, Minnesota. Bol synom židovského imigranta z Litvy. Calvin vyštudoval na Minnesotskej univerzite v roku 1935 a neskôr tam získal aj titul PhD. Niekoľko rokov potom strávil prácou na svojom postdoktoráte na Manchesterskej univerzite. V roku 1942 sa oženil s Genevieve Jemtegaardovou, mali spolu 3 deti, dve dcéry a syna.
Calvin prišiel na Kalifornskú univerzitu v Berkeley, v roku 1937 nastúpil ako inštruktor a v roku 1947 bol povýšený na profesora chémie. V roku 1963 mu bol pridelený ďalší titul profesora molekulovej biológie. Založil a riadil Laboratory of Chemical Biodynamics a súčasne riadil Berkeley Radiation Laboratory, kde viedol mnoho zo svojich výskumov až do dôchodku v roku 1980.
Použitím izotopu uhlíka-14 ako stopovača, Calvin a jeho tím zmapovali kompletnú cestu ako uhlík cestoval cez rastlinu počas fotosyntézy, začínajúc absorbovaním atmosférického oxidu uhličitého až na premenu na uhľohydráty a iné organické zlúčeniny. Počas skúmania, Calvinova skupina prezentovala, že slnečné svetlo vplýva na chlorofyl a podporuje tvorbu organických zlúčenín lepšie ako oxid uhličitý, čo sa dovtedy predpokladalo. V jeho posledných rokoch štúdia študoval použitie olejových rastlín ako obnoviteľný zdroj energie. Takisto strávil mnoho rokov testovaním chemickej evolúcie a života, napísal aj knihu o danej téme. Tá bola publikovaná v roku 1969. Calvin takisto študoval organickú geochémiu, chemické karcinogény a analyzoval mesačné kamene.
V roku 1958 bol zvolený za zahraničného člena Kráľovskej holandskej akadémie umení a vied v Amsterdame a o rok neskôr za člena Nemeckej akadémie vied Leopoldina. 
Okrem Nobelovej ceny za chémiu, ktorou bol ocenený v roku 1961, dostal ocenenia ako National Medal of Science, ktorú získal v roku 1989, Priestleyho medailu od Americkej chemickej spoločnosti, Davyho Medailu od Kráľovskej spoločnosti v Londýne a Gold Medal od Amerického inštitútu chémie.

</doc>
<doc id="30060" url="https://sk.wikipedia.org/wiki?curid=30060" title="Heinrich Caro">
Heinrich Caro

Heinrich Caro (* 13. február 1834, Poznaň, Poľsko – † 11. september 1910, Drážďany, Nemecko) bol nemecký chemik. Patrí k zakladateľom priemyslu dechtových farbív.
V rokoch 18591867 pracoval v britskom priemysle farbív, a od roku 1868 v spoločnosti BASF. Objavil veľa nových syntetických farbív. Skúmal aj kyselinu peroxosírovú, ktorej nestály vodný roztok sa na jeho počesť nazýva "Caroova kyselina".

</doc>
<doc id="30061" url="https://sk.wikipedia.org/wiki?curid=30061" title="Henry Cavendish">
Henry Cavendish

Henry Cavendish (* 10. október 1731, Nice, Sardínske kráľovstvo – † 24. február 1810, Londýn, Anglicko Spojené kráľovstvo Veľkej Británie a Írska) bol britský prírodovedec, chemik a fyzik, objaviteľ chemického prvku – vodík, člen Kráľovskej spoločnosti. Venoval sa určovaniu mernej tepelnej kapacity látok, elektrostatike (objavil tzv. Coulombov zákon), v roku 1766 skúmal plyny (pričom ako prvý izoloval vodík), v roku 1790 tzv. Cavendishovou váhou určil gravitačnú konštantu a tiaž Zeme, ďalej študoval oxid uhličitý, v roku 1772 objavil dusík a kyslík, a v roku 1783 zistil, že zloženie vzduchu je všade rovnaké.
Životopis.
Medzi rokmi 1749 a 1753 študoval na Univerzite v Cambridgei, tu však nezískal univerzitný diplom. V štúdiu však mohol naďalej pokračovať vďaka obrovskému dedičstvu. Počas jeho života bolo málo jeho prác publikovaných.
Cavendish bol tichý samotár, považovaný za mierne výstredného, ktorý okrem svojej rodiny nenadväzoval blízke vzťahy. Hovorí sa, že vo svojom dome mal zadné schodisko, ktoré používal, aby sa vyhol svojej domácej, pretože sa cítil nesvoj v spoločnosti žien. Toto správanie v jeho súkromnom živote viedlo niektorých vedcov, napríklad Olivera Sacksa ku špekuláciám, že Cavendish trpel Aspergerovým syndrómom.
Pre svoju povahu často nepublikoval výsledky svojej práce a o časti svojich záverov dokonca nehovoril ani svojím kolegom. Až po jeho smrti koncom 19. storočia jeho práce začal študovať James Clerk Maxwell, ktorý zistil, že zásluhy za objavenie, ktoré medzitým získali iní vedci, majú byť pripísané Cavendishovi. K týmto objavom patrí napríklad Ohmov zákon, Daltonov zákon parciálnych tlakov, podstata elektrickej vodivosti alebo Charlesov zákon.
Cavendish zanechal po sebe značný majetok, ktorý bol v roku 1871 použitý na založenie a vybavenie ústavu "Cavendish Laboratory" na Univerzite v Cambridgei.
Objav vodíka.
Cavendish je všeobecne považovaný za objaviteľa vodíka, pretože v roku 1766 publikoval článok "On Factitious Airs" ("O umelých plynoch"), v ktorom opísal hustotu "zápalného plynu" z ktorého spaľovaním vznikala voda. Jeho experiment neskôr zopakoval Antoine Lavoisier, ktorý tento prvok pomenoval "hydrogène" (vodík).
Určenie hmotnosti zeme.
Cavendish tiež v 1789 ako jeden z prvých vedcov presne spočítal hmotnosť Zeme. Použil k tomu Cavendishovu váhu, s ktorou zmeral gravitačnú silu pôsobiacu medzi olovenými guľami. Z nich odvodil gravitačnú konštantu a určil hmotnosť Zeme. Jeho výpočty boli spresnené až v 20. storočí. V súčasnosti najlepší odhad hmotnosti Zeme je asi 5,973 zetta ton (čiže 5,973×1024 kg), čo je odchýlka od Cavendishovho merania asi 1 %.
Práca na elektrine.
Cavendish urobil niekoľko zaujímavých objavov v odbore elektriny, ale tie sa nemôžu považovať za význačné, pretože ich nikdy nepublikoval. Známe sa stali až o storočie neskôr vďaka Maxwellovi, ktorý zhrnul a publikoval Cavendishove poznatky. Niektoré z Cavendishových objavov sú tieto:
Iné výsledky.
Cavendish do istej miery určil aj zloženie Zemskej atmosféry. Vypočítal, že 79,167 % tvorí vzduch s "flogistónom" (dnes vieme, že je to dusík a argón) a 20,833 % je vzduch "bez flogistónu" (dnes vieme, že ide o kyslík zo zastúpením 20,95 %). Tiež určil, že asi 1/120 tvorí iný plyn (až o 100 rokov neskôr určil William Ramsay a Lord Rayleigh, že ide o argón).

</doc>
<doc id="30062" url="https://sk.wikipedia.org/wiki?curid=30062" title="Rainer Ludwig Claisen">
Rainer Ludwig Claisen

Rainer Ludwig Claisen (* 14. január 1851, Kolín nad Rýnom, Nemecko – † 5. január 1930, Bad Godesberg bol nemecký chemik.
Bol profesorom v Aachene, Kiele a Berlíne. Venoval sa správaniu esterov organických kyselín v prítomnosti alkálií, kondenzácii esteru a pod. Vyvinul niekoľko laboratórnych prístrojov.

</doc>
<doc id="30063" url="https://sk.wikipedia.org/wiki?curid=30063" title="Francis Harry Compton Crick">
Francis Harry Compton Crick

Francis Harry Compton Crick (* 8. jún 1916, Northampton, Spojené kráľovstvo – † 28. júl 2004, San Diego, Kalifornia, USA)
bol britský fyzik a biochemik. Spoluobjaviteľ molekulovej štruktúry DNA.
Po vyštudovaní fyziky v roku 1937 pracoval dočasne pre námorníctvo, kde pracoval na magnetických a akustických námorných mínach. Potom študoval dodatočne biológiu. Horace Judson o ňom uvádza:"Dôležitým dôvodom prečo sa Crick preorientoval na biológiu bolo to, že bol ateista a že si nedočkavo prial vrhnúť svetlo na zostávajúce temné tajemstvá vitalistických ilúzii".
Neskôr sa venoval skúmaniu molekuly hemoglobínu. Roku 1951 sa pustil s Jamesom Watsonom do štúdia štruktúry DNA. 28. februára 1953 napokon predstavili verejnosti dodnes platný priestorový model dvojitej hélix DNA. V roku 1962 za svoj objav dostali Nobelovu cenu.
Vo vysokom veku sa venoval vedeckému štúdiu ľudského ducha.

</doc>
<doc id="30064" url="https://sk.wikipedia.org/wiki?curid=30064" title="Dorothy Mary Hodgkinová">
Dorothy Mary Hodgkinová

Dorothy Mary Hodgkinová, rodená Crowfootová (* 12. máj 1910, Káhira, Egypt – † 29. júl 1994, Shipston-on-Stour, Spojené kráľovstvo) bola anglická biochemička.
Bola profesorkou v Oxforde. Venovala sa zisťovaniu molekulárnej stavby vitamínov a penicilínov metódami röntgenovej difrakcie. Roku 1964 dostala Nobelovu cenu za objasnenie štruktúry vitamínu B12.

</doc>
<doc id="30065" url="https://sk.wikipedia.org/wiki?curid=30065" title="Pierre Curie">
Pierre Curie

Pierre Curie (* 15. máj 1859, Paríž, Francúzsko – † 19. apríl 1906, Paríž) bol francúzsky fyzik a chemik, manžel Marie Curieovej-Skłodowskej a nositeľ Nobelovej ceny. Pôsobil ako profesor na École de physique et de chimie, neskôr na Sorbonne. Bol členom francúzskej Akadémie vied.
Spočiatku sa venoval symetrii kryštálov. V roku 1880 objavil spolu so svojím bratom Paulom Jacquom Curiem piezoelektrický jav. Následne sa venoval magnetizmu látok – objavil nezávislosť diamagnetizmu od teploty a Curieho zákon pre paramagnetizmus. Zistil, že pri určitej teplote sa feromagnetizmus mení na paramagnetizmus. Od roku 1896 pomáhal svojej manželke pri výskume rádioaktivity uránovej rudy, pričom sa zameral na fyzikálny výskum rádioaktívneho žiarenia. Je spoluobjaviteľom rádia a polónia.
V roku 1903 spolu s manželkou a Antoinom Henrim Becquerelom dostali Nobelovu cenu za fyziku za výskum prirodzenej rádioaktivity.
Zomrel v roku 1906, keď ho na ulici zrazil koč.

</doc>
<doc id="30066" url="https://sk.wikipedia.org/wiki?curid=30066" title="Lev Alexandrovič Čugajev">
Lev Alexandrovič Čugajev

Lev Alexandrovič Čugajev (; * 16. október 1873, Moskva, Rusko – † 23. september 1922, Griazovec) bol ruský bakteriológ a chemik.
Od roku 1900 docent Moskovskej univerzity, po ukončení štúdia (1903) na tejto univerzite pracoval v laboratóriu bakteriologického ústavu Moskovskej univerzity a potom ako profesor na Moskovskom technickom učilišti. Objavil metódu na stanovenie niklu dimetylglyoximom.
Podľa neho sú pomenované: Čugajevove činidlo, Čugajevova reakcia a Čugajevovo pravidlo.

</doc>
<doc id="30067" url="https://sk.wikipedia.org/wiki?curid=30067" title="František Čůta">
František Čůta

František Čůta (* 15. november 1898, Lomnice nad Lužnicí – † 15. marec 1986, Praha) bol český chemik.
Na pražskej technike študoval chémiu a potom študoval na Prírodovedeckej fakulte Karlovej univerzity. Od roku 1946 profesor. Roku 1935 sa preslávil svojim univerzálnym acidobazickým indikátorom, ktorým sa dá odhadnúť kyslosť, či naopak zásaditosť skúmaných roztokov, teda pH. Je známy aj zavedením praktík pre študentov v Česku (roku 1925).

</doc>
<doc id="30068" url="https://sk.wikipedia.org/wiki?curid=30068" title="Henrik Carl Peter Dam">
Henrik Carl Peter Dam

Henrik Carl Peter Dam, bežne Henrik Dam (* 21. február 1895, Kodaň, Dánsko – † 17. apríl 1976, Kodaň) bol dánsky biochemik a fyziológ.
Do roku 1940 profesor v Kodani, potom v USA, a v rokoch 19461965 znova v Kodani. Skúmal najmä vitamíny, tuky, steríny, metabolizmus a výživu. 
Je spoluobjaviteľom vitamínu K (1934), za čo spolu s E. A. Doisym (ktorý neskôr opísal štruktúru tohto vitamínu) dostal roku 1943 Nobelovu cenu za fyziológiu alebo medicínu.

</doc>
<doc id="30071" url="https://sk.wikipedia.org/wiki?curid=30071" title="Petrus Josephus Wilhelmus Debye">
Petrus Josephus Wilhelmus Debye

Petrus Josephus Wilhelmus Debye alebo Peter Debye (* 24. marec 1884, Maastricht, Holandsko – † 2. november 1966, Ithaca, New York, USA) bol holandský fyzik a teoretický chemik.
Bol profesorom v Zürichu, Utrechte, Lipsku a Berlíne. Roku 1940 emigroval do USA, kde bol profesorom chémie v Ithake.
Zaoberal sa teóriou dielektrík a teóriou tepelných vlastností pevných látok. Roku 1936 dostal Nobelovu cenu za chémiu za skúmanie poznania stavby molekúl, najmä za skúmanie dipólových momentov a rozptylu elektrónov a röntgenového žiarenia v plynoch. Po Debyeovi je pomenovaná jednotka dipólového momentu, Debye.

</doc>
<doc id="30072" url="https://sk.wikipedia.org/wiki?curid=30072" title="Peter Debye">
Peter Debye



</doc>
<doc id="30073" url="https://sk.wikipedia.org/wiki?curid=30073" title="Otto Paul Herrmann Diels">
Otto Paul Herrmann Diels

Otto Paul Herrmann Diels (* 23. január 1876, Hamburg, Nemecko – † 7. marec 1954, Kiel) bol nemecký chemik. Spolu s Kurtom Alderom roku 1950 dostal Nobelovu cenu za chémiu za objavenie Dielsovej-Alderovej reakcie (syntéza diénov).
Chémiu študoval v Berlíne. Roku 1915 sa stal profesorom, roku 1916 prestúpil na univerzitu Kiel, kde bol až do roku 1945 profesorom a riaditeľom Ústavu pre chémiu.
Venoval sa konštitúcii steroidov, dehydračným reakciám so selénom, ako aj α-diketónom, uretánom a suboxidu uhlíka.

</doc>
<doc id="30074" url="https://sk.wikipedia.org/wiki?curid=30074" title="Jean Baptiste André Dumas">
Jean Baptiste André Dumas

Jean Baptiste André Dumas (* 15. júl 1800, Alès, Francúzsko – † 11. apríl 1884, Cannes) bol francúzsky chemik a politik.
Bol profesorom v Paríži (École polytechnique, potom Sorbonne), v rokoch 18491851 minister pre poľnohospodárstvo a obchod. Zaviedol praktiká pre francúzskych študentov chémie. Vypracoval metódu na stanovenie dusíka v organických zlúčeninách a zaviedol pojem substitúcia (ako nahradzovanie vodíka inými atómami v organických látkach). Je tiež objaviteľom radu organických zlúčenín (napr. chlormethan, chloroform).

</doc>
<doc id="30076" url="https://sk.wikipedia.org/wiki?curid=30076" title="Chemik">
Chemik



</doc>
<doc id="30088" url="https://sk.wikipedia.org/wiki?curid=30088" title="Svante Arrhenius">
Svante Arrhenius



</doc>
<doc id="30090" url="https://sk.wikipedia.org/wiki?curid=30090" title="Johann Friedrich Wilhelm Adolf von Baeyer">
Johann Friedrich Wilhelm Adolf von Baeyer



</doc>
<doc id="30092" url="https://sk.wikipedia.org/wiki?curid=30092" title="Antoine-Jerome Balard">
Antoine-Jerome Balard



</doc>
<doc id="30093" url="https://sk.wikipedia.org/wiki?curid=30093" title="Antoine Jerome Balard">
Antoine Jerome Balard



</doc>
<doc id="30094" url="https://sk.wikipedia.org/wiki?curid=30094" title="Antoine Jérôme Balard">
Antoine Jérôme Balard



</doc>
<doc id="30096" url="https://sk.wikipedia.org/wiki?curid=30096" title="Derek Barton">
Derek Barton



</doc>
<doc id="30097" url="https://sk.wikipedia.org/wiki?curid=30097" title="Derek H. R. Barton">
Derek H. R. Barton



</doc>
<doc id="30099" url="https://sk.wikipedia.org/wiki?curid=30099" title="Marcellin Pierre Eugene Berthelot">
Marcellin Pierre Eugene Berthelot



</doc>
<doc id="30100" url="https://sk.wikipedia.org/wiki?curid=30100" title="Claude Louis Berthollet">
Claude Louis Berthollet



</doc>
<doc id="30101" url="https://sk.wikipedia.org/wiki?curid=30101" title="Jons Jakob Berzelius">
Jons Jakob Berzelius



</doc>
<doc id="30102" url="https://sk.wikipedia.org/wiki?curid=30102" title="Jöns Berzelius">
Jöns Berzelius



</doc>
<doc id="30103" url="https://sk.wikipedia.org/wiki?curid=30103" title="Johann Jakob Berzelius">
Johann Jakob Berzelius



</doc>
<doc id="30104" url="https://sk.wikipedia.org/wiki?curid=30104" title="Jakob Berzelius">
Jakob Berzelius



</doc>
<doc id="30105" url="https://sk.wikipedia.org/wiki?curid=30105" title="Mendelejev">
Mendelejev



</doc>
<doc id="30106" url="https://sk.wikipedia.org/wiki?curid=30106" title="Johannes Nicolaus Bronsted">
Johannes Nicolaus Bronsted



</doc>
<doc id="30107" url="https://sk.wikipedia.org/wiki?curid=30107" title="Brønsted">
Brønsted



</doc>
<doc id="30108" url="https://sk.wikipedia.org/wiki?curid=30108" title="Bronsted">
Bronsted



</doc>
<doc id="30109" url="https://sk.wikipedia.org/wiki?curid=30109" title="J. N. Bronsted">
J. N. Bronsted



</doc>
<doc id="30110" url="https://sk.wikipedia.org/wiki?curid=30110" title="J. N. Brønsted">
J. N. Brønsted



</doc>
<doc id="30111" url="https://sk.wikipedia.org/wiki?curid=30111" title="Charles Dickens">
Charles Dickens

Charles John Huffam Dickens (pseudonym Boz) (* 7. február 1812, Landport, Spojené kráľovstvo – † 9. jún 1870, Higham) bol anglický spisovateľ.
Životopis.
Narodil sa ako syn neúspešného vládneho úradníka Johna Dickensa a Elizabeth Barrowovej. Keď mal 5 rokov presťahovali sa do Chathamu v Kente a v 10-tich sa sťahovali do Camden Town v Londýne. Jeho rodičia žili v biede a mladý Dickens si veľa pretrpel. Ocitol sa na dne, keď jeho otca odsúdili do väzenia pre dlžníkov. Dvanásťročný Charles si musel zarábať na živobytie v továrni na výrobu krémov. Táto práca a návštevy vo väzení zanechali v jeho vnímavej duši pocit poníženia a odporu s ktorým sa často stretávame v jeho neskoršej tvorbe, najmä v románe David Copperfield.
Vzdelanie nadobudol vlastnou usilovnosťou. Náruživo čítal staré romány a navštevoval Britské múzeum. Ako 15-ročný sa stal pisárom v kancelárii právneho zástupcu. Naučil sa rýchlopis a v roku 1835 sa stal súdnym a parlamentným spravodajcom časopisu "Morning Cronicle". Medzitým písal umeleckú prózu a v rokoch 1833 – 1835 prispieval črtami do "Monthly Magazine". Príspevky vydal v roku 1836 pod názvom "Sketches by Boz (Bozove črty)".
V roku 1836 sa oženil s Catherine Hogarthovou a mal s ňou 10 detí. O rok neskôr zomrela jeho 17-ročná švagriná, čo ho hlboko zasiahlo. V roku 1842 odišiel do Ameriky, kde obhajoval medzinárodný copyright a zrušenie otroctva. O jeho deti sa zatiaľ starala jeho švagriná Georgina, ktorá sa stala trvalou súčasťou ich domácnosti i po rozpade jeho manželstva.
Dickens bol veľmi usilovný spisovateľ, obľúbený a ochotný rozprávač, ale taktiež rád hrával v dobročinných divadelných predstaveniach. Amatérsky za zaoberal kriminológiou, špiritizmom a hypnotizérstvom, rád sa dobre zabavil a prechádzal prírodou i denným a nočným Londýnom. Býval tiež škriepny a hysterický, a taktiež nie vždy dobre vychádzal so svojimi vydavateľmi.
Od roku 1853 verejne predčítaval zo svojich diel. Celkovo uskutočnil 471 takýchto literárnych posedení, na ktorých ho najviac lákal a fascinoval živý kontakt s poslucháčmi. V roku 1857 sa zamiloval do herečky Ellen Ternanovej. Ich vzťah trval až do Dickensovej smrti . V roku 1858 sa rozviedol so svojou manželkou, čím vyvolal nielen spoločenský škandál, ale i zmenšil okruh svojich priateľov. V roku 1860 kúpil a opravil dom v obci Higham blízko Rochestru, kde žil až do konca života.
V roku 1865 pri návrate z Francúzska, kde bol s Ellen Ternanovou a jej matkou, prežil veľké železničné nešťastie pri meste Staplehurst v Kente. V rokoch 1867 – 1868 podnikol ďalšie turné do USA a v roku 1870 bol prijatý na hodinovej audiencii kráľovnou Viktóriou.
Od detstva trpel na problémy s obličkami a keď sa k nim na začiatku 60. rokov pridružili aj srdcové problémy, začal veľmi rapídne chradnúť. Zomrel náhle pri písaní svojho posledného románu "Gad’s Hill", pochovaný je vo Westminsterskom opátstve.
Tvorba.
Dickens je jedným z najväčších anglických prozaikov 19. storočia a je považovaný za druhého najlepšieho anglického spisovateľa, hneď po dramatikovi Williamovi Shakespearovi. Napísal takmer 20 románov, z ktorých mnohé vychádzali na pokračovanie v časopisoch.
Jeho tvorba sa vyznačuje humorom, vrúcnosťou, súcitom a častým pátosom, ktoré sprevádzajú jeho rozprávanie o živote viktoriánskeho Anglicka vrátane všadeprítomného utrpenia a nespravodlivosti, zvyčajne stojacich v centre autorovej kritickej pozornosti. V jeho tvorbe sa objavujú aj autobiografické črty (napr. uvrhnutie otca do väzenia pre dlžníkov, ktoré zobrazil v románe "Malá Doritka" a "David Copperfield").
Stvoril množstvo nezabudnuteľných postáv, ako Uriáš Heep, Scrooge alebo pán Pickwick. Prvé literárne diela začal uverejňovať v roku 1833 v časopisoch pod pseudonymom "Boz". Sériu humoristických čŕt " The Posthumous papers of Pickwick Club (Pamäti Klubu Pickwickovcov)" písal na objednávku a uverejňoval v zošitoch. Pickwickovci mu otvorili dvere k sláve a materiálnej istote. 24-ročný spisovateľ, ktorý vynikal jemným humorom, sa ocitol na vrchole literárneho úspechu.
V seriáli veľkých románov, ktoré nasledovali na rozdiel od úsmevnosti Pickwickovcov prevládajú temnejšie tóny. V časopise "Bentley’s Miscellany" vychádzal na pokračovanie "Oliver Twist" a v mesačných pokračovaniach aj román "Nicholas Nickleby". Romány "The Old Curiosity Shop (Starožnícky obchod)" a "Barnaby Rudge" vychádzali ako časť seriálu "Master Humphrey’s Clock (Hodiny mladého pána H.)".
Výsledkom jeho cesty do Ameriky boli veľmi kritické diela "American Notes (Americké poznámky)" a časť románu "Martin Chuzzelewit". Vystupoval aj v ochotníckom divadle a vo forme prednášok čítal svoje "Vianočné príbehy". Medzi rokmi 1843 – 1867 písal každý rok jednu „vianočnú“ knihu alebo novelu (okrem rokov 1847 a 1849), nazývané "Christmas Books (Vianočné knihy)", z ktorých prvá bola kniha s názvom "A Christmas Carol in Prose (Vianočná koleda)". Nasledujúci rok vyšli ďalšie príbehy, "The Chimes (Novoročné zvony)", "The Cricket on the Heart (Cvrček na ohnisku)", "The Battle of Life (Boj života)" a ďalšie. Označoval ich za rozmarné masky, vzbudzujúce láskyplnosť a zdržanlivosť, čo prispelo k jeho popularite.

</doc>
<doc id="30112" url="https://sk.wikipedia.org/wiki?curid=30112" title="Vratislav">
Vratislav

Vratislav môže byť:

</doc>
<doc id="30113" url="https://sk.wikipedia.org/wiki?curid=30113" title="Robert Bunsen">
Robert Bunsen



</doc>
<doc id="30114" url="https://sk.wikipedia.org/wiki?curid=30114" title="Ester">
Ester

Ester môže byť:

</doc>
<doc id="30115" url="https://sk.wikipedia.org/wiki?curid=30115" title="Ludwig Rainer Claisen">
Ludwig Rainer Claisen



</doc>
<doc id="30116" url="https://sk.wikipedia.org/wiki?curid=30116" title="Ludwig Claisen">
Ludwig Claisen



</doc>
<doc id="30117" url="https://sk.wikipedia.org/wiki?curid=30117" title="Francis Crick">
Francis Crick



</doc>
<doc id="30118" url="https://sk.wikipedia.org/wiki?curid=30118" title="Zoznam po nemecky píšucich spisovateľov">
Zoznam po nemecky píšucich spisovateľov

Pozri:

</doc>
<doc id="30119" url="https://sk.wikipedia.org/wiki?curid=30119" title="Zoznam po nemecky píšucich spisovateľov A – K">
Zoznam po nemecky píšucich spisovateľov A – K



</doc>
<doc id="30120" url="https://sk.wikipedia.org/wiki?curid=30120" title="Zoznam po nemecky píšucich spisovateľov L – Z">
Zoznam po nemecky píšucich spisovateľov L – Z



</doc>
<doc id="30121" url="https://sk.wikipedia.org/wiki?curid=30121" title="Richard Müller">
Richard Müller

Richard Müller môže byť:

</doc>
<doc id="30122" url="https://sk.wikipedia.org/wiki?curid=30122" title="Guinejský záliv">
Guinejský záliv

Guinejský záliv je záliv Atlantického oceánu s plochou 753 000 km² a maximálnou hĺbkou vyše 5 000 m. Pozdĺž pobrežia na ploche asi 300 000 km² sa nachádzajú významné ložiská ropy a zemného plynu. Do zálivu sa vlievajú tri významnejšie rieky – Niger, Volta a Kongo.

</doc>
<doc id="30123" url="https://sk.wikipedia.org/wiki?curid=30123" title="Azovské more">
Azovské more

Azovské more (po rusky "Азовское море", po ukrajinsky "Азовське море", po krymskotatársky "Azaq deñizi") je vnútrozemské more, v podstate záliv Čierneho mora. Zaberá plochu 39 000 km², dosahuje priemernú hĺbku 8 m, maximálnu hĺbku 13,5 m. Teplota vody na hladine v lete je 20-30 °C, v zime klesá pod 0 °C, priemerná slanosť je 9-13 ‰. 
Hlboko sa zarezáva do pevniny Európy, na juhozápade obmýva Krymský polostrov, na severozápade Ukrajinu, na východe Rusko (Južný kraj). S Čiernym morom na juhu ho spája Kerčský prieliv. Najvýznamnejšia rieka ústiaca do mora je Don na severovýchode. Západné pobrežie je značne členité, do mora vybiehajú viaceré kosy, ktoré oddeľujú limany.
Na pobreží mora ležia prístavné mestá: Mariupol, Berdjansk, Melitopoľ na Ukrajine, Taganrog, Azov a Jejsk v Rusku.

</doc>
<doc id="30124" url="https://sk.wikipedia.org/wiki?curid=30124" title="Levantské more">
Levantské more

Levantské more (meno podla Levanty) je východná časť Stredozemného mora na severe ohraničené Tureckom, z východu pobrežím Sýrie, Libanonu, Izraelu a pásmom Gazy. Na severozápade hraničí s Egejským morom a na západe s Líbyjským. Najväčší ostrov Levantského mora je Cyprus.

</doc>
<doc id="30125" url="https://sk.wikipedia.org/wiki?curid=30125" title="Geosynklinálne more">
Geosynklinálne more

Geosynklinálne more je more v geosynklinále, napr. Tethys. 

</doc>
<doc id="30126" url="https://sk.wikipedia.org/wiki?curid=30126" title="Tethys">
Tethys



</doc>
<doc id="30127" url="https://sk.wikipedia.org/wiki?curid=30127" title="Tethys (more)">
Tethys (more)

Tethys (iné názvy: Tetys, Tétys, Thétys, Tethyda, Tetyda, tetýda, tethýda, tetyda) alebo Neotethys (synonymá zrejme analogicky k synonymám v prvej zátvorke) bol historický oceán. Bola to sústava oceánskych paniev, ktorá existovala od mladších prvohôr (od cca 300 mil. rokov BP) až do začiatku treťohôr približne v rovnobežkovom smere z oblasti južnej Európy a severnej Afriky smerom do Malej Ázie až po Indonéziu. Na severe bol tento oceán v neskoršom období obmedzený Lauráziou a Sibírskym štítom, na juhu Gondwanou. 
Z Tethys sa vyvrásnili na severe Pyreneje, Alpy, Karpaty, Balkán, Kaukaz, Himaláje a i., v južnom pásme Atlas, Apeniny, Dinaridy, Helenidy a Tauridy. Postupne sa časti Tethys pričleňovali k už jestvujúcim kontinentom, šírka oceánu sa zmenšovala, až sa rozdelil na severnú Paratethys a Južný Tethys. Tethys sa rozpadla alpínskym vrásnením. Zvyškami Tethys sú Stredozemné more, Čierne more a Kaspické more.
Názov "Tethys" prvýkrát použil v roku 1893 rakúsky geológ Eduard Suess. Tethys bola grécka mýtická postava, dcéra Urana a Gaie, sestra a manželka Okeanova. Teória platňovej tektoniky síce neskôr vyvrátila niektoré prvky Suessovej koncepcie jeho stavby, no jeho pôvodná myšlienka bola napriek tomu pomerne presná a označenie Tethys sa v povedomí geológov naďalej udržalo.
Pomenovnie tethys sa vzťahujue na viaceré oceánske domény, ktoré existovali v rozdielnom čase. Rozlišuje sa preto prvohorný oceán Paleotethys, severne od Kimérie. Mladší vrchnoprvohorný až druhohorný oceán južne od Kimérie je označovaný ako Neotethys. Oceán, ktorý sa otvoril v strednej jure je označovaný ako Alpínsky Tethys (aj keď namieste by bolo skôr pomenovanie Tethýdny Atlantik) alebo tethýda. Posledný menovaný oceán vznikol extenziou a rozpadom kontinentov v súvislosti so vznikom centrálneho Atlantiku. Paleogeografiu komplikuje aj existencia menších vrchnoprvohorných až druhohorných oceánskych domén ako bol napr. Meliatsko-halstattský oceán. V dôsledku alpínskej orogenézy došlo k postupnému uzavretiu tethýdy. Zvyškové miocénne oceánske panvy, ktoré boli v tomto období zaplavené morom sú označované ako Paratethys.
Geologický vývoj.
Oceán Tethys vznikol pred asi 300 miliónmi rokov, teda počas permu, vedľa južného okraja oceánu Paleotethys. Paleothethys ako obrovský záliv zasahoval z východu do Pangey a nachádzal sa severne od kontinentu Kiméria. Rift vznikol pozdĺž severného okraja kontinentálneho šelfu Južnej Pangaey (tzv. Gondwana). Táto oceánska zemská kôra so sebou asi 60 miliónov rokov niesla časť šelfu s kontinentálnou kôrou, označovanú Kiméria. Tento z východu na západ pretiahnutý kontinent pred sebou tlačil Paleotethys k severnej časti Pangey (Laurázia). Oceán Tethys (či presnejšie Neotethys) sa teda formoval medzi Kimériou a Gondwanou. V platformnej oblasti Európy Tethys komunikoval s germánskou panvou len cez úzke prielivy na juhovýchode a severozápade vindelického valu. V alpsko-mediteránnej oblasti sa diferencoval až v mezozoiku, keď najprv z východu zasiahol ako Meliatsko-halstattský oceán a neskôr zo západu ako Valaiský a Piemontsko-ligurský oceán. Tieto dva oceány výrazne súviseli s vývojom stredného Atlantiku. Tu sa Tethys vyznačoval výskytom teplomilnej fauny a flóry.
Pri otváraní týchto oceánskych priestorov došlo k vzájomnému ľavostrannému pohybu Afriky a Európy. Najzápadnejšia časť Európy sa posunula v tomto období v dôsledku platňovotektonických procesov súvisiacich s vznikom nových oceánov asi o na západ. V dôsledku pohybu Africkej platne na severovýchod, ktorý sa začal v jure a vyvrcholil v kriede a paleogéne alpínskou orogenézou, oceán Tethys zanikol, prípadne bol zredukovaný na úzke pruhy morských či sladkovodných paniev označovaných ako Paratethýda.

</doc>
<doc id="30128" url="https://sk.wikipedia.org/wiki?curid=30128" title="Imre Madách">
Imre Madách

Imre Madách (maďarsko-latinský prídomok "Madách de Sztregova et Kiskelecsény"; * 20. január 1823, Dolná Strehová† 5. október 1864, Dolná Strehová) bol maďarský spisovateľ.
Vyštudoval filozofiu a právo. Začínal už za mlada drámami (romantickými a historickými).
Bol deprimovaný neúspechom maďarskej revolúcie 184849, čo ho viedlo k napísaniu hlavného diela, dramatickej poézie „Tragédia človeka“, v ktorej na pozadí dejín Európy „dokazuje“ ako je nakoniec akýkoľvek morálny pokrok, či boj o slobodu, odsúdený na neúspech.
V roku 1861 bol zvolený vo volebnom obvode Sárkeresztúr v Stoličnobelehradskej župe za poslanca uhorského snemu za Rezolučnú stranu.
Zomrel a pochovaný je v Dolnej Strehovej. 

</doc>
<doc id="30129" url="https://sk.wikipedia.org/wiki?curid=30129" title="Nemecká literatúra">
Nemecká literatúra

Nemecká literatúra je literatúra, v ktorej sú všetky diela napísané po nemecky. Patria sem teda aj rakúska a švajčiarska literatúra. K nemeckej literatúre sa radí aj tvorba nemecky píšucich spisovateľov žijúcich v iných krajinách a nemeckých jazykových ostrovov.
Z obdobia pred 8. storočím sa z nemeckej literatúry, podobne ako v iných literatúrach, zachovalo málo priamych literárnych svedectiev, keďže išlo predovšetkým o ľudovú slovesnosť. S určitosťou však existovala dvorná lyrika, ľudové piesne a podobne. Niektoré sa zachovali vďaka kláštornému písomníctvu dodnes.
Najstaršou literárnou pamiatkou je preklad Biblie západogótskeho biskupa Wulfilu (* 313 † 383) z gréčtiny do gótčiny. Považuje sa tiež za vynálezcu gótskeho písma, ktorým sa písalo na pergamen a nebolo ho potrebné vyrývať do dreva či kameňa ako runy. Z tohto prekladu Biblie sa zachovali iba úryvky, ktoré dnes poznáme pod názvom Codex argenteus ("Strieborný rukopis"), ktorý je uložený v univerzitnej knižnici v Upsale.
Z ľudovej slovesnosti sa pestovali obetné zariekadlá, modlitby, chválospevy, svadobné básne, mýty, legendy a rozprávky. Z rímskych zdrojov (Tacitova Germánia) vieme, že Germáni pri bojoch používali aj bojové piesne.
Raný stredovek (okolo 750 – 1100).
Z obdobia pred sťahovaním národov sa zachovali Merseburské zaklínadlá ("Merseburger Zaubersprüche"), ktoré však boli do písomnej podoby dané až v 10. storočí. A keďže boli objavené v 19. storočí v Merseburgskej knižnici, dostali podľa mesta aj svoj názov. Ide o dve zariekadlá – jedno má slúžiť na oslobodenie vojnových zajatcov, druhé je liečivé požehnanie.
Počas sťahovania národov vznikol nový básnický žáner – hrdinská pieseň. Tieto piesne prednášali speváci žijúci na dvoroch. Spev sprevádzala harfa. Hrdinské piesne ospevovali činy vladárov (chválospevy), alebo objasňovali osudy dávnych hrdinov (epické hrdinské piesne). Jedinou zachovalou hrdinskou piesňou v nemecky hovoriacej oblasti je Hildebrandova pieseň ("Hildebrandslied").
Začiatok dejín nemeckej literatúry sa zvyčajne datuje od polovice 8. storočia. Okolo kráľa Franskej ríše Karola Veľkého (* 742† 814) sa vytvoril kruh učencov, ktorí vyvíjali svoju činnosť na dvorskej akadémii a v kláštoroch (Fulda, St. Gallen, Tegernsee, Freising, Reichenau a i.). Tieto inštitúcie patrili k vedúcim centrám vzdelanosti až do 12. storočia.
Medzi prvé písomné svedectvá patria slovníky. Popri slovníkoch vznikali glosy, čiže vysvetlivky neznámych latinských slov medzi riadkami a na okrajoch latinských manuskriptov. V glosách sa nachádzajú doklady o staronemeckej reči.
V kláštoroch vznikala tiež próza. Medzi najznámejšie diela kláštornej epiky patria dva veľké Biblické eposy z 9. storočia, starosaský Heliand a Kniha evanjelií Otfida von Weißenburga.
Po rozpade Franskej ríše vznikala načas znovu len literatúra písaná po latinsky. Vznikali rôzne legendy, prvé drámy, eposy, hádanky a porekadlá.
Na prelome 10. a 11. storočia vzniká v kláštore St. Gallen prekladová literatúra.
Vrcholný stredovek (okolo 1100 – 1250).
Literatúru tohto obdobia ovládala cirkev a jej ideológia. Prevládalo ospevovanie asketického života, kázne sú plné strachu zo smrti a posledného súdu.
Duchovní sa snažili pôsobiť aj na obyčajných ľudí, aby ich priviedli na cestu k večnosti. K tomuto zámeru upravovali aj reč, obsah a formu svojich diel. Písalo sa opäť po nemecky. Ide najmä o kázne, biblické príbehy, modlitby a legendy. Vznikali však nielen nábožné texty, ale aj príbehy, ako je Kronika cisárov ("Kaiserkronik", okolo roku 1150), v ktorej sa epizodickou formou hovorí v okolo 17.000 veršoch o živote 54 Rimanov od počiatku Rímskej ríše až po prípravu druhej križiackej výpravy. Z tohto obdobia pochádza aj známa Rolandova pieseň ("Rolandslied", okolo roku 1170), ktorá popisuje boj Karola Veľkého so Saracénmi v Španielsku.
V polovici 12. storočia však dochádza pod vplyvom rytierskej kultúry k postupnej zmene. Vďaka tomuto z Francúzska pochádzajúcemu vplyvu sa literatúra sa stáva žánrovo rozmanitejšou a autori spracúvajú rôzne témy, ktoré boli v predošlom období považované za nehodné písomného spracovania (dvorská lyrika, zábavné texty). Začína sa tiež prejavovať záujem o jedinca (legendy, hrdinský epos).
Lyrika.
Lyrické diela vznikali najmä vo forme piesní a básnici boli nielen básnikmi, ale tiež komponistami, spevákmi a hudobníkmi (najčastejšie harfistami, či flautistami).
S francúzskym dvorským vplyvom dochádza k rozšíreniu dvorskej lyriky pestujúcej ľúbostnú lyriku (Minnesang). Rytier sa kvôli svojej vyvolenej vrhal do rôznych nebezpečných situácií a bol pripravený obetovať aj svoj život. Srdce svojej dámy však nikdy nemohol získať, pretože obaja pochádzali z iných stavovských sfér. Rytier sa mohol nanajvýš dočkať prejavu priazne ako napríklad pozdrav, či rukavička. Z pravej lásky sa stala spoločenská hra. K najznámejším nemeckým lyrikom vrcholného stredoveku patria Walther von der Vogelweide a Heinrich von Morungen.
Epika.
Zatiaľ čo sa lyrika inšpirovala ľúbostnou lyrikou z južného Francúzska, epiku podnietili témy z Francúzska severného, ktoré nemeckí autori prispôsobili svojim podmienkam. Medzi najpočetnejšie pestované epické formy vrcholného stredoveku nesporne patril rytiersky román. Hlavným motívom diel tohto obdobia bola česť. Rytier bojoval za svoje ideály v mene božom a v službách svojho pána či dámy. K plodným autorom tohto obdobia patrili Hartmann von Aue a Wolfram von Eschenbach. V tomto období vznikol tiež najznámejší anonymný hrdinský epos Pieseň o Nibelungoch ("Nibelungenlied")
Neskorý stredovek (1250 – 1500).
V literatúre tohto obdobia sa prejavuje rozporuplnosť vtedajšej spoločnosti. Spolu so vznikom kniežatstiev sa stratil centrálny vplyv a idey rytierstva stratili svoj význam. Prvé diela teda čerpali námety zo života nižších stavov. Stúpol hospodársky význam miest a ruka v ruke s ním aj ich vplyv. Postupne sa stali centrami vzdelanosti. Začali vznikať prvé univerzity (Heidelberg 1386, Kolín 1388). Literatúru formovalo najmä meštianstvo. Na konci stredoveku došlo k rýchlemu vývoju papiera a Johann Gutenberg vynašiel kníhtlač. To umožnilo rýchle rozšírenie literárnych diel medzi relatívne širokú verejnosť, čo podporovalo rozšírenie reformných a revolučných myšlienok.
Prednes ustúpil do pozadia a namiesto veršov začala sa viac pestovať próza. Vznikali nové žánre ako napríklad bájka, novela, didaktická a odborná literatúra. Veľmi populárnou sa stala fraška. Obľúbené boli frašky s Tillom Eulenspiegelom.&lt;br&gt;
Počas vlády Karola IV. sa Praha stala sídlom rímskeho cisára a Karlova univerzita sa stala centrom vzdelanosti. Odtiaľ prúdili nové humanistické myšlienky.
Raný novovek (Humanizmus, renesancia a reformácia) (1450 – 1600).
Z Talianska sa začal šíriť nový filozofický pohľad na svet humanizmus a nastúpila nová literárna epocha, renesancia. Stredobodom záujmu sa stal človek spoliehajúci sa na svoje vlastné sily a nie na božie spasenie. Človek si začal viac všímať svet okolo seba a empirickým skúmaním začal pochybovať o cirkevných dogmách. Vznikli nové vedecké metódy, ktoré sa presadzovali na všetkých vtedy známych poliach vedy.
Nemecký humanizmus sa začal, na rozdiel od ostatných európskych krajín, rozvíjať pomerne neskoro – až v druhej polovici 15. storočia a vyznačuje sa špecifickým poňatím v literatúre. Centrami vzdelanosti sa stali univerzity, veľké mestá, ale aj niektoré kniežatstvá (Viedeň, Augsburg, Norimberg, Kolín, či Lipsko a i.). Jeho zástupcovia pochádzali z vyšších vrstiev a písali prevažne po latinsky. Medzi veľkých humanistov sa radia Erazmus Rotterdamský a Johannes Reuchlin píšuci po latinsky a Ulrich von Hutten, či Sebastian Brant píšuci po nemecky.
Reformácia – hnutie s veľkými dôsledkami vyvolal Martin Luther svojím prekladom Biblie v rokoch 1522 a 1534. Okrem rozsiahleho spoločenského dopadu prispela jeho biblia k rozvoju dnešnej nemčiny.
Barok (približne 1600 – 1720).
Barok sa formoval v pochmúrnej spoločenskej situácii 17. storočia. Bolo to obdobie tridsaťročnej vojny (16181648), tureckých nájazdov, stupňujúceho sa útlaku a protireformačného boja (náboženské spory medzi katolíkmi a protestantmi).
Kultúru v tom období pestovali predovšetkým na šľachtických dvoroch a spisovateľmi sa stávali učenci a mešťania. Zakladali sa rôzne literárne a jazykové spolky, čo súviselo aj so zjednotením nemeckého jazyka.
Lyrika.
Martin Opitz (15791639) napísal podľa vzoru antických a talianskych renesančných autorov prvú nemeckú poetiku – "Buch von der deutschen Poetery" (1624), v ktorej pre nemeckú lyriku odporúča alexandrín, čo na dlhú dobu zásadným spôsobom ovplyvnilo nemeckú poetiku. S menším oneskorením prerazila do nemeckej literatúry aj pastierska lyrika, ktorú pestovali Opitzovi nasledovníci Paul Fleming (16091640) a Simon Dach (16051659), ale aj básnici Georg Philipp Hardsdörffer, Johann Klaj a Sigmund von Birken.
K dôležitým formám lyriky tohto obdobia patrí sonet, óda a epigram. Lyrické diela môžeme rozdeliť na náboženské a svetské. Náboženskú lyriku pestovali Friedrich Spee von Langenfeld (15911635), Paul Gerhardt (16071676), Angelus Silesius (16241677) a mystik Jakob Böhme (15751624). Svetskú poéziu nájdeme v dielach Andreasa Gryphiusa (16161664).
Epika.
Baroková epika obsahuje rozsiahle diela ovplyvnené francúzskym, španielskym a anglickým románom. Prevažujú pastierske romány, dvorné romány a píkarske. Výraznou osobnosťou bol Hans Jakob Christoffel von Grimmelshausen (okolo 16251676), ktorého Simplicius (1669) sa presadil po celej Európe.
Dráma.
Barokové divadlo sa vyznačuje rozmanitosťou. Jezuiti uvádzali svoje predstavenia v latinčine. Vysoko cenená bola baroková opera.
Sturm und Drang (približne 1765 – 1785).
Hnutie Sturm und Drang vystupovalo proti útlaku, neslobode, nadvláde rozumu a bojovalo za uplatnenie citov, vášní a lásky. Stúpenci tohto hnutia boli predstavitelia nemeckého preromantizmu. Obdivovali osvietenské hnutie a zavrhovali klasicizmus. Filozofom tohto hnutia bol Johann Gottfried von Herder, ktorý vyzdvihol úlohu ľudovej slovesnosti v literatúre ako zdroja inšpirácie.
Najvýznamnejšími predstaviteľmi tohto obdobia boli Johann Wolfgang von Goethe, Friedrich Schiller a Heinrich Heine.
Naturalizmus (1880 – 1900).
Naturalizmus sa stal celoeurópskym fenoménom. Je spojený s rýchlo sa rozvíjajúcou industrializáciou, ku ktorej došlo v posledných desaťročiach 19. storočia a ktorá mala nemalý dosah na všetky oblasti života ľudí.
Pojem naturalizmus je v literatúre spojený so snahou autorov ukázať človeka v jeho prirodzenosti, to znamená bez príkras a idealizácie. Literárne diela ovládli témy, ktoré boli ešte pre realistov tabu: alkoholizmus, postavenie žien v spoločnosti, rodinné vzťahy, sexualita či práca vo fabrikách. Pre väčšie priblíženie sa realite postavy rozprávajú dialektom, používajú hanlivé slová a hovorový jazyk podľa toho, z akého prostredia pochádzajú. V centre pozorovania nestojí jedinec, ktorý má možnosť zvoliť si vlastnú cestu, ale kolektív, či človek ovplyvnený prostredím, pôvodom a osudovými udalosťami.
V nemeckej literatúre na rozdiel od iných európskych literatúr nájdeme menej románov, nemeckí spisovatelia však boli plodní na poli krátkej prózy a v lyrike. Medzi najznámejších nemeckých naturalistov sa radí Arno Holz (18631929, ktorý spolu s Johannesom Schlafom (18621941) napísal súbor krátkych čŕt Papa Hamlet. Známa je jeho prirovnanie „Umenie = Príroda – x“, pričom x sú schopnosti autora zobraziť verne realitu. Významné dramatické dielo Tkáči ("Die Weber") od Gerharta Hauptmanna (18621946) malo medzinárodný ohlas. Hauptmann v ňom popisuje povstanie sliezskych tkáčov v roku 1944.
Literatúra v období medzi rokmi 1900 a 1945.
Na prelome 19. a 20. storočia sa začali v nemeckej literatúre presadzovať viaceré umelecké smery. Popri doznievajúcom naturalizme sa presadzuje impresionizmus, symbolizmus, novoromantizmus, či expresionizmus, ktoré dnes označujeme pojmom moderna.
Symbolizmus.
Nemecký symbolizmus sa opieral o francúzske vzory (Charles Baudelaire, Stéphane Mallarmé, Arthur Rimbaud. Presadzuje sa najmä v lyrike. Symbolistické básne sú elitárne a kladú veľký dôraz na krásu a formu diela. K popredným nemeckým symbolistom patria Stefan Georg, Rainer Maria Rilke a Hugo von Hofmannstahl.
Impresionizmus.
Impresionizmus prenikol najmä do výtvarného umenia. V literatúre sa pretavil do snahy spisovateľov zachytiť momenty a zvýrazniť silné dojmy. Prejavil sa najmä v poézii, kde nachádzame najmä slová zachytávajúce vnemy a rôzne neologizmy. K popredným impresionistom patria Arthur Schnitzler či Karl Kraus.
Expresionizmus.
Expresionizmus sa stal dominantným literárnym smerom, ktorý ovplyvnil nielen nemeckú, ale aj svetovú literatúru. Vznikol v období zhoršujúcej sa ekonomickej situácie, úpadku spoločnosti a ovplyvnili ho udalosti 1. svetovej vojny. Prejavil sa najmä v poézii, kde sa uplatnila hyperbola, metafora, extrémne prirovnania, stupňovanie, opakovanie slov a pod. V próze vznikali najmä novely a poviedky.
Medzi popredných expresionistov patria Ernst Stadler, Else Lasker-Schüler, Jakob von Hoddis, Franz Werfel, Georg Heym, Georg Trakl a iní.

</doc>
<doc id="30130" url="https://sk.wikipedia.org/wiki?curid=30130" title="Gael García Bernal">
Gael García Bernal

Gael García Bernal (* 30. november 1978, Guadalajara, Mexiko) je mexický filmový herec, režisér a producent. Spolu s Diegom Lunom založil Canana Films v Mexiku. Najviac sa preslávil vo filmoch "Bad Education", "The Motorcycle Diaries," "Babel" a vo webovom televíznom seriáli "Mozart in the Jungle" od Amazon Studios.
García Bernal bol nominovaný na Filmovú cenu BAFTA pre najlepšieho herca v hlavnej úlohe za film "The Motorcycle Diaries" (2005) a v roku 2016 vyhral Zlatý glóbus za najlepší mužský herecký výkon v komediálnom/hudobnom seriáli za "Mozart in the Jungle". V tom istom roku ho magazín "Time" zahrnul do svojho zoznamu 100 najvplyvnejších ľudí.

</doc>
<doc id="30132" url="https://sk.wikipedia.org/wiki?curid=30132" title="Vojna v Chorvátsku">
Vojna v Chorvátsku

Vojna v Chorvátsku (v Chorvátsku známa ako "Domovinski rat" – Vlastenecká vojna, alebo Vojna za nezávislosť) je názov vojnového konfliktu v dnešnom Chorvátsku v období od 17. augusta 1990 do 12. novembra 1995. Išlo prevažne o konflikt medzi (etnickými) Chorvátmi a Srbmi. Fakticky bola súčasťou občianskej vojny v Juhoslávii.
Predohra.
Po skončení studenej vojny v Európe sa v mnohých krajinách konali slobodné voľby. V Chorvátskej socialistickej republike (v rámci Juhoslávie) 22. apríla 1990 – prvé kolo a 6. mája 1990 druhé kolo. Nacionalistické hnutie Chorvátska demokratická únia (HDZ) na čele s Franjom Tuđmanom vyhrala s 40% platných hlasov.
HDZ po vyhraných voľbách sformovala chorvátsku vládu, ktorá sa do veľkej miery pokúšala získať nezávislosť krajiny od Juhoslávie. Za snahou o väčšiu decentralizáciu Juhoslávie boli najmä ekonomické dôvody, Chorvátsko a Slovinsko boli najprosperujúcejšie časti, a preto sa snažili získať väčší vplyv na prerozdeľovaní financií, čo však vzhľadom na politickú silu Srbska nebolo umožnené.
Prvé stretnutie Chorvátskeho parlamentu sa konalo 30. mája 1990 a prezident Tuđman začal rokovať s ostatnými členmi parlamentu o novej Ústave Chorvátskej republiky a ekonomických a sociálnych zmenách. Ústava bola ratifikovaná až 22. decembra 1990.
V lete 1990, sa miestni Srbi z hornatých častí Chorvátska z blízkostí bosniasnkych hraníc (bola tu najnižšia hustota obyvateľstva a Srbi tu mali prevahu) vzbúrili a vytvorili neoficiálny Autonómny okres Srbská Krajina, neskôr bol svojimi lídrami dokonca vyhlasený za štát zvaný Republika Srbská Krajina. Chorvátska vláda sem poslala špeciálne policajné jednotky, aby problém vyriešili, no helikoptéry prevážajúce policajtov boli zostrelené lietadlami Juhoslovanskej ľudovej armády (JĽA). Konečným výsledkom bolo zhoršenie konfliktu. Chorváti verili, že lietadlá JĽA boli poslané srbskou vládou, Srbi zase verili, že Chorváti terorizujú srbskú menšinu v Chorvátsku. Situácia sa vyhrotila, keď Krajinskí Srbi obsadili a zablokovali turistické oblasti v celej Dalmácii.
Extrémisti na oboch stranách začali bezdôvodne zabíjať občanov s inou národnosťou (Srbi Chorvátov, Chorváti Srbov). Tieto etnické problémy boli podporované aj propagandou na oboch stranách (Srbi boli označovaní za četníkov, Chorváti za ustašovcov). Tento širší konflikt vyústil do ozbrojených stretov v Srbskej Krajine a do definitívneho rozpadu SFRJ – Socialistickej federatívnej republiky Juhoslávia a jej nahradením (už bez Slovinska, Chorvátska a s občianskou vojnou v Bosne) JZR – Juhoslovanskou zväzovou republikou, ktorá sa rozpadla na Federáciu Srbsko-Čierna Hora, a nakoniec zanikla aj táto federácia a dnes je Čierna Hora samostatný štát.
Vojna.
Chorvátska vláda sa dozvedela o nepokojoch v Krajine a minister vnútra začal formovať špeciálnu políciu, pretože Ústava Juhoslávie (do ktorej Chorvátsko ešte stále patrilo) nedovoľovala zväzovým krajinám mať svoje vlastné armády a JĽA Chorvátsku nepomohla. JĽA sa často vo vhodných príležitostiach objavila dokonca po boku Krajinských Srbov.
Chorvátsko si začalo budovať svoju vlastnú armádu, bez pomoci JĽA. 9. apríla 1991 chorvátsky prezident Tuđman premenoval špeciálne policajné jednotky na Chorvátsku národnú gardu, ktorá tvorila chorvátsku armádu. 19. mája 1991 sa konalo referendum o oddelení Chorvátska od Juhoslávie. Srbi protestovali, ale referendum bolo platné a Chorváti sa s výsledkom 94% vyslovili za osamostatnenie. Chorvátsko vyhlásilo nezávislosť 25. júna 1991, ale Európska komisia im dala trojmesačné moratórium na odvolanie. Mesiac po osamostatnení Chorvátska srbské jednotky obsadili 1/3 územia vďaka miestnym Srbom. Srbi si zvolili, majúc prevahu v zbraniach a výbave, stratégiu rozsiahleho ostreľovania, vrátane civilných cieľov. Ako sa vojna vyvíjala ďalej, Srbi postupne obliehali a poskodili mestá ako Dubrovnik, Šibenik, Zadar, Karlovac, Sisak, Slavonsky Brod, Osijek, Vinkovci a zničili Vukovar. Medzinárodné spoločenstvo uvrhlo na zbrane embargo, čo spôsobilo, že Chorváti začali pašovať zbrane cez hranice, aj vďaka tajným dohodám s maďarskou vládou, vďaka tradičným dobrým vzťahom medzi Chorvátskom a Maďarskom.
V auguste 1991 začalo byť hraničné mesto Vukovar obliehané. Srbskí vojaci úplne obkľúčili mesto, ale 204. Vukovarská brigáda začala brániť ostreľované mesto, aby ochránila jeho obyvaťeľov pred zabíjaním. USA uvalili na Juhosláviu prvé embargo.
Chorváti z kritických oblastí (bosnianske a srbské pohraničie) začali opúšťať svoje domovy a sťahovali sa do vnútrozemia Chorvátska. Srbi robili presný opak a sťahovali sa do ich domovov. Oficiálne štatistiky hovoria že 220 000 Chorvátov a 300 000 Srbov sa presťahovalo počas vojny v Chorvátsku počas vrcholu bojov koncom roku 1991. Na veľa miestach boli pôvodní obyvatelia vyhnaní z domovov (eventuálne popravení). Do ich domovov sa potom nasťahovali obyvatelia z druhej bojujúcej strany. Svet spoznal nový pojem a to etnické čistky.
5. októbra 1991 mal prezident Tuđman vystúpenie, v ktorom začal volať po mobilizácii obyvateľstva, aby išli bojovať do vojny o nezávislosť a ochrániť Chorvátsko proti srbskej predstave „Veľkosrbského imperializmu“, ktorú propagovala JĽA a práve sa formujúca Srbská armáda. 7. októbra otriasla mladou chorvátskou metropolou explózia, ktorá bola spôsobená výbuchom v budove parlamentu, keď tam práve boli prítomní Tuđman, Mesić a Marković. Chorvátska vláda skonštatovala, že to bol útok zo strany JĽA, no tá tvrdila, že si výbušninu chorvátska vláda nastražila sama, aby z toho mohla obviniť JLA a vytvoriť si tak zámienku k útokom. 8. októbra 1991 chorvátsky parlament zrušil všetky vzťahy s rozpadávajúcim sa zvyškom Juhoslávie. Preto je tento deň dnes štátnym sviatkom, označovaný ako Chorvátsky deň nezávislosti.
Na jeseň 1991 v novembri bol Vukovar definitívne zničený a obkľúčený srbskými jednotkami. Chorváti sa ho nakoniec 18. novembra 1991 vzdali. V tom čase boli definitívne zničené aj iné mestá, ako napríklad Dubrovnik. V priebehu decembra 1991, Slovinsko, Litva, Lotyšsko, Ukrajina, Island a Vatikán uznali nezávislosť Chorvátska a Slovinska. 19. decembra 1991, počas najväčších bojov, sa Srbský autonómny okres sám vyhlásil za Republiku Srbská Krajina. Medzi 19. a 23. decembrom 1991 uznala nezávislosť Chorvátska a Slovinska väčšina európskych krajín (ČSFR na jar 1992).
Západné krajiny EÚ 15 nikdy nezasiahli voči srbskej agresii v Juhoslávii. Európska komisia uznala nezávislosť dvoch osamostatnených republík (Chorvátska a Slovinska) 15. januára 1992. V januári 1992 prišli do kritických oblastí jednotky OSN, ktoré sčasti zmiernili situáciu a prinútili bojujúce strany stiahnuť sa na svoje pôvodné pozície. Juhoslovanská ľudová armáda sa presunula z Chorvátska do Bosny a Hercegoviny, kde vojna ešte len začínala z podobných príčin ako v Chorvátsku.
22. mája 1992 sa Chorvátsko stalo členom OSN. Ozbrojený konflikt v Chorvátsku pokračoval v oveľa menšej miere. Chorvátskym jednotkám sa podarilo oslobodiť zopár obcí a miest od srbského ostreľovania. Operácia Medakove vrece, kde spoločne s Chorvátmi bojovali aj kosovskí separatisti, ktorá bola neúspešná a išlo v nej o odstránenie srbského obyvateľstva z Republiky Srbská Krajina, v roku 1993 poškodila prestíž novej krajiny. Velitelia v tejto operácii sa dostali pred medzinárodný súd, ale na rozdiel od Srbov neboli nikdy odsúdení.
V roku 1993 sa v Bosne a Hercegovine proti sebe postavili Chorváti a Bosniaci (Moslimovia žijúci v Bosne a Hercegovine), z ktorých každý tiež bojoval proti tunajším Srbom. Chorvátsky prezident Tuđman sa zúčastnil mierových dohovorov medzi Chorvátmi žijúcimi v Bosne a Hercegovine a Bosniakmi, ktorých výsledný efekt bola Washingtonská dohoda z roku 1994, ktorá zabezpečila prímerie medzi Chorvátmi (v Bosne) a Bosniakmi. Prímerie bolo zabezpečené vytvorením oblasti tzv. Herceg-Bosny (predchodca dnešnej chorvátsko-bosniackej časti Bosny a Hercegoviny, ktorej súčasný názov znie Federácia Bosny a Hercegoviny). Táto udalosť zredukovala počet bojujúcich strán na dve (Herceg-Bosna proti srbskej časti Bosny a Hercegoviny).
Na začiatku mája 1995 chorvátska armáda, dostala späť veľkú časť územia v západnom Slavónsku v operácii Záblesk, podporovanom USA a NATO. V auguste 1995, začalo Chorvátsko podnikať v kooperácii s NATO operáciu Búrka, v ktorej získalo späť Republiku Srbskej Krajiny, okrem malého pásu v blízkosti Srbska. V priebehu 4 dní utieklo 220 000 Srbov do Bosny a Hercegoviny a Srbska. Po tejto operácii boli obvinení niektorí Chorváti z teroru, ktorý mali spáchať na srbskom obyvateľstve v Chorvátsku. Chorvátsko tak získalo späť územie, ktoré mu bolo vyčlenené po 2. svetovej vojne v rámci Juhoslávie.
Chorvátska armáda zabezpečila útoky na Srbov po boku Bosniakov, ale ďalšie útoky boli zmarené americkou diplomatickou intervenciou. Keď chorvátska armáda obsadila druhé najväčšie mesto v Bosne a Hercegovine Banja Luku, utečenecká kríza bola neznesiteľná, pretože sa desaťtisíce ľudí pokúšalo utiecť ďalej cez úzky Posavinský priesmyk, smerom na východnú Bosnu a Hercegovinu a Srbsko.
O pár mesiacov neskôr, bola podpísaná tzv. Daytonská dohoda, na ktorej sa zúčastnili prezidenti Chorvátska, Bosny a Hercegoviny a Srbska. Riešila sa tu otázka obnovy krajín a rozdelenia Bosny a Hercegoviny.
Dopady.
Počas rokov 1992 a 1993 stúpol počet obyvateľov v Chorvátsku o 225 000 z dôvodu príchodu utečencov prevažne chorvátskej národnosti z Bosny a Hercegoviny a Srbska. Chorvátski dobrovoľníci a tiež niektorí naverbovaní vojaci sa zúčastnili aj vojny v Bosne a Hercegovine. Návrh pomôcť Chorvátom v Bosne mal niektorý z Tuđmanových blízkych asistentov, pravdepodobne Gojko Šušak a Ivić Pašalić, ktorý pochádzali z južnej časti Bosny a Hercegoviny. Chorvátska pomoc v Bosne bola podporovaná aj finančne.

</doc>
<doc id="30134" url="https://sk.wikipedia.org/wiki?curid=30134" title="Henrik Dam">
Henrik Dam



</doc>
<doc id="30135" url="https://sk.wikipedia.org/wiki?curid=30135" title="National anthem of South Africa">
National anthem of South Africa

National anthem of South Africa (doslova "Štátna hymna Južnej Afriky") je od roku 1997 štátna hymna Južnej Afriky. Je zložená z piesní "Nkosi sikelel i'Africa" a "Die Stem van Suid-Afrika" a v jednotlivých častiach sa postupne spieva v piatich z úradných jazykov Juhoafrickej republiky. 

</doc>
<doc id="30136" url="https://sk.wikipedia.org/wiki?curid=30136" title="Stručná história času">
Stručná história času



</doc>
<doc id="30137" url="https://sk.wikipedia.org/wiki?curid=30137" title="Miazgovci">
Miazgovci

Miazgovci (pôvodný názov maď. "Mézga család" – mézga je po slov. miazga) je rodina, ktorá je hlavnou predstaviteľkou kultového maďarského animovaného seriálu rovnakého názvu, ktorý postupne vznikol medzi rokmi 1968 až 1978. Seriál je zložený z troch 13-dielnych sérií a v súčasnosti sa v Maďarsku rozpracovala štvrtá séria s názvom "Miazgovci a počítač".
Seriál bol v 70. a 80. rokoch minulého storočia mimoriadne obľúbený nielen v Maďarsku, ale aj na Slovensku, v Česku, Nemeckej demokratickej republike a Taliansku. Vysielali ho úspešne aj vo Francúzsku, Spolkovej republike Nemecko, Rakúsku a inde. Výber hercov pre slovenský dabing bol dôkladný a hlasy sa veľmi podobajú pôvodným maďarským:
Seriál podáva vtipné príbehy bežnej, typicky stredoeurópskej, smoliarskej rodiny tých čias – hlúpi rodičia Gejza Miazga (maď. "Mézga Géza") a Paula Miazgová, rod. Režovičová (maď. "Mézga Gézáné szül. Rezovits Paula"), otrávená a uškriekaná dcéra Kristína (maď. "Mézga Krisztina") s mačkou Mafiou (maď. "Maffiá"), geniálny a flegmatický syn Aladár (maď. "Mézga Aladár") so psom Cvokym (maď. "Blöki") – a náladového suseda Záviša (maď. "Máris szomszéd"). Záhadne sa v dialógoch stále objavuje istý Pišta Hufnágel (maď. "Hufnágel Pisti"), ktorého si kedysi Paula, ako hovorí, skoro vzala za manžela a dnes pri pohľade na svojho Gejzu ľutuje, že to neurobila. Zaujímavosťou je, že s veľkou pravdepodobnosťou vieme určiť vek Aladára. V 13. epizóde 3. série s názvom "Miazgovci na Cestách - Hurá Domov" sa približne po 5 minútach spomenú údaje "Aj Aladár sa nám narodil dvadsiateho deviateho" a Aladár dodá "Februára, v priestupnom roku." Z toho sa dá určiť, že sa narodil 29. 2. 1960 - lebo 2. séria Miazgovci II vznikla v roku 1972 a Aladár tam má 11 rokov (v 8. epizóde s názvom "Miazgovci II - Zrýchlená Planéta" povie "Veru, budem mať 12.")
Série.
Miazgovci I (1968).
V tejto sérii Miazgovci nadviažu spojenie so svojím potomkom MZ/X (maď. aj "Öcsi") z 30. storočia, ktorý im potom pravidelne posiela rôzne hypermoderné zásielky z budúcnosti, ktoré sa napokon vždy akosi zvrátia v negatívum. Paula na konci každej epizódy povie svoju najznámejšiu vetu: „Prečo som si radšej nevzala Pištu Hufnágela!“
Cudzojazyčné názvy:
Miazgovci II (1972).
V druhej sérii Aladár pravidelne v noci zo strechy bytovky cestuje vo vlastnej nafukovacej kozmickej lodi Guliverkeľ vždy na iné miesto vo vesmíre. Vždy cestuje aj so psom Cvokym. Ostatní členovia rodiny o týchto cestách do kozmu vôbec nevedia.
Cudzojazyčné názvy:
Miazgovci na cestách (1978).
Táto séria je zaujímavá tým, že v nej jednotlivé epizódy na seba nadväzujú. Začína sa tým, že sa Miazgovci, na pozvanie inkriminovaného Pištu Hufnágela, spolu so susedom Závišom vyberú na dovolenku do Austrálie, kde Pišta údajne vlastní továreň na vzducholode. Ten ich však v Austrálii nečaká, Miazgovci so susedom na vlastnú päsť omylom odcestujú na južný pól (v slovenskej verzii mylne preložené ako "severný pól"). V ostatných dieloch Miazgovci precestujú takmer celý svet, zatiaľ čo ich Pišta Hufnágel vodí za nos listami, ktoré posiela Paule. Keď sa v poslednom diely konečne dostanú domov do Maďarska, vysvitne, že Pišta Hufnágel bol hľadaný Interpolom a že potreboval trvalý úkryt – tým bol práve byt Miazgovcov. Vylákal ich do sveta, zatiaľ čo veľmi obratne klamal i ostatných susedov. Celá tretia séria sa končí výkrikom suseda Záviša "Vykradli mááá!!!", znejúcim z diery v podlahe bytu Miazgovcov.
Cudzojazyčné názvy:
Miazgovci a počítač (2017).
V lete roku 2005 začalo štúdio Ex-Ist s prípravou ďalších trinástich, aj keď kratších, dielov. V nových epizódach sa bude rodina oboznamovať s internetom a počítačovou technikou.
Pre finančné problémy nakoniec vznikla iba jedna epizóda (rozdelená do dvoch krátkych častí) o celkovej dĺžke 20 minút. Bola odvysielaná v roku 2017.
Cudzojazyčné názvy:
Slovenské znenie pripravili.
Zdroj:

</doc>
<doc id="30140" url="https://sk.wikipedia.org/wiki?curid=30140" title="Edward A. Doisy">
Edward A. Doisy



</doc>
<doc id="30141" url="https://sk.wikipedia.org/wiki?curid=30141" title="Jean-Baptiste Dumas">
Jean-Baptiste Dumas



</doc>
<doc id="30142" url="https://sk.wikipedia.org/wiki?curid=30142" title="Otto Diels">
Otto Diels



</doc>
<doc id="30162" url="https://sk.wikipedia.org/wiki?curid=30162" title="Cholesterol">
Cholesterol

Cholesterol je lipid zo skupiny steroidov. Jeho sumárny vzorec je C27H45OH. Jeho názov pochádza z gréčtiny: "chole" znamená žlč a "stereos" znamená pevný, pretože cholesterol prvýkrát izolovali zo žlčových kameňov.
Cholesterol je životne dôležitá látka, ktorá je súčasťou bunkových membrán, nervových obalov, steroidných hormónov a žlčových kyselín.
Výskyt.
Cholesterol sa nachádza v bunkovej membráne eukaryotických buniek. V ľudskom tele sa nachádza vo všetkých tkanivách vrátane krvi buď voľný alebo estericky viazaný s vyššou karboxylovou kyselinou. Voľný cholesterol sa zúčastňuje na stavbe bunkových stien. Väčšina telesného cholesterolu nepochádza zo stravy, ale syntetizuje sa priamo v organizme. Najväčšia koncentrácia cholesterolu je v tkanivách, kde sa cholesterol syntetizuje (pečeň), alebo kde sa nachádzajú pevnejšie bunkové membrány (mozog, miecha).
Cholesterol je známy v súvislosti s kardiovaskulárnymi ochoreniami spojenými so zvýšenou hladinou lipoproteínov v krvi (ateroskleróza, hypercholesterolémia).
Biosyntéza cholesterolu.
Cholesterol je neesenciálna zložka potravy človeka, t.j. nemusí byť prijímaný v potrave, pretože organizmus disponuje schopnosťou syntézy cholesterolu z intermediátu metabolizmu, ktorým je acetylkoenzým A čiže cholesterol vzniká z kyseliny octovej.
Od skvalénu ku lanosterolu.
Skvalén je nenasýtený rozvetvený biogénny uhľovodík, ktorého priestorová štruktúra je podobná steránovému tetracyklickému steránu. Reakcia katalyzovaná skvalénepoxidázou, ktorá je lokalizovaná v endoplazmatickom retikule, vedie na vznik epoxidového heterocyklu skvalénoxidu. Skvalénoxid sa premieňa pôsobením skvalénoxidcyklázy až na lanosterol. 
Premenu skvalénu na lanosterol môžeme rozdeliť na tri časti:
Prvá časť: tvorba epoxidového cyklu.
Skvalénepoxidáza je oxidoreduktáza, ktorá na premenu skvalénu na skvalénoxid vyžaduje jednu molekulu NADPH a jednu molekulu kyslíka O2, pričom iba jeden atóm kyslíka molekuly O2 skončí v cieľovej molekule. Druhý atóm kyslíka vytvorí molekulu vody H2O, čiže slúži ako akceptor elektrónov. Keďže redukcia dvoch atómov kyslíka v molekule O2 vyžaduje štyri elektróny, ďalšie dva elektróny na redukciu druhého atómu kyslíka poskytne substrát (zároveň sa tento redukovaný atóm kyslíka naviaže na molekulu substrátu). Z opísaného mechanizmu je jasné, že skvalénepoxidáza je monooxygenáza.
Druhá časť: cyklizácia skvalénoxidu za tvorby protosterolového katiónu.
Skvalénoxidcykláza je enzým, ktorý umožňuje (okrem iného) cyklizáciu skvalénoxidu na protosterolový karbkatión. Vytvorenie všetkých štyroch cyklov steránového jadra začína nukleofilným atakom eopxidového kruhu susednou dvojitou väzbou, ktorá poskytne elektróny na tvorbu σ-väzby medzi C5 a C4. Tým sa kladný náboj presunie z protonizovaného kyslíka epoxidového kruhu na uhlík C10. Tým sa úspešne uzvarel cyklus-A steránového jadra.
Karbkatión na C10 je elektrofilný, preto prijme elektróny π-väzby medzi uhlíkmi C8 a C9, čím sa vytvorí σ-väzba medzi uhlíkmi C10 a C9 a kladný náboj sa presunie z C10 na C8. Týmto sa uzavrel cyklus-B steránového jadra.
Karbkatión na C8 je elektrofilný, preto prijme elektróny π-väzby medzi uhlíkmi C13 a C14, čím sa vytvorí σ-väzba medzi uhlíkmi C14 a C8 a kladný náboj sa presunie z C8 na C13. Týmto sa uzavrel cyklus-C steránového jadra. Tu treba podotknúť, že z dvoch možností (tvorba sekundárne karbkatiónu vs. tvorba terciárneho karbkatiónu), vzniká nestabilnejší sekundárny karbkatión. 
Karbkatión na C13 je elektrofilný, preto prijme elektróny π-väzby medzi uhlíkmi C17 a C20, čím sa vytvorí σ-väzba medzi uhlíkmi C17 a C13 a kladný náboj sa presunie z C13 na C20. Týmto sa uzavrel cyklus-D steránového jadra (cyklopentánový kruh). 
Touto cyklizačnou sekvenciou sme získali protosterolový karbkatión, ktorý nesie kladný náboj na C20 a patrí medzi terciárne karbkatióny.
Tretia časť: tvorba lanosterolu z protosterolového karbkatiónu.
Skvalénoxidcykláza je enzým, ktorý umožňuje aj tvorbu lanosterolu z protosterolového karbkatiónu pomocou hydrodových a metylových posunov. 
Od lanosterolu ku cholesterolu.
Lanosterol (1) sa premieňa na cholesterol v sekvencií 19 krokov, ktorá si vyžaduje deväť rôznych enzýmov, pričom 2 z nich katalyzujú viaceré kroky (oxidácie metylových skupín: metyl (alkán) → hydroxymetyl (alkohol) → formyl (aldehyd) → karboxylová skupina → oxid uhličitý/formiát). Tri metylové skupiny lanosterolu (C30, C31 a C32) sa oxidujú a sú odstránené ako formiát (kyselina mravčia), respektíve ako oxid uhličitý.
Premenu lanosterolu (1) na cholesterol môžeme rozdeliť na dve časti:
Významným intermediátom druhej časti je 7-dehydrocholesterol (19), z ktorého fotolýzou pôsobením slnečného žiarenia vzniká cholekalciferol - vitamín D3.
Prvá časť: odstránenie metylových skupín lanosterolu.
1. štiepenie σ-väzby C32-C14
Ako prvá sa odstraňuje metylová skupina viazaná na C14 steránového jadra, ktorá tvorí uhlík C32. Najskôr prebieha hydroxylácia C32 metylovej skupiny lanosterolu (1) za vzniku hydroxymetylovej skupiny pomocou lanosterol-14α-demetylázy, ktorá katalyzuje oxidáciu uhlíka C32 až po štiepenie väzby uhlík-uhlík: C32-C14. Oxidácia primárneho alkoholu 3β-hydroxylanost-8-én-32-olu (2) na aldehyd 3β-hydroxylanost-8-én-32-ál (3) je nasledovaná oxidáciou aldehydu (3) Baeyerovou - Villigerovou oxidáciou za vzniku formylovaného alkoholu 14α-formyloxy-lanost-8-en-3β-olu (4), ktorý eliminačnou reakciou prejde na alkén cholestatrién (5), pri ktorej sa odštiepi uhlík C32 vo forme formiátu (HCOOH). Získaná dvojitá väzba sa redukuje na jednoduchá väzbu pomocou Δ14-sterolreduktázy, čím vznikne 14-demetyllanosterol (6).
2. štiepenie σ-väzby C30-C4
14-demetyllanosterol (6) vstupuje do podobnej sekvencie oxidačných reakcií ako lanosterol, pričom sa však oxiduje 4α-metylová skupina pôsobením sterol-4α-metyloxidázy. Produktom je karboxylová kyselina: 4β-metyl-4α-karboxycholesta-8,24-dien-3β-ol (9), ktorá dekarboxyluje, pričom súčasne dôjde ku:
Ketón 3-oxo-4-metylzymosterol (10) musí byť zredukovaný na sekundárny alkohol 4α-methyl-cholesta-8,24-dien-3β-ol (11) pomocou steroid-3-oxoreduktázy, aby sa mohla byť odstránená aj tretia metylová skupina.
3. štiepenie σ-väzby C31-C4
Sekundárny alkohol 4α-methyl-cholesta-8,24-dien-3β-ol (11) nesie metylovú skupinu na C4 v správnej polohe (4α), preto sa stáva substrátom pre sterol-4α-metyloxidázu, ktorá zoxiduje aj druhú metylovú skupinu viazanú na uhlíku C4 za uvoľnenia oxidu uhličitého. Produktom sterol-4α-metyloxidázy je znova ketón: zymosterón (15), ktorý je zredukovaný na sekundárny alkohol pomocou steroid-3-oxoreduktázy, čím vznikne zymosterol (16).
Druhá časť: premena zymosterolu na cholesterol.
Zymosterol (16) ako produkt odštiepovania metylových skupín z lanosterolu (1) vstupuje do druhej časti premeny, ktorá začne migráciou dvojitej väzby katalyzovanej Δ8-Δ7-sterolizomerázou, čím vznikne izomér zymosterolu: lantosterol (17). Pôsobením sterol-Δ24-reduktázy sa zredukuje dvojitá väzba na bočnom uhľovodíkovom reťazci lantosterolu, čím sa získa latosterol (18). Po tomto redukčnom ktorku nasleduje oxidačný krok katalyzovaný Δ7-sterol-Δ5-desaturázou, ktorá vytvorí konjugovanú dvojitú väzbu k už existujúcej dvojitej väzbe, a vznikne 7-dehydrocholesterol (19), z ktorého fotolýzou pôsobením slnečného žiarenia vzniká cholekalciferol - vitamín D3. Pri syntéze cholesterolu však 7-dehydrocholesterol (19) podľahne redukčnej reakcii katalyzovanej Δ7-sterolreduktázou, ktorá vytvorí cholesterol.
Degradácia cholesterolu.
Molekula cholesterolu je bohatá na redukované atómy uhlíka (podobne ako mastné kyseliny), preto by mohla byť zdrojom energie. Organizmy však nedisponujú enzýmami, ktoré by dokázali rozložiť cholesterol na oxid uhličitý a vodu za zisku energie uloženej v molekule cholesterolu. Z dôvodu, že syntéza cholesterolu je energeticky veľmi náročná, organizmus prísne reguluje biosyntézu cholesterolu (i.e. syntetizuje len minimálne množstvo cholesterolu) a jeho degradáciu. Degradácia cholesterolu súvisí v jeho premenami na iné látky, ktoré majú svoj význam v organizme:

</doc>
<doc id="30165" url="https://sk.wikipedia.org/wiki?curid=30165" title="Látková premena">
Látková premena

Látková premena alebo metabolizmus (z gr. "metabolismos" – zmena) alebo nesprávne látková výmena je súbor všetkých biochemických zmien chemických zlúčenín v živých organizmoch a bunkách. 
Zahŕňa biosyntézu komplexných organických molekúl (anabolizmus) a ich rozpad (katabolizmus). Metabolizmus je zvyčajne súborom sérií enzymatických krokov, ktoré sa nazývajú aj metabolické dráhy. 
Niekedy sa rozlišuje tzv. celkový metabolizmus, ktorý zahrňuje všetky biochemické procesy v (zväčša ľudskom) organizme a tzv. bunkový metabolizmus, ktorý zahrňuje všetky chemické procesy v bunke. Všetky látky ktoré vznikajú a premieňajú sa v metabolizme označujeme ako metabolity.
Primárny a sekundárny metabolizmus.
Metabolizmus v živých organizmoch delíme na primárny a sekundárny. 
Primárny metabolizmus zahŕňa základné chemické premeny, od ktorých priamo závisí život a rast organizmu. Tieto procesy sú viac-menej podobné vo všetkých živých organizmoch, alebo aspoň pre veľkú skupinu z nich. Patrí sem hlavne metabolizmus cukrov, tukov, aminokyselín a nukleových kyselín. 
Sekundárny metabolizmus zahŕňa chemické procesy v jednotlivých skupinách organizmov, ktorými sa produkujú a odbúravajú špecifické, nebielkovinové chemické látky (tvz. sekundárne metabolity). Môžu to byť rôzne obranné látky, signálne molekuly (hormóny), pigmenty, stavebné molekuly, ktoré vytvárajú skelet pre organizmus a podobne.

</doc>
<doc id="30169" url="https://sk.wikipedia.org/wiki?curid=30169" title="Biologická membrána">
Biologická membrána

Biologická membrána (iné názvy: biomembrána, membrána, bunková membrána; s dôrazom na všeobecnú jednotnosť jej štruktúry aj: jednotková membrána, elementárna membrána, membránová jednotka, z angl. "unit membrane") je stavebný a funkčný prvok všetkých buniek a súčasť veľkého počtu organel, ktorý pozostáva prevažne z tukov a bielkovín. Má veľa rôznych funkcií, najmä funkciu semipermeabilnej membrány, ako aj regulátora špecifickej látkovej výmeny medzi bunkou a jej okolím resp. medzi rôznymi reakčnými priestormi vnútri bunky.
Druhy.
Podľa funkcie a štruktúry existujú tieto druhy biologickej membrány:
Rôzne druhy biomembrán sa do seba môžu navzájom premieňať, pričom sa postupne menia aj enzýmy v nich a zloženie ich lipidov. Napríklad z membrán Golgiho vačkov vznikajú pri tvorbe bunkových platničiek rastlinnej bunky nové plazmatické membrány dvoch dcérskych buniek. Takisto dokážu niektoré baktérie a ryby prispôsobiť zloženie svojich biomembrán teplotám okolia.
Zloženie.
Základná štruktúra všetkých biomembrán je pomerne podobná, preto sa označujú aj jednotková membrána/elementárna membrána/membránová jednotka (angl. „unit membrane“). Hrúbka je 5 – 10 nm. Od roku 1925 sa predpokladá, že pozostávajú z lipidovej dvojvrstvy. V elektrónovom mikroskope sa javia biomembrány trojvrstvovo:
Pri veľkom zväčšení vidno v biomembráne väčšie okrúhle útvary nerovnomernej veľkosti a dispozície – sú to veľmi pravdepodobne bielkoviny, najmä enzýmy.
Samotná membrána teda zrejme pozostáva z lipidov, prevažne fosfolipidov, napr. lecitínu. Ich molekuly pozostávajú z hydrofóbnej časti (uhľovodíky – zvyšky mastných kyselín) a hydrofilnej časti (napr. zvyšky fosfátov, cholín). Pri nízkych teplotách sú uhľovodíky usporiadané na spôsob kryštálovej mriežky a membrána má vtedy želatínovú konzistenciu, pri fyziologických teplotách sú membrány tekuto kryštalické, čo je spôsobené obrovskou rýchlosťou pohybu molekúl lipidov. Pomer hmotnosti proteínov a lipidov je 1:4 až 4:1.
Jednotlivé druhy membrán sa spravidla odlišujú najmä rozličnými enzýmami, ktoré obsahujú. Membrány s malým počtom proteínových útvarov sú tzv. štruktúrne membrány, ostatné sú tzv. funčné membrány (napríklad vnútorná membrána mitochondrií).
Model tekutej mozaiky.
Na týchto a iných výsledkoch moderného molekulárneho výskumu je založený tzv. model tekutej mozaiky, ktorého autori sú S. J. Singer a G. L. Nicolson ("Science" 1971, 1972). 
Podľa tohto modelu je cytoplazmatická membrána tvorená fosfolipidmi, ktoré sú usporiadané do dvoch vrstiev. Jednotlivé molekuly fosfolipidov sú orientované hydrofilnými (polárnymi) alifatickými reťazcami na povrch membrány a hydrofóbnymi (nepolárnymi) koncami dovnútra membrány. Každá biomembrána má preto hydrofilné jadro a dva hydrofóbne povrchy:
Jednotlivé molekuly sú v membráne uložené voľne, môžu sa pohybovať a preto je membrána pri fyziologických teplotách viskózna a tento model sa nazýva tekutý. Mieru fluidity membrány ovplyvňuje jej zloženie z rôznych typov fosfolipidov, alebo prítomnosť molekúl, ktoré ako keby "zrieďovali" hustú hydrofóbnu vrstvu fosfolipidových reťazcov. V prípade eukaryotických buniek je to najmä cholesterol, v prokaryotických membránach sú to hopanoidy.
Okrem tukov (lipidov) sa v biomembráne nachádzajú bielkoviny (proteíny) s rozličnou štruktúrou a funkciou, ktoré sú ponorené rôzne hlboko do vrstvy lipidov. Na základe toho rozoznávame proteíny
Bielkoviny sú v membráne často nerovnomerne rozložené – podľa toho, aké majú príslušné časti membrány funkcie.

</doc>
<doc id="30170" url="https://sk.wikipedia.org/wiki?curid=30170" title="Muráň (hrad)">
Muráň (hrad)

Muráň (normovaný názov) alebo Muránsky hrad sú zrúcaniny hradu nad obcou Muráň. Muráň je tretí najvyššie položený slovenský hrad.
Poloha.
Zrúcaniny hradu Muráň stoja na vrchu Cigánka (935 m n. m.), na južnom okraji Muránskej planiny, na sever od obce Muráň. Obec Muráň leží na križovatke ciest smerujúcich do Tisovca, Červenej Skaly a Revúcej, 9 km na SZ od Revúcej.
Dejiny.
Hrad postavili ako kráľovský v 13. storočí na ochranu cesty vedúcej z Gemera do Liptova a Zvolena. Vďaka svojim neobyčajne pestrým dejinám patrí k najznámejším gemerským hradom. V roku 1271 je písomne doložený ako Muráň a nevieme, ako v tom čase vyzeral, pretože ho v prvej polovici 15. storočia prestavali. Je viac ako pravdepodobné, že už v tom čase veľký priestor jediného nádvoria obklopoval hradobný múr s viacerými baštami.
Keď sa Jiskrove a bratrícke vojská zmocnili Gemera, vytvorili si na Muránskom hrade veľké zhromaždisko. Približne v strede areálu stál palác s kaplnkou a ďalšími obytnými a hospodárskymi budovami. Matej Bašo, lúpežný rytier, je tiež spájaný s dejinami hradu, a to v rokoch 1529 – 1549, keď hrad vlastnil a so svojou družinou podnikal výpravy do širokého okolia Malohontu, Gemera a Spiša, kde prepadával a raboval panské sídla a dediny. Vypálil Levoču, Dobšinú a jeho meno je spojené aj so zničením kartuziánskeho kláštora na Kláštorisku v Slovenskom raji, ako aj s tvrdým vykorisťovaním poddaných. Cisárske vojsko, ktoré vyslal proti nemu snem, hrad v roku 1548 dobylo a Baša zabili pri úteku z hradu.
Z ďalších majiteľov si zaslúžia pozornosť Séčiovci (Széchyovci), ktorí hrad odkúpili a po roku 1621 aj prestavali. Po zavraždení Juraja Séčiho sa o hrad starala jeho manželka Mária spolu so 4 dcérami. Najstaršia z nich sa po ovdovení znovu vydala za Františka Vešeléniho, známeho organizátora proticisárskeho sprisahania v roku 1666. Po jeho smrti vdova (ktorá bola nielen udatná, ale vraj aj pekná a volali ju „Muránska Venuša“) hrad bránila a cisárske vojská ho dobyli po piatich dňoch. V roku 1720 predala hrad kráľovská komora Štefanovi Kohárymu. Jediná dcéra posledného Koháryho sa vydala za Coburga a tí vlastnili hrad až do roku 1945.
Hrad v 18. storočí dvakrát vyhorel a koncom 18. storočia už nebol obývaný. V roku 1972 hrad vyčistili a od roku 1980 sa vykonávala postupná nutná údržba hradu.
Exteriér.
Na rozsiahlom nádvorí stálo niekoľko budov. Veľké nádvorie obklopovalo opevnenie, ktoré sledovalo tvar terénu. Na jeho severovýchodnej strane bolo niekoľko kruhových bášt, na západnej strane boli hranolové bašty. Keďže hrad bol ťažko prístupný, vybudovali v jednej hranolovej bašte výťah. Vstupná veža je gotická, v jej interiéri je kamenná sedília (sedadlo). Na jednom z múrov je viditeľná renesančná nárožná listová a esovitá sgrafitová ornamentika.
Súčasný stav.
Úprava okolia a pokusy o konzerváciu hradných ruín prispeli k čitateľnosti jednotlivých budov rozmiestnených po rozsiahlom nádvorí. Hrad by však poriadne potreboval vyčistiť od náletovej zelene a, samozrejme, zakonzervovať múry.
V roku 2005 sa uskutočnila pomerne rozsiahla rekonštrukcia hradu, v rámci ktorej boli postavené dve vyhliadkové plošiny. Tiež bola zrekonštruovaná hradná brána.
Prístup.
Východiskom na výstup k hradu je chata Zámok (843 m) v sedle pod hradom. Od nej vedie okolo Coburgovho pamätníka z roku 1883 priamo na hrad krátke, ale strmé stúpanie po červeno značenom chodníku. Prevýšenie z chaty na hrad je asi 90 metrov. Pár desiatok metrov pred záverečnou časťou výstupu na hrad sa nachádza malá plošina s pamätnou tabuľou bývalému správcovi CHKO Muránska planina, ktorý tu zahynul. V týchto miestach bol v minulosti vybudovaný výťah – škripec, pomocou ktorého dopravovali do hradu všetok materiál. Cesta odtiaľto stúpa k miestu pred vstupnou bránou do hradu, kde sú v skale vytesané pravidelné žliabky, slúžiace na upevnenie drevených trámov pre schody, ktorých tu údajne bolo vyše 100. K chate sa dá dostať viacerými spôsobmi. Najprirodzenejším je spomínaná červená značka, ktorá spája hrad s obcou Muráň a cestou na chatu prekonáva prevýšenie cca 450 m. Oveľa menšie prevýšenie je potrebné prekonať po žltej značke zo sedla Predná Hora, začínajúcej sa pri odbočke do rovnomennej obce. Ďalšia prístupová cesta je modrá, prichádzajúca k chate spopod sedla Javorinka. Je takmer bez prevýšení a ľahko zjazdná aj pre rekreačných cyklistov, ibaže veľmi nudná. Od chaty pokračuje súbežne s červenou dolu do obce Muráň. Do zoznamu prístupových ciest ešte patrí červeno značená Rudná magistrála prichádzajúca tichým údolím z Muránskej Huty, ktorá sa napája na modrú asi 1 km pred Veľkou Lúkou. Prevýšenie z Muránskej Huty (703 m) do spojenia s modrou je okolo 200 metrov.
Okolie.
Muránska planina je národný park v rovnomennom pohorí. Umožňuje svojim návštevníkom množstvo výletov po krásnych turistických chodníkoch.
Píseň o zámku Muránském.
Hrad sa spomína v jednej z najstarších dochovaných slovenských piesní, v Piesni o zámku Muránskom (Píseň o zámku Muránském) od Martina Bosňáka, ktorá opisuje pôsobenie Mateja Bašu na hrade, a dobytie hradu. Jej autor sa mal dobývania hradu sám zúčastniť. 

</doc>
<doc id="30174" url="https://sk.wikipedia.org/wiki?curid=30174" title="Zoznam planétok">
Zoznam planétok

Tento zoznam obsahuje prehľad všetkých planétok, ktorým stredisko Minor Planet Center (MPC) z poverenia Medzinárodnej astronomickej únie (IAU) pridelilo definitívne katalógové číslo. To sa stáva na základe zistenia natoľko presných elementov dráhy, že je možné s vysokou spoľahlivosťou určiť efemeridy tohto telesa do budúcnosti tak, aby mohlo byť pri ďalšom priblížení na dosah pozemských ďalekohľadov znovu objavené.
Zoznam okrem jednoduchého výmenovania týchto telies, ich katalógových čísel, názvov a predbežných označení, obsahuje tiež základné údaje o dráhe (veľkú polos, excentricitu, sklon k rovine ekliptiky), zaradenie planétky do príslušnej rodiny a údaje o okolnostiach jej objavu.
Pretože počet katalogizovaných planétok v novembri 2005 bol 120 437, bolo nutné celú tabuľku rozdeliť na menšie úseky, z ktorých každý obsahuje 250 očíslovaných planétok. Nasledujúci odsek umožňuje prístup k jednotlivým častiam tabuľky, medzi ktorými sa dá listovať dopredu a dozadu pomocou odkazov.

</doc>
<doc id="30176" url="https://sk.wikipedia.org/wiki?curid=30176" title="Zoznam planétok 1 – 250">
Zoznam planétok 1 – 250

Dáta použité s dovolením / Data used with permission 
© IAU: Minor Planet Center.

</doc>
<doc id="30178" url="https://sk.wikipedia.org/wiki?curid=30178" title="Zoznam planétok 251 – 500">
Zoznam planétok 251 – 500

Dáta použité s dovolením / Data used with permission 
© IAU: Minor Planet Center.

</doc>
<doc id="30179" url="https://sk.wikipedia.org/wiki?curid=30179" title="Chorvátska socialistická republika">
Chorvátska socialistická republika

 
Chorvátska socialistická republika alebo Socialistická republika Chorvátsko bola jedna zo 6 zväzových republík, ktoré tvorili Juhoslovanskú socialistickú federatívnu republiku. Hlavné mesto Chorvátskej socialistickej republiky bol Záhreb.
Predchodcom Chorvátskej socialistickej republiky bola Chorvátska ľudová republika. Táto vznikla na konci 2. svetovej vojny ako časť obnovenej Juhoslávie. Partizáni vyčlenili hranice podľa rozmiestnenia chorvátskeho obyvateľstva. Územie sa skladalo z predvojnových bánovín, a to zo Sávskej (dnešná Slavónia), západnej časti Primorskej (dnešná Dalmácia), a východnej časti Zetskej (dnešná enkláva). Taktiež sem spadala východná časť severného Talianska, ktorá bola husto obývaná chorvátskym (a slovinským) obyvateľstvom a bola v priebehu rokov 1950 až 1955 odovzdaná Juhoslávii (dnešná Istria).
Chorvátska SR vznikla v roku 1963 transformáciou a premenovaním Chorvátskej ľudovej republiky. 
V 70. a najmä v 80. rokoch si Chorvátska socialistická republika chcela vynútiť väčšiu samostatnosť v rámci Juhoslávie, no udalosti len skomplikovali nie veľmi dobré vzťahy medzi Srbmi a Chorvátmi (Srbi sa cítili byť kľúčovým národom v Juhoslávii, Chorváti utláčaní). Nasledoval ozbrojený konflikt, ktorého výsledkom bolo osamostatnenie a vytvorenie Chorvátska, čo spôsobilo vojnu v Chorvátsku.
Osamostatnením Chorvátska sa začal rozpad Juhoslávie a najkrvavejšia vojna na území Európy od 2. svetovej vojny.

</doc>
<doc id="30180" url="https://sk.wikipedia.org/wiki?curid=30180" title="Zoznam planétok 501 – 750">
Zoznam planétok 501 – 750

Dáta použité s dovolením / Data used with permission 
© IAU: Minor Planet Center.

</doc>
<doc id="30181" url="https://sk.wikipedia.org/wiki?curid=30181" title="Bulhari">
Bulhari

"Bulhari je aj nepresné označenie Protobulharov, pozri Protobulhari."
Bulhari sú južnoslovanský národ, ktorý žije na území Bulharskej republiky, ale aj v Severnom Macedónsku, Moldavsku a na Ukrajine (tzv. besarabskí Bulhari), menej v Rumunsku (tzv. banátski Bulhari), Grécku, Srbsku, Albánsku, Maďarsku, Turecku, Nemecku, Španielsku, Anglicku, Taliansku, Kanade a USA. Menšiny tu obývajú tieto oblasti od stredoveku, alebo sa sem presťahovali v dôsledku emigračnej vlny v 18. – 20. storočí.
História.
Prvá písomná zmienka o názve národa pochádza z roku 354 a spomína ho vo svojej jednej kronike anonymný rímsky letopisec.
Oblasť svojej domoviny (Stredná Ázia) opustili v 4. storočí počas veľkého sťahovania národov. Časť z nich sa usadila pri Kaukaze (Protobulhari) a druhá v severnej oblasti Čierneho mora (Slovania). Tretia časť nasledovala Hunov, ktorí postupovali do západnej a strednej Európy. Nie náhodou je preto v zozname bulharských chánov ako prvé uvedené meno chána Avitochla, vodcu Hunov (Attila). Po jeho smrti v roku 453 a rozpade jeho mocného štátu sa časť Hunov spolu s kmeňom Protobulharov vybrala na východ.
Bulharská národnosť sa vytvorila v dôsledku spojenia troch veľkých etnických skupín žijúcich na balkánskom polostrove v období 5. – 10. storočia. Prví Slovania sa začínajú usídľovať v oblasti Mýzie a Trácie v 5. – 6. storočí, kde sa zmiešavajú s pôvodnými obyvateľmi Balkánskeho polostrova – Trákmi.
V roku 493 prvýkrát protobulharské kmene (kočovné kmene Onogondurov patriacich k Protobulharom) prekročili Dunaj a začali osídľovať oblasti Trácie a Konštantínopolu. V druhej polovici 6. storočia sa v oblasti severovýchodného Balkánskeho polostrova objavili kmene Kotrágov a Utigurov. Aby ich Byzantská ríša neutralizovala, vyvolala medzi nimi krvavé rozbroje. Sandlich, vodca Utigurov vojnu vyhral a s približne 200 obyvateľmi kmeňa Kotrágov sa usadil v Byzantskej ríši. Aj napriek porážke sa Kotrágovia rýchlo spamätali a v rokoch 558 – 559 pod vedením chána Zabergana útok Utigurom vrátili. Byzantskej ríši sa zainteresovaním Avarov podarilo boj protobulharských kmeňov presunúť zo svojho územia na západ do oblasti Panónie.
Druhá fáza vzniku súčasného národa sa datuje do 7. storočia, kedy Asparuchove kmene Protobulharov prišli na územie Balkánskeho polostrova a končí prijatím kresťanstva ako oficiálneho náboženstva v krajine v 9. storočí cárom Borisom I. a uzákonením slovanského jazyka (staroslovienčiny).
V roku 861 vypukli medzi protobulharskými kmeňmi a Byzantskou ríšou boje, v ktorých Kotrágovia a Utigurovia nastolili otázku vytvorenia svojej krajiny. Po prehratej bitke sa však stiahli na územie Bavorska ku kráľovi Dagobertovi I. Ten však väčšinu kmeňa povraždil. Zachránilo sa iba niekoľko ľudí, ktorí sa usídlili v oblasti severného Talianska.
Situácia v kmeni, ktorý sa usídlil pri Kaukaze bola podobná. Aj ich od začiatku svojej existencie v tejto oblasti sprevádzali pohromy. V roku 567 sa dokonca dostali pod krátku 50 ročnú nadvládu Tureckého chanátu. Začiatkom 7. storočia Kubrat – vodca kmeňa Onogondurov – bol pozvaný do Konštantínopolu k cisárovi Hérakleiosovi. Po návšteve u cisára Kubrat prijal kresťanstvo, čím si zabezpečil ochranu územia Byzantskou ríšou. Okolo rokov 630 – 632 sa Onogondurovia pod vedením Kubrata oslobodili spod nadvlády Tureckého chanátu a založili si štát v bulharských dejiných známy ako Staré Veľké Bulharsko. O niečo nesôr sa s krajiny chána Kubrata stal prvý štát v oblasti severného Čierneho mora. Hranice štátu siahali od rieky Kubáň až na sever po rieku Donec a na západ po Dneper. Hlavným mestom bolo mesto Fanagoria na Tamanskom polostrove.
V roku 635 za dobré vzťahy medzi Byzantskou ríšou a Kubratovým štátom venoval cisár Hérakleios Kubratovi titul patriarcha.
Hoci v polovici 7. storočia dosiahlo Staré Veľké Bulharsko najväčší rozmach, postupne jeho sláva upadala, pretože z východu sa na krajinu hrnuli Chazari. Krátko pred Kubratovou smrťou chán v závete svojim synom odkázal, aby nedopustili rozdelenie Starého Veľkého Bulharska, pretože by štát postihla istá záhuba. Synovia však na otcov odkaz zabudli a pobrali sa každý svojou cestou. Asparuch, ktorý sa s kmeňom Onogondurov pobral na západ, spojením kmeňa Slovanov – obývajúcich tok rieky Dunaj – vytvoril nový štát (Prvá bulharská ríša).
Pôvod a domovina.
Pôvod protobulharského národa ostáva do dnešných dní záhadou. Podľa posledných zistení a dôkazov, ktoré uskutočnili historici v 20. storočí Protobulhari patria k turko-altajskej jazykovej a kmeňovej skupine spolu s Hunmi, Chazarmi, Avarmi, Pečenehmi a Kumánmi. Základom tohto tvrdenia je najdôležitejší dôkaz – jazyk. Na základe týchto údajov sa v neskoršom období vytvorila téza, že Protobulhari sú turecký národ, čo sčasti potvrdzujú aj antropologické nálezy v oblasti domoviny Protobulharov rozprestierajúcej sa pri Altaji a vo východnom Mongolsku (Stredná Ázia), kde žili spoločne s Hunmi a ujgurskými kmeňmi.
Pôvod názvu národa.
Existujú tri hypotézy vzniku názvu bulharského národa:
Počty Bulharov v jednotlivých krajinách.
Bulharsko 6 550 900 (2005)Ukrajina – 204 574 (2002)Španielsko – 153 664 (2008)Grécko – 78 981 (2006)USA – 63 860 (2002), odhady až do 250 000Nemecko – 39 294 (2005), neoficiálne podstatne viacRusko – 31 965 (2002)Srbsko – 20 497Taliansko – 19 924 (2008)a iné krajiny (Turecko, Moldavsko, Kanada, Austrália, Rakúsko, Rumunsko…)
Etnografické skupiny Bulharov.
Pavlikiáni – ide o Bulharov, ktorí vyznávajú rímskokatolícke náboženstvo. Žijú najmä v okolí mesta Plovdiv. K tejto skupine patria aj katolícki Bulhari, ktorí žijú v rumunskom Banáte. V minulosti patrili k hlavným odporcom Turkov a iniciátorom mnohých protitureckých povstaní na území Bulharska.
Pomáci – sú islamizovaní Bulhari, ktorí v období tureckej nadvlády prijali pod tlakom islam, ale ponechali si svoj jazyk. Žijú najmä v južnom Bulharsku v oblasti pohoria Rodopy. Patrili k oddaným pomocníkom Turkov a podieľali sa na potláčaní bulharských povstaní (Aprílové povstanie, Septembrové povstanie). Pomáhali Turkom aj pri krvavom potlačení povstania kresťanských Bulharov v Bataku. Aj počas oslobodzovania Bulharska od tureckej nadvlády v rokoch 1876 – 1878 ruskými vojskami pomáhali Turkom. Preto bol postoj Bulharov voči nim značne odmietavý. Dlho sa hlásili aj k Turkom. Pomaci žijú najmä v západných Rodopách (Smoľan, Velingrad, Goce Delčev, Dospat a iné obce). Ich počet sa odhaduje na 270 000. Najviac ich žije v oblasti Smoľan (111 139).
Spôsob života.
Protobulhari boli typickým kočovným národom. Kôň bol pre nich symbolom zmyslu života. Žili v jurtách vyrobených z kože a plsti a živili sa hovädzinou, divinou a rybami. Od 6. storočia postupne prechádzali k polokočovnému spôsobu života až sa nakoniec usadili a zakladali stále usadlosti ohraničené kamennými hradbami. Z júrt sa časom stávali obydlia vykopané do zeme (zemľanky).
Zmena ich spôsobu života bola príčinou vzniku prvých remesiel – hrnčiarstva, spracovania železa, kože a keramiky, ktorá bola spočiatku ručná, neskôr vyrábaná na hrnčiarskom kruhu. Táto keramika mala typické črty východnej keramiky a lesklý povrch.
Spoločenské zriadenie.
Základnou spoločenskou jednotkou Protobulharov bola rodová občina. Jej členovia boli pokrvne príbuzní. Podľa tureckej tradície sa každý kmeň delil na sto veľkých rodov a kolien.
Delenie prvotného obyvateľstva.
V dôsledku vojen, ktoré kmene viedli sa protobulharský národ začal postupne deliť na aristokraciu, mešťanov a duchovenstvo. Aristokrati mali na starosti predovšetkým vojenské funkcie, postupne však získavali moc, bohatstvo a mali väčšie právomoci než mešťania a duchovenstvo. Túto rozvrstvenosť protobulharského obyvateľstva potvrdzuje archeologický nález pohrebného inventára, ktorý okrem iného dokazuje antropologickú charakteristiku národa. Jedna časť obyvateľstva mala typické mongoloidné črty, druhá – naopak – európske.
Náboženstvo.
Na rozdiel od Slovanov, ktorý boli zástancami polyteizmu, pohanské náboženstvo Protobulharov bolo skôr monoteistické. Verili v jedného boha – Tangru (boh neba a vesmíru) – a na jeho počesť stavali chrámy v ktorých prinášali obety, často aj ľudské (synov a dcéry).
Okrem kultu uctievania boha Tangra existoval aj tzv. totemizmus – viera vo zviera, ktoré bolo pôvodcom vzniku názvu národa a domoviny Protobulharov. Okrem bulgara posvätnými zvieratami boli aj kôň, vôl, vlk, pes, myš a sviňa.
Kultom k nebeským telesám (slnko, mesiac, hviezdy) prejavovali úctu k nebeským silám. Verili v magickú silu amuletov. Pomocou imitačnej mágie verili, že môžu ovplyvniť zvieratá a ľudí. Pred lovom na stenu vždy kreslili to prebodnuté zviera, ktoré sa chystali uloviť.
Kult k cárovi ako najvyššiemu veliteľovi protobulharského národa bol tiež rozvinutý na vysokej úrovni.
Pochovávanie mŕtvych.
Pozostatky zosnulých príbuzných ukladali do špeciálnych hrobových jám orientovaných na sever a juh. Súčasťou týchto hrobiek bolo jedlo, šatstvo a osobné veci zusnulého, niekedy aj kôň, ktorý mu mal slúžiť ako pomoc na druhom svete.
Kalendár.
Vplyv pohanských zvykov sa zachoval ak v protobulharskom kalendári, ktorý Protobulhari prebrali od Číňanov. Kalendár pozostával z dvanástich mesiacov a každý rok niesol meno jedného z posvätných zvierat Protobulharov.

</doc>
<doc id="30182" url="https://sk.wikipedia.org/wiki?curid=30182" title="Zoznam planétok 751 – 1000">
Zoznam planétok 751 – 1000

Dáta použité s dovolením / Data used with permission 
© IAU: Minor Planet Center.

</doc>
<doc id="30186" url="https://sk.wikipedia.org/wiki?curid=30186" title="Andy Warhol">
Andy Warhol

Andy Warhol (* 6. august 1928, Pittsburgh, Pensylvánia, USA – † 22. február 1987, New York, New York) bol americký maliar, filmový tvorca, autor a dôležitá osobnosť v hnutí pop art.
Životopis.
Narodil sa ako Andrew Warhola v Pittsburghu v USA. Jeho rodičia boli prisťahovalci z Rakúsko-Uhorska rusínskej národnosti z dediny Miková (dnes okres Stropkov, Slovensko). Mal dvoch starších bratov — Pavla a Johna. Umelecký talent sa prejavil skoro, študoval priemyselné (komerčné) umenie na Carnegie Institute of Technology (dnes známe ako Carnegie Mellon University) v Pittsburghu. Po absolvovaní školy sa v roku 1949 presťahoval do New Yorku a začal úspešnú kariéru ako ilustrátor časopisov a v reklame. Stal sa známy hlavne vďaka rozmarným atramentovým maľbám topánok v charakteristickom štýle.
V 60. rokoch začal s maľbami slávnych amerických výrobkov ako série plechoviek Campbellovej polievky a Coca-Coly. Prešiel na sieťovú tlač, so snahou nielen o tvorenie umenia masového tovaru, ale aj na masovú tvorbu umenia. Zamestnal a usmerňoval „umeleckých pracovníkov“ v tvorbe výtlačkov, topánok, filmov a ďalších diel vo svojom štúdiu, "The Factory", umiestnenom v Union Square v New Yorku. V 70. rokoch a v 80. rokoch vytváral výtlačky slávnych ľudí ako Marilyn Monroe a Elvis Presley. Ikonické figúry a slávni ľudia sú hlavné témy v tvorbe Warhola.
Jeho štúdio.
The Factory (Továreň) umiestnená na 221 East 47th Street v Manhattane, bolo Warholovo štúdio od roku 1963 do 1967. Presťahovalo sa na 33 Union Square West koncom roka 1967, keď budovy East 47th boli zbúrané. The Factory bolo obľúbené miesto umeleckých kruhov, konzumentov amfetamínu a Warholových superhviezd. Tu vytváral svoje sieťové tlače. Interiér bol obalený cínovou fóliou a strieborným náterom a striebornými „oblakmi“ v podobe veľkých, héliových balónov v tvare vankúšov.
The Factory sa stala miestom stretnutí umelcov a tých čo sa za nich vydávali, ako Mick Jagger, Lou Reed, David Bowie a Truman Capote. Andy Warhol sa stal manažérom Reedovej vplyvnej newyorskej rockovej skupiny The Velvet Underground v roku 1965. Viacero z Reedových piesní sa týka ľudí, ktorých spoznal v The Factory, konkrétne aj jeho najznámejšia sólová pieseň "Walk on the Wild Side", ktorá sa vzťahuje na viacero superhviezd.
Filmy.
Okrem toho ako maliar bol Warhol známy aj ako veľmi zdatný filmový tvorca. Medzi rokmi 1963 až 1968 vytvoril viac než šesťdesiat filmov. Jeden z najslávnejších, "Sleep"- Spánok (1963), ukazuje muža (John Giorno, ktorý mal pomer s Warholom), ktorý spal osem hodín. V 35-minútovom filme "Blow Job" (1963), ukazuje tvár Davida Perlmana prijímajúceho fellatio. Warholova postava bola uvádzaná vo viacerých filmoch. Bol zobrazený umelcami ako Crispin Glover, David Bowie a Jared Harris, v "The Doors", "Basquiat" a "I Shot Andy Warhol". Bol barmanom v The Cars' hudobnom videu "Hello Again".
Atentát.
Dňa 3. júna 1968 psychicky labilná, militantná feministická spisovateľka Valerie Solanas (hrala vo viacerých Warholových filmoch), stála návštevníčka The Factory, vstúpila do Warholovho štúdia, trikrát vystrelila na Warhola a skoro ho zabila. Dva výstrely ho trafili, prešli žalúdkom, žlčníkom a oboma pľúcami. Solanas potom otočila zbraň na Warholovho priateľa, Maria Amaya a strelila ho do stehna. Aj keď Andy prežil toto zranenie, nikdy sa z neho celkom nezotavil. Solanas neskôr vysvetľovala, že „mal príliš veľkú kontrolu nad mojím životom“. Príbeh Solanas bol spracovaný vo filme z roku 1996 "I Shot Andy Warhol" s Lili Taylor s režisérkou Mary Harron.
Warholov priateľ Lou Reed nikdy neprepáčil Solanasovej čin. V roku 1990 natočil album "Songs for Drella" (Drella bola prezývka Andyho Warholu) s bývalým kolegom z Velvet Underground John Cale, v ktorom bola aj pieseň „I Believe“. V nej spieval Reed "I believe/I would've pulled the switch on her myself." (Verím, že by som na ňu sám namieril.) V ostatných piesňach albumu vyjadruje Reed poľutovanie nad tým, že sa Warholovi viac nevenoval pred jeho smrťou.
Sám Warhol Solanas odpustil jej skutok a neskôr satirizoval celú udalosť následným filmom, kde nazval skupinu po Solanas' S.C.U.M. (Society for Cutting Up Men) - Spoločnosť na podrezanie mužov, "P.I.G." – Politically Involved Girlies - Politicky angažované dievčatká .
Spoločenská bytosť a súkromná osoba.
Warhol chodil do spoločnosti do newyorských nočných klubov Serendipity a Studio 54. Jednou z jeho obľúbených popových skupín bola Blondie; na jednej zo show na ich záverečnom turné v roku 1982 sa tiež „zamiloval do hudby aj do pekných zjavov ich úvodnej skupiny, Duran Duran. So skupinou (najmä s keyboardistom Nickom Rhodesom) mal veľa rokov priateľský vzťah.
Warhol mal chýr tichého, veľmi presného pozorovateľa, dokonca voyeura. Nejedna osoba ho žartovne spomínala ako „trochu zohriatu smrť.“ Mal ostré oko pre umenie a podporoval Duchampov pohľad, že keď sa na niečo prezentuje ako umenie a povie o tom, že to je „umenie“, tak to aj je umenie. Bol otvorený homosexuál, čo bolo vzácne pre slávnych ľudí v jeho čase, a mužským priateľom a spolupracovníkom vo svojom diele a zbierkach zložil hold. Bol puntičkársky zberateľ, odložil každý kúsok papiera, každý list fanúšikov (po odlepení známky), a každý časopis súvisiaci s jeho slávou spolu s osobnými zápiskami, homosexuálnu pornografiu a ukladal všetko do stoviek očíslovaných krabíc - a viac sa do nich nepozrel. Warhol rozprával o týchto krabiciach ako o jeho „časovom puzdre“. Veľa sa ich zachovalo a sú dostupné v Pittsburskom múzeu. Warhol bol pravidelne v útulkoch pre bezdomovcov v New Yorku, sčasti počas najrušnejších dní roka. Sám seba opisoval ako nábožného človeka, rovnako ako jeho rodičia sa hlásil ku gréckokatolíckej cirkvi, no nebol veľmi akceptovaný cirkvou pre svoju homosexualitu. V mnohých dielach má náboženské témy (Zvestovanie, Posledná večera ...).
Warhol zomrel v New Yorku po rutinnej operácii žlčníka vo veku 58 rokov. Nemal rád nemocnice a lekárov, takže zanedbal vyšetrenie svojich žlčníkových problémov. Pochovaný je na gréckokatolíckom cintoríne sv. Jána Krstiteľa (St. John the Baptist) južne od Pittsburghu. Yoko Ono mala jeden z rozlúčkových prejavov. Po jeho smrti aukčný dom Sotheby's potreboval niekoľko dní pre aukcie jeho majetku, čo prinieslo 20 miliónov dolárov.
Mimo umeleckého sveta je Andy Warhol najviac známy svojím výrokom „In the future, everyone will be world famous for 15 minutes“ - (V budúcnosti bude každý pätnásť minút slávny). Počas jeho života sa táto fráza stala tak slávna, že sa dostala do povedomia verejnosti. Neskôr žartovne vravel novinárom: „My new line is, 'In fifteen minutes everybody will be famous'“ - (Môj nový výrok je 'za pätnásť minút bude každý slávny.')
Múzeá.
Andy Warhol Museum je umiestnené vo štvrti North Shore v Pittsburghu v Pensylvánii. Je to najväčšie múzeum amerického umenia venované jedinému umelcovi, v ktorom je viac ako 4 000 Warholových diel.
Andyho brat John Warhola, Warhol Foundation v New Yorku a ďalší, založili v roku 1991 Múzeum moderného umenia Andyho Warhola v Medzilaborciach na Slovensku, ktoré sa nachádzajú iba od rodnej obce jeho rodičov. V múzeu je veľa diel pochádzajúcich od Andy Warhol Foundation v New Yorku, ako aj osobné predmety od príbuzných.

</doc>
<doc id="30187" url="https://sk.wikipedia.org/wiki?curid=30187" title="Zoznam planétok 1001 – 1250">
Zoznam planétok 1001 – 1250

Dáta použité s dovolením / Data used with permission 
© IAU: Minor Planet Center.

</doc>
<doc id="30188" url="https://sk.wikipedia.org/wiki?curid=30188" title="Ochtinská aragonitová jaskyňa">
Ochtinská aragonitová jaskyňa

Ochtinská aragonitová jaskyňa sa nachádza v Ochtinskom kryptokrase na severozápadnom svahu Hrádku v Revúckej vrchovine medzi Jelšavou a Štítnikom. Jej dĺžka je . Aragonitová výplň vznikla za špecifických hydrochemických a klimatických pomerov v uzavretých podzemných dutinách. Jaskyňu náhodne objavili v roku 1954 pri razení geologickej prieskumnej štôlne. Jaskyňa bola sprístupnená v roku 1972 v dĺžke ako jedna z troch aragonitových jaskýň na svete. Je národnou prírodnou pamiatkou a je zapísaná na zozname Svetového dedičstva UNESCO.
Prístup k jaskyni.
Jaskyňa leží v Slovenskom rudohorí západne od Rožňavy. K jaskyni sa dostanete odbočkou zo štátnej cesty medzi obcou Štítnik a mestom Jelšava na vrchu Hrádok (). Parkovisko pre vozidlá je od jaskyne. Odtiaľ sa návštevníci dostanú peši po ceste s malým prevýšením do vstupného areálu jaskyne.
Najbližšia zastávka verejnej dopravy:
Gočaltovo, Hrádok (autobus)
Prístup autom k jaskyni:
Prírodné pomery.
Celá oblasť patrí do tzv. gelnickej skupiny tektonickej jednotky označovanej gemerikum. Vytvorená je v šošovke prvohorných spodnodevónskych kryštalických vápencov a ankeritov, situovanej uprostred nekrasových hornín – fylitov. Ankerit vznikol zatláčaním (tzv. metasomatózou) starších vápencov. 
Prístupová štôlňa ústi do jaskyne v nadmorskej výške . Klinovité, nahor sa zužujúce chodby a siene sa vytvorili koróznou činnosťou zrážkovej vody, ktorá presakuje pozdĺž výrazných tektonických porúch. Tvarom odlišné, prevažne horizontálne chodby a siene sú medzi rovnobežnými tektonickými poruchami. Vznikli najmä koróznou činnosťou pomaly prúdiacej vody následkom miešania vôd rozdielnych teplôt a chemického zloženia, na čo poukazuje množstvo nepravidelných výklenkov a stropných kupol. Pozdĺž bývalej vodnej hladiny, ktorá poklesla a dlho stagnovala, sa vytvorili korózne zarovnané stropy (zrezali spodné časti stropných kupol) a bočné korózne zárezy na skalných stenách.
V jaskyni sa zistili tri generácie aragonitu. Tvorí sa z vodných roztokov s vysokým obsahom Mg-, Fe- a Mn-iónov v podmienkach stabilnej mikroklímy. Najstaršie sú mliečno zakalené obličkovité útvary a ich korodované zvyšky (datovaný vek 121- až 138-tisíc rokov) s čiastočne rekryštalizovaným aragonitom, miestami premeneným na kalcit. Najviac zastúpená je druhá generácia aragonitu, ktorý sa vyskytuje v podobe niekoľko decimetrov dlhých ihlíc a zakrivených až špirálovitých heliktitov (datovaný vek 14-tisíc rokov). Tieto vytvárajú trsovité alebo kríčkovité útvary (vrátane tzv. železného kvetu), ktoré sú pre návštevníkov najatraktívnejšie. Aragonit druhej generácie stále dorastá, čím si udržuje bielu farbu a čistý vzhľad. Najmladšia generácia aragonitu, ktorý sa v súčasnosti tvorí na sedimentoch a železitých okroch, vytvára drobné vejáriky (veľké 2 až , miestami aj väčšie), ojedinele miniatúrne špirálovité útvary.
Teplota vzduchu v jaskyni dosahuje 7,2 až 7,8°C, relatívna vlhkosť 92 až 97 %. K stabilizácii jaskynnej mikroklímy výrazne prispievajú železité okre (obsahujú 47 až 56 hm. % vody), pretože sú schopné vodnú paru uvoľňovať i pohlcovať.
História a súčasnosť.
Jaskyňu náhodne objavili v roku 1954 pri razení geologickej prieskumnej štôlne Kapusta pracovníci Východoslovenského rudného prieskumu v Jelšave Martin Cangár a Jiří Prošek. V roku 1955 si ju prezreli pracovníci Turistu, n. p. a v roku 1956 sa uskutočnili prieskumné sondovacie práce. Sprístupňovacie práce sa začali v roku 1966 razením prístupovej štôlne dlhej , ktorá umožnila jaskyňu otvoriť pre verejnosť v roku 1972. Dĺžka jej sprístupnenej časti je .
Prehliadková trasa.
Umelý vchod do jaskyne je dlhý a prekonáva výškový rozdiel 19 metrov za pomoci 104 schodov. Celková dĺžka jaskyne je , teplota vzduchu sa pohybuje od 7,2ºC do 7,8°C. Prehliadka jaskyne trvá 30 minút. Strop jaskyne je zdobený jedinečnými formami excentrickej formy aragonitu. Sprístupnených jaskýň tohto typu je na svete len veľmi málo a jej charakteristická výzdoba je unikátna v celosvetovom meradle. V jaskyni nie je bez zakúpenia povolenia dovolené fotografovať.

</doc>
<doc id="30189" url="https://sk.wikipedia.org/wiki?curid=30189" title="Zoznam planétok 1251 – 1500">
Zoznam planétok 1251 – 1500

Dáta použité s dovolením / Data used with permission 
© IAU: Minor Planet Center.

</doc>
<doc id="30196" url="https://sk.wikipedia.org/wiki?curid=30196" title="Zoznam planétok 1501 – 1750">
Zoznam planétok 1501 – 1750

Dáta použité s dovolením / Data used with permission 
© IAU: Minor Planet Center.

</doc>
<doc id="30197" url="https://sk.wikipedia.org/wiki?curid=30197" title="Zoznam planétok 1751 – 2000">
Zoznam planétok 1751 – 2000

Dáta použité s dovolením / Data used with permission 
© IAU: Minor Planet Center.

</doc>
<doc id="30199" url="https://sk.wikipedia.org/wiki?curid=30199" title="Zoznam planétok 2001 – 2250">
Zoznam planétok 2001 – 2250

Dáta použité s dovolením / Data used with permission 
© IAU: Minor Planet Center.

</doc>
<doc id="30200" url="https://sk.wikipedia.org/wiki?curid=30200" title="Zoznam planétok 2251 – 2500">
Zoznam planétok 2251 – 2500

Dáta použité s dovolením / Data used with permission 
© IAU: Minor Planet Center.

</doc>
<doc id="30201" url="https://sk.wikipedia.org/wiki?curid=30201" title="Zoznam planétok 2501 – 2750">
Zoznam planétok 2501 – 2750

Dáta použité s dovolením / Data used with permission 
© IAU: Minor Planet Center.

</doc>
<doc id="30202" url="https://sk.wikipedia.org/wiki?curid=30202" title="Zoznam planétok 2751 – 3000">
Zoznam planétok 2751 – 3000

Dáta použité s dovolením / Data used with permission 
© IAU: Minor Planet Center.

</doc>
<doc id="30203" url="https://sk.wikipedia.org/wiki?curid=30203" title="Zoznam planétok 3001 – 3250">
Zoznam planétok 3001 – 3250

Dáta použité s dovolením / Data used with permission 
© IAU: Minor Planet Center.

</doc>
<doc id="30204" url="https://sk.wikipedia.org/wiki?curid=30204" title="Zoznam planétok 3251 – 3500">
Zoznam planétok 3251 – 3500

Dáta použité s dovolením / Data used with permission 
© IAU: Minor Planet Center.

</doc>
<doc id="30205" url="https://sk.wikipedia.org/wiki?curid=30205" title="Zoznam planétok 3501 – 3750">
Zoznam planétok 3501 – 3750

Dáta použité s dovolením / Data used with permission 
© IAU: Minor Planet Center.

</doc>
<doc id="30206" url="https://sk.wikipedia.org/wiki?curid=30206" title="Zoznam planétok 3751 – 4000">
Zoznam planétok 3751 – 4000

Dáta použité s dovolením / Data used with permission 
© IAU: Minor Planet Center.

</doc>
<doc id="30210" url="https://sk.wikipedia.org/wiki?curid=30210" title="Silická ľadnica">
Silická ľadnica

Silická ľadnica je zaľadnená priepasť v strednej časti Silickej planiny. Je najnižšie položená ľadová jaskyňa na svete, nachádza sa v nadmorskej výške Je vytvorená v druhohorných strednotriasových vápencoch Silického príkrovu podzemným tokom Čierneho potoka a je súčasťou Silicko-Gombaseckého podzemného hydrologického systému. Vznikla prepadnutím stropu staršieho podzemného dómu asi pred 2000 rokmi. Inverzia flóry a fauny. Významná archeologická lokalita. Nachádza sa neďaleko obce Silica v okrese Rožňava a nie je voľne prístupná, vchod je ohradený plotom.
Chránené územie je v správe Správy slovenských jaskýň a bolo vyhlásené za národnú prírodnú pamiatku v roku 1982. Οd roku 1995 je tiež súčasťou svetového kultúrneho dedičstva UNESCO.

</doc>
<doc id="30211" url="https://sk.wikipedia.org/wiki?curid=30211" title="Turniansky hrad">
Turniansky hrad

Turniansky hrad (normovaný názov) alebo hrad Turňa je zrúcanina hradu z 13. storočia, týčiaca sa nad obcou Turňa nad Bodvou, len 5 km od maďarských hraníc. Stojí na krasovom vrchu, ktorý tvorí juhovýchodný výbežok Zádielskej planiny, oddelený od jej masívu morfologicky výrazným sedlom, a vzápätí sa ponára do sedimentov Turnianskej kotliny. Kedysi bol správnym centrom Turnianskeho komitátu a stolice.
Dejiny.
Obec Turňa nad Bodvou leží medzi Rožňavou a Košicami pri južnom úpätí Slovenského krasu neďaleko rieky Bodva. Spomína sa už v roku 1198 a podľa niektorých bádateľov tu už vtedy stál malý hrádok. V roku 1234, keď ju vlastnila rodina Turnianskych (Tornay), sa volala Tornus. Po mongolskom vpáde v roku 1241 postavili hrádok pozostávajúci z hranolovej veže. Slúžil na ochranu cesty z Gemera na Spiš. Lokalitu dostal predchodca rodu Tornayovcov ako odmenu za služby, ktoré preukázal pri obrane krajiny počas vpádu Mongolov do Uhorska. Jeho môžeme považovať za stavebníka kamenného hradu. Obec bola dovtedy tiež kráľovským majetkom. V listinách sa uvádza, že hrad postavili až v roku 1357, keď sa obec stala strediskom hradného panstva. Vtedajší majiteľ Ján Tornay však hrad v tomto roku rozšíril a opravil. Išlo teda o prestavbu staršieho hradu, ktorý rodine Tornayovcov patril do roku 1406. Po vymretí rodu, ktorý si odvodzoval svoje meno od názvu lokality, hrad získal na krátky čas Štefan Šafár z Branča (1409), od ktorého majetky získali Bebekovci. Okolo roku 1448 ho obsadili Jiskrove vojská. Imrich Zápoľský kúpil hrad v roku 1476 a príslušníci tejto rodiny vlastnili tunajšie majetky do roku 1531. V rokoch 154050 vykonali na objekte nové opevňovacie práce, ktoré si vynútilo turecké nebezpečenstvo. Bol súčasťou veľkej protitureckej pevnostnej sústavy, patriacej k pohraničným hradom. Napriek týmto stavebným prácam Turci hrad v roku 1652 obsadili. Za stavovského povstania v 17. storočí, vedeného Tökölym, dal generál Schultz v roku 1685 hrad zbúrať. Odvtedy je v ruinách. O jeho obnovu sa snaží združenie na záchranu Turnianskeho hradu, podľa projektu pamiatkovej obnovy zo 70. rokov minulého storočia.
Exteriér.
Najstaršou časťou areálu je v jeho jadre stojaca hranolová veža, pôvodne prístupná len z výšky prvého poschodia. Mala vlastné opevnenie. V roku 1357 hrad rozšírili o nový gotický palác, situovaný severne od veže, s ktorým bola pravdepodobne spojená. Mladší palác stál na východnej strane nádvoria. Pri veľkej renesančnej prestavbe postavili na juhozápadnej strane delovú baštu a dve bašty na juhu a východe. Pravdepodobne z tohto obdobia pochádza aj mohutný severozápadný bastión, chrániaci hrad od prístupu.
Súčasný stav.
Zo stredovekého hradu dodnes stoja múry jednotlivých objektov (bašty, múry opevnenia, paláce, veža) a v teréne je viditeľná skladba jednotlivých priestorov. Klenby a architektonické detaily sa nezachovali, ale je tu pekná nohavicová strieľňa a poznateľná je aj šírka cesty, ktorou bol hrad sprístupnený – v skalnom podloží sú vyjazdené stopy po kolesách vozov. Hrad by si zaslúžil dôkladné očistenie od stromov a náletových drevín, ktoré znepríjemňujú pohyb po areáli. Na SZ bastióne vidno stopy po odkopávaní závalu a výrube drevín. 
Na severozápadnom hrebeni a v južnej stráni hradného vrchu sa v rudimentoch zachovala pôvodná vozová prístupová cesta, o ktorej svedčia koľaje mechanického a korózneho pôvodu vtlačené do wettersteinského vápenca. Teleso hradu bolo vybudované z rôznych hornín – zastúpený je wettersteinský vápenec a travertíny, ktoré sedimentovali v západnej časti Turnianskej kotliny. (Hrhov? Hrušov? Silická Jablonica?)

</doc>
<doc id="30215" url="https://sk.wikipedia.org/wiki?curid=30215" title="Zoznam planétok 4001 – 4250">
Zoznam planétok 4001 – 4250

Dáta použité s dovolením / Data used with permission 
© IAU: Minor Planet Center.

</doc>
<doc id="30216" url="https://sk.wikipedia.org/wiki?curid=30216" title="Zoznam planétok 4251 – 4500">
Zoznam planétok 4251 – 4500

Dáta použité s dovolením / Data used with permission 
© IAU: Minor Planet Center.

</doc>
<doc id="30217" url="https://sk.wikipedia.org/wiki?curid=30217" title="Zoznam planétok 4501 – 4750">
Zoznam planétok 4501 – 4750

Dáta použité s dovolením / Data used with permission 
© IAU: Minor Planet Center.

</doc>
<doc id="30218" url="https://sk.wikipedia.org/wiki?curid=30218" title="Zoznam planétok 4751 – 5000">
Zoznam planétok 4751 – 5000

Dáta použité s dovolením / Data used with permission 
© IAU: Minor Planet Center.

</doc>
<doc id="30220" url="https://sk.wikipedia.org/wiki?curid=30220" title="Bach">
Bach



</doc>
<doc id="30221" url="https://sk.wikipedia.org/wiki?curid=30221" title="Oliver Twist">
Oliver Twist

Oliver Twist je realistický román anglického spisovateľa Charlesa Dickensa, ktorý vyšiel v roku 1838. Román je napísaný vo forme päťdesiatich troch kapitol. Realistické prvky možno badať v opisoch miest, či v charaktere postáv. Je tu zobrazená kritika zaostalosti vtedajšej spoločnosti v sociálnych otázkach a problematika detskej výchovy.
Znaky realizmu.
Hlavný hrdina je obyčajný človek – sirota, zobrazený je všedný svet s jeho problémami, námet príbehu je z vtedajšej doby, autor vniesol do diela aj nádych humoru. Autor neodsudzuje postavy za ich prehrešky, pripisuje ich na vrub spoločnosti. Nesympatizuje ani s jednou stranou, sám seba nazýva iba dejepiscom, pozorovateľom.
Postavy.
Hlavnou postavou románu je Oliver Twist, sirota žijúca v Londýne. Ďalšími postavami v knihe sú Fagin, Sikes, Nancy, Rose, pani Mayelieová, Monks, pán Brownlow.
Charakteristika postáv.
Hlavný hrdina – dieťa. Aj napriek ťažkému životu si uchoval svoju prirodzenú detskú dušu. Všetky útrapy znášal trpezlivo. Predstavuje typ silnej osobnosti. Bol milý, srdečný, ale hlavne vďačný za akýkoľvek prejav lásky voči jeho osobe, ktorý opätoval ešte vrúcnejšie. Aj napriek nepriazni osudu, bol stále silne veriaci človek. Na dieťa bol nesmierne odvážny, keď chcel radšej umrieť ako mal kradnúť. Vo svojej dobrote chcel pomáhať iným. Bol nesmierne sklamaný, keď sa mu nepodarilo zachrániť Dicka. Nakoniec sa jeho čisté srdce dočkalo lásky po ktorej tak veľmi túžilo.
Predstavuje typ zápornej postavy. Nielenže bol zlodejom, ale pod rôznymi vyhrážkami nútil kradnúť aj iných. Bol bezcharakternou postavou, ktorej išlo len o svoje dobro. Neváhal vydať na šibenicu aj svojich najbližších, ak z toho mohol profitovať. Nakoniec však sám skončil na šibenici.
Charakter tejto postavy nie je celkom jednoznačný. Na jednej strane pociťuje akúsi ženskú náklonnosť voči Oliverovi, na druhej strane je to práve ona čo ho unesie od pána Brownlowa. Síce prezradí Rose tajomstvo, ale odmieta sa vzdať svojho života medzi zlodejmi a prosí ju aby ich nezradila. Robí to všetko pre lásku k Sikeovi, ktorý ju nakoniec brutálne zavraždí.
Človek bez chrbtovej kosti. Je schopný zavraždiť svojho brata, len kvôli majetku. Ale autor jeho nenávistnú povahu pripisuje jeho matke, ktorá ho tak vychovala, čím nastoluje problém výchovy dieťaťa. Oliver sa sním podeli o svoj majetok vo viere, že zmení svoj život, ale on opäť končí medzi vyvrheľmi spoločnosti.
Dej.
Odohráva sa prevažne v Londýne v 19. storočí.
Oliverova matka po pôrode zomrela. Hlavný hrdina Oliver Twist sa dostáva do obecného chudobinca vo fiktívnom mestečku Mudfog, pretože nikto nevie, odkiaľ je. Oliver vyrastá s ostatnými sirotami v sirotinci, kde s nimi zle zaobchádzajú. Jedného dňa hladné deti ťahajú žreb o to, kto si pôjde pýtať viac kaše. Nevďačná úloha padne na Olivera. Od tej chvíle sa ho chcú v sirotinci zbaviť. Dostáva sa do rodiny hrobára, ktorý ho kúpil za 5 libier, kde pracuje ako učeň. Ale ani tam s ním nie je zaobchádzané oveľa lepšie ako v sirotinci. Napokon odtiaľ utečie do Londýna.
Po ceste sa stretáva s Fiškusom, ktorý mu sľúbi strechu nad hlavou v Londýne. Oliver však končí v brlohu zlodejskej bandy, ktorej vodcom je Žid Fagin. Ten ho núti kradnúť. Pri nepodarenej akcii Olivera chytia. Ujme sa ho starý pán Brownlow, ktorému sa zdôverí so svojím smutným osudom. Faginova banda ho však z nového a láskavého domova unesie zo strachu, že by ich mohol prezradiť.
Opäť ho nútia kradnúť. Pri vlámačke do domu starej vdovy Olivera postrelia a chytia. Stará pani Mayelieová a jej neter Rose uveria Oliverovmu príbehu a zachránia ho pred väzením. Ten v ich opatere začína žiť šťastný život. Nancy tajne vypočuje rozhovor medzi Faginom a Monksom, z ktorého sa dozvie o pravom pôvode Olivera. Toto tajomstvo zverí Rose a jej priateľom, začo ju Sikes zabije.
Vysvitá, že Oliver je synom najlepšieho priateľa pána Brownlowyho a jeho lásky Agnes, ktorú si nikdy nevzal, pretože zomrel a tiež bratom Monksa, ktorý sa spolčil s Faginom aby ho odstránil a zobral jeho dedičstvo. A že Rose je malá sestra Oliverovej mamy, ktorej sa ako dieťa ujala pani Mayelieová.
Rose sa v závere vydá za Harryho Mayiela, Sikes a Fagin za svoje činy zaplatia smrťou. Monks sa odsťahuje do Ameriky. Oliver získa svoje dedičstvo a začne žiť spokojný život u pána Brownlowa.

</doc>
<doc id="30222" url="https://sk.wikipedia.org/wiki?curid=30222" title="T-80">
T-80

T-80 je hlavný bojový tank sovietskej výroby, poháňaný plynovou turbínou. Vďaka nej dosahuje vyššiu rýchlosť než iné klasické tanky. Je vyzbrojený kanónom kalibru 125 milimetrov, ktorý je schopný odpaľovať aj protitankové raketové strely. Sekundárnu výzbroj tvoria dva guľomety: jeden kalibru , druhý . Posádka je iba trojčlenná, vďaka čomu má tank nízky profil. Na rozdiel od podobného T-72 sa T-80 nikdy vo veľkom nevyvážal za hranice Sovietskeho zväzu, resp. územia dnešného Ruska.
Vznik a vývoj.
V polovici 50. rokov bola Leningradská konštrukčná kancelária Kirovského závodu pod vedením Nikolaja Popova poverená vývojom plynovo-turbínového motora pre sovietske ťažké tanky. Výsledkom týchto snáh bol prototyp ťažkého tanku označovaný ako Objekt 278, ktorý však bol do začiatku 60. rokov zavrhnutý, pretože v nadchádzajúcich rokoch všetky krajiny od koncepcie ťažkých tankov postupne ustupovali. Práce na plynovo-turbínovom motore pre tanky tak boli prerušené.
V priebehu desiatich rokov sovietske ozbrojené sily začali zavádzať do služby hlavný bojový tank T-64A, ktorý bol vyvinutý v Charkove. Pre technickú náročnosť nového motora však bolo pristúpené k vývoju variánt tanku T-64 s inými motormi, z ktorých vnikol tank T-72. V tomto období sa preto obrátili zodpovedné orgány na Kirovský závod so zadaním na výrobu prototypu tanku T-64 s plynovou turbínou GTD-1000T. Do vývoja nového motora bol zaangažovaný konštruktér plynových turbín pre vrtuľníky Sergej P. Izotov. V roku 1969 bol vyrobený prvý prototyp s označením Objekt 219. Terénne testy však ukázali, že podvozok pôvodného T-64 výkonnému motoru nestačí a je poruchový. Boli preto potrebné zmeny v šírke a gumovej úprave pojazdových pásov a kolies. Oproti tanku T-64 sa líšilo aj odpruženie. Tieto úpravy pomohli znížiť vibrácie podvozku, poruchovosť a výrazne znížili hlučnosť. Ukázalo sa tiež, že pri jazde v prašnom prostredí sa v motore zachytáva veľké množstvo prachu. Bolo preto inštalované zariadenie, ktoré čistilo motor prúdom vzduchu.
Začiatku výroby neprial sovietsky minister obrany A. Grečko, ktorý kritizoval jeho veľkú spotrebu a malý rozdiel oproti tanku T-64. Definitívne rozhodnutie však urobil minister zbrojného priemyslu D. F. Ustinov po Grečkovej smrti v roku 1976, ktorý presadzoval zavedenie tanku s turbínovým motorom. Po dlhých skúškach nakoniec stroj prijali sovietske ozbrojené sily v roku 1976 do výzbroje. Jednalo sa o prvý sériovo vyrábaný tank s plynovo-turbínovým motorom. Stroj vážil 42 ton a poháňal ho motor o výkone 1000 koní. Na rozdiel od motorov tankov T-64 a T-72 mal turbínový motor T-80 výrazne vyššiu spotrebu, čo malo za následok, že dojazd bol len 285 km aj s prídavnými nádržami. Výhodou však bol fakt, že môže používať rôzne palivá (naftu, benzín aj letecký benzín). Plynová turbína však nie je citlivá na nízke teploty a dobre štartuje aj pri vysokých mrazoch. Výzbroj tvoril 125 mm kanón s hladkým vývrtom a automatickým nabíjačom a dva guľomety. Jeden kalibru 7,62 spriahnutý s kanónom a druhý - 12,6 mm guľomet upevnený na veži ovládaný z veliteľovej vežičky. Tank prvej verzie mal kompozitný pancier, laserový zameriavač a nebol schopný používať reaktívne strely vystreľované cez hlaveň kanóna. Novšie verzie mali od roku 1985 až 50 % povrchu tanku pokrytý reaktívnym pancierom a vylepšené kompozitné pancierovanie (T-80BV). Reaktívne pancierovanie zvyšuje odolnosť panciera na ekvivalent 400 mm, čo zaisťuje odolnosť pred protipancierovými strelami HEAT. Stroje môžu vystreľovať hlavňou kanóna reaktívne riadené strely 9M112-1 Kobra neskôr 9M119. Vylepšenia sa dočkal aj motor, ktorého výkon stúpol na 1100 koní (verzia T-80U). V Charkovskom traktorovom závode bol vyvinutý stroj s dieslovým motorom (verzia T-80UD), ktorý bol vyvinutý pre zníženie nákladov na výrobu.
T-80UD vznikol v Charkovskom traktorovom závode pod velením hlavného konštruktéra N.A. Šomina. Vývoj trval takmer sedem rokov a sériová výroba sa rozbehla začiatkom roku 1987. Tank sa od svojho predchodcu T-80U líši reaktívnym pancierom, novým motorom a kanónom KBA-3 ukrajinského pôvodu. Motor 6TD-1 je 6-valcový viacpalivový dvojtaktný turbo-piestový diesel s výkonom 1000 hp. Systém riadenia paľby tvorí denný zameriavač strelca 1G46, systém pre nočné videnie TO1-KO1E, pozorovací systém veliteľa PNK-4S, balistický počítač 1V528-1 a stabilizátor 2E42. Ochranu tanku zaisťujú pasívny aj reaktívny pancier. Reaktívny pancier Kontakt 5 znižuje priebojnosť panciera o 55%. Vozidlo má úchyty na odmínovacie zariadenie typu KMT-6 a KMT-7.
Náklady na výrobu T-80 prevyšovali akýkoľvek iný sovietsky tank svojej doby. T-80 však predstavoval v sovietskej koncepcii tankového boja hlavný bojový tank, ktorého hlavnou úlohou bolo viesť boj proti západným tankovým jednotkám. V roku 1993 na vojenskej výstave Abú Dabí získal T-80U veľkú pozornosť svojimi manévrovacími schopnosťami.
Verzie.
T-80 - základná verzia využívajúca komponenty z tanku T-64A (veža, kanón, nabíjací automat, systém riadenia paľby). Bol vyzbrojený kanónom 2A46-1. Do výzbroje sovietskej armády bol zavádzaný od roku 1976. Vyrábal sa len do roku 1978 a vyrobených bolo menej ako 100 kusov.
T-80B - modernizácia T-80 s novým systémom riadenia paľby 1A33, upravenou vežou a inštalovaným protitankovým raketovým kompletom 9K112-1 Kobra. Táto verzia bola vyrábaná od roku 1978. V priebehu sériovej výroby bola ďalej upravovaná (pôvodná pohonná jednotka GTD-1000T nahradená v roku 1980 výkonnejšou GTD-1000TF). 
T-80BK - veliteľská verzia typu T-80B, v ktorom chýbal protitankový raketový komplet 9K112-1 Kobra.
T-80BV - verzia T-80B s reaktívnym pancierovaním a hmotnosťou 41,7 t. Bola vyrábaná od roku 1985.
T-80BVK - veliteľská verzia tanku T-80BV s rozšíreným komunikačným a navigačným vybavením.
T-80U - verzia vyrábaná sériovo od roku 1985 v Kirovskom závode a OZTM v Omsku. Tank bol poháňaný turbínou GTD-1000TF a od roku 1990 bol vyrábaný s výkonnejšou turbínou GTD-1250 s výkonom 1 250 koní. Bol vybavený silnejším pancierovaním a výzbrojou rozšírenou o 9K119 Reflex.
T-80UD - verzia so vznetovým motorom s výkonom 1100 ks. Do výzbroje zavádzaný od roku 1987.
T-80UK - veliteľská verzia tanku T-80U, ktorá je vybavená rádiostanicami R-163-50K a R-163-U, navigačným zariadením TNA-4-3, agregátom AB-1P28 a tiež systémom TŠU-1 Štora. Dodatočná výbava si vynútila zníženie počtu vezenej munície, ktorá teraz číta 30 nábojov do kanónu a 750 nábojov kalibru 12,7 mm.
T-80UE - verzia tanku T-80U vybavená rušiacim systémom TŠU-1 Štora.
T-80UM-1/-2 - verzia vybavená reaktívnym pancierovaním Kontakt-5, systémom riadenia paľby Agava M1 a schopnosťou používať protitankový raketový komplet 9K119M Reflex. 
T-84 - ukrajinská modernizácia T-80UD so zváranou vežou, francúzskym tepelným zameriavačom ALIS, výkonnejším motorom, voliteľným použitím systému aktívnej ochrany ARENA a aktívneho systému rušenia ŠTORA-1.
T-80BVM - najnovšia modernizácia tanku T-80, ktorý sa začala v roku 2017. Táto verzia ruského stredného tanku dostala špičkový výbušný reaktívny pancier „Relikt“, vylepšený zameriavač strelca Sosna-U (ktorý sa tiež používa v ruských T-90). Modernizácia tanku umožňuje používať novú protitankovú muníciu Svinec-1 a Svinec-2 vyrobenú z ochudobneného uránu. Veža tanku dostala súpravu dynamickej ochrany Relic, ktorú predtým mali iba tanky T-72B3.
Bojové nasadenie.
Prvá vojna v Čečensku.
Rusko nasadilo tanky T-80B a T-80BV v roku 1995 na dobytie vzbúrených miest v Čečensku. Masívne straty na týchto tankoch utrpela ruská armáda najmä v Groznom. Posádky neboli vycvičené ani pripravené čeliť nepriateľom vyzbrojeným protitankovými zbraňami RPG-7V a RPG-18. Vo všeobecnosti postačovalo tri až šesť zásahov z RPG na znefunkčnenie T-80. Len za prvý mesiac bolo zničených celkom 225 tankov (asi 10 % tankov nasadených na túto kampaň).
Ruská invázia na Ukrajinu.
Pri okupácii Ukrajiny nasadilo Rusko do bojov tanky T-80BVM, T-80U,T-80UK, T-80UM2 a T-80BV. V priebehu prvých troch rokov vojny stratilo Rusko minimálne 1101 týchto tankov a Ukrajina 75 tankov T-80BV.
Od začiatku vojny až do decembra 2022 nasadzovalo Rusko na Ukrajine svoju obrnenú techniku na základe konceptu taktických práporných skupín známych pod skratkou BTG (z ruského bataljonnye taktičeskie gruppy). Hneď v úvode invázie použilo Rusko minimálne 120 zo zhruba 160 taktických práporných skupín, ktoré bolo schopné v tom čase reálne vytvoriť. Každá takáto skupina predstavovala základnú taktickú bojovú jednotku, ktorá pozostávala zo 600 až 800 vojakov a dôstojníkov. Z hľadiska technického vybavenia mala táto jednotka obyčajne k dispozícii okolo desať až trinásť tankov, batériu raketového delostrelectva o počte šiestich strojov a batériu hlavňového delostrelectva tiež o počte šiestich strojov. Jadro jednotky tvoril mechanizovaný prápor s 30 až 45 bojovými vozidlami pechoty a s dvoma až troma rotami pešiakov. Okrem toho mala jednotka aj dve batérie protivzdušnej obrany.
Ako sa však v reálnom boji ukázalo, taktické práporné skupiny neboli schopné vyvinúť dostatočne koncentrovanú palebnú silu, ktorá by dokázala ničiť dobre opevnené pozície ukrajinskej armády. Najväčším nedostatkom bolo tiež decentralizované rozmiestnenie delostrelectva, t.j. nízka koncentrácia kanónov na jednom mieste. Veľkou nevýhodou tohto zoskupenia bol aj relatívne nízky počet pešiakov, ktorí následne chýbali v mestských bojoch. To bol zrejme aj jeden z dôvodov, prečo pri mestských bojoch s ukrajinskou armádou bolo často vidieť osamotené ruské tanky bez podpory vlastnej pechoty. Jednotka sa tak pri vjazde do zástavby rozpadla a v zložitom mestskom teréne nefungovala ako jedno teleso.
Po veľkých stratách, ktoré Rusi utŕžili v roku 2022, prestali obrnenú techniku používať týmto spôsobom. Od januára 2023 začalo Rusko uplatňovať opatrnejšiu taktiku a namiesto toho tanky používa nasledovnými troma spôsobmi:
Dôležitým faktom je, že Rusi urobili niekoľko úprav na svojich tankoch, ktoré znižujú účinnosť protitankových riadených striel. Ako obzvlášť účinné sa ukázalo vybavenie tankov antitermálnym materiálom a úprava motorovej plošiny, čím sa znížili ich tepelné emisie. Zároveň zaviedli novú taktiku, ktorá spočíva v tom, že vyrážajú do boja za súmraku alebo za úsvitu, kedy je teplota vozidla podobná okolitej teplote. Vtedy je ťažšie odhaliť ruské tanky pomocou termovízie a zasiahnuť ich pomocou protitankových riadených striel. 
Tieto výhody sa však často stierajú pri bojoch v mestskej zástavbe, kde dochádza k stretom na krátke vzdialenosti. Tanky však stále zostávajú rozhodujúce pri narušení budov a potlačení ukrajinskej obrany. Na tieto úlohy sú využívané skôr staršie tanky, keďže mestské prostredie neposkytuje moderným ruským tankom s vyspelou optikou zásadnú výhodu. Práve v mestských oblastiach dochádza aj k priamym stretom s ukrajinskými tankami a obrnenými vozidlami, pričom tieto súboje niekedy prebiehajú len na vzdialenosť 50 m.
Vo všeobecnosti sú tankové bitky veľmi zriedkavé, a keď už k nim dôjde, tak sa konajú maximálne vo vzdialenostiach do 1000 m. Ukrajinskí tankisti uvádzajú, že zničenie ruského tanku jedným výstrelom je možné, iba ak ho zasiahnu na mieste medzi vežou a trupom. Ruské reaktívne pancierovanie sa ukázalo ako vysoko účinné a dokázalo zabrániť väčšine protitankových systémov preraziť pancier tanku. Niektorí operátori hlásili, že ani po niekoľkonásobnom zásahu ruských tankov pomocou protitankových riadených striel sa ich nepodarilo vyradiť z boja. Účinnou taktikou na vyradenie ruských tankov z boja sa ukázalo byť znehybnenie vozidla pomocou zásahu do jeho pásov. To zvyčajne spôsobí, že posádka tank opustí, pretože nulová mobilita jej neposkytuje žiadnu ochranu pred ukrajinským delostrelectvom.

</doc>
<doc id="30223" url="https://sk.wikipedia.org/wiki?curid=30223" title="Svätojurský Rámus">
Svätojurský Rámus

Svätojurský Rámus bol hudobný festival, ktorý sa konal v rokoch 2000 až 2005 v meste Svätý Jur.
Miesto.
Prvé rámusy sa konali neďaleko železničnej trate, od roku 2005 sa ale presunuli na Jozefkovo Údolie, ktoré má výhodu lepšej akustiky a blízkosti bazéna.
História festivalu.
Svätojurský Rámus vznikol z malej akcie nadšencov v roku 2000, na ktorom bolo približne 200 ľudí a konal sa v Jozefkovom údolí. Na festivale vtedy hralo 8 skupín. Postupne záujem o festival stúpal a tým sa menil aj jeho charakter. Ako sa stával známejší, pribúdal počet zúčastnených hudobných skupín. Napríklad v roku 2004 na ňom hralo už 20 skupín, z toho tri z Česka, jedna z Poľska a dve z Ukrajiny.
Ročník 2003.
V roku 2003 sa po prvýkrát mal premeniť na relevantný dvojdňový letný hudobný festival. Mnohí účastníci ale aj hudobné skupiny ním otvárali letnú festivalovú sezónu 2003. Akcia bola pripravená na víkend 30. - 31. mája po prvýkrát v novom areáli Vonkov (bývalé kúpele mesta Svätý Jur). Propagácia bola v porovnaní s predchádzajúcimi ročníkmi zosilnená o elektronické média - rádiá, internet, televízie. Po celom Slovensku bolo okolo 4000 plagátov. Na pódiu sa malo objaviť 24 kapiel zo Slovenska, Česka a Maďarska. 
Na festivale mali pôvodne vystúpiť tieto kapely: Karpatskí pastieri, Deep star six, Second Hand, Mango Molas, Orchester nového primitivizmu, Zóna A, Tornádo Lue, Polemic, Malevil, Švihadlo, Ska-pra šupina, Smola a hrušky, Vrbovskí vítazi, Karavana, Karpatské chrbáty, Noise Cut, Puding pani Elvisovej, Oči jasajú, CsizmáSKAndú, Mňága a Žďorp, Chiki liki tu-a, Para, Laura a její tygři, Chiki-liki-presents: Okná vnímania, Chiki-liki-presents: Antracit, Chiki-liki-presents: Hudci prérie, Chiki-liki-presents: Dzigi Džabur, Chiki-liki-presents: Der Kondenzátor 
Okrem kapiel bola na mieste čajovňa „U sousedu z Kunova“ a divadlo „Jurta“ zo Svätého Jura. Za areálom sa nachádzalo stanové mestečko pre návštevníkov podujatia. Pri pódiu sa nachádzala videoprojekcia. Festival bol zabezpečený občerstvením, policajnými hliadkami, zdravotníckou službou, sprchami a suchými WC. Na festival bolo v prvých hodinách predaných cca 1000 vstupeniek po 150 Sk.
30. mája 2003 proti účastníkom festivalu počas vystúpenia skupiny Zóna A zasiahli policajné jednotky. 
Policajný zásah.
Podľa bratislavskej hovorkyne policajného zboru Marty Bujňákovej polícia mala informácie, že sa na festivale distribuujú a požívajú drogy a že sa tu nachádzajú osoby podozrivé z páchania trestnej činnosti. Vtedajší minister vnútra Vladimír Palko uviedol, že podľa poznatkov polície sa v čase pred festivalom a počas neho zvýšil napríklad výskyt krádeží vlámaním do motorových vozidiel, pričom operatívne zložky polície zistili, že tejto trestnej činnosti sa dopúšťajú najmä osoby závislé na užívaní omamných a psychotropných látok. Podľa polície alternatívne hudobné podujatia ako Svätojurský Rámus využívajú narkomani na uskutočňovanie krádeží, pričom roztrúsení v dave ľudí takmer verejne distribuujú a užívajú omamné a psychotropné látky.
Preto sa podľa zdôvodnenia polície počas vystúpenia punkovej skupiny Zóna A (počas pesničky „Všetko je dnes O.K.“) začal policajný zásah tzv. kukláčov so psami. Medzi prvými boli skontrolovaní aj členovia skupiny Zóna A. Po výzvach „všetci na zem a ruky za hlavu“ začali kukláči zrážať na zem ľudí, ktorí neuposlúchli výzvu. Podľa niektorých tvrdení boli mnohí účastníci pravdepodobne presvedčení, že ide o recesiu: ozývali sa výkriky „Hraj!“ alebo „Preč s Pročkom!“ Podľa tých istých tvrdení sa zároveň odvšadiaľ ozývali bolestivé výkriky a štekot psov, ktoré však možnosť „recesie“ vylučovali. 
Na podujatí sa zúčastnili zástupcovia médií (napríklad denníka Nový Čas, ktorý z festivalu prieniesol aj fotografie), ktorí sa s nevhodným počínaním policajtov nestretli, pričom uviedli, že žiadny policajt im film z fotoaparátu nevytiahol - napriek tomu, že túto informáciu priniesli niektoré menšie regionálne médiá.
Policajti v uniformách, ktorí nastúpili po prvotnom zásahu tzv. kukláčov, kontrolovali hlavne občianske preukazy, niektorým účastníkom aj viackrát. Po dvadsiatich až tridsiatich minútach po začiatku zásahu ľudia začali skandovať: „Slovensko, Slovensko!“ a nasledovne spievať slovenskú štátnu hymnu. Viacerí sa pri nej začali dvíhať zo zeme. Toto neuposlúchnutie výzvy viedlo k opätovnému vyhroteniu situácie a použitiu sily.
Dôsledky zásahu.
Po skončení razie väčšina účastníkov hudobného festivalu začala z areálu odchádzať. Organizátorom takto vznikla hmotná škoda - podľa odhadu niektorých médií až 200 000 Slovenských korún. 
Počas akcie v Jure policajti skontrolovali 390 osôb a 12 motorových vozidiel. Policajná akcia trvala zhruba hodinu, potom sa komando a aj tzv. „zelení“ policajti z areálu vzdialili. Nebola zadržaná či predvedená ani jedna osoba. Zo zúčastnených osôb sťažnosť podala podľa informácií polície len jedna osoba z obce Šenkvice, pretože mu údajne poškodili mobilný telefón v hodnote asi 1 000 Sk. Odbor kontroly výkonu služby Prezídia Policajného zboru však po vyšetrovaní toto podanie zamietol.
Vtedajší minister vnútra Vladimír Palko dodatočne ešte požiadal predstaviteľov manažmentu Krajského riaditeľstva Policajného zboru v Bratislave o preverenie údajného zneužitia právomocí verejného činiteľa príslušníkmi zásahových síl. Podľa výsledku sa polícia správala profesionálne a neporušila žiadny zákon.
Počas akcie nebol zadržaný ani jeden človek. Policajti vďaka cvičeným psom našli niekoľko balíčkov odhodených drog, avšak kvôli tme sa im nepodarilo identifikovať, od koho pochádzajú.

</doc>
<doc id="30224" url="https://sk.wikipedia.org/wiki?curid=30224" title="Zoznam planétok 5001 – 5250">
Zoznam planétok 5001 – 5250

Dáta použité s dovolením / Data used with permission 
© IAU: Minor Planet Center.

</doc>
<doc id="30225" url="https://sk.wikipedia.org/wiki?curid=30225" title="Zoznam planétok 5251 – 5500">
Zoznam planétok 5251 – 5500

Dáta použité s dovolením / Data used with permission 
© IAU: Minor Planet Center.

</doc>
<doc id="30226" url="https://sk.wikipedia.org/wiki?curid=30226" title="Zoznam planétok 5501 – 5750">
Zoznam planétok 5501 – 5750

Dáta použité s dovolením / Data used with permission 
© IAU: Minor Planet Center.

</doc>
<doc id="30227" url="https://sk.wikipedia.org/wiki?curid=30227" title="Zoznam planétok 5751 – 6000">
Zoznam planétok 5751 – 6000

Dáta použité s dovolením / Data used with permission 
© IAU: Minor Planet Center.

</doc>
<doc id="30228" url="https://sk.wikipedia.org/wiki?curid=30228" title="Zoznam planétok 6001 – 6250">
Zoznam planétok 6001 – 6250

Dáta použité s dovolením / Data used with permission 
© IAU: Minor Planet Center.

</doc>
<doc id="30229" url="https://sk.wikipedia.org/wiki?curid=30229" title="Zoznam planétok 6251 – 6500">
Zoznam planétok 6251 – 6500

Dáta použité s dovolením / Data used with permission 
© IAU: Minor Planet Center.

</doc>
<doc id="30230" url="https://sk.wikipedia.org/wiki?curid=30230" title="Zoznam planétok 6501 – 6750">
Zoznam planétok 6501 – 6750

Dáta použité s dovolením / Data used with permission 
© IAU: Minor Planet Center.

</doc>
<doc id="30232" url="https://sk.wikipedia.org/wiki?curid=30232" title="Zoznam planétok 6751 – 7000">
Zoznam planétok 6751 – 7000

Dáta použité s dovolením / Data used with permission 
© IAU: Minor Planet Center.

</doc>
<doc id="30233" url="https://sk.wikipedia.org/wiki?curid=30233" title="Zoznam planétok 7001 – 7250">
Zoznam planétok 7001 – 7250

Dáta použité s dovolením / Data used with permission 
© IAU: Minor Planet Center.

</doc>
<doc id="30234" url="https://sk.wikipedia.org/wiki?curid=30234" title="Zoznam planétok 7251 – 7500">
Zoznam planétok 7251 – 7500

Dáta použité s dovolením / Data used with permission 
© IAU: Minor Planet Center.

</doc>
<doc id="30235" url="https://sk.wikipedia.org/wiki?curid=30235" title="Zoznam planétok 7501 – 7750">
Zoznam planétok 7501 – 7750

Dáta použité s dovolením / Data used with permission 
© IAU: Minor Planet Center.

</doc>
<doc id="30236" url="https://sk.wikipedia.org/wiki?curid=30236" title="Zoznam planétok 7751 – 8000">
Zoznam planétok 7751 – 8000

Dáta použité s dovolením / Data used with permission 
© IAU: Minor Planet Center.

</doc>
<doc id="30237" url="https://sk.wikipedia.org/wiki?curid=30237" title="Zoznam planétok 8001 – 8250">
Zoznam planétok 8001 – 8250

Dáta použité s dovolením / Data used with permission 
© IAU: Minor Planet Center.

</doc>
<doc id="30238" url="https://sk.wikipedia.org/wiki?curid=30238" title="Zoznam planétok 8251 – 8500">
Zoznam planétok 8251 – 8500

Dáta použité s dovolením / Data used with permission 
© IAU: Minor Planet Center.

</doc>
<doc id="30239" url="https://sk.wikipedia.org/wiki?curid=30239" title="Zoznam planétok 8501 – 8750">
Zoznam planétok 8501 – 8750

Dáta použité s dovolením / Data used with permission 
© IAU: Minor Planet Center.

</doc>
<doc id="30240" url="https://sk.wikipedia.org/wiki?curid=30240" title="Zoznam planétok 8751 – 9000">
Zoznam planétok 8751 – 9000

Dáta použité s dovolením / Data used with permission 
© IAU: Minor Planet Center.

</doc>
<doc id="30241" url="https://sk.wikipedia.org/wiki?curid=30241" title="Kassa">
Kassa



</doc>
<doc id="30242" url="https://sk.wikipedia.org/wiki?curid=30242" title="Zoznam planétok 9001 – 9250">
Zoznam planétok 9001 – 9250

Dáta použité s dovolením / Data used with permission 
© IAU: Minor Planet Center.

</doc>
<doc id="30243" url="https://sk.wikipedia.org/wiki?curid=30243" title="Kaschau">
Kaschau



</doc>
<doc id="30244" url="https://sk.wikipedia.org/wiki?curid=30244" title="Posonium">
Posonium



</doc>
<doc id="30245" url="https://sk.wikipedia.org/wiki?curid=30245" title="Zoznam planétok 9251 – 9500">
Zoznam planétok 9251 – 9500

Dáta použité s dovolením / Data used with permission 
© IAU: Minor Planet Center.

</doc>
<doc id="30246" url="https://sk.wikipedia.org/wiki?curid=30246" title="Zoznam planétok 9501 – 9750">
Zoznam planétok 9501 – 9750

Dáta použité s dovolením / Data used with permission 
© IAU: Minor Planet Center.

</doc>
<doc id="30247" url="https://sk.wikipedia.org/wiki?curid=30247" title="Zoznam planétok 9751 – 10000">
Zoznam planétok 9751 – 10000

Dáta použité s dovolením / Data used with permission 
© IAU: Minor Planet Center.

</doc>
<doc id="30250" url="https://sk.wikipedia.org/wiki?curid=30250" title="Srbi">
Srbi

Srbi sú južnoslovanský národ v Srbsku, Čiernej Hore, Bosne a Hercegovine a Chorvátsku, ako aj v iných rozmanitých častiach sveta, spolu asi 12 000 000 – 13 000 000 ľudí.
Dejiny.
Južnoslovanský kmeň usídlený spočiatku okolo rieky Neretvy v dnešnej strednej a východnej Bosne. Prišli v priebehu 1. polovice 7. storočia a postupne sa šírili až k Jadranskému moru a taktiež na východ. Prvá správa z Dalmácie o Srboch pochádza z roku 822. Medzi prvé srbské štátne útvary patrili Dukla (tiež Zeta, 11. – 12. storočie) a o niečo neskoršie Raška (2. polovica 12. storočia). Južnoslovanskí Srbi sa podieľali na etnogenéze neskoršieho srbského, čiernohorského a bosnianskeho národa.
Jazyk.
Srbčina patrí k južnoslovanskej skupine slovanskej vetvy indoeurópskej rodiny. Používa sa cyrilika aj latinka.
Náboženstvo.
Prevažná väčšina Srbov patrí k Srbskej pravoslávnej cirkvi. Náboženstvom sa pravoslávni Srbi odlišujú od katolíckych Chorvátov a moslimských obyvateľov Bosny a Hercegoviny a Sandžaku. Náboženstvo Srbov sa stalo integrujúcim prvkom tohto národa a zárukou prežitia Srbov v diaspore (hl. západnej Európe a Amerike).

</doc>
<doc id="30251" url="https://sk.wikipedia.org/wiki?curid=30251" title="Slováci">
Slováci

Slováci (jednotné číslo mužský rod: "Slovák", jednotné číslo ženský rod: "Slovenka"; staršie názvy pozri nižšie) sú západoslovanský národ, ktorý tvorí väčšinu obyvateľstva na Slovensku a menšinu v USA, Česku, Srbsku (Vojvodine), Maďarsku a v niektorých ďalších štátoch.
Do polovice 20. storočia sa do pojmu Slováci často zahŕňali aj Moravskí Slováci, t. j. obyvatelia územia východne od línie Hustopeče – Napajedla zvaného Slovácko, staršie aj Moravské Slovensko.
Názov.
Slovenské názvy.
Súčasný slovenský názov etnika/národa je Slováci, pričom jednotné číslo mužského rodu je Slovák, jednotné číslo ženského rodu Slovenka (staršie "Slováčka" a "Slovákyňa") a prídavné meno je "slovenský" (zastarano "slovácky"). Tvar Slovák/Slováci ako označenie toho, čo dodnes označujeme ako Slováci, je doložený v slovenských textoch od prvej polovice 15. storočia, ale doložený je tiež ako priezvisko poľského mešťana už z konca 13. storočia.
Staršie názvy etnika sú:
Názvy Slováci, Slov(i)eni a Sloviaci (Slovjaci) v minulosti označovali - a názov Slovania dodnes označuje - okrem iného aj Slovanov ako súhrn etník hovoriacich slovanskými jazykmi - porovnaj napríklad články Slováci (rozlišovacia stránka), Sloveni a Sloviaci.
Niektorí súčasní autori označujú Slovákov v najstarších obdobiach názvami "starí Slováci" či "Praslováci".
Maďarský názov.
Súčasný maďarský názov Slovákov je "szlovákok" (jednotné číslo "szlovák"). V minulosti sa však namiesto tohto názvu používal viacznačný názov "tótok" - podrobnosti pozri v článku tót.
Vývin slovenského názvu.
Podľa Marsina et. al.: „Vzhľadom na to, že Slováci sú jedným z tých dvoch slovanských národov (druhým sú Slovinci), čo si nevytvorili vlastné etnonymum, pomenovanie „Slavus“, vyskytujúce sa v latinských listinách od 13. storočia, keď ide o územie Slovenska a domácich ľudí bývajúcich na Slovensku, je vlastné Slovákom. Pôvodným etnonymom tohto spoločenstva bolo Sloven, ktoré sa najneskôr v 15. storočí transformovalo pod cudzím vplyvom na Slovák, no ženská príslušníčka sa volala a dodnes volá Slovenka, jazyk nazývalo toto spoločenstvo vždy, až dodnes slovenským a územie, ktoré obýva, Slovenskom.“
Historické štátne útvary.
Medzi významnejšie útvary, ktorých boli Slováci resp. ich slovanskí predkovia súčasťou, patrí Samova ríša, Nitrianske kniežatstvo, Veľkomoravská ríša, Poľsko, Uhorské kráľovstvo (ktoré neskôr patrilo do habsburskej monarchie resp. Rakúsko-Uhorska), Česko-Slovensko, Slovenský štát (19391945) a od roku 1993 samostatná Slovenská republika.
Výskyt.
Na Slovensku žije približne 4,564,86 miliónov Slovákov z celkovej populácie zhruba 5,45 milióna obyvateľov (2021). Ďalší Slováci žijú v nasledujúcich krajinách (zoznam udáva odhady vyslanectiev a pod. a spolkov Slovákov v zahraničí na prvom mieste a oficiálne údaje krajín v rokoch 2000/2001 na druhom mieste):
Celkové odhady počtu Slovákov v zahraničí boli 2,7 milióna v roku 1991, 2,0 milióna v roku 2001 a 2,2 milióna v roku 2008. Autorom odhadu je Úrad pre Slovákov žijúcich v zahraničí, ktorý za problematiku zodpovedá vláde SR. Strešnou organizáciou Slovákov v zahraničí je Svetové združenie Slovákov v zahraničí.
Genetika predkov dnešných Slovákov.
Podľa Vladimíra Feráka CSc., ktorý je súdnym znalcom v odbore genetiky, odvetví analýzy DNA, a pedagógom na Katedre molekulárnej biológie Prírodovedeckej fakulty UK v Bratislave:
Výskyt v stredoveku.
Z vyhodnotenia historických geografických názvov vyplýva, že (prinajmenšom) vo vrcholnom stredoveku žili Slováci takmer súvisle okrem dnešného Slovenska a Slovácka prinajmenšom aj v časti Dolného Rakúska, vo väčšine súčasného Maďarska, v západnom Rumunsku, v dnešnej Podkarpatskej Rusi a v Sedmohradsku.
Dejiny.
Stredovek.
Priami slovanskí predkovia Slovákov podľa v súčasnosti prevládajúceho názoru prišli na územie Slovenska v rámci sťahovania národov okolo roku 500 (každopádne až po roku 471), a to asi v dvoch vlnách jednak zo severu a jednak z juhu. Tento názor sa presadil na prelome 19. a 20. storočia a podporuje ho skutočnosť, že v období od 400 pred Kr. do roku 500 po Kr. nie sú archeológovia schopní na Slovensku žiadnu archeologickú kultúru jednoznačne identifikovať ako slovanskú, a naopak väčšinou možno jednoznačne hovoriť o keltských, rímskych či germánskych nálezoch. Napriek tomu ostávajú okolnosti slovanských populačných (ne)pohybov v strednej Európe okolo roku 500 do značnej miery sporné. Menšina autorov sa domnieva, že na území dnešného Slovenska (alebo jeho častiach) žili Slovania už dávno predtým. V minulosti to tvrdil napríklad Nestor, koncom 20. storočia ruský jazykovedec Trubačov (pravlasť Slovanov v Karpatskej kotline). Otázka príchodu predkov Slovákov je inak úzko spätá s otázkou pravlasti/etnogenézy Slovanov ako takých, kde dnes existuje veľmi veľa ďalších teórií. Prvé nesporné doklady o Slovanoch v tejto oblasti pochádzajú zo začiatku 6. storočia.
Už počas stredoveku môžeme hovoriť o Slovákoch ako o jednom z národov, ktoré sa podieľali na vzniku Uhorska. Slovanov na Slovensku vo včasnom stredoveku súčasní autori označujú názvami: Slov(i)eni, Slováci, starí Slováci, Praslováci či predkovia Slovákov.
Či už obyvatelia Nitrianského kniežatstva v čase Veľkej Moravy mali zvláštny názov je sporné, pretože doklady v prospech aj neprospech tohto tvrdenia chýbajú. Cudzinci Slovanov tejto oblasti v čase Veľkej Moravy každopádne označovali ako Словъне alebo „Moravania“ alebo „moravské ľudy“. Uvedený názov Словѣне má v modernom vedeckom prepise do latinky podobu "Slověne" a v súčasných textoch sa uvádza v podobe Sloveni, Slovieni, Slověni, Sloväni alebo Slovania (nie nevyhnutne Slovania v dnešnom význame), keďže presná dobová výslovnosť ѣ (v prepise: ě) sčasti nie je istá – porovnaj v článkoch jať (hláska) a Sloveni. Tu treba poznamenať:
Z týchto skutočností rôzni autori robia rôzne závery, napríklad aj záver, že sa slovo „Slověne“ už vtedy vzťahovalo na Slovákov. Po rozpade Veľkomoravskej ríše (zač. 10. storočia) prispela izolácia Slovákov, ktorí sa postupne stávali súčasťou Uhorska od (dnešných) Moravanov, ktorí sa postupne stávali súčasťou Česka, k vytvoreniu špecifickej slovenskej národnosti či slovenského národa. Z vrcholného stredoveku máme latinské písomné doklady o tom, že Slováci sami seba označovali „Slovienin“. Latinské prameň ich označujú ako „S(c)lavus“ a pod., a to na rozdiel od „Čech“, „Poliak“, atď. Slovo Slovák je po prvý raz písomne doložené v Poľsku v roku 1291 ako časť osobného mena krakovského mešťana Matúša Slováka. Známe je žilinské "Privilegium pro Slavis" kráľa Ľudovíta Veľkého z roku 1381 garantujúce paritné zastúpenie Nemcov a Slovákov v mestskej rade. Od 13. storočia slovenskí mešťania dokázateľne používali v písomnej komunikácii slovenčinu, od 15. storočia, dôsledkom husitských „spanilých jázd“, teda nájazdov na mestá západného Slovenska, ako aj pobytom bratríkov pod kapitanátom Jána Jiskru z Brandýsa sa na Slovensku rozširuje spisovná čeština. Množia sa listiny písané jednak česky, v mestách ale už pozmeneným jazykom – slovakizovanou češtinou. Aj kráľovská kancelária Mateja Korvína používala češtinu ako jeden zo svojich úradných jazykov.

</doc>
<doc id="30252" url="https://sk.wikipedia.org/wiki?curid=30252" title="Čiernohorci">
Čiernohorci

"Čiernohorci môže znamenať aj všeobecne obyvatelia Čiernej Hory, k tomu pozri Čierna Hora."
Čiernohorci sú národ v Čiernej Hore (273 000), Srbsku (69 000) a v Chorvátsku (7 000). Z etnického hľadiska sú to Srbi, čiernohorský „národ“ bol zavedený v roku 1946 (v roku 1948 sa k nemu hlásilo až 90 % obyvateľov Čiernej Hory), od 80. rokov je výrazná tendencia obyvateľstva hlásiť sa stále viac zase k srbskej národnosti. 
Podľa sčítania z roku 2003 sa okolo 40% obyvateľov Čiernej Hory označuje ako Čiernohorci a okolo 30% ako Srbi. Ďalší etnickí Čiernohorci žijú najmä v Srbsku (okolo 70 000 v roku 2002) a v Chorvátsku (7000).
Jazyk.
Čiernohorci hovoria štokavským (presnejšie ijekavským) nárečím srbčiny.
Náboženstvo.
Kresťania od 9. storočia, väčšinou pravoslávni, sčasti moslimovia. Predkovia prišli na Balkán v 7. storočí. Kultúrne veľmi blízki Srbom.

</doc>
<doc id="30253" url="https://sk.wikipedia.org/wiki?curid=30253" title="Splachovací záchod">
Splachovací záchod

Splachovací záchod (iné názvy: water-closet, WC, hovorovo klozet, vecko, vécko; angl. "water-closet") je záchod, ktorý odvádza odpadové produkty použitím vody a odvedením do kanalizácie. Voda je použitá aj ako hygienická bariéra medzi kanalizačnou rúrou a používateľom.
Dejiny vynálezu.
Ako mnohé iné vynálezy, aj splachovací záchod nebol objavený naraz, ale je výsledkom dlhodobého vývoja. Preto nasledujúci zoznam obsahuje mnoho mien tvorcov, ktorí významne prispeli k vynálezu.
Sifón (zápachový uzáver) misy.
Misa splachovacieho záchoda je porcelánová nádrž so zabudovaným sifónom, obvykle viditeľná ako ohnutá rúra vyčnievajúca zozadu. Normálne misa obsahuje malé množstvo vody, ktoré stačí na vytvorenie vzduchového uzáveru v sifónovej rúre, zabraňujúc úniku zapáchajúceho vzduchu z kanalizácie. Keď je toaleta použitá, kvapalina prúdi pomaly cez sifónovú rúru, keď je pridaný odpad, ale prúdový objem je príliš malý na zaplnenie sifónu. Používateľ aktivuje splachovací mechanizmus na splachovacej toalete, ktorý vyleje množstvo vody rýchle do misy. To vytvorí dostatočný prúd na zaplnenie sifónovej rúry, spôsobujúc rýchle vyprázdnenie misy pre hmotnosť kvapaliny v rúre. Prúd vody sa zastaví, keď hladina kvapaliny v mise klesne pod prvý oblúk sifónu, umožňujúc vniknutie vzduchu, ktorý preruší stĺpec vody.
Splachovacie mechanizmy.
Existuje priama splachovacia inštalácia, v ktorej bol merač splachovania nahradený senzorovým systémom, ktorý automaticky spláchne, keď používateľ odíde. Systém používa infračervený senzor na detekciu prichádzajúceho užívateľa a potom čaká na jeho odchod. Elektromagnet (solenoid) je použitý na spustenie splachovania zo 6 voltovej batérie v jednotke, ktorá tiež napája senzorový obvod. Tento sifón misy je spúšťaný silným prúdom vody do misy, ktorú poskytuje splachovací mechanizmus.

</doc>
<doc id="30254" url="https://sk.wikipedia.org/wiki?curid=30254" title="Chronostratigrafická tabuľka">
Chronostratigrafická tabuľka

Chronostratigrafická tabuľka (iné názvy: stratigrafická tabuľka, geologická časová stupnica, geologická časová škála) je tabuľka geologických období, ktorá ukazuje hierarchicky členené a chronologicky usporiadané dejiny Zeme.
Zem je stará asi 4600 miliónov rokov. Jej dejiny vedci geologicky rozdelili na rôzne úseky – geologické obdobia, ktoré sú spravidla ohraničené významnými geologickými alebo paleontologickými udalosťami, napríklad masovými vymieraniami. V najnovšej fáze – fanerozoiku – je delenie založené na vývoji života.
Terminológia.
Geologická minulosť Zeme sa rozdeľuje na nasledujúce geochronologické jednotky (od najväčšieho po najmenšie) a ekvivalentné chronostratigrafické jednotky (t. j. názvy z hľadiska vrstviev a súvrstviev vzniknutých v jednotlivých geochronologických obdobiach). V zátvorkách sú uvedené alternatívne názvy:
V paleobotanike sa namiesto koncovky "–zoikum" používa koncovka "–fytikum" (namiesto kenozoikum je však neofytikum – podľa zastaraného názvu kenozoika „neozoikum“), pričom ale paleofytikum trvalo dlhšie ako paleozoikum a pod., takže ekvivalencia s geologickými obdobiami nie je celkom 100%-ná
Tabuľka.
Dolu uvedená tabuľka je prevzatá zo slovenskej verzie Medzinárodnej chronostratigrafickej tabuľky (stav v roku 2021). Najmä na úrovni „stupňov“ existujú na Zemi rozličné regionálne delenia. Ich harmonizáciou a tvorbou univerzálne platnej tabuľky sa zaoberá Medzinárodná stratigrafická komisia.
Farby použité v tabuľke sú prevzaté z Komisie pre geologickú mapu Zeme.

</doc>
<doc id="30255" url="https://sk.wikipedia.org/wiki?curid=30255" title="Grupa">
Grupa

Grupa môže byť:

</doc>
<doc id="30256" url="https://sk.wikipedia.org/wiki?curid=30256" title="Jenisejská ulica">
Jenisejská ulica

Jenisejská ulica je na sídlisku Nad jazerom, Košiciach.
PSČ: 040 12
Pomenovaná je podľa ruskej rieky Jenisej.

</doc>
<doc id="30257" url="https://sk.wikipedia.org/wiki?curid=30257" title="Uralská ulica (Košice)">
Uralská ulica (Košice)

Uralská je ulica na sídlisku Nad jazerom v Košiciach.
PSČ: 040 12
Pomenovaná je poďla ruského pohoria Ural.

</doc>
<doc id="30259" url="https://sk.wikipedia.org/wiki?curid=30259" title="Námestie osloboditeľov (Košice)">
Námestie osloboditeľov (Košice)

Námestie osloboditeľov je námestie na južnej strane historického jadra mesta Košice, na hranici mestských častí Staré Mesto a Juh. Je to prestupný uzol liniek mestskej hromadnej dopravy, obľúbený stretávkový bod a miesto konania verejných podujatí. V prvom rade je to miesto s najdynamickejším stavebným vývojom v meste, ktorý sa uzatvára výstavbou polyfunkčného komerčného centra Aupark.
Námestie dostalo súčasný názov po osloboditeľoch, t. j. sovietskych vojakoch, ktorí oslobodili mesto od Nemcov na konci druhej svetovej vojny. Tým bol vybudovaný pomník v tesnej blízkosti námestia.
Názov námestia.
Priestor námestia do polovice 19. storočia slúžil ako parkovisko povozov, trhovisko a skladisko tovarov. Meno táto lokalita dostala prvý krát na mape z roku 1869 po názvom "Ó – piacz" (Starý trh). Rok na to, dostala východná časť lokality názov "Széna tér" (Senný trh) a centrálna časť lokality bola pomenovaná "Erzsébet tér" (Alžbetino námestie). Stále to však bola prašná a nespevnená plocha. Slúžila najmä ako miesto na usporiadanie výročného trhu, alebo ako stanovište pre cirkusy. V roku 1909 tu bolo postavené prvé kino v meste s názvom "Uránia".
Názov "Erzsébet tér" dňa 4. októbra 1919 premenovali na "Legionárske námestie". 10. novembra 1938 dostalo námestie meno podľa admirála Miklósa Horthyho, ktoré nieslo do roku 1944. Po krátkom období námestiu vrátili pomenovanie "Alžbetino" a od roku 1945 zase opäť "Legionárske námestie". Od roku 1949 bolo premenované na "Námestie osloboditeľov" (podľa starého pravopisu aj: "Námestie Osloboditeľov", "námestie Osloboditeľov") v súvislosti s výstavbou pomníka padlým vojakom Sovietskej armády.

</doc>
<doc id="30260" url="https://sk.wikipedia.org/wiki?curid=30260" title="Vomeronazálny orgán">
Vomeronazálny orgán

Vomeronazálny orgán (VNO) alebo Jacobsonov orgán (latinsky "organon vomeronasale") je prídavným čuchovým orgánom niektorých stavovcov (zo skupiny štvornožcov –"Tetrapoda").
Nachádza sa v kosti zvanej čerieslo ("os vomer") medzi nosom a ústami. Senzorické neuróny vo vomeronazálnom orgáne sú citlivé na špeciálne chemické zlúčeniny, väčšinou veľké molekuly. Hady a jaštery ho používajú na detekciu koristi, keď vyplazujú rozoklaný jazyk a potom ho po vtiahnutí vsunú do párových otvorov na ústnom podnebí, kde sa ich vomeronazálny orgán nachádza. Niektoré cicavce používajú špecifickú tvárovú grimasu zvanú flémovanie, aby odklonili pachové stopy k tomuto orgánu, zatiaľ čo u iných cicavcov sa celý orgán kontrahuje alebo pumpuje pri nasávaní pachov.
Väčšina živočíchov, ktoré majú vomeronazálny orgán, ho používajú na detekciu feromónov, aj keď iné feromóny detegujú bežným čuchovým orgánom. Na druhej strane, vomeronazálny orgán je zrejme citlivý aj na iné zlúčeniny, nie len feromóny.
Niektorí vedci veria, že u človeka je vomeronazálny orgán nefunkčný a zaniká ešte pred pôrodom, tak ako je to u iných cicavcov (kitovce, niektoré netopiere a ľudoopice). Veria tiež, že u dospelých ľudí neexistuje nervové spojenie medzi vomeronazálnym orgánom a mozgom. Dôkazy však naznačujú, že vomeronazálny orgán neatrofuje, ale ostáva funkčným počas celého života. Táto otázka je ešte stále neobjasnená a ostáva kontroverznou.

</doc>
<doc id="30266" url="https://sk.wikipedia.org/wiki?curid=30266" title="Jacobsonov orgán">
Jacobsonov orgán



</doc>
<doc id="30267" url="https://sk.wikipedia.org/wiki?curid=30267" title="Bicí nástroj">
Bicí nástroj

Bicie nástroje alebo bicie hudobné nástroje sú hudobné nástroje, na ktoré sa hrá údermi, trasením, škriabaním alebo trením. Sú pravdepodobne najstarším typom hudobného nástroja. Niektoré bicie nástroje hrajú nielen rytmus, ale aj melódiu a harmóniu. 
Delenie.
Bicie nástroje sa delia predovšetkým na biciu súpravu a perkusie. Z iného hľadiska sa delia na membránofóny, idiofóny a zvukomalebné nástroje.
Bicia súprava.
Najčastejším príkladom bicích nástrojov je "bicia súprava". Tá sa skladá z jednotlivých bubnov.
Bubny a činely.
Pôvod bicích nástrojov sa môže určovať dvojako. 
Ako sada bicích nástrojov by sa dala datovať k začiatku 20. storočia. 
Ak si uvedomíme, že k bicím patria aj všetky druhy perkusií, tak sa dajú bicie určiť aj ako úplne prvý hudobný nástroj. 
Veľkosti jednotlivých bicích a činelov sa udávajú v palcoch (“). Základná bicia zostava sa skladá z „kopáku“, to je slangový názov pre veľký bubon, anglicky bass drum udávaný v notaciách či podpisoch “BD”. Je to najväčší bubon sady, hrá sa na ňom šľapkou, prostredníctvom nej sa do veľkého bubna beaterom (udernikom) kope a preto kopák. Priemer veľkého bubnu sa pohybuje od 16“ až do 26“ u signatúrovaných modelov, to znamená bubeníkov, ktorí si dajú bicie robiť na mieru, sa tieto veľkosti môžu pohybovať aj okolo vyšších čísel. Na pokojnejšie a tichšie štýly hudby (ako je napríklad džez alebo swing) sa väčšinou využívajú menšie priemery veľkého bubnu do 20“. Na Pop, funky sa využívajú priemery okolo 20“, na rock a metal sa používajú skôr väčšie priemery od 22“, no nie je to pravidlo, na rôzne štýly sa využívajú aj iné priemery. Rozdiel je aj v hĺbke bubna, čím je bubon užší, tým je tupší, a čím je dlhší/hlbší, tým narastá celkový bas bubnu. 
Ďalší a pre bubeníkov najpodstatnejší bubon je „rytmičák“, oficiálny názov "malý bubon", anglicky snare drum označovaný ako “SD”. Je to základný bubon, na ktorý sa kladie najväčší dôraz. Hrá sa na neho paličkami a má osobitý „rytmičákový stojan.“ Malé bubny sa pohybujú v priemeroch od 10“ do 15“, základná veľkosť je 14“ a hĺbka 5,5“. Malé bubny majú na rezonančnej blane, ktorá je tenšia ako hracia struník, ktorý bubnu dodáva jeho špecifickú zrnitosť, ktorá umožňuje na malý bubon hrať aj vyrbel/vírenie. Poznáme drevené alebo plechové malé bubny, drevené majú gulatejší, zvuk a dlhší tón a plechové majú ostrý zvuk a krátky tón samozrejme v závislosti od použitej blany, paličky a techniky hry. Malé bubny v priemeroch 10“-13“ sú špecifické ostrým vysokým tónom a väčšinou sa používajú ako sekundárne malé bubny, kvôli hudobnej pestrosti bicej sady, v základnej sade ale nie sú potrebné.
"Prechody" anglicky Tom-tom drums sú ďalšie bubny v sade, v kapele sa využívajú na zvýraznenie zmeny témy alebo len na farebné (rôzne výšky ”náznaku tónu”) spestrenie hudby. Hrá sa na ne paličkami, sú pripevnené špeciálnymi držiakmi ku veľkému bubnu alebo na samostatnom stojane a ich rozmery sa pohybujú od 8“ do 13“. V základnej bicej sade sú jeden alebo dva, ale ich počet je ľubovoľný (pozri Terry Bozzio) Pri mäkších štýloch sa používa jeden alebo dva a pri tvrdších rock, metal sa používajú tri alebo viac, ale nie je to pravidlo.
Ďalší a zároveň posledný bubon je kotol, anglicky Floor tom “FT”, má podobnú úlohu ako prechody, len je väčší. Priemery kotlov sa pohybujú od 14“-18“ a sú hlbšie ako prechody, to dodáva potrebný hlboký tón. Môžu byt pripevnené na činelový stojan, ale väčšinou majú vlastné nožičky.
K bicím neodmysliteľne patria aj "činely", medzi základne patria hi-hat slangovo „hajtka.“ Sú to vlastne dva spojené činely, ktoré sa dajú pedálom na stojane stláčať. Na činely sa hrá aj paličkou a ich priemery sa pohybujú od 13“ do 15“ základná veľkosť je 14“. Zatvorená hi-hat má ostrý krátky tón, pri otvorenej hi-hat spodná a vrchná časť o seba naráža a to vytvára dlhý, ale tiež ostrý tón.
Ďalší základný činel je ride. Veľkosť ride činelov sa pohybuje od 20“-26“ a majú svoj osobitý stojan. Činel pozostáva z dvoch základných častí. A to je, klobúčik nachádza sa v strede činela a má „cinkavejší“ tón ako okolie činelu (používa sa najmä v latine a jazze (džeze). Ostatná úderná plocha má svoj dlhý špecifický tón pre ride činely. 
Crash/crash-ride je ďalší a posledný názov činelov zo základnej zostavy bicích, ktoré sa využívajú ako prechodové činely. Využívajú sa na zahájenie hrania, ako aj po zmene rytmu, prípadne len menšej obmeny. Veľkosť crash činelov sa pohybuje od 14“ do 16“ a crash-ride činelov od 17“ až 19“
Činely, ktoré do základnej sady nepatria, sa nazývajú "efektové činely". Tu patrí napríklad splash. Je to malý činel vo veľkostiach od 6“ po 12“. Má špecifický ostrý krátky tón a väčšinovo je pripojený na stojanových redukciách, a využíva sa vo funky, pope, rocku, džeze... China je ďalší efektový činel, je to vlastne činel obrátený naopak zo zahnutou obrubou. Tento činel sa pohybuje vo veľkostiach od 14“ až po 26“. Má hrubší výrazný pritom zastretý špecifický tón, hodí sa skôr do rockovej a metalovej hudby. Gong je čínsky veľký činel v bicích sadách, je zväčša len okrasou, alebo len málo využívaným činelom sady v našich končinách. V Číne a Japonsku sú neodmysliteľnou hudobnou zložkou pri tradičnej hudbe, náboženských obradoch či divadelných predstavení, či filmovej tvorby (na tie účely sa používa aj u nás). Jeho priemery sa pohybujú okolo 40“.
Súčasťou bicích sú, aj "perkusie". Perkusia je vlastne všetko rytmické, čo vydáva rôzne šumy a ruchy a čo priamo nepatrí k bicím nástrojom, ako napríklad hrkálka, kravský zvon, block (drevená či plastová nádoba, ktorá má tupý drevený zvuk), drievka (clave), bongo, kongo, darbuka (turecký nástroj podobný bongu vyrobený z plechu, má špecifický zvuk)... 
Zvláštnu kategóriu tvorí 
Cajon (peruánska perkusia, ktorá imituje zvuk sady bicích nástrojov a to kopák a rytmik).
Špeciálnym bicim nástrojom sú Tympany. Sú to veľké bubny, ktoré ako jediné z bubnov ako bicích nástrojov majú skutočný laditelný tón. Hrá sa na ne plstenými paličkami, a zmenu tónu vykonávame prelaďovanie pedálom ovládaným nohou. Sú rôznych priemerov ako aj tónov, dajú sa vyskladať do súpravy tymianová potrebných na zvládnutie hry prevažne klasickej hudby. Využívajú sa v symfonických ako aj v iných orchestroch. 
Čo sa týka bicích nástrojov, je treba určite spomenúť "paličky a blany", ktoré majú veľký vplyv na zvuk bicích. Existuje viacero hrúbok a materiálov na paličky, paličky z dubu alebo buk sú lacnejšie, ale aj nekvalitnejšie a ľahšie. Poloprofesionálne a profesionálne paličky sa vyrábajú z hrabu, ktorý dodá dostatočnú pevnosť a váhu paličkám. Paličky sa vyrábajú aj z karbónu, takéto paličky sú veľmi pevné, ale odzrkadlí sa to na nadmernej váhe. Najpoužívanejšímy paličkami sú v dnešnej dobe z orechu (walnut). Dĺžky paličiek nemajú žiadny vplyv na zvuk, ale na techniku hry. Hrúbka a tvar hlavičky už volič na zvuk má. Čím je palička hrubšia, tým má hutnejší a pomyselne širší zvuk. Pričom tenká palička má zvuk úzky a skôr vyšší. Hlavičky paličiek môžu byt plastové alebo drevené, plastové hrajú ostrejšie, ale hlavička sa neobije ako na drevených, ale zvukovo sú kvalitnejšie drevené. 
Blany tiež majú nemalú úlohu na zvuku nástroja. Poznáme viacero druhov blán, blany číre, pieskové, dvojvrstvové, olejové. Každý druh blany má svoj osobitý charakter číre blany, dvojvrstvové a olejové sú „učvachtané“, používajú sa skôr na rock alebo metal, pieskové blany sú tupšie, gulatšie, hlbšie a “teplejšie” znejúce a väčšinou sa používajú na pop alebo jazz.
"Marimba, xylofón, vibrafón" sú melodické nástroje, ktoré sa pripisujú k bicím nástrojom. Podobne ako na bicích nástrojoch sa tón tvorí úderom na “kamene” (vyrobené z dreva). Tieto nástroje majú od štyroch oktáv (cvičný xylofón, vibrafón) až po osem oktáv (marimba). Xylofón alebo marimba sú melodické nástroje, ktoré sa vyžadujú na konzervatóriách od bubeníkov ako obligátny povinný nástroj. Marimba je osemoktávový nástroj s klaviatúrou, ktorý má pod hracími drievkami ozvučnice – sú to rúry, ktoré tónu dávajú jeho špecifickú farbu a hĺbku. Používa sa v orchestroch alebo na sólovú hru. Xylofón je v podstate zmenšenina marimby, má štyri oktávy, buď má aj ozvučnice, alebo môže byť aj bez nich. Používa sa zväčša na cvičenie. Vibrafón sa podobá skôr na xylofón, hrá sa naň tiež udieraním paličiek na “kamene” no tie sú z kovu. Vibrafón má ozvučnice, v ktorých sú klapky, čo sa točia a vytvárajú špecifický vlnitý tón. Tento nástoj sa využíva zväčša v jazze. 

</doc>
