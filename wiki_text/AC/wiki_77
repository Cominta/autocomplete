<doc id="640657" url="https://sk.wikipedia.org/wiki?curid=640657" title="Hasičská stanica Požiarnická v Košiciach">
Hasičská stanica Požiarnická v Košiciach

Hasičská stanica Požiarnická v Košiciach je hasičská stanica typu V spadajúca pod Okresné riaditeľstvo Hasičského a záchranného zboru Košice I, ktorá sa nachádza na Požiarnickej ulici 4 v Košiciach – mestskej časti Staré Mesto v okrese Košice I v Košickom kraji.
Patrí k najväčším hasičským staniciam na Slovensku, na zmene v nej slúži až 34 hasičov. Do jej zásahového obvodu spadajú okresy Košice I, II, III a IV a 21 obcí z okresu Košice-okolie (Baška, Bukovec, Cestice, Komárovce, Kostoľany nad Hornádom, Malá Ida, Obišovce, Družstevná pri Hornáde, Hodkovce, Hýľov, Košická Belá, Kysak, Nižný Klátov, Malá Lodina, Opátka, Sokoľ, Šemša, Trebejov, Veľká Ida, Veľká Lodina a Vyšný Klátov). Od otvorenia stanice 21. júla 1928 do 1. apríla 2002 stanica slúžila Mestskému požiarnemu zboru Košice, ktorý sa v uvedený deň stal súčasťou Hasičského a záchranného zboru podliehajúceho pod Ministerstvo vnútra Slovenskej republiky.
Dejiny.
Prvá hasičská stanica v Košiciach sídlila vo "Vancsayovom dome" na Kováčskej ulici 9, ktorý magistrát mesta určil ako kasáreň pre hasičský spolok založený 19. októbra 1872. Spolok mal štyroch platených hasičov a celkový počet členov 159 (z toho 75 striekačov, 55 lezcov, 28 dozorcov a jedného trubača). V roku 1875 mal už sedem platených hasičov a v roku 1924 počet profesionálnych košických hasičov stúpol na 26. S rozrastaním spolku a pribúdaním novej, podstatne rozmernejšej techniky dom na Kováčskej už priestorovo nestačil, preto mestské zastupiteľstvo schválilo vybudovanie novej hasičskej stanice na Požiarnickej ulici. Hasiči budovu prebrali 21. júla 1928. Budova prešla komplexnou rekonštrukciou v rokoch 20052007.

</doc>
<doc id="640661" url="https://sk.wikipedia.org/wiki?curid=640661" title="John Dyer Baizley">
John Dyer Baizley

John Dyer Baizley (* 10. október 1977, Pittsburg, Pensylvánia, USA) je americký hudobník a maliar z Philadelphie, ktorý je najznámejší ako spevák a rytmický gitarista progresívno-metalovej skupiny Baroness zo Savannah v štáte Georgia. Bol chválený kritikou za svoje artworky, z ktorých niektoré boli začlenené do albumových obrázkov alebo tričiek pre umelcov, ako napríklad Kvelertak, Kylesa, Pig Destroyer, Darkest Hour, Daughters, Skeletonwitch, Torche, Cursed, Black Tusk, Vitamin X, Flight of the Conchords, The Red Chord, Gillian Welch, Metallica a jeho vlastnej hudobnej skupiny, Baroness.

</doc>
<doc id="640663" url="https://sk.wikipedia.org/wiki?curid=640663" title="Masový vrah">
Masový vrah

Masový vrah je osoba, ktorá spáchala viacnásobnú, masovú, mnohopočetnú vraždu alebo vraždy. Masový vrah je staršie ale stále spisovné a používané slovo (pozri napríklad Zoznam ľudí odsúdených na doživotný trest odňatia slobody), ktorého umeleckým synonymom je katan (viacnásobný vrah).
Na rozdiel od sériového vraha (osoba, ktorá zavraždila tri a viac osôb s určitými prestávkami medzi jednotlivými vraždami), hromadná vražda je akt vraždy viacerých ľudí, zvyčajne súčasne alebo počas relatívne krátkeho časového obdobia a v malej geografickej vzdialenosti. Americká FBI považuje za masovú vraždu, vraždu štyroch alebo viacerých ľudí počas obdobia, v ktorom medzi vraždami nenastala „pauza na ochladenie“ (ang. „cooling-off period“). K hromadnej vražde zvyčajne dochádza na jednom mieste, kde jeden alebo viac ľudí zabije niekoľko ďalších.
Masový a sériový vrah nie sú v slovenskom Trestnom zákone (300/2005 Z.z.) definovaní,&lt;ref name="300/2005zz"&gt;&lt;/ref&gt; avšak trestné právo zvyšuje tresty pre páchateľov, ktorí už boli za taký čin odsúdený a tých v nebezpečnom zoskupení, čo je buď zločinecká (skupina organizovaných zločincov, ktorí páchajú trestné činy spolu s inými členmi) alebo teroristická skupina.
Masové vraždy sa často dejú v priebehu vojen. Na rozdiel od smrti v boji sú takéto vraždy páchané v rozpore s vojnovým právom a sú teda vojnový zločin (napríklad Katynský masaker, masaker v Kremničke, masaker v Sklenom, Chatyňský masaker, masaker v Dachau, masaker v Mỹ Lai, pozri aj Vojnové zločiny na území Slovenska počas druhej svetovej vojny.)
Najmasovejšia vražda v novodobej histórii Slovenska (v čase mieru) sa udiala v bare Fontána v Dunajskej Strede 25. marca 1999 po 19.15 h, keď traja maskovaní muži (falošní policajti) v priebehu niekoľkých minút postrieľali 10 mužov.
V Prahe Olga Hepnarová 10. júla 1973 úmyselne vrazila požičaným nákladným autom do davu ľudí. Na električkovej zastávke tak usmrtila 8 osôb. Bola poslednou popravenou ženou v Česko-Slovensku.
Podľa doktora Andreja Drbohlava, dnes sériových vrahov v Česku a na Slovensku vystrieda fenomén masových vrahov. "„Fenomén masových vrážd je niečo, a nechcem byť zlým prorokom, čo Európa ešte len čaká. Bol by som rád, aby nás minuli, avšak obávam sa, že ich tu zaznamenáme.“"

</doc>
<doc id="640667" url="https://sk.wikipedia.org/wiki?curid=640667" title="Château de Bilstein">
Château de Bilstein

Château de Bilstein je zrúcanina hradu v obci Riquewihr v departmente Haut-Rhin vo Francúzsku.
Výstavba hradu spadá do 12. storočia, rozšírený bol v 14. storočí. Hrad bol zničený v roku 1636 a od 6. decembra 1898 ho Ministerstvo kultúry Francúzskej republiky eviduje ako historickú pamiatku.

</doc>
<doc id="640668" url="https://sk.wikipedia.org/wiki?curid=640668" title="Berne">
Berne

Berne môže byť:

</doc>
<doc id="640669" url="https://sk.wikipedia.org/wiki?curid=640669" title="Meleagros (Macedónia)">
Meleagros (Macedónia)

Meleagros (starogr. Μελέαγρος – Meleagros, ; * 4. storočie pred Kr., Pella† 279 pred Kr.) bol macedónsky kráľ, brat Ptolemaia Kerauna a syn Ptolemaia I. a jeho manželky Eurydiky. Vládol len dva mesiace v roku 279 pred Kr. než ho macedónske vojsko donútilo vzdať sa trónu.

</doc>
<doc id="640671" url="https://sk.wikipedia.org/wiki?curid=640671" title="Ondřej Brzobohatý">
Ondřej Brzobohatý

Ondřej Brzobohatý (iné mená: Ondřej Brzobohatý Gregor, Ondřej Gregor Brzobohatý; * 2. február 1983, Praha) je český herec, hudobný skladateľ a hudobník, ktorý sa stal známy moderovaním prvého ročníka súťaže "Česko hľadá SuperStar".
Rodinný život.
Je synom populárneho českého herca Radoslava Brzobohatého a herečky slovenského pôvodu Hany Gregorovej. V máji 2016 si zmenil priezvisko „Brzobohatý“ na „Brzobohatý Gregor“ (dôvodom, podľa jeho vlastného vyjadrenia, bolo to, že pracovne pôsobil ako skladateľ hudby v zahraničí).
V roku 2008 sa po trojročnom vzťahu oženil s produkčnou Johanou Indrákovou, roku 2013 sa s ňou však rozviedol. Neskôr nadviazal vzťah s modelkou Taťánou Kuchařovou, Miss World 2006, spolu boli prvýkrát videní na verejnosti v júni 2013. Dňa 30. júna 2016 s ňou v kostole na pražskom Strahove uzavrel sobáš.
Profesijná kariéra.
Na základnej umeleckej škole sa učil hre na husle, neskôr absolvoval Konzervatórium Jaroslava Ježka v odbore skladba, klavír a dirigovanie.
Hral v hudobnej skupine "Bůhví", autorsky sa podieľal napr. na albumoch Sámera Issu. V Horáčkovom lyrikáli "Kudykam" mal na starosť hudobné aranže a dramaturgiu piesní. Hral právnika Marka Stránského v seriáli "Ulica" a učiteľa Adama Kábrta v seriáli "Gympl s (r)učením omezeným". Moderoval tiež Slávika 2012. V súčasnej dobe sa venuje príprave svojho sólového albumu. Môžeme ho vidieť v Divadle Radka Brzobohatého v hrách "Vyhazovači" a "Tančírna". K obom hrám mal tiež na starosti hudbu a výber piesní. 

</doc>
<doc id="640674" url="https://sk.wikipedia.org/wiki?curid=640674" title="Vojtěch Dyk">
Vojtěch Dyk

Vojtěch Dyk (* 23. júl 1985, Praha) je český herec a hudobník. Je synom literárneho historika a spisovateľa PhDr. Radka Pytlíka, CSc., a Věry Dykovej, majiteľky nakladateľstva Emporius. K spevu sa dostal cez chlapčenský zbor Pueri gaudentes. Spieval v kapelách Davidoff a TOP Dream Company. Je predovšetkým známy ako frontman hudobnej kapely "Nightwork" a jej trojčlennej podskupiny "Tros Discotequos". Predstavil sa tiež ako spevák brnianskej swingovej formácie "B-Side Band".
Život.
Vyrastal v pražských Holešoviciach, kde navštevoval jazykovú školu a ľudovú školu umenia. Od siedmich rokov spieval v zbore Pueri gaudentes a súčasne študoval hru na husle, neskôr aj klavír. 
K divadlu sa dostal v pätnástich rokoch. V tom čase bol už na spievanie v chlapčenskom zbore starý a musel ho opustiť. Oslovila ho režisérka Radka Tesárková a pozvala ho do amatérskeho "Divadla Radar". 
Neskôr prešlo z Radaru na DAMU veľa jeho priateľov, vrátane dievčaťa, ktoré mal rád, a tak sa aj napriek prvotnému záujmu o štúdium cudzích jazykov rozhodol po maturite na gymnáziu študovať herectvo s nimi. 
Takmer od začiatku štúdia na DAMU sa objavoval na mnohých divadelných scénach, spieval v niekoľkých kapelách a po malých krôčikoch sa stával úspešným. Do povedomia širokej verejnosti sa však výraznejšie zapísal ako spevák. V čase, keď sa stalo veľkým hitom objavovanie talentov pomocou speváckych súťaží, keď "umelca" začali plodiť reality show a získať si miesto na hudobnom poli bolo ťažšie, mu pomohlo účinkovanie v televíznych seriáloch a neskôr vystupovanie s kapelou "Nightwork". 
Značnú časť svojho života prežil na Letnej, ktorú označuje ako hlavné miesto svojho domova. Už ako dieťa veľmi rád športoval a niektorým športom, napríklad futbalu a florbalu, sa venoval závodne. Je veľkým fanúšikom futbalového tímu AC Sparta Praha a verným návštevníkom jedného z najväčších symbolov klubu, štadióna Sparty na Letnej, ku ktorému sa hlási ako k svojmu domovskému štadiónu. Ako člen a patrón športového tímu "Real TOP Praha" aktívne podporuje projekty tohto účelového združenia a účasťou na futbalových zápasoch snúbi svoj zápal pre hru s možnosťou zisku finančných prostriedkov pre dobrú vec.
Jeho otec Radko Pytlík zomrel vo veku 93 rokov v januári 2022.
Dyk sa považuje za silne veriaceho človeka a kresťana.
Kariéra.
Kariéru začal vo veľmi útlom veku v chlapčenskom zbore "Pueri gaudentes", ktorý ho od roku 1992 hudobne vychovával takmer desať rokov. 
V roku 1997 sa na nádvorí Pražského hradu konala Omša Leonarda Bernsteina, v ktorej účinkoval spoločne s Brnianskou filharmóniou. Tento sólový part sa stal jedným z jeho prvých speváckych úspechov. Jeho talent si všimla režisérka Radka Tesárková, ktorá pripravovala Jurkovičovu hru" O svaté Dorotě" a obsadila ho do hlavnej úlohy Dorotky, spievanej role pre chlapcov zo zboru. Jeho subtílna postava a rola dievčatka, umocnená vysoko položeným hlasom, vyvolávala u mnohých dojem, že sa skutočne jedná o dievča. Vďaka tejto úlohe sa dostal do detského divadelného súboru "Ty-já-tr" a od roku 1999 začal získavať prvé skúsenosti na doskách amatérskeho "Divadla Radar". V súbore s názvom "CO?!" začínal v inscenácii "Kytice", neskôr v hre Škola základ života a mnoho ďalších. Bezmála štyri roky pôsobenia v tomto divadelnom súbore ho neskôr veľmi ovplyvnili aj pri výbere ďalšieho vzdelania. 
Vojtěch Dyk chcel pôvodne študovať nórčinu a francúzštinu na Filozofickej fakulte Univerzity Karlovej v Prahe. Nakoniec sa však rozhodol pre Konzervatórium Jaroslava Ježka (odbor: Hudobno-dramatické umenie - zameranie: Muzikál) a DAMU (odbor: Herectvo činoherného divadla). Po maturite v roku 2004 na pražskom gymnáziu bol prijatý na oba odbory. Aby mohol študovať spev aj herectvo súčasne, dochádzal na divadelnú fakultu DAMU a spev študoval súkromne.
Už počas štúdia v prvom ročníku hosťoval na niekoľkých pražských scénach, medzi ktorými bolo aj Národné divadlo. Po absolvovaní pražskej DAMU vo februári roku 2008 uzavrel zmluvný vzťah s Národným divadlom a vstúpil do stáleho angažmánu. Jeho prvou úlohou na národných doskách bola dvojrola Havrana a dospelého Kaja v "Sněhové královně". Koncom roku 2008 dostal prakticky najvýznamnejšiu ponuku za celé svoje pôsobenie v Národnom divadle. Zahral si hlavnú úlohu v klasickej slovenskej rozprávke "Radúz a Mahuliena." Jeho posledná rola v stálom angažmáne Národného divadla bola postava Mackieho Messera v opere "Žebrácká opera."
Od začiatku štúdia na DAMU pôsobil súčasne aj v niekoľkých menších divadlách, ktorými bolo napríklad Divadlo v Dlouhé, Divadlo Ta Fantastika, A Studio Rubín a nakoniec na scéne dnes už multifunkčného holešovického divadla La Fabrika, v ktorom zotrváva dodnes. La Fabrika sa pre neho stala miestom pre realizáciu vlastných projektov a v dvojici so svojím hudobným aj hereckým kolegom Jakubom Prachařom vytvorili improvizačnú hru "Kultovní představení", v ktorej sa snažia o interaktívne prepojenie s divákom. Spolu s Jakubom Prachařom a Jánom Maxianom je podpísaný pod hudbou k predstaveniu "La Putyka" a "UP'END'DOWN", v ktorých alternoval. Projektom experimentálneho divadla sa stala aj gangsterská rozprávka "Bláznivý Petříček" na motívy rovnomenného filmu J.-L. Godarda. 
Rok 2008 bol pre jeho osobný rast významný aj v oblasti filmovej a seriálovej tvorby. Najmä seriály "Letiště" a "Velmi křehké vztahy" rozvírili okolo jeho osoby mediálny záujem, ktorý potom ešte umocnil príchodom do vtedy neznámej hudobnej skupiny Nightwork. Po nečakanom úspechu s kapelou Nightwork sa jeho meno vyšplhalo do pomyselnej siene slávy. Od čias jeho začiatkov bola jeho spevácka kariéra zľahka diskreditovaná žánrom, na ktorom si kapela postavila svoj image. Napriek tomu sa aj ako frontman kapely a ako jeden z mála hudobníkov bez sólovej dráhy, dokázal presadiť v hudobných anketách i ako sólový spevák a získal hneď niekoľko samostatných ocenení. 
Nezaháľal však ani na filmovom a divadelnom poli. V roku 2009 začal spolupracovať s Michalom Horáčkom, ktorý si ho vybral pre úlohu "Kudykama". Tento projekt vstúpil na javisko Štátnej opery s hudbou Petra Hapku. Tzv. lyrikál, ktorý vznikol podľa rovnomennej knihy, je veršovanou hrou o ľudskej duši a hľadaní životnej cesty, na ktorej hlavného hrdinu sprevádza jeho vlastná zhmotnená otázka, sprievodca menom Kudykam. Toho istého roku bol za túto rolu nominovaný na cenu Thálie.
Následne účinkoval v televíznom filme "Rytmus v patách", ktorý natočila Andrea Sedláčková podľa knižnej predlohy Josefa Škvoreckého s názvom "Malá pražská Matahára", stvárnil postavu mladého saxofonistu Dannyho Smiřického. Do povedomia verejnosti vstúpil aj vďaka filmu "Ženy v pokušení", v ktorom stvárnil mladého záletníka. K tejto komédii naspieval spoločne so svojou kapelou Nightwork pieseň "Slnko v duši," ktorá sa potom objavila aj na ich druhom vydanom albume Tepláky aneb kroky Františka Soukupa. V roku 2013 si zahral Vojtu vo filme Alice Nellis Revival. So vzrastajúcou popularitou išla ruka v ruke aj jeho pracovná vyťaženosť, a preto v auguste 2010 opustil hudobnú formáciu TOP Dream Company, ktorej bol niekoľko rokov členom, aby sa mohol plne venovať kapele Nightwork. 
V januári roku 2012 opustil z osobných a časových dôvodov angažmán v Národnom divadle a výrazne obmedzil aj svoju účasť v ďalších projektoch.
V marci 2018 vyšla audiokniha pod názvom "Svatební cesta do Jiljí", ktorú nahovoril spoločne so svojou manželkou Tatianou Vilhelmovou.

</doc>
<doc id="640680" url="https://sk.wikipedia.org/wiki?curid=640680" title="Iva Pazderková">
Iva Pazderková

MgA. Iva Pazderková (* 16. marec 1980, Uherské Hradiště) je česká herečka, speváčka, moderátorka a stand-up komička.
Život.
Absolvovala osemročné gymnázium v Brne a v roku 2003 vyštudovala činoherné herectvo na Divadelnej fakulte Janáčkovej akadémie múzických umení v Brne.
Preslávila sa predovšetkým účinkovaním v stand-up komédii "Na stojáka" televíznej stanice HBO v roku 2004 a do všeobecného povedomia sa dostala prostredníctvom televíznej reklamy na jogurt. Divákov baví predovšetkým predstieraním hlúposti a vtipnými „hláškami“, artikuláciou a svojim neformálnym vystupovaním. Potom, čo v jednom zo svojich predstavení povedala, že si založila stranu SBKB (Strana blonďatých, krásnych a bohatých), jej fanúšikovia túto fiktívnu stranu skúšajú naozaj založiť – už má skoro 800 podpisov (z 1 000 nutných pre registráciu).
Do leta 2010 vysielala každé všedné ráno spoločne s Dušanom Krejdlom na rádiu Kiss. Spolu s Ester Kočičkovou moderovala nominačný večer na Českého leva 2008.
V súčasnej dobe pôsobí v Divadle Na Fidlovačce. Vystupuje tiež v Hudobnom divadle Karlín v predstaveniach "The Addams Family" a "Sestra v akcii".
Dňa 4. júla 2018 vystúpila v pražských Letňanoch ako hosť Pražského výberu, ktorý bol vybraný ako predkapela na koncerte The Rolling Stones. 
V roku 2022 súťažila v reality šou "Survivor Česko &amp; Slovensko", kde sa umiestnila na 18. mieste. V tom istom roku oznámila, že údajné manželstvo s Lukášom Pavláskom bolo len „experiment“ a nikdy spolu manželstvo neuzavreli.
V roku 2025 sa pripojila k podpore premiéra Petra Fialu ako moderátorka debát, ktoré boli súčasťou predvolebnej kampane SPOLU.

</doc>
<doc id="640683" url="https://sk.wikipedia.org/wiki?curid=640683" title="Xindl X">
Xindl X

Xindl X, vlastným menom Ondřej Ládek (* 16. august 1979, Praha) je český pesničkár.
Kariéra.
V roku 2007 zvíťazil s piesňou „Mamut“ v súťaži Česko hľadá pesničku. V roku 2008 získal ocenenie Autorská Porta za pieseň „Dysgrafik“, na festivale Zahrada zvíťazil v pesničkárskej kategórii a v súťaži Inkubátor usporiadanej serverom iLegalne.cz zvíťazil s piesňou „Styky“ v kategórii pop. Jeho pieseň „Anděl“ bola v roku 2008 najhranejšou piesňou na serveri Bandzone.cz.
Dňa 2. septembra 2008 vydal debutový album "Návod ke čtení manuálu", za ktorý získal nomináciu na cenu Českej hudobnej akadémie Anděl v kategórii folk a country. Singel z albumu "Anděl" získal o rok neskôr tú istú nomináciu v kategóriách pieseň roka a videoklip roka. V roku 2008 tiež nahral a naspieval na hudbu Tomáša Poláka zo skupiny Mig 21 štyri piesne pre film "Vy nám taky, šéfe!".
V roku 2010 vydal album "Praxe relativity", ktoré obsahovalo single „Chemie“, „Nejlepší kuchař“ a „Láska v housce“ (ktorý naspieval s Olgou Lounovou). Pieseň „Láska v housce“ získala nomináciu na Anděla za najlepší klip aj pieseň. Xindl X bol ten rok tiež nominovaný na speváka roka a získal ocenenie Skokan roka v ankete Český slávik.
V roku 2011 spolu s kapelou The Tap Tap naspieval hit „Řiditel autobusu“.
V roku 2012 vydal platňu "Láska", z ktorej pochádzajú single „Zlato“, „Štědrý večer nastal“, „Dočasná svatá“ a „Casio“.
Dňa 18. apríla 2014 vydal novú platňu "Čecháček Made", z ktorej pochádza single „Barbína“, „Čecháček a Totáček“, „V blbým věku“ a „Cudzinka v tvojej zemi“ (duet s Mirkou Miškechovou).
Roku 2016 vydal album s názvom "Kvadratura záchranného kruhu". Album obsahuje single „Na vodě“ a „Popelka“.
Posledná Xindlova doska "Sexy Exity" je z roku 2018. Sú na nej pesničky „Alenka“, „Byznys“, „Dřevo“ atď.
Od februára 2014 má na Hitrádiu svoju reláciu Xindloviny, v rámci ktorej skladá piesne reagujúce na aktuality alebo na listy divákov. V rámci relácie vznikli napríklad skladby „Zdravíme vás, pane prasidente“ alebo „Nesem vám EET“.
Na koncertoch vystupuje sám s gitarou alebo so sprievodnou kapelou v zložení Emil Valach – bicie, Lukáš Bundil – gitara, Jan Cidlinský – basgitara, Dalibor Cidlinský Jr. – klávesy, banjo, gitara.
Pod svojim skutočným menom Ondřej Ládek pôsobí tiež ako filmový a televízny scenárista. Je autorom námetu a spoluautorom scenára filmu "Restart" (spolu s režisérom Júliusom Ševčíkom). Je spoluautorom námetu seriálu "Comeback" a spoluautorom scenárov k jeho prvým pätnástim častiam. Je autorom divadelnej hry "Dioptrie růžových brýlí", ktorá sa šesť rokov hrala vo Švandovom divadle na Smíchove. Spolu s Monikou Šimkovičovou napísal knihu "Bruno v hlavě", ktorá vyšla v roku 2010.
Tiež sa venuje skladaniu piesní pre filmy a divadlo.
V roku 2011 napísal spolu s Daliborom Cidlinským Jr. na libreto Pavla Kohouta hudbu k muzikálu "Cyrano! Cyrano! Cyrano! Poslední Roxanin sen" pre Divadlo na Vinohradech, za ktorú obdržal nomináciu na Cenu Alfréda Radoka. V roku 2016 zložil päť piesní pre televíznu rozprávku "Pravý rytíř". Jeho texty a hudba by mali zaznieť v pripravovanom filmovom muzikály "Raportér", projekte režiséra Jakuba Sommera.
Osobný život.
Jeho partnerkou bola Olga Lounová, v roku 2011 sa rozišli. V nasledujúcom roku si vzal svoju priateľku Moniku, majú dve deti, dcéru a syna.

</doc>
<doc id="640685" url="https://sk.wikipedia.org/wiki?curid=640685" title="Krvavá grófka">
Krvavá grófka

Krvavá grófka môže byť:

</doc>
<doc id="640687" url="https://sk.wikipedia.org/wiki?curid=640687" title="Krvavá pani (rozlišovacia stránka)">
Krvavá pani (rozlišovacia stránka)

Krvavá pani môže byť:

</doc>
<doc id="640689" url="https://sk.wikipedia.org/wiki?curid=640689" title="Richard Krajčo">
Richard Krajčo

Richard Krajčo (* 1. jún 1977, Ostrava) je český divadelný a filmový herec, spevák, pesničkár a frontman skupiny Kryštof.
Životopis.
Pôvodne sa vyučil za elektrikára. Po maturite študoval na Vysokej škole banskej v Ostrave, štúdium ale po niekoľkých semestroch ukončil a začal sa venovať hudobnej kariére, najskôr ako DJ v kluboch. V Havířove v roku 1993 založil hudobnú skupinu Kryštof. V roku 1996 bol prijatý na Janáčkovo konzervatórium v Ostrave na hudobno-dramatický odbor.
V rokoch 1998 až 2009 moderoval v Českej televízii spoločne s Alešom Juchelkom hudobnú hitparádu "Medúza". V roku 1999 získal prvý angažmán v Divadle Petra Bezruča v Ostrave – úlohu Hamleta. O rok neskôr získal Cenu Alfréda Radoka v kategórii Talent roka. Od roku 2003 bol členom Činohry Národného divadla v Prahe, kde však v roku 2013 skončil, na protest proti spôsobu odvolania riaditeľa prvej scény Jana Buriana ministrom kultúry Jiřím Balvínom.
Dňa 6. augusta 2005 sa oženil so speváčkou Ivou Frühlingovou. Začiatkom roku 2006 sa ich manželstvo rozpadlo. 22. novembra 2008 sa oženil druhýkrát s modelkou Martinou Poulíčkovou, bývalou manželkou športového moderátora TV Nova. Na jar 2009 sa im narodilo prvé dieťa – syn Richard. V novembri 2011 sa im narodila dcéra Berenika. V septembri 2013 Krajčo potvrdil, že sa s manželkou rozvádzajú. Od roku 2013 je jeho partnerkou režisérka a scenáristka Karin Babinská, v roku 2017 sa s ňou oženil.

</doc>
<doc id="640691" url="https://sk.wikipedia.org/wiki?curid=640691" title="Báthoryčka">
Báthoryčka

Báthoryčka môže byť:

</doc>
<doc id="640692" url="https://sk.wikipedia.org/wiki?curid=640692" title="Michal I. Rangabe">
Michal I. Rangabe



</doc>
<doc id="640694" url="https://sk.wikipedia.org/wiki?curid=640694" title="Alžbeta Báthoryčka">
Alžbeta Báthoryčka

Alžbeta Báthoryčka alebo Bátoryčka môže byť:
Bátoryčka môže byť aj film z roku 2009, pozri 

</doc>
<doc id="640696" url="https://sk.wikipedia.org/wiki?curid=640696" title="Bátorička">
Bátorička



</doc>
<doc id="640697" url="https://sk.wikipedia.org/wiki?curid=640697" title="Krištof Báthory">
Krištof Báthory



</doc>
<doc id="640698" url="https://sk.wikipedia.org/wiki?curid=640698" title="Alžbeta Bátorička">
Alžbeta Bátorička



</doc>
<doc id="640699" url="https://sk.wikipedia.org/wiki?curid=640699" title="Alžbeta Bátoriová-Nádašdyová">
Alžbeta Bátoriová-Nádašdyová



</doc>
<doc id="640700" url="https://sk.wikipedia.org/wiki?curid=640700" title="Báthoriová">
Báthoriová



</doc>
<doc id="640701" url="https://sk.wikipedia.org/wiki?curid=640701" title="Báthoryová">
Báthoryová



</doc>
<doc id="640702" url="https://sk.wikipedia.org/wiki?curid=640702" title="Bátoriová">
Bátoriová



</doc>
<doc id="640704" url="https://sk.wikipedia.org/wiki?curid=640704" title="Bátori">
Bátori

Bátori (starším pravopisom alebo po maďarsky: "Báthory", "Báthori", "Bátory") môže byť:
Bátory môže byť aj:

</doc>
<doc id="640706" url="https://sk.wikipedia.org/wiki?curid=640706" title="Báthory">
Báthory



</doc>
<doc id="640707" url="https://sk.wikipedia.org/wiki?curid=640707" title="Báthori">
Báthori



</doc>
<doc id="640708" url="https://sk.wikipedia.org/wiki?curid=640708" title="Briavsky potok">
Briavsky potok

Briavsky potok (nesprávne Briavský potok) je potok v severnej časti okresu Čadca na Kysuciach. Je to pravostranný prítok Kysuce s dĺžkou a je tokom IV. rádu.
Prameň.
Pramení v Javorníkoch na severných svahoch vrchu Briava (), v nadmorskej výške približne , na hranici katastrálnych území Rakovej a Čadce.
Opis toku.
Potok tečie na sever zalesneným územím k rakovskej osade "Škrabákovci", kde priberá aj svoj jediný prítok (krátky bezmenný potok z pravej strany), pokračuje už územím Čadce, kde vstupuje do Turzovskej vrchoviny (podcelku Hornokysucké podolie), stále tečie na sever údolím na okraji osady "Kýčerka" a neskôr sídliska Kýčerka k ceste II/487 a trati Čadca – Makov a po krátkom úseku cez lúky ústi do Kysuce.
Pôvod názvu.
Toponymum "Briavsky potok" má pôvod v geografickom názve vrchu "Briava" (), na severozápadnom úbočí ktorého v nadmorskej výške pramení. Z toponyma "Briava" systémovým utvorením prídavného mena formantom "-ský" (pre slová, ktorých posledná slabika slovného základu je dlhá, sa uplatňuje rytmickým zákonom skrátená podoba formantu "-sky") a kombináciou so všeobecným podstatným menom potok s významom "menší prirodzený vodný tok" bolo utvorené dvojslovné hydronymum atributívneho typu (dvojčlenný determinatívny názov so zhodou zložený z prídavného mena a z podstatného mena) "Briavsky potok" ako súčasť veľmi početnej skupiny názvov v slovenskej toponymii, najmä hydronymii, podobne ako Báb (obec v okrese Nitra) → Bábsky potok (prítok Jarčia), Bacúch (obec v okrese Brezno) → Bacúšsky potok (prítok Hrona), Badín (obec v okrese Banská Bystrica) → Badínsky potok (prítok Hrona), Bazín (, vrch v Slovenskom krase) → Bazínsky potok (prítok Turne), Bederník (les v obci Osuské) → Bedernícky potok (prítok Myjavy), Budín (, vrch v Oravskej Magure) → Budínsky potok (prítok Bielej Oravy)). V pomenovacom procese vodného toku "Briavsky potok" bol motivačným prvkom "menší vodný tok prameniaci na svahu geografického objektu - vrchu s názvom Briava a pretekajúci úbočím tohto vrchu". Hydronymum "Briavsky potok" bolo názvoslovnou autoritou štandardizované v roku 2007.
Pôvod toponyma "Briava" (vrch, ) nie je jasný. Najstaršia písomná zmienka o meste Čadca je v listine z roka 1598.

</doc>
<doc id="640709" url="https://sk.wikipedia.org/wiki?curid=640709" title="Alžbeta Nádašdyová">
Alžbeta Nádašdyová



</doc>
<doc id="640711" url="https://sk.wikipedia.org/wiki?curid=640711" title="Ióannes Skylitzes">
Ióannes Skylitzes

Ióannes Skylitzes (iné mená: Ján Skylitzes, Ioannes Skylitzes, ; * okolo 1040 † 1101) bol vysoký byzantský vojenský hodnostár ("kuropalates" a "droungarios tés viglés") a historik gréckeho pôvodu. Jeho najvýznamnejším dielom je "Synopsis historión – Prehľadné dejiny". O jeho živote sa veľa nevie, niekedy býva stotožňovaný s Ióannom Trakesiom.
Dielo.
Skylitzes v Synopsii naviazal na kroniku Theofana Homologéta, pričom zachytil byzantské dejiny v období medzi rokmi 811 až 1057 (od nástupu Michala I. Rangabe do vlády Michala VI. Stratika. Jeho práca je tematicky radená podľa vlády jednotlivých cisárov (žánrovo tzv. cisárska kronika).
Autor diel v mnohom vychádza zo skorších diel – napr. Georgia Synkella, Theofana Homologéta, Michaela Psella, Genésia, Leva Diakona, a iných, ktoré však podrobuje kritike. V duchu byzantskej historiografie sa snažil dosiahnuť pokiaľ možno čo najobjektívnejší a najúplnejší pohľad na udalosti, avšak dielo sa nevyhlo aj nepresnostiam. Jeho dielo sa zachovalo vo viacerých opisoch (najvýznamnejším je zrejme tzv. Madridský rukopis, vytvorený v 12. storočí na Sicílii, ktorý je známy pre svojich 574 ilustrácií z byzantských dejín a preto, že ide o jedinú zachovanú iluminovanú kroniku v gréčtine.
Z kroniky neskôr čerpal (alebo ju skôr opísal) vo svojom diele rovnomennom "Synopsis historión" aj mních Geórgios Kedrénos. Existujú tiež verzie Skylitzovej kroniky – tzv. "Skylitzes continuatus", ktoré historický popis posúvajú až po rok 1079, nie je však jednoznačne dokázané ani vyvrátené, kto je autorom daného dodatku.

</doc>
<doc id="640712" url="https://sk.wikipedia.org/wiki?curid=640712" title="Ioannes Skylitzes">
Ioannes Skylitzes



</doc>
<doc id="640716" url="https://sk.wikipedia.org/wiki?curid=640716" title="Ondřej Ládek">
Ondřej Ládek



</doc>
<doc id="640721" url="https://sk.wikipedia.org/wiki?curid=640721" title="Bolus">
Bolus

Bolus, červený bolus alebo arménsky bolus (lat. "bolus" – hlinka, grec. "bolos" – hruda) je minerálny pigment s veľkou jemnosťou. Je to prírodná hlinka, ktorá sa skladá z hliny, prímes kremeňa a oxidu železa. Používa sa najčastejšie ako maliarsky podkladový náter na ktorý sa kladú plátky zlata. Ako "bolusový podklad" je všeobecne označovaný akýkoľvek červený podklad obrazov.
Vznik.
Bolus vznikol vyzrážaním pár a preto je jeho zrnitosť celkom nulová, na rozdiel od zemitých odtieňov, ako je oker alebo umbra. Farba škály siaha od bielej až cez žltú a hnedo-červenú až po tmavohnedú. Chemické zloženie a tým aj farba a správanie sa pri vypálení sa mení. Záleží na obsahu oxidu kremičitého, hlinitého a oxidov železa a mangánu, na možných alkalických zeminách. Žlté druhy sa vypaľujú červeno, rovnako ako tie hnedé, ak nebol prítomný oxid mangánu. Ak je mangán prítomný farba zostavá hnedá. Zo zemitých odtieňov sú vhodné pre použitie ako bolus zeminy, čo najjemnejšie a čo s najmenším obsahom kremeňa. Zeminy bez obsahu oxidu železa sú biele a označujú sa ako kaolín.
Vlastnosti.
V surovom stave aj po vypálení má červenú alebo bielu farbu alebo ostatne zemité farby. Je mäkký a plastický. Na rozdiel od iných ílových minerálov má dobré sorpčné vlastnosti. Biely bolus t.j kaolín je najčistejší druh hlinky kryštalickej štruktúry a veľmi mäkkej textúry. Červený bolus t.j arménsky bolus, červený oker, "terra rossa", je zemitá odroda krveľu (hematit) s prímesou hlinky a vápenca. Je bohatý na oxidy železa. Na rozdiel od okru má veľmi mäkkú textúru a hebkosť.
Využitie.
V staroveku bol využívaný k výrobe keramiky (s bolusom označovaná ako Böttgerova kamenina). V rímskej antike sa jemná bolusová hlinka používala na výrobu nádob ("terra sigillata"). Tzv. arménsky bolus je považovaný za najkvalitnejšiu hlinku používanú v knižnej maľbe. Po zmiešaní s organickým pojivom – bielkom alebo glejom – bol používaný pod označením "poliment" ako podklad na pozlacovanie na doskových obrazoch a sochách od obdobia gotiky. V dobe baroka a rokoka sa z neho pripravovali bolusové podklady, ktoré podporovali plné rozvinutie iluzívneho šerosvitu. Od 17. storočia bolus slúžil tiež k podmaľbe obrazov, najmä v nizozemskom maliarstve. Nevýhodou bolo, že zároveň spôsobovalo stmavenie obrazov. Najbežnejším je červený bolus (rudka, poliment, červený oker, terra rossa), bohatý na oxidy železa. Sfarbenie od svetlo žltej cez okrovú až ku tmavohnedej je určené relatívnym podielom železa alebo mangánu. Biely bolus (bolus alba, porcelánová hlinka, kaolín) je používaný v keramike alebo sa z nej pripravuje glejová farba (šeps) k podmaľbe obrazov a polychrómovaných sôch. Používa sa pri výrobe ultramarínu, špeciálnych druhov papiera a pastelov. Odtieň určuje obsah horčíka. Novodobo sa z hliniek vyrábajú špecifické svojou farbou, napr. niektoré druhy fajok, špičky na fajky, sošky a povrch keramických predmetov.
Výskyt.
Ložiska bolusu sa nachádzajú v Nemecku, Taliansku, Arménsku a na ostrovoch Lemnu (Terra Lemia) a Samos (Terra Samia). Jeho ložiská sú tiež v Nórsku a v Česku.

</doc>
<doc id="640726" url="https://sk.wikipedia.org/wiki?curid=640726" title="Oskar Paul Dirlewanger">
Oskar Paul Dirlewanger



</doc>
<doc id="640728" url="https://sk.wikipedia.org/wiki?curid=640728" title="Beňovský potok (povodie Maliny)">
Beňovský potok (povodie Maliny)

Beňovský potok je prirodzený vodný tok na Záhorí, v okrese Malacky, na území VVP Záhorie, v katastrálnom území Turecký vrch a v katastri obce Pernek. Je to tok VI. rádu, horsko-nížinného charakteru, s dĺžkou 5,579 km a s rozlohou povodia 5,639 km². Pramení v nadmorskej výške a ústi do Perneckého potoka, vo výške ako jeho významný ľavostranný prítok.
Prameň.
Pramení v dorastenom listnatom lese, v lokalite Diely (), na západnom svahu vrchu Gašparová (), južne od obce Pernek, v Malých Karpatoch, v podcelku Pezinské Karpaty, v časti Kuchynská hornatina, v nadmorskej výške 
Opis toku.
Potok po prameni tečie dorasteným listnatým lesom, severozápadným smerom, mierne sa vlní a neskôr ho križuje vedenie vysokého elektrického napätia. Opúšťa územie VVP Záhorie, ale stále tečie po jeho hranici. Pokračuje ďalej na severozápad, výraznejšie sa vlní, až mierne meandruje, tečie stále v listnatom lese a tvorí badateľnú vlnu prehnutú na severovýchod. Podteká cestu II/501 a stáča sa mierne na sever, neskôr pokračuje opäť severozápadným smerom. Pokračuje poľnohospodárskou krajinou, prijíma jediný prítok, sprava bezmenný potok a vzápätí ho premosťuje železničný most trate Zohor - Plavecký Mikuláš. Ešte krátko tečie na severozápad a po chvíli sa definitívne stáča v pravom uhle na severovýchod. Po ľavej strane míňa Pernecké rybníky, preteká trávnatým porastom a hneď nato sa zľava, v oblasti Orešie vlieva do Perneckého potoka, v nadmorskej výške 

</doc>
<doc id="640729" url="https://sk.wikipedia.org/wiki?curid=640729" title="John Calabrese">
John Calabrese

John Louis Christopher „JC“ Calabrese (* 1974, Toronto, Ontário, Kanada), predtým známy aj pod pseudonymom Scaltro, je kanadsko-taliansky basgitarista. Je známy ako člen kanadského hard rockového tria Danko Jones a medzikontinentálnej skupiny Iron Magazine.
Životopis.
Vyrastal v Scalzati v talianskom regióne Kalábria a jeho rodina z otcovej strany pochádza z Trenty. Základnú a časť strednej školy navštevoval v Taliansku, ale po rozvode rodičov sa dostal do problémov a bol poslaný späť do Kanady. Predtým, ako sa stal členom skupiny Danko Jones, pôsobil v indie rockovej skupine Kat Rocket. 
V roku 1996 spolu s Dankom Jonesom a Gran Sfigatom zakladal skupinu Danko Jones.
Má dvojité občianstvo a žije v Toronte.

</doc>
<doc id="640733" url="https://sk.wikipedia.org/wiki?curid=640733" title="Tretia Československá republika">
Tretia Československá republika



</doc>
<doc id="640734" url="https://sk.wikipedia.org/wiki?curid=640734" title="Strana budúcej Sýrie">
Strana budúcej Sýrie



</doc>
<doc id="640737" url="https://sk.wikipedia.org/wiki?curid=640737" title="Alexios I. (konštantínopolský patriarcha)">
Alexios I. (konštantínopolský patriarcha)

Alexios I. Studites (, ; * ?† 20. február 1043, Konštantínopol) bol opát (igumen) Studijského kláštora a konštatinopolský patriarcha v rokoch 1025 až 1043.
Studites bol horlivým prívržencom Macedónskej dynastie, zároveň však bol aj ochrancom nezávislosti cirkvi a čistoty cirkevnej náuky. Významnou bola jeho úprava kánonického manželského práva (napr. úprava prekážky pokrvného príbuzenstva pri manželstve). V roku 1034 založil v okolí Konštantínopola Monastier Usnutia Panny Márie, pre ktorý spísal typikon, ktorý sa neskôr používal aj v slovanských krajinách.
Život.
Alexios, pôvodne igumen Studijského kláštora, sa konštantínopolským patriarchom stal niekedy v polovici decembra 1025, keď ho do úradu bez kánonických formalít na smrteľnej posteli ustanovil cisár Bazil II. Tento kánonickoprávny nedostatok sa neskôr proti nemu snažili neúspešne využiť viacerí cisári. V júli 1026 podporil Alexios nového cisára Konštantína VIII. a ustanovil cirkevnú novelu, ktorá automaticky prekliala akýchkoľvek vzbúrencov proti legitímnym cisárom.
V roku 1027 odsúdil charistikion (zverenie kláštorných pozemkov do správy určitej osobe, či inštitútu) a v januári 1028 sa Alexios pokúsil zvýšiť nezávislosť cirkvi a jej predstaviteľov tým, že ustanovil nespôsobilosť civilných súdov súdiť klerikov a mníchov.
Alexios sa preukázal aj ako značný ochranca ortodoxnej kresťanskej náuky. Po tom, čo boli k ríši za vlády Bazila II. pripojené početné východné oblasti, stali sa obyvateľmi Byzantskej ríše aj zväčša neortodoxní Arméni a Sýrčania, ktorých byzantská vláda považovala za heretikov. Spory nastali krátko po smrti cisára Bazila II. a už v roku 1029 bol proti jakobitom v Konštantínopole vedený cirkevný súd. Jakobitský patriarcha Ján VIII. bar Abdun bol exkomunikovaný a vyhnaný zo svojho sídla. O rok neskôr sa v Konštantínopole uskutočnila synoda zaoberajúca sa perzekúciou východných heretikov. Prenasledovanie pokračovalo aj za vlády Michala IV., keď nakoniec jakobitský patriarcha presídlil do arabských krajín.
Vernosť Macedónskej dynastii Alexios preukázal po tom, čo i napriek nesúhlasu oddal cisárovnú Zóé s Michalom IV. a to i napriek kánonickým obtiažam (šlo o druhé manželstvo cisárovnej Zóé). Počas vlády Michala IV. však Alexios takmer pre ambície cisárovho brata Ióanna Orfanotrofa stratil svoj úrad. Úrad si však udržal a ustál aj opakovanú snahu o zosadenie zo strany nového cisára Michala V. Námietky proti jeho nekánonickému nástupu na patriarchálny stolec totiž argumentačne podkopávali aj legitimitu samotných cisárov, ktorých patriarcha korunoval a mnohých metropolitov v ríši, ktorých dosadil. V roku 1042 Alexios stál v centre ľudového povstania, ktoré zbavilo trónu neobľúbeného Michala V. a dosadilo na byzantský trón cisárovné sestry Zóé a Theodoru. Druhýkrát Alexios v cirkevných manželských prekážkach cisárovnej Zóé ustúpil pri jej v poradí už treťom manželstve s Konštantínom IX. Monomachom. V minulosti naopak východná cirkev tretie manželstvo zakázala (Lev VI.). Alexios zomrel 20. februára 1043 v Konštantínopole. Údajne po sebe zanechal značné bohatstvo v zlate, ktoré si privlastnil Konštantín Monomachos.

</doc>
<doc id="640742" url="https://sk.wikipedia.org/wiki?curid=640742" title="Ludvík Svoboda (1929)">
Ludvík Svoboda (1929)

Ludvík Svoboda (* 26. júl 1929) bol česko-slovenský (národnosťou český) komunistický politik, profesiou nástrojár, ktorý pôsobil ako poslanec Národného zhromaždenia (NZ; 19601968) a poslanec Snemovne ľudu Federálneho zhromaždenia (SĽ FZ; 19691971). Spočiatku vystupoval ako bezpartajný politik, následne ako člen Komunistickej strany Československa (KSČ).
Do NZ bol menovaný ako zástupca za Stredočeský kraj. Bol členom priemyselného výboru a ako člen dočasného výboru pre prerokovanie návrhu ústavy Československej socialistickej republiky (ČSSR) sa podieľal na príprave tzv. socialistickej ústavy (1960). V roku 1964 do NZ zasadol už ako člen KSČ a pôsobil ako člen parlamentného výboru pre potravinársky a spotrebný priemysel, miestne hospodárstvo a služby, obchod a spoje až do konca svojho funkčného obdobia v roku 1968.
Po federalizácii ČSSR (pozri ústavný zákon o československej federácii) bol od 1. januára 1969 do 25. novembra 1971 poslancom Českej národnej rady a SĽ FZ za volebný obvod Benešov, no v júli 1971 sa vzdal poslaneckého mandátu.

</doc>
<doc id="640748" url="https://sk.wikipedia.org/wiki?curid=640748" title="Ján I. (Byzantská ríša)">
Ján I. (Byzantská ríša)

Ján I. Tzimiskes (iné mená pozri nižšie; * okolo 925, Chozana, Arménsko† 10. január 976, Konštantínopol) bol byzantský cisár v rokoch 969 až 976. Podobne ako predchádzajúci cisár Nikefor II. patril k predstaviteľom vojenskej aristokracie. 
Pôvodne spojenec cisára Nikefora II., nakoniec pre rozpory s cisárom prešiel k jeho opozícii a stal sa milencom, cisárovnej Theofanó, s ktorej pomocou uskutočnil prevrat v noci z 10. na 11. decembra 969. Pre odpor konštantínopolského patriarchu Polyeukta svoju milenku - bývalú cisárovnú opustil a svoje postavenie legitimizoval svadbou s dcérou cisára Konštantína VII. Theodorou.
Ján bol pomerne úspešným panovníkom, vďaka ktorému sa Byzantská ríša opätovne rozšírila o územia v Bulharsku, v Sýrii a Palestíne. Bol taktiež zástancom zlepšovania vzťahov so západným cisárstvom a v roku 972 dohodol sobáš svojej netere Theofanó s následníkom rímsko-nemeckého trónu Otom II. Zomrel následkom zdravotných ťažkostí pravdepodobne na týfus. Objavujú sa i úvahy o možnej otrave.
Výzor.
Podľa dobových správ bol Tzimiskes muž menšej, ale dobre stavanej postavy s plavými vlasmi, červenkastou bradou a modrými očami. Pôsobil elegantne a hrdil sa smelým pohľadom. Pre svoj výzor a dobrú povesť bol veľmi obľúbený u žien a získal si aj priazeň cisárovnej Theofanó.
Život.
Tzimiskova vojenská kariéra.
Tzimiskes sa narodil niekedy okolo rokov 924/925. Podľa gréckeho historika Leva Diakona bolo jeho meno odvodené z arménskej verzie gréckeho slova "muzakites", ktoré znamená "malý postavou". Objavili sa však aj iné názory, podľa arménskeho historika Matúša z Edessy sa Tzimiskes narodil v arménskom regióne Chozana (arm. "Čmškacag)" odkiaľ niektorí odvodzovali jeho prezývku. Iné názory jeho prezývku odvodzovali z arménskeho "chmuškik", čo v preklade znamená "červená topánka". Tzimiskes bol synom nemenovaného aristokrata z rodu Kurkuovcov a sestry neskoršieho cisára Nikefora II. Fóku. Obe rodiny patrili k významným kapadóckym rodom a z ich radov pochádzalo viacero skvelých generálov. V mladosti si Ján navyše zobral Máriu z ďalšieho vplyvného rodu Sklerovcov. Mária zomrela ešte pred Tzimiskovým nástupom na trón a z manželstva nevzišli ani žiadne deti.
Už v mladosti šiel Tzimiskes v stopách členov svojej rodiny a stal sa veliteľom v armáde. Ešte pred tým, než dovŕšil dvadsiaty piaty rok života sa stal stratégom anatólskej thémy, kde sa prejavil ako schopný vodca proti arabským (abbásovským) nájazdom. Počas vojen bojoval po boku svojho strýka a neskoršieho byzantského cisára Nikefora II. Medzi vojakmi bol podľa dobových správ obľúbený a v bojoch získal na popularite aj medzi ľudom.
Po smrti cisára Romana II. v roku 963 stál po boku svojho strýka Nikefora II., ktorý sa stal novým cisárom. V jeho službách ďalej bojoval na východnej fronte za byzantské záujmy, avšak pre intrigy sa dostal do nemilosti a pre akýsi incident bol odsunutý z významných pozícií a žil na svojom statku. Kým Tzimiskes si však svoju popularitu udržal, názory na hrdinského bojovníka Nikefora II. postupne opadávali a začala sa proti nemu tvoriť opozícia zoskupená okolo cisárovnej Theofanó a Michaela Burtza a Jána Tzimiska.
Nástup na trón.
Situácia sa pre Tzimiska a jeho prívržencov zmenila začiatkom decembra 969, keď bol sprisahancami pripravený plán na Nikeforovu vraždu. Do ženskej časti cisárskeho paláca sa v prestrojení za ženy ukrylo niekoľko sprisahancov. V noci z 10. na 11. decembra bol Tzimiskes v koši na lane z lode v Zlatom rohu vytiahnutý do Bukoleonského paláca a za pomoci cisárovnej Theofanó sa mu a ich komplicom podarilo dostať i do obvykle zamknutých cisárskych komnát. Podľa kroniky Leva Diakona, ktorý komplot podrobne opísal boli útočníci prekvapení, že našli cisárovu posteľ prázdnu, avšak vďaka pomoci palácového eunucha zistili, že hermeticky zbožný cisár spáva v kúte svojej komnaty. Cisár sa ešte stihol zobudiť, avšak útočiaci sprisahanci ho rýchlo a brutálne zavraždili. Keď do komnaty prišli vojaci, vďaka podpore cisárovnej Theofanó nebol Tzimiskes potrestaný, ale prehlásený cisárom.
Proti novému cisárovi sa ale postavil patriarcha Polyeuktos, ktorý Tzimiskovi zakázal vstup do Chrámu Božej Múdrosti, pokiaľ nepotrestá vinníkov, nezapudí nevernú cisárovnú a nevykoná pokánie. Tzimiskes neváhal s udaním a popravou svojich bývalých prívržencov a s vyhnaním Theofanó na Princove ostrovy do kláštora v Proti a neskôr dokonca do Arménska. Sám následne učinil pokánie tým, že bohato obdaroval cirkev a kláštorom (najmä Veľkej Lavre).
Okrem pokánia Tzimiskes svoju vládu posvätil sobášom s Theodorou, dcérou Konštantína VII., čím sa dostal do rodiny vládnucej dynastie. Hoci Tzimiskes vládol samostatne, oficiálne bol len spoluvládcom maloletých cisárov Bazila II. a Konštantína VIII.
Vojny na Balkáne a v arabských krajinách.
Vláda Nikefora II. zanechala Tzimiskovi viacero horúcich problémov, ktoré bolo potrebné vyriešiť. Medzi nimi najmä nepokoje na Balkáne, kde sa bývalého bulharského územia so sídlom v Malej Preslave ujali Rusi na čele s kniežaťom Sviatoslavom. Ruský knieža hodlal využiť vnútorné oslabenie ríše a už na jar v roku 970 spolu s pečenežskými a maďarskými hordami vtrhol s vyše tridsaťtisícovou armádou do okolia Filippopola (Plovdivu) a nebál sa pokračovať v ťažení ďalej na Konštantínopol. Tzimiskes sa so Svjatoslavom pokúsil vyjednávať, avšak ten mier nehľadal a od Byzancie požadoval nepredstaviteľnú pohľadávku - odstúpenie všetkých európskych území vrátane hlavného mesta.
Tzimiskes práve potlačoval povstanie povstanie Barda Fóku, ktorý sa v Kapadócii na rodinných pozemkoch prehlásil za cisára a chystal útok na Tzimiska. Proti Rusom preto postavil menšie vojsko na čele s Bardom Sklerom. Skúsený generál dokázal ruské oddiely i napriek ich početnej prevahe pri Arkadiopole v marci 970 poraziť a dokonca vstúpiť na ich územie v Bulharsku. V roku 971, po porazení povstania, sa proti Rusom vypravil sám Tzimiskes. Poľahky dobyl bývalé hlavné mesto bulharskej ríše Preslav a oslobodil zajatého bulharského cára Borisa II. Na Tzimiskovu stranu sa vďaka uznaniu cára Borisa za vládcu Bulharov a diplomatickým ústupkom pridali aj bulharskí bojari. Posledný ruský vzdor byzantské vojská po ťažkých bojoch zlomili v riečnom prístave Dorostolon (dnešná Silistra). Byzantínci víťazstvo nad nepriateľstvom pripočítali ochrane svätého Theodora Stratelata a mesto bolo dočasne premenované na Theodoropolis.
Porážka bola pre ruské kniežatstvo zdrvujúca. Rusi sa museli nastálo stiahnuť z Bulharska a zaviazať sa chrániť byzantské záujmy na Kryme. Východné Bulharsko bolo znovu pripojené k ríši. Naopak, Byzantská ríša Kyjevčanom sľúbila, že Rusi budú smieť naďalej slobodne obchodovať v Konštantínopole. Tragédia ruskej prehry bola následne posilnená tým, že ustupujúce vojsko bolo pri Dnepri na ceste domov pobité Pečenehmi. Bitku neprežil ani Sviatoslav a Pečenehovia z jeho lebky urobili pohár podobne, ako kedysi bulharský panovník Krum z hlavy Nikefora I.
Po vyhnaní Rusov z Balkánu Tzimiskes nemusel brať ohľady na predtým oslobodeného cára Borisa II. Cár bol verejne zbavený moci a internovaný v Konštantínopole. Tzimiskes taktiež zrušil bulharský autokefálny patriarchát a územie Bulharska zveril pod jurisdikciu konštantínopolského patriarchu. Do dobytých bulharských krajín boli po ruskej porážke následne presídlené paulikánske spoločenstvá z východnej Anatólie, ktoré boli považované za arabských spojencov.
Po upokojení situácie na Balkáne sa Tzimiskes orientoval na situáciu na východe. Už v roku 970 "stratopedarcha" Peter Fókas podriadil Byzancii dobytím Antiochie a Aleppa miestny emirát. Pozitívnu situáciu však zvrátili Fátimovci, ktorí sa krátko pred tým zmocnili Egypta a Palestíny. Už v roku 971 obsadili Antiochiu a problém sa objavil aj v Arménii, kde hrozilo zjednotenie znepriatelených aristokratov proti Byzancii pod vládou Ašota III. Tzimiskovi sa s arménskym kráľom ale podarilo uzavrieť spojenectvo a posilnený s desaťtisícovou arménskou podporou vtrhol do hornej Mezopotámie, kde dobyl mestá Amida, Martyropolis a Nisibis. Pred postupom na Mosul a Bagdad však Tzimiska odradilo prípadné zlé zásobovanie i nebezpečestvo arabského útoku zo Sýrie. 
Do konca roku 975 následne obsadil Emessu, Baalbek i Damask, odkiaľ vtrhol do Galileje. Z rúk moslimov oslobodil Nazaret a Tiberias, avšak pred ďalším postupom na Jeruzalem potreboval obsadiť vyššie položené prístavné mestá, z ktorých mu hrozil nečakaný arabský útok. Okrem Tripolisu preto Tzimiskes opanoval Akre, Bejrút, Sidon a ďalšie bohaté levantské prístavy. Hranice Byzantskej ríše sa tak posunuli o stovky kilometrov na východ, avšak trvalú nadvládu nad arabským pohraničím nepriniesli. 
Na zimu 976 sa Tzimiskes chcel z výpravy vrátiť do Konštantínopolu, avšak už na svojej ceste ochorel, pravdepodobne na týfus a 10. januára 976 zomrel. Niektorí historici jeho smrť prikladali dvorským úkladom eunucha Bazila Lakapena a uvažovali i o Tzimiskovej možnej otrave. Novými cisármi sa tak po takmer dvoch desaťročiach mlčanlivej spoluvlády v úzadí (i keď spočiatku ešte pod taktovkou dvorských eunuchov) mohli ujať bratia Bazil II. a Konštantín VIII.
Vnútorná a mierová politika.
Tzimiskes bol podporovateľom cirkvi, ktorej pri svojom nástupe ako pokánie uštedril bohaté donácie. V roku 970 vydal zlatú bulu ("chrysobulu"), ktorá bola oficiálnou zakladacou listinou kláštornej komunity na hore Athos. Reskriptami ("sigillia") z rokov 974 a 975 taktiež zrušil Nikeforove zákony proti donáciám cirkevným inštitúciam.
Tzimiskovi sa taktiež podarilo uzmieriť sa so západným cisárstvom. Po vyjednávaniach bola v roku 972 na západ ako budúca manželka Ota II. vyslaná Tzimiskova neter Theofanó a ríše sa dohodli na udržaní "statusu quo" v Itálii.

</doc>
<doc id="640750" url="https://sk.wikipedia.org/wiki?curid=640750" title="Ján I. Tzimiskés">
Ján I. Tzimiskés



</doc>
<doc id="640751" url="https://sk.wikipedia.org/wiki?curid=640751" title="Ján I. Tzimiskes">
Ján I. Tzimiskes



</doc>
<doc id="640752" url="https://sk.wikipedia.org/wiki?curid=640752" title="Ján I. Cimiskes">
Ján I. Cimiskes



</doc>
<doc id="640762" url="https://sk.wikipedia.org/wiki?curid=640762" title="Hasičská stanica Košice">
Hasičská stanica Košice



</doc>
<doc id="640767" url="https://sk.wikipedia.org/wiki?curid=640767" title="HaZZ">
HaZZ



</doc>
<doc id="640768" url="https://sk.wikipedia.org/wiki?curid=640768" title="Vysoká škola zemědělská v Brně">
Vysoká škola zemědělská v Brně



</doc>
<doc id="640769" url="https://sk.wikipedia.org/wiki?curid=640769" title="Pavol Nereča">
Pavol Nereča

Plk. Ing. Pavol Nereča (* 21. február 1971, Nové Zámky) je slovenský hasič a riadiaci pracovník v oblasti požiarnej ochrany, ktorý od 27. augusta 2019 pôsobí vo funkcii prezidenta Hasičského a záchranného zboru (HaZZ).
Život.
V rokoch 19851989 absolvoval štúdium na Vojenskej strednej odbornej škole oznamovacej techniky v Novom Meste nad Váhom. Po vyštudovaní pracoval ako požiarnik (19901991) a následne ako starší požiarnik (19921996) na Okresnej správe zboru požiarnej ochrany v Nitre. V nadchádzajúcich dvoch rokoch pôsobil ako operačný dôstojník odboru požiarnej ochrany Krajského úradu v Nitre a v rokoch 19982001 zastával funkciu náčelníka oddelenia operatívno-technického príslušného odboru. Zároveň v rokoch 19962001 vyštudoval odbor riadenie v poľnohospodárstve so študijnou špecializáciou na krízový manažment na Slovenskej poľnohospodárskej univerzite v Nitre. V rokoch 20012010 bol vedúcim oddelenia operatívno-technického Krajského riaditeľstva (KR) HaZZ v Nitre a jeho právnych predchodcov. 1. októbra 2010 bol vymenovaný do funkcie riaditeľa KR HaZZ v Nitre. 27. augusta 2019 ho ministerka vnútra Denisa Saková vymenovala do funkcie prezidenta HaZZ, čím nahradil gen. Alexandra Nejedlého, ktorý bol prezidentom od 1. mája 2012 do odchodu z funkcie na vlastnú žiadosť 26. augusta 2019.

</doc>
<doc id="640773" url="https://sk.wikipedia.org/wiki?curid=640773" title="Kronštadt Orion">
Kronštadt Orion

Orion je ruské bezpilotné lietadlo, ktoré je určené na prieskum, hliadkovanie a vzdušné vyhodnotenie výsledkov útoku.
Vznik a vývoj.
Počiatky systému Orion siahajú do októbra 2011, kedy ruské ministerstvo obrany podpísalo zmluvu s firmou Tranzas (dnes Kronštadt). Predmetom zmluvy bola realizácia vývojových prác v rámci projektu Inochodec, ktorého cieľom bolo vytvoriť prieskumný bezposádkový vzdušný systém s hmotnosťou asi 1 tony. Hlavným konštruktérom Orionu je Nikolaj Dolženkov, ktorý v rokoch 1980 až 2009 pracoval v OKB Jakovleva. Tu sa podieľal na vývoji cvičného lietadla Jak-130.
Letové skúšky prvého prototypu Orion sa začali na jar roku 2016. Dňa 16.11.2019 sa počas skúšobného letu prototyp s palubným číslom 05 zrútil v blízkosti bytového domu v dedine Listvjanka (riazaňský región). Predpokladaným dôvodom havárie bolo zlyhanie techniky. Problémy s dronom údajne začali ešte pred pristátím na letisku Protasovo a vedľajším faktorom mohol byť bočný vietor. Nemenovaný zdroj uviedol, že podobný incident sa predtým vyskytol v neďalekej dedine Salkovo. Vtedy sa Orion údajne zrútil do záhrady.
Od apríla 2020 prebiehajú štátne skúšky bezposádkového systému Orion, ktoré by mali byť ukončené do konca tohto roku. Následne sa môže sa spustiť sériová výroba. Podľa neoverených informácií sa náklady na vývoj systému zatiaľ vyšplhali na 5 miliárd rubľov.
Konštrukcia.
Systém Orion pozostáva z 3 – 6 bezposádkových lietadiel, systému automatického vzletu a pristátia, pozemnej riadiacej stanice a letiskového technického vybavenia. Dodávka prvého systému armáde je naplánovaná na rok 2019.
Trup Orionu je celý vyhotovený z kompozitných materiálov na báze uhlíka. Rozmermi sa lietadlo najviac približuje americkému dronu MQ-1 Predator. Dĺžka ruského stroja je , výška a rozpätie krídel .
Prototyp poháňa rakúsky motor Rotax 914 s výkonom 115 koní. Sériovo vyrábané lietadlá by mali byť vybavené motorom APD-100/120 od ruskej firmy Agat.
Maximálna vzletová hmotnosť dronu je , pričom maximálne užitočné zaťaženie predstavuje . Orion letí rýchlosťou až /h a jeho dostup je približne . Pri štandardnom užitočnom zaťažení () dokáže hliadkovať až 24 hodín. Pracovníci pozemnej riadiacej stanice môžu ovládať lietadlo prostredníctvom rádiostanice na vzdialenosť .
Lietadlo je vybavené prieskumným a zameriavacím systémom MOES s hmotnosťou . Systém pozostáva z dvoch infračervených kamier, jednej TV kamery a laserového diaľkomera/značkovača.
Používatelia.
 Rusko

</doc>
<doc id="640780" url="https://sk.wikipedia.org/wiki?curid=640780" title="Nemocnice na kraji města - nové osudy">
Nemocnice na kraji města - nové osudy



</doc>
<doc id="640781" url="https://sk.wikipedia.org/wiki?curid=640781" title="Hasičská stanica v Košiciach">
Hasičská stanica v Košiciach

Hasičská stanica v Košiciach môže byť:

</doc>
<doc id="640783" url="https://sk.wikipedia.org/wiki?curid=640783" title="Čínska republika (1912 – 1949)">
Čínska republika (1912 – 1949)

Čínska republika (ČR) alebo jednoducho Čína bola suverénnym štátom so sídlom na pevninskej Číne v rokoch 1912 až 1949 pred presťahovaním vlády Čínskej republiky na Taiwan, kde sídli dodnes. ČR vznikla 1. januára 1912 počas Sinchajskej revolúcie proti dynastii Čching, čím sa skončila cisárska história Číny. Vláda ČR bola riadená Kuomintangom (KMT; Čínska nacionalistická strana) ako štátom jednej strany so sídlom v Nankingu od roku 1927 až do jej úteku na Tchaj-pej 7. decembra 1949 po faktickej porážke KMT Čínskou komunistickou stranou (ČKS) v čínskej občianskej vojne. Čínska ľudová republika (ČĽR) pod vedením ČKS vznikla v pevninskej Číne po jej oficiálnom vyhlásení 1. októbra 1949, zatiaľ čo ČR si ponechala faktickú kontrolu nad Taiwanskou oblasťou ("slobodná oblasť"), pričom politický štatút Taiwanu zostáva dodnes predmetom sporu.
ČR bola oficiálne vyhlásená 1. januára 1912, predtým ako 12. februára 1912 abdikoval cisár dynastie Čching Pchu-i. Sunjatsen, zakladateľ ČR a dočasný prezident, pôsobil v tejto funkcii len krátko, než ju odovzdal Jüan Š’-kchajovi, vodcovi Beiyangskej armády. Jüan sa rýchlo stal autoritatívnym a využíval svoju vojenskú moc na kontrolu administratívy, ktorá sa následne stala známou ako "vláda Beiyang". Dokonca sa pokúsil nahradiť republiku vlastnou cisárskou dynastiou, kým ho ľudové nepokoje nedonútili ustúpiť. Keď v roku 1916 zomrel, krajina sa rozdrobila medzi rôznych miestnych veliteľov Beiyangskej armády. Tým sa začala éra vojvodcovských konfliktov medzi súperiacimi vojvodcovskými klikami. Najmocnejšie z týchto klík, najmä kliky Č'-li a Feng-tchien, občas využili svoju kontrolu nad Pekingom na uplatnenie nárokov na správu celej republiky.
Medzitým sa nacionalistická KMT pod Sunjatsenovým vedením viackrát pokúsila vytvoriť konkurenčnú národnú vládu v Kantone. Sunjatsenovi sa nakoniec podarilo obsadiť Kanton s pomocou zbraní, finančných prostriedkov a poradcov zo Sovietskeho zväzu. Podmienkou sovietskej podpory bolo, že KMT vytvorila s ČKS "Prvý zjednotený front". Členovia ČKS sa pridali ku KMT a obe strany spolupracovali na vybudovaní revolučnej základne v Kantone. Sunjatsen plánoval využiť túto základňu na začatie vojenskej kampane na sever a zjednotenie zvyšku Číny. Jeho smrť v roku 1925 urýchlila boj o moc, ktorý nakoniec vyústil do nástupu generála Čankajška do čela KMT. Vďaka strategickým spojenectvám s vojenskými veliteľmi a pomoci sovietskych vojenských poradcov mohol Čankajšek viesť úspešný "Severný pochod". V roku 1927 sa Čangajšek cítil dostatočne bezpečne na to, aby ukončil spojenectvo so Sovietskym zväzom a vyčistil KMT od komunistov. V roku 1928 posledný veľký nezávislý vojvodca prisľúbil vernosť nacionalistickej vláde KMT v Nankingu.
Počas nasledujúcich desiatich rokov vlády Čankajška síce nastala relatívna prosperita, ale Čínska republika bola naďalej destabilizovaná čínskou občianskou vojnou, povstaniami spojencov KMT a neustálymi územnými zásahmi Japonska. Hoci ČKS bola čistkami značne poškodená, postupne obnovila svoju silu tým, že sa zamerala na organizovanie roľníkov na vidieku. Vojenskí náčelníci, ktorým sa nepáčili Čankajšekove pokusy odobrať im autonómiu a začleniť ich vojenské jednotky do Národnej revolučnej armády, opakovane viedli ničivé povstania, z ktorých najvýznamnejšia bola vojna na centrálnych rovinách. V roku 1931 vtrhli do Mandžuska Japonci. Pokračovali v sérii menších územných vpádov až do roku 1937, keď začali inváziu do Číny v plnom rozsahu.
Druhá svetová vojna zdevastovala Čínu a spôsobila obrovské straty na životoch a materiálne škody. Vojna medzi Čínou a Japonskom pokračovala až do kapitulácie Japonska na konci druhej svetovej vojny v roku 1945, čo viedlo k tomu, že Taiwan sa dostal pod čínsku správu. Po skončení druhej svetovej vojny sa obnovila občianska vojna medzi oblasťami oslobodenými KMT a oblasťami oslobodenými ČKS. Ľudovej oslobodzovacej armáde ČKS sa podarilo poraziť väčšiu a lepšie vyzbrojenú Národnú revolučnú armádu vďaka lepšej vojenskej taktike a korupcii vedenia ČR. V roku 1949 ČR opakovane presúvala svoje hlavné mesto, aby sa vyhla postupu komunistov - najprv do Kantonu, potom do Čunkingu, Čcheng-tu a nakoniec do Tchaj-peja. V októbri 1949 ČKS založila ČĽR. Zvyšky vlády KMT sa v pevninskej Číne udržali až do konca roku 1951.
Čínska republika bola zakladajúcim členom Ligy národov a neskôr Organizácie Spojených národov (vrátane jej kresla v Bezpečnostnej rade), kde bola členom až do roku 1971, keď jej členstvo prevzala ČĽR. Bola tiež členom Svetovej poštovej únie a Medzinárodného olympijského výboru. S počtom obyvateľov 541 miliónov v roku 1949 bola najľudnatejšou krajinou sveta. Rozprestierala sa na 11,4 milióna km2 nárokovaného územia a "de iure" ju tvorilo 35 provincií, 1 osobitná administratívna oblasť, 2 regióny, 12 osobitných obcí, 14 líg a 4 osobitné prápory.
Dejiny.
Dňa 1. januára 1912 bola v Nankingu slávnostne vyhlásená Čínska republika. Jej prvým prezidentom sa stal Sunjatsen z vtedy jednotného hnutia Kuomintang, ale čoskoro bol bývalým generálom dynastie Čching, Jüan Š’-kchajom, donútený k odstúpeniu. Generál sa sám stal prezidentom a neskôr sa dokonca pokúsil obnoviť cisárstvo, čím vyvolal veľký odpor medzi verejnosťou, ktorá stále mala v živej pamäti mandžuskú nadvládu. Jeho pokus skončil neúspešne a krátko na to zomrel prirodzenou smrťou. Po jeho smrti bola Čína politicky rozdelená. Pekinská vláda bola síce medzinárodne uznaná, ale prakticky bezmocná, čo viedlo k tomu, že vojenskí vodcovia získavali vo svojich oblastiach prakticky neobmedzenú moc.
V roku 1920 sa Kuomintangu pod vedením Čankajška podarilo znovuzjednotiť Čínu a pod zámienkou prechodu krajiny v demokratický štát zaviesť politiku jednej strany.
Druhá svetová vojna donútila komunistov a nacionalistov k spolupráci. Čína bola síce víťaznou mocnosťou druhej svetovej vojny, ale tiež bola finančne vyčerpaná. Ďalšie komunisticko-nacionalistické rozpory mali za následok obnovenie vojnou prerušenej občianskej vojny. Z tej vyšli víťazne komunisti a kontrolujúc väčšinu územia Číny vyhlásili 1. októbra 1949 v Pekingu Čínsku ľudovú republiku, pričom vláda pôvodnej Čínskej republiky sa 7. decembra stiahla na ostrov Taiwan.

</doc>
<doc id="640786" url="https://sk.wikipedia.org/wiki?curid=640786" title="Izrael (rozlišovacia stránka)">
Izrael (rozlišovacia stránka)

Izrael () môže byť:

</doc>
<doc id="640787" url="https://sk.wikipedia.org/wiki?curid=640787" title="Israel">
Israel

Israel môže byť:

</doc>
<doc id="640792" url="https://sk.wikipedia.org/wiki?curid=640792" title="Bonaventura">
Bonaventura



</doc>
<doc id="640796" url="https://sk.wikipedia.org/wiki?curid=640796" title="Židovský cintorín v Znojme">
Židovský cintorín v Znojme

Židovský cintorín v Znojme sa nachádza na severe mesta, 2 km od centra a asi 200 m vpravo od križovatky Přímětickej a Únanovskej ulice, po ľavej strane Únanovskej ulice. Jeho areál má rozlohu 6067 m2.
Cintorín, v poradí už druhý, bol založený roku 1868 a v roku 1869 sem boli prenesené ostatky nájdené na mieste stredovekého židovského cintorína. Túto skutočnosť pripomína veľký obelisk uprostred areálu. Stredoveký cintorín sa nachádzal južne od Námestia Svobody. Po vypovedaní Židov zanikol, ale v rokoch 1804 a 1929 sa po ňom našli náhrobky zo 14. storočia. Okrem obelisku sa na novom cintoríne zachovalo viac než 100 náhrobných kameňov, pričom najmladšie z nich pochádzajú z doby pred a tesne po 2. svetovej vojne, kedy sa na mieste konali posledné pohreby. Obradná sieň cintorína bola zbúraná nacistami.
Židia žili v Znojme už pred rokom 1330, v roku 1454 však boli odtiaľ vyhnaní. V rokoch |18481858 bolo židovské osídlenie obnovené. Znojemská židovská komunita prestala existovať v roku 1938.

</doc>
<doc id="640799" url="https://sk.wikipedia.org/wiki?curid=640799" title="Železničná stanica Plešivec">
Železničná stanica Plešivec

Železničná stanica Plešivec je železničná stanica v Plešivci. Nachádza sa na neelektrifikovanej hlavnej trati Zvolen – Košice z ktorej odbočujú trate Plešivec – Muráň a Plešivec – Slavošovce.
Doprava.
Stanica obsahuje 10 dopravných, 3 manipulačné, 4 odstavné a 1 ostatnú koľaj. Na stanici nie je osobná pokladňa ZSSK. Na stanici sa nachádza výkonné pracovisko sekcie riadenia dopravy Oblastného riaditeľstva Košice Železníc Slovenskej republiky.

</doc>
<doc id="640800" url="https://sk.wikipedia.org/wiki?curid=640800" title="Železničná stanica Starý Smokovec">
Železničná stanica Starý Smokovec

Železničná stanica Starý Smokovec je železničná stanica vo Vysokých Tatrách, v mestskej časti Starý Smokovec. Nachádza sa na trati Poprad-Tatry – Starý Smokovec – Štrbské Pleso z ktorej odbočuje trať Starý Smokovec – Tatranská Lomnica. Rozchod koľají v stanici je 1 000 mm. Stanica je elektrifikovaná jednosmernou sústavou 1,5 kV
Doprava.
Stanica obsahuje 4 dopravné koľaje. Na stanici je osobná pokladňa ZSSK vybavená systémom KVC. Na stanici sa nachádza výkonné pracovisko sekcie riadenia dopravy Oblastného riaditeľstva Košice Železníc Slovenskej republiky.

</doc>
<doc id="640803" url="https://sk.wikipedia.org/wiki?curid=640803" title="Loutérion">
Loutérion

Loutérion alebo lutérion () je typ starogréckej nádoby.
Loutérion, zväčša väčšia plytká okrúhla nádoba na vodu (zriedka aj štvorcová) s dvomi vertikálnymi alebo horizontálnymi uchami (niekedy aj bez úch, s výtokovým otvorom a na podstavci), slúžil na ohrev vody do kúpeľa, na bežné umývanie ale i na rituálne účely (pri pohrebných obradoch, napr. na umývanie tela zosnulého). Mohol byť vyrobený s hliny, kameňa či kovu.
Francúzski archeológovia Jean-Louis Durand a François Lissarrague si na atických čiernofigúrových a červenofigúrových keramických vázach všimli celý rad významov loutérionu, predovšetkým vo svete rituálu. Poukazujú na to, že na niekoľkých vázach je loutérion zobrazený v spojitosti s hermovkou, na iných sú zobrazení muži stojaci okolo loutérionu, zjavne prevádzajúci nejaký rituál.

</doc>
<doc id="640804" url="https://sk.wikipedia.org/wiki?curid=640804" title="Lutérion">
Lutérion



</doc>
<doc id="640808" url="https://sk.wikipedia.org/wiki?curid=640808" title="Vlečné vozy Graz série 60 – 71 (Brno)">
Vlečné vozy Graz série 60 – 71 (Brno)



</doc>
<doc id="640809" url="https://sk.wikipedia.org/wiki?curid=640809" title="Vlečný vozeň q2">
Vlečný vozeň q2

Vlečný vozeň typu q2 je typom dvojnápravového obojsmerného vlečného vozňa, ktorý bol vyrábaný vo vagónke Grazer Waggon- &amp; Maschinen-Fabriks-Aktiengesellschaft pre Novú viedenskú električkovú spoločnosť ("Neue Wiener Tramwaygesellschaft") v 80. rokoch 19. storočia.
Dejiny.
V roku 1865 bola sprevádzkovaná vo Viedni Konská električková dráha. V priebehu rokov 18651883 postupne začalo využívať električkovú dopravu čím ďalej viac ľudí, a preto sa vozový park musel tomu prispôsobiť a rozšíriť. Tesne pred zavedením parnej električky v roku 1883 bola objednaná séria pätnástich úplne nových vozňov konskej dráhy u vagónky Graz, ktorá pre túto dodávku vyvinula typ q2. Tieto vozne značne rozšírili vozový park a krátko po dodávke je prevzala parná trakcia.
Konštrukcia.
Išlo o vlečné vozne uzavretej konštrukcie, alebo tzv. „zimné vozne“, ktoré mali karosériu zloženú z rámu zhotovenom z oceľových profilov a na ňom usadené drevené kostry, ktoré boli zvonku oplechované. Plošiny vozňa boli otvorené, kočiš (a neskôr sprievodcovia) tak bol vystavený nepriaznivému počasiu (dážď, zima, rozvírený prach), od salónu pre cestujúcich boli oddelené presklenými drevenými zástenami s dverami uprostred a uzatvárali sa mrežovými. Plošiny vozňa boli otvorené, od salónu pre cestujúcich boli oddelené presklenými drevenými zástenami s dverami uprostred a uzatvárali sa mrežovými zábradliami. Strecha bola tvorená drevenými palubovkami pokrytými plátnom. Vozne boli vybavené ručnou núdzovou brzdou a vtedy zvyčajne používanými tanierovými spriahadlami. Pojazd tvoril dvojnápravový nitovaný podvozok.
Dodávky.
Medzi rokmi 18811884 bolo vyrobených celkom 15 vozňov Graz typu q2.
Prevádzka.
Viedeň.
Viedenský dopravný podnik u vagónky Graz objednal sériu 15 vozňov. Po ich dodaní boli označené evidenčnými číslami 1231 – 1245. Vozne boli sprevádzkované ešte za konskej električky, od roku 1883 už boli prevádzkované s parnými lokomotívami. Po zavedení elektrickej električky boli vozne v rokoch 1905 – 1906 upravené pre prevádzku s elektrickými vozy, a to tak, že im boli dosadené zásuvky pre elektrický prúd a stropné osvetlenie. Väčšina vozňov bola odstavená už v roku 1914 okrem osobných vozňov 1243 – 1245, ktoré jazdili o tri roky dlhšie. Vozne vyradené v roku 1914 odkúpil DP Brno a 2 vozne ev. č. 1243 – 1244 vyradené v roku 1917 odkúpil dopravný podnik v Grazi. Posledný vozeň ev. č. 1245 bol prestavaný.
Brno.
Pred prvou svetovou vojnou sa Spoločnosť brnianskych elektrických pouličných dráh snažila rozširovať vozový park elektrickej električky. Po vypuknutí vojny v roku 1914 všetky podniky museli prerušiť existujúcu výrobu a zameriavať sa len na ťažký priemysel, čo značne skomplikovalo rozširovanie brnianskej električky. Ako núdzové riešenie boli zakúpené ojazdené vozne radu CMG ev. č. 1600 – 1609 a vlečné vozne typu q2. Tie v Brne získali nové evidenčné čísla 101 – 112. Po skúškach v júli 1915 bolo rozhodnuté, že vozne q2 smie byť v prevádzke v súpravách MV + q2 (bolo povolené až 5 vozňov q2 za motorovým vozňom), alebo vo trojvozňovej súprave výhradne ako posledný MV+VV+q2, a to kvôli brzdám, ktoré tomuto typu chýbali, a preto musel byť za motorovým vozňom vždy vlečný vozeň s priebežnými brzdami. Päťvozňové vlaky boli vypravované menej často, napr. z Královho Poľa k Ústrednému cintorínu na Dušičky (vtedy 1. novembra), či z Královho Poľa do Pisárok v nedele a sviatky. Vozne typu q2 sa v prevádzke udržali do roku 1920, kedy boli hromadne vyradené a zošrotované kvôli dodávke desiatich nových vlečných vozňov typu m ev. č. 201 – 210 pôvodne určených pre Viedeň. Do súčasnosti sa tak žiadny vozeň nezachoval.

</doc>
<doc id="640810" url="https://sk.wikipedia.org/wiki?curid=640810" title="Psí šport">
Psí šport



</doc>
<doc id="640811" url="https://sk.wikipedia.org/wiki?curid=640811" title="Kaprál">
Kaprál

Kaprál (z  &lt; "capo" „hlava; kto stojí na čele, vodca [vojenskej jednotky]“ + začiatočné "kapr-" asi z ) je poddôstojnícka vojenská hodnosť, ktorá sa vyskytovala v armádach niektorých štátov (pôvodne Taliansko, neskôr Francúzsko a Rímsko-nemecká ríša) od 17. storočia, pričom hierarchicky bola na úrovni desiatnika. V súčasnosti ide o hodnosť v Estónskych obranných silách (OR-2, t. j. ekvivalent slobodníka v Ozbrojených silách Slovenskej republiky), lotyšských Národných ozbrojených silách () a Ozbrojených silách Poľskej republiky (obe OR-3, tzn. ekvivalent slovenského desiatnika).
Zároveň ide o zastarané označenie hodnosti desiatnika.

</doc>
<doc id="640813" url="https://sk.wikipedia.org/wiki?curid=640813" title="Kaprál (rozlišovacia stránka)">
Kaprál (rozlišovacia stránka)

Kaprál môže byť:

</doc>
<doc id="640815" url="https://sk.wikipedia.org/wiki?curid=640815" title="Národné ozbrojené sily">
Národné ozbrojené sily

Národné ozbrojené sily môžu byť:

</doc>
<doc id="640817" url="https://sk.wikipedia.org/wiki?curid=640817" title="Fakulta masmediálnej komunikácie Univerzity sv. Cyrila a Metoda">
Fakulta masmediálnej komunikácie Univerzity sv. Cyrila a Metoda



</doc>
<doc id="640818" url="https://sk.wikipedia.org/wiki?curid=640818" title="Fakulta masmediálnej komunikácie Univerzity sv. Cyrila a Metoda v Trnave">
Fakulta masmediálnej komunikácie Univerzity sv. Cyrila a Metoda v Trnave

Fakulta masmediálnej komunikácie Univerzity sv. Cyrila a Metoda (skr. FMK UCM) je jednou z piatich fakúlt Univerzity sv. Cyrila a Metoda v Trnave. Vznikla 1. augusta 1997. Poskytuje vzdelanie na všetkých troch stupňoch vysokoškolského štúdia (bakalárske, magisterské, doktorandské).
Vedenie fakulty tvorí dekanka doc. PhDr. Ľudmila Čábyová, PhD. a prodekani Mgr. Peter Murár, PhD. (rozvoj a komunikácia s verejnosťou), Mgr. Dáša Franič, PhD. (kvalita a doktorandské štúdium), Mgr. Juliána Mináriková, PhD. (študentské otázky), prof. PhDr. Slavomír Gálik, PhD. (veda a výskum).
FMK UCM využíva priestory v rôznych častiach Trnavy - hlavnú budovu UCM na Námestí J. Herdu, Základnú školu v Jame na sídlisku Družba a budovu na Skladovej ulici.
Študijné programy.
Všetky študijné programy sú akreditované v zmysle Zákona č. 131/2002 Zb. o vysokých školách.
Vlastné médiá.
FMK UCM je známa aj tým, že poskytuje svojim študentom prax počas štúdia vo vlastných podmienkach. Na to využíva svoje médiá a tzv. kabinety. 

</doc>
<doc id="640819" url="https://sk.wikipedia.org/wiki?curid=640819" title="FMK UCM">
FMK UCM



</doc>
<doc id="640820" url="https://sk.wikipedia.org/wiki?curid=640820" title="Amschel Moses Rothschild">
Amschel Moses Rothschild

Amschel Moses Rothschild (* c. 1710† 6. október 1755) bol nemecký zmenárnik a obchodník s hodvábnymi látkami židovského pôvodu žijúci na "Judengasse", ktoré bolo Židovským getom vo vtedajšom slobodnom meste Frankfurt v Nemecku. Jeho syn Mayer Amschel Rothschild sa stal zakladateľom dynastie Rothschildovcov.
Narodil sa c. v roku 1710, jeho otcom bol Moses Kalman Rothschild (žijúci do 19. októbra 1735). Frankfurtské geto bolo založené v roku 1462 z intervencie cisára Frederika III; prví známi členovia rodiny žili na "Judengasse" číslo 69 v dome ktorý sa volá zum Rot(h)en Schild (po nemecky znamená "Roten Schild" „červený štít“ ale meno Rothschild znamená v jazyku jidiš „červený kabát“, vyskytuje sa na erbe). Isaak Elchanan Bacharach (žijúci do roku 1585) postavil túto budovu okolo roku 1567 a začal používať meno „Rothschild“, ktoré si jeho potomstvo ponechalo i keď sa presťahovali na číslo 188 do zadnej budovy nazývanej zur Pfanne (po nemecky „Pfanne“ znamená "Panvica") v roku 1664.
Amschel Moses Rothschild mal malý obchod, podľa daňového registra mal jeho majetok v roku 1749 hodnotu 1,375 guldenov. Oženil sa so Schönche Lechnich (žijúcou do 29. júna 1756). Mali spolu 8 detí. Synovia navštevovali Frankfurtský cheder, štvrtý syn Mayer Amschel Rothschild (17441812) išiel študovať na ješivu vo Fürthe ale skorá smrť rodičov ho donútila štúdium prerušiť. Mayer Amschel Rothschild sa stal zakladateľom medzinárodnej dynastie bankérov.
Amschel Moses Rothschild zomrel na epidémiu kiahní v gete vo Frankfurte v roku 1755. Bol pochovaný na cintoríne Frankfurt Battonstraße.

</doc>
<doc id="640823" url="https://sk.wikipedia.org/wiki?curid=640823" title="Husárik">
Husárik

Husárik môže byť:

</doc>
<doc id="640825" url="https://sk.wikipedia.org/wiki?curid=640825" title="Vlečný vozeň m">
Vlečný vozeň m

Vlečný vozeň typu m je typom dvojnápravového obojsmerného vlečného vozňa, ktorý bol vyrábaný vo vagónke Studénka pre Spoločné viedenské mestské pouličné dráhy ("Gemeinde Wien – Städtische Straßenbahnen") začiatkom 20. rokov 20. storočia.
Dejiny.
Po prvej svetovej vojne začali dopravné podniky v novovzniknutom Česko-Slovensku opravovať, modernizovať a rozširovať svoj vozňový park. Začiatkom 20. rokov 20. storočia sa električky predĺžili, čo viedlo k zvýšeniu ich kapacity. Vlečné vozne typu m boli objednané pôvodne pre viedenskú električkovú dopravu, kvôli početným zmenám po roku 1918 tieto vozne v roku 1920 výhodne zakúpila brnianska spoločnosť SBEPD.
Konštrukcia.
Išlo o vlečné vozne uzavretej konštrukcie, ktorých karoséria mala drevenú kostru, zvonku oplechovanú, usadenú na kovovom ráme z oceľových profilov. Strecha bola tvorená drevenými palubovkami. Vnútorné obloženie bolo drevené, salónne osvetlenie bolo žiarovkové, napájané z motorového vozňa. V interiéri sa nachádzali priečne latkové sedadlá v usporiadaní 2+1. Strecha bola hladká, vetranie zaisťovali malé výklopné vetracie okienka, umiestnené nad veľkými spúšťacími oknami, ktoré boli uchytené v drevených rámoch na oboch bočniciach. Vozne mali k dispozícii ručnú brzdu alebo elektromagnetickú solenoidovú brzdu. Pojazd tvoril dvojnápravový nitovaný podvozok.
Dodávky.
V roku 1920 bolo vyrobených celkom 10 vozňov tohto typu.
Prevádzka.
Tieto vlečné vozne boli zaradené do prevádzky 30. októbra 1920. Po ich sprevádzkovaní boli vyradné staré vlečné vozne typu q2. V prevádzke obsluhovali najmä linku č. 1, často spriahnuté s električkami CMg série 56 – 58 alebo s motorovými vozňami Graz série 59 – 73. V roku 1945 požiar vozovne Pisárky zničil vlečné vozne ev. č. 206, 208 a 210. V 50. rokoch prešli zvyšné vlečné vozy rekonštrukciou. Upravené vozne slúžili až do polovice 60. rokov 20. storočia, prevažne na linke č. 10. Po roku 1964 sa prestali plne využívať v prevádzke z dôvodu dodávok nových električiek typu Tatra T3 a následne boli v roku 1966 vyradené, pričom sa voz ev. č. 202 a budúci múzejný vozeň č. 205 odpredali a slúžili ako čakáreň, či sklad v JRD v prípade vozňa č. 205. Odtiaľ ho získalo Technické múzeum v Brne, ktoré ho zrenovovalo v roku 1973.

</doc>
<doc id="640831" url="https://sk.wikipedia.org/wiki?curid=640831" title="Bzová (prírodná pamiatka)">
Bzová (prírodná pamiatka)

Bzová je prírodná pamiatka, ktorá sa rozprestiera v okolí vrcholu kopca Bzová () nachádzajúca sa v Zlínskom kraji neďaleko obce Vlčková. Je súčasťou Prírodného parku Hostýnské vrchy. Vyhlásená bola roku 1987.
Stredom záujmu ochrany je lesný porast pralesovitého typu vo veku presahujúcom 160 rokov s charakteristickými drevinami pre vrcholovú časť Hostýnských vrchov. Predtým hojnejšie zastúpená jedľa biela takmer odumrela, zostali iba vyschnuté a padlé kmene. V podraste sa vyskytujú bežné druhy karpatskej kveteny a na spadnutých kmeňoch nachádza útočisko veľa druhov bezstavovcov, predovšetkým xylofágny hmyz. Bukový porast prirodzene omladzuje.
Oblasť, v ktorej sa chránené územie nachádza, bola a je veľmi intenzívne využívaná človekom, ako z hľadiska hospodárskeho, tak rekreačného. Bzová je jednou zo zastávok Náučného chodníka Lukov, ktorý sprevádza okolitou prírodou Hostýnských vrchov.
Lokalita.
Prírodná pamiatka spadá do Zlínskeho kraja, katastra obce Vlčková, od ktorej je vzdialená približne 2 km severozápadným smerom. Zaberá plochu 2,67 ha v nadmorskej výške 595 - 622 m. Celé územie patrí do juhozápadnej časti Hostýnských vrchov patriacich Hostýnsko-vsetínskej hornatine, do geomorfologickej subprovincie Vonkajších Západných Karpát. Kopec Bzová obklopuje hornatina s rozsiahlymi lesmi v okruhu niekoľkých desiatok kilometrov, avšak blízke okolie vrcholu je otvorené do voľnej krajiny a vystavené extrémnym poveternostným výkyvom. Juhovýchodným smerom sa okrem Vlčkovej nachádza dedina Lukov, Kašava a Držková vo vzdialenosti približne 2 km. Celá kopcovitá oblasť nie je poľnohospodársky príliš využívaná. Dominuje tu lesníctvo a chov dobytka.
História.
V tesnej blízkosti územia leží zrúcanina hradu Lukov, ktorého najstaršie časti pochádzajú zo 13. storočia. Oblasť prírodnej pamiatky a okolité lesy boli teda v minulosti hojne využívané na ťažbu dreva. So zánikom hradu hospodárenie neustalo, naopak došlo k intenzívnemu rozvoju vyvolanom valašskou kolonizáciou v 16. a 17. storočí. Aktívna lesnícka činnosť pokračuje v okolí dodnes. Teraz je les tvorený silným bukovým kmeňovým drevom vo veku cez 160 rokov. Územie o rozlohe 2,6761 ha bolo vyhlásené dňa 16. apríla 1987 Okresným národným výborom Gottwaldov ako Prírodná pamiatka, ktorej predmetom ochrany je Bukový prales s javorom horským a jedľou.
Prírodné pomery.
Geológia a pedológia.
Prírodná pamiatka je súčasťou geomorfologickej provincie Západné Karpaty, subprovincie Vonkajšie Západné Karpaty, oblasti Západné Beskydy, celku Hostýnsko-vsetínská hornatina. Geologickým podkladom Bzovej a priľahlého okolia je magurský flyš, tvorený prevažne paleogénnymi flyšovými pieskovcami ráztockých vrstiev soláňského súvrstvia. Naprieč, zhruba stredom územia, sa tiahne balvanitý vrcholový hrebeň.
Povrch je kamenistý, miestami s balvanmi a suťou. Pôdny kryt je prevažne tvorený kambizemou.
Hydrológia.
Podložie je tvorené málo priepustnými horninami magurského flyšu, kvôli tomu nedochádza k väčšej akumulácii vody.
Celé územie je odvodňované do Čierneho mora, z veľkej časti patrí do povodia rieky Moravy, severovýchod je potom odvodňovaný riekou Bečvou.
Zaujímavým je protiľahlý kopec Ondřejovsko, ktorý tvorí hranicu dvoch hydrologických povodí. Severná časť spadá do povodia Hanej a Moravy od Malej Hané po Dřevnice, menšia časť na východnej strane hrebeňa spadá do povodia Dřevnice a Moravy od Dřevnice po Olšavu. Do toho povodia spadá aj kopec Bzová s prírodnou pamiatkou.
Korytá všetkých riek a potokov sú výrazne poznačené ľudskou činnosťou. Dochádzalo k napriamovaniu a ohradzovaniu. Na niektorých tokoch boli tiež vybudované menšie nádrže (rybníky, retenčné nádrže, priehrady...). Dve retenčné nádrže sa nachádzajú v blízkosti prírodnej pamiatky v obci Vlčková.
Flora.
Vegetáciu prírodnej pamiatky tvoria kvetnatá bučina ("Dentario enneaphylli-Fagetum") s prevažujúcim bukom lesným ("Fagus sylvatica") v stromovom poschodí, miestami je primiešaný javor horský ("Acer pseudoplatanus"), brest horský ("Ulmus glabra") a jedľa biela ("Abies alba"). V bylinnom poschodí sa vyskytujú bežné druhy karpatskej kveteny, napr. lykovec jedovatý ("Daphne mezereum"), zubačka cibuľkonosná ("Dentaria bulbifera"), lipkavec marinkový ("Galium odoratum"), bažanka trváca ("Mercurialis perennis"), kyslička obyčajná ("Oxalis acetosella"), čistec lesný ("Stachys sylvatica"), česnačka lekárska ("Alliaria petiolata") a čerkáč hájny ("Lysimachia nemorum"). Na koreňoch a kmeňoch bukov je vyvinuté machové poschodie.
Fauna.
Stromy poskytujú útočisko mnohým druhom vtákov, napr. jastrab krahulec ("Accipiter nisus"), jastrab veľký ("Accipiter gentilis"), holub plúžik ("Columba oenas"), holub hrivnák ("Columba palumbus"). Povalené kmene a pahýle stromov tvoria stanovište mnohým druhom bezstavovcov, tie predstavujú obživu pre ďatľa veľkého ("Dendrocopos major"), ďatľa prostredného ("Denrocopos medius"), tesára čierneho ("Dryocopus martius"). Z vtákov sa tu ďalej vyskytuje brhlík obyčajný ("Sitta europea") a oriešok obyčajný ("Troglodytes troglodytes"). Zver je typická pre lesy mierneho pásma.
Ochrana.
Cieľom ochrany je zachovanie pôvodnej druhovej skladby pralesovitého charakteru v lesných typoch lipová javorina a jedľová bučina.
Environmentálne problémy.
Lesné porasty sú z minulosti ovplyvnené ťažbou a následným zalesňovaním holín nepôvodnými druhmi (smrek, borovica, smrekovec). Tiež priestorová skladba zalesnenia bola pozmenená, čo viedlo k častým zosuvom. Človek mal na lokalitu nepriaznivý vplyv aj v priebehu 19. a 20. storočia. Došlo k melioráciám, k výstavbám lesných a asfaltových ciest, regulácii potokov...
V 21. storočí sú to najmä vysoké stavy lesnej zveri, ktorá spôsobuje značné škody. V lesoch sa vyskytuje hlavne zver srnčia, danielia a muflónia, ktorá zabraňuje prirodzenej obnove. I jedľa biela ("Abies alba"), ktorá sa tu skôr hojnejšie vyskytovala, bola zredukovaná ohryzením semenáčikov, a najmä potom negatívnym dopadom exhalácií v priebehu 80. rokov minulého storočia. Teraz sa tu nachádza hlavne v podobe vyvratí a práchnivejúceho dreva.
Plán starostlivosti.
Na niektorých miestach je potrebné vykonať mierne zásahy, v prvom rade vyrezať nálet nepôvodných drevín, predovšetkým smreka obyčajného a tiež začať prirodzenú obnovu pôvodných drevín s oplotením.
Turizmus.
Prírodná pamiatka Bzová je šiesta zastávka náučného chodníka Lukov. Hlavná časť meria bez odbočiek 7,5 km a takmer celý vedie lesnými porastami. Vybudovaný bol v roku 1992 Českým zväzom ochrancov prírody Zlín. V priebehu rokov bol zrekonštruovaný a aktualizovaný. K začiatku chodníka sa dá pohodlne dostať od autobusovej zastávky Lukov, Domov dôchodcov smerom k hájovni Růžová.

</doc>
<doc id="640835" url="https://sk.wikipedia.org/wiki?curid=640835" title="Laonikos Chalkokondyles">
Laonikos Chalkokondyles

Laonikos Chalkokondyles alebo Chalkokondylés, občas skracované aj ako Kondyles (gr.: Λαόνικος Χαλκοκονδύλης, lat. "Laonicus Chalcondyles"; * asi 1423, Atény† 1490) bol grécky historik. Známy je najmä vďaka jeho dielu (10 historickým knihám) známym ako "Výklad dejín", ktoré popisujú posledných 150 rokov existencie Byzantskej ríše a rozmachu osmanského štátu v jej susedstve.
Život.
Chalkokondyles sa narodil do bohatej meštianskej rodiny v Aténach, ktoré v tomto období ovládal florentský rod Acciaiolovcov. V roku 1447 spolu s otcom opustili rodné mesto a odišli na palaiologovské panstvo v Mystre, kde vstúpil do učenia Pletóna. Z Peloponézu odišiel po dobytí Morejského despotátu Turkami v roku 1460. Usadil sa pravdepodobne na benátskej Kréte, alebo niekde v Egejskom mori. Niektorí historici pre Laonikovu znalosť Benátskej republiky uvažovali taktiež o tom, že Laonikos odišiel podobne ako jeho bratranec Demeter Chalkokondyles do Talianska.
Dielo.
V češtine vyšlo vo vydavateľstve Odeon ako "Poslední zápas Byzance".
Spis sa skladá z 10 kníh, ktoré popisujú historickú etapu byzantských a osmanských dejín. Udalosti popisuje z viacerých uhlov pohľadu, pretože mal prístup ako k byzantským, tak aj osmanským prameňom. Vzorom v písaní mu bol Hérodotos a Thoukydides. V diele Chalkokondyles popisuje narozdiel od iných gréckych (dovtedy čisto byzantských) historikov len dejiny Konštantínopola a jeho vládcov, ale i udalosti v iných európskych a ázijských krajinách, obsahuje zmienky o Francúzoch, Angličanoch, Nemcoch, Rusoch, ale i o husitoch (všetky značne skreslene) a bežne a pomerne spoľahlivo spomína aj udalosti z uhorských dejín (napr. Huňadyovcov), či dejín južných Slovanov.
Nedostatkami jeho diela je absencia chronologických údajov a viera v zázraky a znamenia. Pomerne ľahostajný je k náboženským témam a dejinám, nezaujíma sa príliš o otázky cirkevnej únie, vzťahy kresťanstva a islamu. Čechov a husitov zase napríklad popisuje ako nekresťanov - pohanov.
Zvláštnosťou Chalkokondylovho diela bolo takisto to, že o Byzantskej ríši a Byzantíncoch nehovorí ako jeho predchodcovia ako o Rimanoch ale len ako o Grékoch (Helénoch).

</doc>
<doc id="640841" url="https://sk.wikipedia.org/wiki?curid=640841" title="Cheder">
Cheder

Cheder (po hebrejsky: חדר, doslova „izba, miestnosť“) je tradičná židovská základná škola, na ktorej sa vyučujú základy judaizmu a hebrejčiny.
História.
Chedery boli v Európe vo veľkej miere rozšírené ku koncu 18. storočia. Výuka prebieha v dome učiteľa, ktorý sa volá melamed, ktorého platí buď židovská komunita alebo skupina rodičov. Za normálnych okolností navštevovali výuku iba chlapci - dievčatá vyučovali ich mamy doma. Keď mala židovská komunita nedostatok finančných prostriedkov a nemohla si dovoliť viac učiteľov, prebiehala výuka rôzne starých chlapcov v jednej skupine.
Hoci sa tradične židovskí chlapci začínajú učiť hebrejské písmo od tretieho roku, do chederu nastupovali od piateho roku. Keď sa naučia hebrejčinu, začnú okamžite študovať Tóru (začína sa knihou Levitikus a ďalšími knihami Mojžišovými). V asi siedmom roku života začnú študovať Mišnu a potom, keď ju zvládnu pokračujú Gemarou a ďalšími komentármi. Hlavnými technikami používanými pri štúdiu patrí čítanie nahlas a učenie sa naspamäť. Štúdium v chederi končí v trinástom alebo štrnástom roku, kedy chlapci dosiahnu vek pre bar micva.
Tí, ktorí sa po štúdiu v chederi chcú stať rabínmi alebo sófermi, musia pokračovať v štúdiu na ješive.
Súčasnosť.
Vo viac sekulárnych a asimilovaných židovských komunitách sú chedery často navštevované v dobe ktorá nie je súčasťou výučby na normálnych školách. Deti židovského pôvodu navštevujúce nežidovské školy môžu touto formou získať základné znalosti židovského náboženstva a tradícii.
V ortodoxnom judaizme je cheder pojmom používaným k popisu súkromného základného vzdelania, kde je dôraz kladený na náboženské štúdium a druhotný dôraz na sekulárne znalosti, ktoré sú tiež súčasťou vyučovania. Popularita chederov je značná v charedi komunitách v Európe a Spojených štátoch, kde sú základné osnovy povinné a i ortodoxné školy ponúkajú mnohé možnosti sekulárneho vzdelania.

</doc>
<doc id="640847" url="https://sk.wikipedia.org/wiki?curid=640847" title="Prírodný park Chřiby">
Prírodný park Chřiby

Prírodný park Chřiby sa rozkladá na území rovnomennej vrchoviny a zasahuje do 3 okresov: Uherské Hradiště, Zlín a Kroměříž. Jeho rozloha je 26 025 hektárov (iný zdroj uvádza 26 763 ha).
Na území okresu Kroměříž bol vyhlásený ako oblasť pokoja dňa 3. apríla 1991. O 5 rokov neskôr, roku 1996, sa z neho stal prírodný park. V roku 2000 došlo k jeho rozšíreniu aj na územia okresov Uherské Hradiště a Zlín.

</doc>
<doc id="640852" url="https://sk.wikipedia.org/wiki?curid=640852" title="Chorvátske kráľovstvo">
Chorvátske kráľovstvo

Chorvátske kráľovstvo môže byť:

</doc>
<doc id="640854" url="https://sk.wikipedia.org/wiki?curid=640854" title="Morejský despotát">
Morejský despotát

Morejský despotát (gr. Δεσποτάτο του Μορέως) bol polo-autonómnou provinciou Byzantskej ríše za vlády poslednej Palaiologovskej dynastie a po zániku Byzantskej ríše (1453) jedným z jej nástupníckych štátov až do jeho anexie Osmanskou ríšou v roku 1460. Despotát sa rozkladal na väčšine Peloponézskeho polostrova (vtedy nazývanom aj Morea). Hlavným a kultúrnym mestom bola Mystra, opevnené mesto ležiace v blízkosti starovekej Sparty.
Dejiny.
Po 4. križiackej výprave bolo na území Byzantskej ríše vytvorených viacero križiackych štátov, medzi nimi i Achájske kniežatstvo. Byzantská ríša, ktorej vtedajším nástupcom sa stalo Nikajské cisárstvo sa pokúsila svoje územia dobyť späť. Už v roku 1259 porazil nikajský cisár Michal VIII. achájske knieža Viliama II. (Guillaum II. de Villehardouin) pri Pelagónii, čo viedlo k znovudobytiu východnej časti Morey východným cisárstvom. V roku 1261 Nikajské cisárstvo znovuzískalo Konštantínopol a Byzantská ríša bola obnovená.
Cisár Ján VI. Kantakuzenos na území v Peloponéze v roku 1348 vytvoril údelné panstvo pre svojho syna Manuela Kantakuzena. V roku 1383 sa moci v despotáte ujala dynastia Palaiologovcov. Novým vládcom sa podarilo moc v krajine stabilizovať a Morea sa stala ekonomickým a kultúrnym centrom neskorej Byzantskej ríše. V rokoch 14151416 bol v severnej časti despotátu, medzi Sarónskym a Korintským zálivom vystavaný obranný val - Hexamilion. S úpadkom nadvlády latinských rytierov (tzv. obdobie frankokracie) súvisel i ďalší územný rozmach despotátu, ktorý do roku 1430 získal pod nadvládu takmer celý polostrov.
V Morey v tomto období pôsobili najväčší vzdelanci neskoro-byzantského obdobia. Medzi nimi filozofi Bessarion a Pletón a ich žiaci, či biskupi Izidor Kyjevský a Gennadios Scholarios. Pôsobil tu aj grécky historik Laonikos Chalkokondyles. Morey sa darilo aj v ekonomickej oblasti, darilo sa poľnohospodárstvu (najmä vínnej réve a olivám) a prosperujúca bola aj výroba hodvábu a solí. Rozvoj podporovala aj albánska imigrácia, ktorá dodala nové pracovné sily pre krajiny spustošené bojmi a zabezpečila despotátu obrannú silu. Obrana pobrežia a obchod v krajine bol zase výrazne v rukách Benátskej republiky.
V roku 1446 osmanský sultán Murad II. porazil byzantské vojsko v bitke na Korintskej šiji a despotát sa však dostal do vazalstva Osmanskej ríše. Muradov syn Mehmed II. v roku 1453 dobyl Konštantínopol, čo znamenalo osamostatnenie Morejského despotátu. Sultán Mehmed II. však po Morejcoch čoskoro začal žiadať pravidelný tribút, ktorý krajina odmietla platiť a čo viedlo k jej dobytiu 29. mája 1460.
Zoznam vládcov despotátu.
Zoznam vládcov Morejského despotátu podľa Dějiny Byzance

</doc>
<doc id="640857" url="https://sk.wikipedia.org/wiki?curid=640857" title="Metylskopolamín">
Metylskopolamín

Metylskopolamín alebo metylskopolamínbromid, je metylovaný derivát skopolamínu, muskarínový antagonista štruktúrne podobný neurotransmiteru acetylcholínu. Jeho mechanizmus účinku spočíva v blokovaní muskarínových acetylcholínových receptorov.
Metylskopolamín alebo jeho bromidové alebo dusičnanové soli, sú perorálne lieky používané spolu s ďalšími liekmi na liečbu peptických vredov znížením sekrécie žalúdočnej kyseliny. Inhibítory protónovej pumpy a antihistamínové lieky spôsobili, že toto použitie je už zastarané. Môže sa tiež použiť na kŕče žalúdka alebo čriev, na zníženie slinenia a na liečbu kinetózy. Metylskopolamín sa tiež bežne používa ako sušiace činidlo, na vysušenie post-nazálnej kvapky, pri studenom syndróme dráždivého čreva a alergických liekoch.
Metylskopolamín bol patentovaný v roku 1902 a schválený na lekárske použitie v roku 1947. FDA ho schválila ako analóg butylskopolamínu.

</doc>
<doc id="640860" url="https://sk.wikipedia.org/wiki?curid=640860" title="Konštantín IX.">
Konštantín IX.

Konštantín IX. Monomachos (gr. Κωνσταντῖνος Θ΄ Μονομάχος; * okolo 1000† 11. január 1055) bol byzantský cisár od 11. júna 1042 do svojej smrti. K moci sa Konštantín IX. dostal vďaka sobášu s cisárovnou Zoe, oficiálne vládol spolu so svojou ženou (do jej smrti v roku 1050) a jej sestrou Theodorou, ktorá po Monomachovej smrti zostala jedinou cisárovnou. Jeho vláda je spojená s bojmi s Kyjevčanmi, Seldžukmi i s uskutočnením cirkevnej schizmy medzi Východom a Západom. Konštantín žil pomerne bohémsky život a na cisárskom dvore i napriek svojmu sobášu dokonca verejne žil so svojou milenkou Máriou Sklerovou. Zároveň však Monomachos bol aj významným mecenášom umenia, architektúry a vzdelania.
Život.
Život pred nástupom na trón.
Konštantín Monomachos sa narodil do vplyvnej konštantínopolskej aristokratickej rodiny. Jeho otcom bol Theodosios Monomachos, štátny úradník cisára Bazila II. a jeho brata Konštantína VIII. Podobne ako mnoho iných rodín a šľachticov, aj na Monomachovcov dopadlo za vlády cisárskych bratov podozrenie z možného spiknutia proti cisárskej moci. Z toho dôvodu nemal ani Konštantín možnosť získať výraznejšie postavenie, či titul. Návrat na výslnie Monomachovi priniesla vláda Romana III. s jeho svadba s Helenou Sklerovou, cisárovou neterou. Šlo už o Monomachove druhé manželstvo. V tomto období sa Konštantín spriatelil s cisárovnou Zoe. V roku 1034 sa v paláci uskutočnil prevrat, ktorý na trón vyniesol Zoeinho milenca Michala IV. Z obáv, aby sa Konštantín a Zoe Michaela a jeho rodu nezbavili bol Konštantín poslaný do vyhnanstva na ostrov Lesbos (do Mytyléne). Vláda paflagónskeho klanu v byzantskej ríši trvala následne až do roku 1042, keď bol Michal V. v ľudovom povstaní zvrhnutý. Na trón boli dosadené cisárovné Zoe a Theodora. Rozdielne povahy panovníčok a ambície cisárovnej Zoe však spôsobili, že cisárovná Zoe sa rozhodla po tretíkrát vydať a jej voľba nakoniec padla na Monomacha, ktorý bol v zabudnutí v Egejskom mori. Cisárovná oznámila svoju vôľu senátu, ktorý jej žiadosti vyhovel. Monomacha do Konštantínopola priviedli na cisárskych vesliciach a ľud ho privítal ohromným sprievodom. Vďaka vernosti patriarchu Alexia sa sobáš, i napriek tomu, že bol tretí v poradí u oboch jeho aktérov, mohol uskutočniť.
Nástup na trón a boje.
Konštantín IX. narozdiel od svojich predchodcov rešpektoval postavenie a túžby macedónskych cisárovien. Naopak oni zase rešpektovali jeho a dokonca mu v akejsi senátom posvätenej písomnej „priateľskej dohode“ povolili si na dvor priniesť svoju milenku Máriu Sklerovú, ktorej Konštantín udelil zvláštny titul sebasty a postavenie hneď za cisárovnami.
Sklerino postavenie na dvore bolo stále silnejšie a sama mala pomerne dobré vzťahy aj s cisárovnou Zoe a jej sestrou Theodorou. Ich dobrý vzťah však nie úplne reflektovalo obyvateľstvo hlavného mesta, ktoré sa obávalo, že by sa cisár mohol macedónskych cisárovien zbaviť. Pouličné vášne viedli k menšej roztržke 9. marca 1044, avšak po zásahu cisárovien sa nebezpečenstvo podarilo zahnať.
Po nástupe na trón pred Monomachom stála mimo iné otázka vysporiadania sa s bývalým režimom a jeho predstaviteľmi. Bývalý cisár Michal V. pre revolúciu skončil potrestaný v kláštore, kde skoro aj zomrel. Podobne vo vyhnanstve skončil aj jeho strýko Ján Orfanotrofos a z paláca museli odísť i ďalší protagonisti paflagónskeho rodu.
V auguste 1042 cisár na popud Romana Sklera, brata svojej milenky Márie odvolal skúseného generála Juraja Maniaka z jeho misie na Sicílii, čo však Maniaka pobúrilo a tak následne proti Monomachovi povstal. Maniakes vytiahol proti Konštantínopolu a jeho vojsku sa darilo porážať cisárske posádky v mestách po ceste a dokonca porazilo cisárske vojsko aj v bitke pri Ostrovo. Sám Maniakes však v kľúčovej bitke padol. Pomerne ľahko bola rozdrvená aj vzbura cyperského stratéga Theofila Erotika a Konštantín si tak mohol od vnútorných vzbúr na čas vydýchnuť.
Krátko po rozprášení vzbury však proti Byzancii povstal nový nepriateľ - Kyjevskí Rusi, ktorí už pred tým párkrát na Byzanciu zaútočili sa tentokrát na svojich vesliciach dostali až ku Konštantínopolu. Príčina ich útoku nie je dodnes úplne zrejmá, pravdepodobne však šlo o vyústenie sporu pre homágium za ruského veľmoža zavraždeného v Konštantínopole. Niektorí historici však uvažujú i o tom, že útok mohol mať spojitosť s Maniakovým povstaním. Vojsko kyjevského kniežaťa Jaroslava Múdreho však bolo za pomoci gréckeho ohňa vrhnutého na ich lode porazené a zvyšky kyjevského vojska boli rozdrvené pri Varne. Mier bol o istý čas neskôr utužený sobášom Monomachovej dcéry zo skoršieho manželstva s kyjevským princom Vsevolodom I.
V roku 1045 bolo na základe dedičskej zmluvy uzavretej ešte cisárom Bazilom II. k ríši pripojené arménske kráľovstvo Ani, ktoré pred tým patrilo dynastii Bagratovcov. Malé kráľovstvo sa už dlhší čas zmietalo v nepokojoch a tak jeho panovník Gagik výmenou za vysoký post svoju zem bez problémov sám odovzdal Byzancii. Ani sa stalo centrom nového iberijského thématu. Pričlenením územia sa ríša síce dostala do sporu s Dvinským (arménskym) emirátom, avšak pre potrebu vojska na západe bol rýchlo uzavretý mier.
Na jar 1047 proti Monomachovej vláde povstal nový nepriateľ na západe ríše. V tráckej a macedónskej théme proti cisárovi povstal jeho bratranec z matkinej strany - Lev Tornikios. Tornikios na čele s početnej armády rýchlo obľahol Konštantínopol, ktorý bol pre spory na východe takmer bez obrany. Vďaka vernosti mestských obyvateľov, ktorý proti vzbúrencovi vytvorili milície a vynikajúcim konštantínopolským hradbám však Tornikios od obliehania musel upustiť a po návrate východných armád bolo jeho povstanie rozprášené. Tornikios bol zajatý a oslepený.
V roku 1048 sa na východnej hranici prvýkrát objavili aj Seldžuckí Turci na čele s vojvodcom Tughrilom a o rok neskôr na čele s jeho bratom Ibrahimom Inalom. Byzantská ríša tureckých nájazdníkov v bitke pri Kapetrone s gruzínskymi spojencami dokázala poraziť, avšak nový protivník, ktorý sa usadil v jej susedstve ešte nepovedal svoje posledné slovo.
Problémy mala v tomto období Byzantská ríša na Balkáne. Dávno boli preč časy Bazila II., keď mala ríša plne v rukách územia od dnešného Albánska až po Dunaj. Na území bývalej provincie Dioklecie (neskôr nazývanom Zeta) sa v tomto období sformoval prvý nezávislý srbský štát. V bulharských provinciách, ktoré ešte stále patrili ríši zase byzantskú správu narušovali pečenežské nájazdy. Situácia vyústila do povstania pečenežského obyvateľstva usadeného na byzantskom území. Prvotné akcie proti Pečenehom nemali príliš veľké úspechy a v roku 1053 preto Monomachos proti nomádom vypravil veľké vojsko. I napriek pôvodnému úspechu však byzantské vojsko nakoniec pri ústupe zo severu padlo pri prechode horských priesmykov Starej Planiny do pasce a bolo rozdrvené. Cisár bol preto prinútený s Pečenehmi uzavrieť nevýhodný mier.
Veľká schizma a záver panovania.
Vzťahy východnej a západnej cirkvi v 10. a 11. storočí neboli príliš blízke. Obe cirkvi mali rozdielne obyčaje a zvyklosti a po stáročnom odlišnom vývoji i jazyky. Kým na Západe dominovala latinčina, v Byzancii gréčtina. Rozličnosť západného a východného myslenia sa navyše prejavila aj v spore o Filioque, či v rozdieloch, ktoré sa na západe prejavovali v duchu clunyjskej a gregoriánskej reformy. Mocenské spory o pápežský primát zase vyústili napr. do tzv. Fótiovej schizmy, ktorú sa však cirkvám ešte podarilo prekonať. Ďalším mocenským problémom, tentoraz medzi pápežským štátom a Byzantskou ríšou bola korunovácia Karola Veľkého za západného cisára a orientácia pápežstva na západ. Tá sa v roku 962 potvrdila korunováciou Otu I. za západného cisára.
Konštantín IX. sa s pápežským štátom snažil uzavrieť spojenectvo proti Normanom, ktorí získavali moc v Sicílii. Brzdiacou silou sa však ukázal byť vtedajší konštantínopolský patriarcha a jeho záujmy. Staré krivdy oživli a písomná polemika o rozdieloch oboch cirkví ochridského arcibiskupa Leva a neústupnosť pápežského vyslanca kardinála Humberta a patriarchu Michaela Kerularia viedli v roku 1054 k vzájomnému odcudzeniu a prekliatiu, ktoré do dejín vošlo pod názvom veľká východná schizma.
Schizma na východe prílišný rozruch nespôsobila a bola braná ako víťazstvo konštantínopolského patriarchátu v otázke nezávislosti od západu. Sám cisár pôvodne nechcel uveriť tomu, ako sa situácia vyvinula, avšak spor pre odchod pápežských legátov z mesta a následne aj pre svoju smrť v januári 1055 nestihol. Monomachov zmierlivý tón a túžba po náprave roztržky medzi cirkvami mu ku koncu jeho vlády znížili popularitu a prestíž a verejné obviňovanie z pro-latiníckych sympatií. Konštantín IX. zomrel 11. januára 1055 v Manganskom kláštore, ktorý sám založil a kde bol aj pochovaný vedľa svojej milenky Márii Sklerovej.
Vnútorná politika.
Monomachos podporoval strednú obchodnícku vrstvu a vzdelancov. Na jeho dvore pôsobili viacerí učenci Michael Psellos a Ján Mauropus, či neskorší patriarchovia ako Konštantín III. Leichudes a Ján Xifilinos. V Konštantínopole taktiež nechal založiť právnickú školu na ktorej čele stál práve "nomofylax" (strážca zákonov) Ján Xifilinos a filozofickú školu, ktorú viedol "hypatos tón filosofón" (konzul filozofov) Michael Psellos. Monomachos tiež podporoval byzantský monasticizmus. Na ostrove Chios nechal zbudovať inovatívny monastier Nea Moni, v Konštantínopole zase nechal vybudovať Monastier Mangana, v ktorom bol neskôr aj pochovaný.
Problematické boli jeho reformy v armáde. Omedzil výdavky na vojsko a zrušil niektoré oddiely. Takisto nahradil povinnosť obyvateľov Ibérie (dnešné Gruzínsko) vyslať do boja istý počet vojakov povinnosťou platiť zvláštnu daň.
Hodnotenie Konštantínovej vlády a osobnosti.
Vláda Konštantína IX. bola pre Byzantskú ríšu významným obdobím, v ktorom sa objavilo alebo naplno prepuklo viacero problémov. Jedným z nich bola absencia potomka - legitímneho dediča macedónskej dynastie, čo sa však Monomachovi pre Zoein vysoký vek už napraviť nepodarilo. Na východe sa objavil nový byzantský protivník - Seldžuci a na Sicílii sa začala rodiť moc normanskej Sicílie. Na potrebu vojenských reforiem Monomachos nereagoval, ba čo viac, znížil financovanie armády, čo viedlo k jej oslabeniu. V ríši za jeho vlády takisto vyeskaloval dlho trvajúci spor medzi Východom reprezentovaným konštantínopolským patriarchom a Západom, reprezentovaným pápežom. Hoci sa Monomachos snažil situáciu urovnať, spor už vyriešiť nestihol a medzi cirkvami sa na tisíc rokov rokov natiahla opona, ktorá neskôr viedla k IV. križiackej výprave. I z týchto dôvodov súdobí historici Monomacha zväčša kritizujú a v ich postoji často pokračujú i novodobí historici.
Michael Psellos, Konštantínov úradník cisárovi vo svojej "Chronografii" Monomacha vykresľuje ako priateľského a zmierlivého muža, ktorý žil bohémskym životom. Nemal rád vážne témy a vážnych ľudí, hoci sám nebol príliš vzdelaný, vážil si učencov a rétorov. Vytýka, mu však, že hneď po svojom nástupe na trón začal svojím bohémskym životom míňať veľké množstvá peňazí, ktoré nahromadil Bazil II. Z objektívneho hľadiska však nutno dodať, Byzantská ríša za 30 rokov prešla vývojom i mnohými vojnami, ktorý si vyžiadali značné výdavky.
„"Cisár si zatiaľ nerobil žiadne starosti, užíval si zábavy a pôžitky a naočkoval tým do dovtedy zdravého organizmu ríše rad choroboplodných zárodkov."“ (Michael Psellos, "Chronografia)"
John Julius Norwich Konštantína s predchádzajúcimi cisármi popísal nasledovne: „"Cisár Konštantín IX. bol sebavedomejší než Konštantín VIII., realistickejší než Roman Argyros, zdravší než Michal IV. a menej tvrdohlavý než Michal V. Politicky však svojim povaľačstvom a nezodpovednosťou učinil ríši viac škody ako oni všetci dokopy".“

</doc>
<doc id="640861" url="https://sk.wikipedia.org/wiki?curid=640861" title="Konštantín IX. Monomachos">
Konštantín IX. Monomachos



</doc>
<doc id="640863" url="https://sk.wikipedia.org/wiki?curid=640863" title="Anna Zemanová">
Anna Zemanová

RNDr. Anna Zemanová, rod. Sedláková (* 12. september 1959, Topoľčany) je slovenská environmentalistka a politička. V rokoch 2016 - 2020 bola poslankyňou Národnej rady Slovenskej republiky za stranu Sloboda a Solidarita (SaS), bola členkou Výboru pre pôdohospodárstvo a životné prostredie, Výboru pre obranu a bezpečnosť a Osobitného kontrolného výboru na kontrolu činnosti SIS . V rokoch 2020- 2023 bola predsedníčkou poslaneckého klubu strany SaS. V SaS pôsobí od roku 2009 ako tímlíderka pre životné prostredie. Je matkou štyroch detí a má vnúčatá. Ako folkloristka sa angažuje vo Vajnorskom okrášľovacom spolku.
Životopis.
Narodila sa 12. septembra 1959 v Topoľčanoch, kde jej rodičia v tom čase pracovali. Absolvovala tam aj prvý ročník základnej školy. Základnú školu už ukončila v Bratislave. Následne nastúpila na Gymnázium Ladislava Novomeského na Tomášikovej ulici v Bratislave (19741978). Vysokoškolské vzdelanie získala na Prírodovedeckej fakulte Univerzity Komenského v Bratislave, kde ukončila odbor Inžinierska geológia, hydrogeológia a úžitková geofyzika. Na Katedre inžinierskej geológie pôsobila rok ako odborná asistentka. Po materskej dovolenke pracovala ako inšpektorka ochrany prírody v Obvodnom národnom výbore Bratislava V a v rokoch 19911992 ako odborná referentka v oblasti ochrany prírody na Mestskej správe pamiatkovej starostlivosti a ochrany prírody Bratislava. V rokoch 19921993 bola riaditeľkou Strediska štátnej ochrany prírody v Bratislave. Spoluzakladala mimovládne združenie Asociácia priemyslu a ochrany prírody – APOP, kde pôsobila ako výkonná riaditeľka až do jej zvolenia za starostku mestskej časti Bratislava – Vajnory v roku 2002. Po ukončení volebného obdobia prijala výzvu na vytvorenie Oddelenia komunálnych úverov v Istrobanke a v činnosti špecialistky pre samosprávy pokračovala aj v nástupníckej ČSOB. Od roku 2011 pracovala ako SZČO pre viaceré súkromné spoločnosti ako manažérka pre životné prostredie a vodohospodárka.
Politická kariéra.
V rokoch 19982002 pôsobila ako poslankyňa miestneho zastupiteľstva v mestskej časti Bratislava - Vajnory. V komunálnych voľbách v roku 2002 bola zvolená za starostku Vajnor ako kandidátka koalície DÚ, DS a SZS. Funkciu vykonávala v rokoch 20022006. Ako starostka prispela k oživeniu folklórnych tradícií a zručností vo Vajnoroch, zaviedla tradíciu vajnorských dožiniek, pripravila úvodný projekt Malokarpatsko šúrskej cyklomagistrály, ktorá sa v neskoršom období transformovala na cyklotrasu JURAVA.
V roku 2005 kandidovala vo voľbách do zastupiteľstva Bratislavského samosprávneho kraja (BSK) za obvod Bratislava III. Získala 886 hlasov a nebola zvolená.
V krajských voľbách v roku 2009 bola ako historicky prvá kandidátka za stranu Sloboda a Solidarita zvolená za poslankyňu Bratislavského samosprávneho kraja (BSK), získala 856 hlasov v obvode č. 5. Na BSK pôsobila ako členka Komisie pre životné prostredie a neskôr aj ako predsedníčka Finančnej komisie. 
Do krajského zastupiteľstva kandidovala opäť v roku 2013, kedy bola zvolená za poslankyňu ako kandidátka koalície SDKÚ-DS, SZ, OKS, SMK-MKP, SaS, MOST-HÍD a KDH so ziskom 1 711 hlasov.Celkovo na BSK pôsobila dve volebné obdobia – do roku 2017. V rámci práce poslankyne BSK sa aktívne podieľala na príprave a tvorbe nového územného plánu kraja a konsolidácii finančnej situácie kraja. Zasadila sa za obnovu zatvorenej plavárne na SOŠ Na pántoch 9 v Bratislave, ako aj za využitie opustených priestorov v majetku župy pre projekt Nová Cvernovka a pre projekt komunitného centra Stará jedáleň. Zasadila sa za zavedenie prelomového dotačného mechanizmu z rozpočtu kraja, v ktorom sa po prvýkrát umožnilo financovať i projekty pre životné prostredie. 
Tímlíderkou a autorkou programu SaS pre životné prostredie je od roku 2009. Do strany vstúpila v roku 2012. Vo voľbách v roku 2016 a 2020 bola zvolená ako poslankyňa NR SR. Obe volebné obdobia pôsobila ako členka Výboru pre pôdohospodárstvo a životné prostredie. Od roku 2019 do roku 2020 pôsobila ako náhradná členka Výboru pre európske záležitosti potom, ako bol Eugen Jurzyca z SaS zvolený za poslanca Európskeho parlamentu. 
Ochrana prírody.
Ako riaditeľka APOP stála za revitalizáciou Vajnorských jazier a Štrkoveckého jazera v Bratislavskom Ružinove. Spolutvorila tiež projekt záchrany a obnovy vodného režimu Národnej prírodnej rezervácie Šúr.
Ako geologička dlhodobo presadzuje dôslednú sanáciu Vrakunskej skládky, z ktorej unikajú toxické látky do Žitného ostrova.
Bojovala i za ochranu vodárenského zdroja Sihoť, kde okrem iného navrhovala zastavenie ťažby dreva, realizáciu opatrení na vodohospodárskych zariadeniach, zavedenie III. stupňa ochrany.
Za stranu SaS dlhodobo presadzovala novelu zákona „zviera nie je vec“, ktorou sa zo zvieraťa stáva živý tvor, zabraňuje sa týraniu a množiteľským mafiám.
V parlamente úspešne bojovala spolu s kolegom z SaS Karolom Galekom o zastavenie „biomasakra“, dotovania výroby elektrickej energie z drevnej štiepky. V zákone sa upravila definícia biomasy, považuje sa za ňu už len drevo z energetických porastov, nie zdravých stromov. Aktívne sa zasadzuje za transformáciu regiónu hornej Nitry a zastavenie dotácie výroby elektriny spaľovaním uhlia. 
Dlhodobo sa angažuje za zastavenie holorubov v slovenských lesoch a bojuje za účinnú ochranu prírody.
Záujmy.
Príroda, lyžovanie, folklór – zakladateľka a členka správnej rady FS Vajnorský okrášľovací spolok.

</doc>
<doc id="640864" url="https://sk.wikipedia.org/wiki?curid=640864" title="Carbonne">
Carbonne

Carbonne môže byť:

</doc>
<doc id="640869" url="https://sk.wikipedia.org/wiki?curid=640869" title="Cazères">
Cazères

Cazères môže byť:

</doc>
<doc id="640870" url="https://sk.wikipedia.org/wiki?curid=640870" title="Marin Ljubičić">
Marin Ljubičić

Marin Ljubičić (* 15. jún 1988, Metković) je profesionálny chorvátsky futbalista hrajúci za slovenský klub FK Senica, kde je na hosťovaní z ŠK Slovan Bratislava.
Svoju kariéru začal v Hajduku Split, v ktorom čiastočne futbalovo vyrástol. Po pôsobení v Zadare sa vrátil naspäť do Splitu, odkiaľ v roku 2011 odišiel na Ukrajinu. Od roku 2015 hrával za Dunajskú Stredu, no v lete 2018 po konfliktoch s hlavným trénerom Petrom Hyballom odišiel. Jeho novým zamestnávateľom sa stal konkurenčný bratislavský Slovan. Počas roka 2020 Ljubičić nenastúpil za Slovan v súťažnom zápase ani raz. V marci 2021 odišiel na hosťovanie do Senice.

</doc>
<doc id="640871" url="https://sk.wikipedia.org/wiki?curid=640871" title="Cintegabelle">
Cintegabelle

Cintegabelle môže byť:

</doc>
<doc id="640873" url="https://sk.wikipedia.org/wiki?curid=640873" title="Bitka na Bajkalskom jazere">
Bitka na Bajkalskom jazere

Bitka na Bajkalskom jazere bola pravdepodobne jediná bitka zvedená vojnovými loďami československej flotily.
Pozadie.
V auguste roku 1918 československí legionári pod velením plukovníka Gajdu bojovali o veľmi dobre chránené horské tiesňavy okolo Bajkalského jazera. Gajdu znepokojovalo to, že Bajkal je úplne ovládaný loďami Červenej armády, čo ohrozovalo tyl československých jednotiek.
Československí legionári pri obsadzovaní bajkalských prístavov získali parníky "Sibirjak", "Burj" a "Fedosia". Tie vyzbrojili štyrmi húfnicami a použili k výsadku do nepriateľského tyla.
Bitka.
15. augusta československá flotila vyplávala z Listvjanky. Na poludnie 16. augusta dospelo loďstvo v hmle až asi 8 km pred prístav v Mysovej. Hmla v tú chvíľu opadla a legionári mohli Mysovú uvidieť. Červenoarmejci si mysleli, že ide o lode, ktoré im vezú proviant, čo umožnilo Čechoslovákom sa priblížiť na 4 km k prístavu. Vtedy červenoarmejci spoznali svoj omyl. Ľadoborec Bajkal umiestnený v prístave sa chystal zahájiť paľbu, ale Čechoslováci boli rýchlejší. Zahájili paľbu, tak na Bajkal, ako aj na prístav. Bajkal bol potopený presnou ranou z vlečnej lode parníku Sibirjak (strieľal legionár Kolín) a na stanici v Mysovej prepukol zmätok. Stanica aj prístav boli v plameňoch. Ďalšia cesta už prebiehala bez problému a legionári sa bezpečne vrátili do Listvjanky.
Po polhodine ostreľovania prišiel obrnený vlak, ktorý z diel začal na československé lode paľbu. Keďže legionári hlavnú úlohu splnili, odplávali. Cestou späť stretli druhú nepriateľskú loď, ľadoborec "Angara". Ten sa boju radšej vyhol. Aj napriek tomu bol po niekoľkých dňoch legionármi obsadený.

</doc>
<doc id="640874" url="https://sk.wikipedia.org/wiki?curid=640874" title="Mokrá para">
Mokrá para

Mokrá para (iný názov vlhká para) je sýta rovnovážna zmes kvapaliny a pary. V diagrame teplota-entropia (pozri obrázok) sa oblasť mokrej pary nachádza pod zvonovou krivkou, pričom jej ľavú časť tvorí krivka sýtej kvapaliny pravú časť krivka sýtych pár a vrchol kritická teplota. 
Suchosť pary.
Kvapalina a para môžu byť v rovnovážnom stave pri akomkoľvek pomere. Pre hodnotenie konkrétneho stavu a výpočty mokrej pary sa zaviedol pojem "pomerná suchosť pary", alebo len "suchosť pary". Označuje sa x a je definovaný ako: 
 formula_1 
kde
Na krivke sýtej kvapaliny je x = 0 a na krivke sýtych pár x = 1.

</doc>
<doc id="640875" url="https://sk.wikipedia.org/wiki?curid=640875" title="Pomerná suchosť pary">
Pomerná suchosť pary



</doc>
<doc id="640876" url="https://sk.wikipedia.org/wiki?curid=640876" title="Suchosť pary">
Suchosť pary



</doc>
<doc id="640877" url="https://sk.wikipedia.org/wiki?curid=640877" title="Le Fousseret">
Le Fousseret

Le Fousseret môže byť:

</doc>
<doc id="640878" url="https://sk.wikipedia.org/wiki?curid=640878" title="Montesquieu-Volvestre">
Montesquieu-Volvestre

Montesquieu-Volvestre môže byť:

</doc>
<doc id="640879" url="https://sk.wikipedia.org/wiki?curid=640879" title="Oblúk">
Oblúk

Oblúk je základná architektonická konštrukcia určená na prenesenie zaťaženia cez otvor (okno alebo dvere). Vertikálne zaťaženie prenáša hlavne kompresiou cez oblúkový tvar priečne na susedné opory. Dokáže preklenúť väčší otvor ako preklad. Dôležitá je kompresia zo záťaže nad oblúkom, pretože sa stará o integritu konštrukcie. 
Môže ísť: 
Boli prvýkrát vytvorené v údolí rieky Indus 2500 pred Kr. Ako prví začali oblúk hromadne používať Rimania. Neskôr našiel uplatnenie v gotickej architektúre.
Typy oblúkov.
Počas dejín sa vytvorilo veľké množstvo oblúkov s rôznymi ozdobnými prvkami.

</doc>
<doc id="640880" url="https://sk.wikipedia.org/wiki?curid=640880" title="Cícer baraní">
Cícer baraní

Cícer baraní (iné názvy pozri nižšie; lat. "Cicer arietinum") je druh z rodu cícer ("Cicer"), podčeľade bôbovaté ("Faboideae"), čeľade bôbovité ("Fabaceae"). Je to jednoročná strukovina.
Názvy.
Slovenské názvy.
Súčasný (od začiatku 50. rokov 20. storočia sa vyskytujúci) slovenský názov tohto druhu je: cícer baraní. Zriedkavý názov je cícer obyčajný (resp. do 40. rokov 20. storočia "cícer obecný"). Starší názov je "cizrna obecná".
Názov mimo taxonómie alebo starší názov (do začiatku 50. rokov 20. storočia) je cícer.
Ľudové alebo zastarané názvy sú:
"cizrna",
"syzrna",
"slovenka".
Ľudové názvy sú: 
"cícerka", 
"číčer", 
"cícor",
"cícvor",
"číčerica",
"slovenec",
"slovinec",
"slovienka",
"slovienko",
"sloviatko",
"bagovka",
"bagóca",
"rímsky hrach".
Zastarané názvy sú: 
"cicer",
"cicier", 
"cizrla", 
"cizrnka", 
"cizrno", 
"slovenek",
"cícerový hrach",
"vlašský (vlaský) hrach".
Vedecké názvy.
Základný názov je "Cicer arietinum" . Jeho staršie pravopisné varianty sú "Cicer arientinium" a "Cicer arientinum" . Jeho ďalšie úplné synonymá sú "Nochotta oleracea" , "Ononis crotalarioides" a "Vicia arietina" .
Latinské slovo arietinum i slovenské slovo baraní v názve druhu je odvodené od slova baran (lat. aries = baran), pretože vysušené semeno tejto rastliny vraj má tvar baranej hlavy (vrátane kvázi rohov).
Význam.
Semená cíceru majú vysoký obsah bielkovín a vlákniny. Je to jedna z prvých kultivovaných strukovín a na Strednom východe sa našli zvyšky staré 7 500 rokov.
Cícer je hlavnou zložkou niektorých jedál, napr. hummus, čana masala, a po zomletí na múku sa používa na výrobu falafelu. Používa sa aj v šalátoch, polievkach a dusených mäsách, karí a iných jedlách. Cícer je dôležitý v indickej a stredovýchodnej kuchyni. V roku 2017 India vyprodukovala 67 % svetovej produkcie cíceru. Konzumuje sa v surovom stave, alebo sa upravuje varením a pražením. Semená sa používali aj ako náhrada kávy.
Opis.
Rastlina dorastá do výšky 20 – 50 cm a na každej strane stonky má malé, bledé listy. Cícer je druh strukoviny, s jedným strukom obsahujúcim dva alebo tri nepravidelné semená. O rôznych tvaroch semena pozri kapitolu Skupiny kultivarov. Suché struky nepukajú a nepadajú. Má biele kvety s modrými, fialovými alebo ružovými žilami. Na listoch, strukoch a stonke má glandulárne a neglandulárne chĺpky, ktoré vylučujú kyselinový mix a bránia tak rastlinu pred škodcami.
Má zložené nepárnoperovité lístky. Kvet tvaru motýľa, typický pre strukoviny.
Podobne ako ďalšie bôbovité, aj cícer obohacuje pôdu o dusík. Je odolný voči suchu, nenáročný na pôdu a teplomilný.
Sekvenovanie genómu.
Na začiatku 21. storočia bolo dokončené sekvenovanie genómu cíceru baranieho (a príbuzných druhov), napríklad v roku 2013 bolo publikované dokončené sekvenovanie vyše 90 kultivarov a krajových odrôd druhu cícer baraní (vrátane divého taxónu "Cicer (arietinum subsp.) reticulatum") a druhu "Cicer echinospermum".
Patogény.
Patogény sú hlavnou príčinou straty úrody pri pestovaní (až 90 %). Príkladom je huba "Fusarium oxysporum f.sp. ciceris", ktorá sa vyskytuje vo väčšine hlavných oblastí pestovania strukovín a spôsobuje pravidelné škody na výnosoch od 10 do 15 %.
Od roku 1978 do roku 1995 sa celosvetový počet patogénov zvýšil zo 49 na 172, z toho 35 v Indii. Tieto patogény pochádzajú zo skupín baktérií, húb, vírusov, mykoplazmy a nematódov a vykazujú veľké genotypové variácie. Najrozšírenejšie patogény sú "Ascochyta rabiei" (35 krajín), "Fusarium oxysporum f.sp. ciceris" (32 krajín), "Uromyces ciceris-arietini" (25 krajín), zvinutka hrachu (23 krajín) a "Macrophomina phaseolina" (21 krajín). Výskyt "Ascochyta" je podporovaný vlhkým počasím; spóry sú prenášané na nové rastliny vetrom a vodou.
Stagnácia úrodnosti v posledných desaťročiach súvisí s náchylnosťou na patogény. Výskum na zlepšenie výnosu, ako napr. pokus o zvýšenie výnosu z 0,8 na 2,0 t na hektár šľachtením odrôd odolných voči chladu, je vždy spojený so šľachtením na odolnosť voči patogénom ako sú "Ascochyta rabiei" a "F. o. f.sp. ciceris", ktorým sa darí v chladných podmienkach. Výskum začal výberom vhodných génov pre patogénnu rezistenciu a ďalších vlastností prostredníctvom molekulárneho šľachtenia. Táto metóda je možný spôsob na dosiahnutie zlepšenia výnosu.
Výživa.
Cícer je potravina s vysokým obsahom živín. Poskytuje bohatý obsah (20 % alebo viac odporúčanej dennej dávky (ODD)) bielkovín, vlákniny, kyseliny listovej a niektorých potravinových minerálov, ako je železo a fosfor. Obsah tiamínu, vitamínu B6, horčíka a zinku je mierny, čo poskytuje 10 – 16 % ODD. V porovnaní s referenčnými hladinami stanovenými Organizáciou OSN FAO a WHO sú bielkoviny vo varenom a vyklíčenom cíceri bohaté na esenciálne aminokyseliny, ako je lyzín, izoleucín, tryptofán a aromatické aminokyseliny.
100 g porcie uvareného cíceru poskytuje 164 kcal (690 kJ). Varený cícer sa skladá z 60% vody, 27 % uhľohydrátov, 9 % bielkovín a 3 % tuku. 75 % obsahu tuku sú nenasýtené mastné kyseliny z ktorých kyselina linolová predstavuje 43 % z celkového obsahu.
Používa sa aj ako krmivo pre zvieratá.
Systematika.
Poddruhy a variety.
Tradične (sčasti až do zhruba 70. rokov 20. storočia) sa to, čo dnes chápeme ako druh cícer baraní ("Cicer arietinum"), delilo na niekoľko taxónov, ktoré mali v závislosti od autora najčastejšie postavenie (taxonomickú úroveň) buď samostatných druhov, alebo poddruhov či variet druhu cícer baraní. Tieto taxóny boli založené najčastejšie na farbe semena a často aj kvetu. Úplne najjednoduchšie bolo delenie na biely cícer, čierny (resp. červený) cícer a prípadne aj hnedý cícer. V podrobnejších systémoch sa celkovo bolo možné stretnúť s niektorými z nasledujúcich taxónov (druhov/poddruhov/variet):
Vyššie uvedené taxóny sú tu zoradené približne podľa ich vzájomnej príbuznosti.
Od prvej polovice 20. storočia pribudli aj zložitejšie delenia. Napríklad K. G. Prozorova 1929 delila cícer baraní ("Cicer arietinum") na nasledujúce variety (myslené prísne vzaté len pre územie Afganistanu):
G. Popovová v roku 1937 a po nej ďalší autori delili cícer baraní na nasledujúce poddruhy (niekedy označované ako rasy), ktoré sa ďalej delia na (tu neuvedené) variety a iné malé skupiny:
Prehľad delení cícera baranieho do roku 1972 je uvedený tu.
Od 70. rokov 20. storočia niektorí autori používajú nasledujúce delenie druhu cícer baraní ("Cicer arietinum"):
Skupiny kultivarov.
V súčasnosti (ale sčasti už od polovice 20. storočia) sa cícer baraní často delí na tri (až štyri) veľké podskupiny: typ kabuli, typ desi, prechodný typ a možná skupina cece nero. V závislosti od autora majú postavenie: typ, skupina kultivarov, nadskupina kultivarov, skupina, rasa, varieta či druh. Tieto tri (štyri) skupiny sa ďalej delia na kultivary a krajové odrody, pričom kultivarov sa (stav okolo roku 2012) pestuje viac ako 350.
Typ kabuli.
Typ/(nad)skupina kultivarov kabuli (synonymá: "Cicer arietinum" Skupina Kabuli, "Cicer arietinum" rasa [alebo var.] "macrosperma", "Cicer kabulium" , jedlý cícer, biely cícer) má semená väčšie, svetlejšie a s hladkým obalom, ktoré majú väčšinou tvar hlavy sovy, ale niekedy majú kužeľovitý tvar. Pestujú sa hlavne v Stredomorí, južnej Európe, severnej Afrike, Južnej Amerike a južnej Ázii. Jeho pôvod je pravdepodobne v Kábule v Afganistane a v 18. storočí bol zavlečený do Indie. Váži cca 0,3 – 0,5 g/semeno, niekedy aj viac ako 0,5 g.
Typ desi.
Typ/(nad)skupina kultivarov desi (synonymá: "Cicer arietinum" Skupina Desi, "Cicer arietinum" rasa [alebo var.] "microsperma", "Cicer arietinum" v novom užšom zmysle , kŕmny cícer, hnedý cícer) má semená menšie, tmavšie a s hrubým obalom, ktoré majú prevažne kužeľovitý tvar (t. j. tvar baranej hlavy, pričom ale treba poznamenať, že niektorí autori chápu výraz "tvar baranej hlavy" ako synonymum vyššieho uvedeného vyrazu "tvar hlavy sovy"). Pestuje sa najmä v Indii a ďalších častiach južnej Ázie, ako aj v Etiópii, Mexiku a Iráne. Môže byť čierny, zelený alebo bodkovaný. Typ desi sa po lúpaní a rozdelení používa na prípravu jedla čana dal. Váži cca 0,2 g/semeno. Typ desí sa veľmi podobá na semená nájdené v archeologických náleziskách aj na semená divokej formy, z ktorej bol cícer vyšľachtený ("Cicer reticulatum"). Tá rastie iba v juhovýchodnom Turecku, odkiaľ sa predpokladá, že cícer pochádza. Z toho vyplýva, že fylogeneticky je zrejme typ desi starší a typ kabuli mladší.
Prechodný typ.
Prechodný (=intermediárny) typ/(nad)skupina kultivarov (iný názov: typ v tvare hrachu [angl. pea-shaped type]) má malé až stredne veľké semená, ktoré majú obyčajne tvar gule (t. j. majú tvar skoro rovnaký ako hrach). Do prechodného typu patria napríklad slovenské kultivary cíceru, t. j. kultivary 'Alfa', 'Beta' a 'Slovák'. Tieto slovenské kultivary pochádzajú z konca 20. storočia, ich registrácia však už vypršala.
Typ cece nero.
Juhotalianske čierne cícery, bežne označované talianskym názvom cece nero (doslova: čierny cícer; množné číslo: ceci neri), sa uvádzajú buď ako súčasť typu desi, alebo novšie sa väčšia časť z nich uvádza ako ďalší, samostatný typ cíceru baranieho a malá časť ako súčasť typu kabuli. Veľkosťou je cece nero niekde medzi typom desi a typom kabuli (čiže je väčší než typ desi) a je tmavší než typ desi. Cece nero sa pestuje iba v Apúlii v juhovýchodnom Taliansku. Cece nero nie sú jediné cícery čiernej farby na svete, ďalšie čierne cícery pochádzajú napríklad z Indie.

</doc>
<doc id="640881" url="https://sk.wikipedia.org/wiki?curid=640881" title="Cicer arietinum">
Cicer arietinum



</doc>
<doc id="640882" url="https://sk.wikipedia.org/wiki?curid=640882" title="Spriggina">
Spriggina

Spriggina je rod tzv. ediakarskej fauny z čeľade Sprigginidae, ktorá podľa súčasných prác najpravdepodobnejšie patrí buď do taxónu Dickinsoniomorpha (patriaceho do taxónu Proarticulata) alebo do taxónu Bilaterialomorpha. Taxón Dickinsoniomorpha možno patrí a taxón Bilaterialomorpha veľmi pravdepodobne patrí niekde do taxónu dvojstranovce.
Tento rod je známy z obdobia ediakar, približne spred 550 miliónmi rokov. Jedince mali dĺžku asi 3 – 5 cm a mohli byť dravé. Ich spodok bol pokrytý dvoma radmi tvrdých spojovacích platní, zatiaľ čo jedna rada zakrývala jeho hornú časť; jeho niekoľko predných segmentov bolo spojených a vytvárali „hlavu“, ktorá mohla mať oči a tykadlá.
Priameho dôkazu, že Spriggina mala jednoduché oči, niet. Existujú iba výčnelky na hlave v nájdených skamenelinách a predpoklad, že vývoj očí nastal v období ediakar.
"Spriggina" mohla byť dravá a mohla mať úlohu pri začatí kambrickej explózie.
"Spriggina floundersi" je oficiálny fosílny znak Južnej Austrálie. Nikde inde sa nenašla.
Opis.
"Spriggina" rástla na dĺžku asi 3 cm a mala podlhovastý tvar. Organizmus bol segmentovaný bez spojených segmentov, pričom segmenty boli niekedy zakrivené. Horný povrch organizmu bol pokrytý radom prekrývajúcich sa kutikulárnych doštičiek; spodok tvoril spárované doštičky.
Prvé dva segmenty tvorili prednú časť, „hlavu“. Predný segment je v tvare podkovy, na jeho hornom povrchu je pár prehĺbenín, ktoré môžu predstavovať oči. Druhý segment môžu byť antény.
Niektoré fosílie majú v strede polkruhovej hlavy kruhové ústa, i keď je interpretácia obmedzená malou veľkosťou stvorenia v porovnaní s veľkými zrnami pieskovcov, v ktorých je zachovaná. Nohy sa nezachovali.
Symetria nie je presne dvojstranná, ale javí sa ako kĺzavá reflexia, kde sa opačné segmenty posunú o polovicu intervalu. V niektorých vzorkách sa segmenty tela nakláňajú dozadu a vytvárajú zhruba vzory tvaru „V“; zatiaľ čo v iných sú viac alebo menej priame. Zdá sa, že medzi týmito dvoma extrémami existujú pomerne komplexné rozdiely.
Výskyt fosílií.
"Spriggina" je známa iba z ediakarského podložia. Fosílie z pohoria Vindhja, spoľahlivo datované na vek približne 1 200 miliónov rokov, boli klasifikované ako "Spriggina", ale s najväčšou pravdepodobnosťou predstavujú mikrobiálne artefakty. "Spriggina" mala tvrdé, aj keď nekalcifikované telo, evidentné z nájdených fosílií: vždy ako otlačok na spodnom povrchu fosílneho lôžka.
Taxonomická príslušnosť.
Súčasná pravdepodobná taxonomická príslušnosť je opísaná v úvode tohto článku.
V minulosti sa rod "Spriggina" klasifikoval napr. ako obrúčkavec. Má určitú podobnosť so živým mnohoštetinavými červami "Tomopteris" a "Amphinomidae", ale jeho nedostatok chaét (makrotrichií) spolu s ďalšími dôkazmi naznačuje, že sa nemôže radiť do tohto kmeňa. 
Iní autori ho zaraďovali do radu Rangeomorpha, čo je jeden z radov ediakarskej fauny, ktoré tiež môže predstavovať samostatnú ríšu. 
Zatiaľ čo jeho kĺzavá symetria môže naznačovať opak, niektorí ďalší vedci považovali rod "Spriggina" za článkonožce; ich povrchová podobnosť s trilobitmi môže naznačovať úzky vzťah aj k tejto triede. Alebo táto podobnosť môže byť ďalším príkladom konvergentnej evolúcie. Nedostatok známych segmentovaných nôh alebo končatín a kĺzavá reflexia namiesto symetrických segmentov naznačujú, že klasifikovať rod medzi článkonožce je predčasné napriek určitej povrchovej podobnosti.
Niekedy sa tento rod dokonca klasifikoval ako zaniknutý samostatný kmeň. 
Dejiny.
Rod bol pomenovaný po Reginaldovi Spriggovi, ktorý objavil ediakarské fosílie v pohorí Ediacara Hills, súčasť Flinders Range v Južnej Austrálii a bol zástancom ich uznania ako mnohobunkových organizmov. 
Druhy.
"Spriggina floundersi" je v súčasnosti jediným všeobecne akceptovaným druhom tohto rodu. Konkrétny názov „floundersi“ sa vzťahuje na amatérskeho austrálskeho hľadača fosílií Bena Floundersa. "Spriggina ovata" sa teraz klasifikuje vo svojom vlastnom rode "Marywadea".
"Marywadea ovata" (syn. "Spriggina ovata") – Glaessner &amp; Wade, 1966, hlava trochu asymetrická a širšia ako u "S. floundersi" V minulosti bola súčasťou rodu.

</doc>
<doc id="640883" url="https://sk.wikipedia.org/wiki?curid=640883" title="IC 1101">
IC 1101

IC 1101 je supergigantická eliptická galaxia v strede kopy galaxií Abell 2029 a je jednou z najväčších známych galaxií. Jej halo siaha asi 600 kiloparsekov (2 milióny svetelných rokov) od jeho jadra a má hmotnosť asi 100 biliónov hviezd. Galaxia sa nachádza od Zeme 320 megaparsekov (1,04 miliardy svetelných rokov).
Galaxiu objavil 19. júna 1790 britský astronóm Frederick William Herschel. V roku 1895 ju katalogizoval John Louis Emil Dreyer ako 1011. objekt v katalógu. Pri svojom objavení bola neurčito identifikovaná ako „hmlistý prvok“. Po zistení Edwina Hubblea z roku 1932, že niektoré z „hmlistých prvkov“ sú v skutočnosti nezávislé galaxie, sa vykonala následná analýza objektov na oblohe, a zistilo sa, že IC 1101 je jednou z galaxií.
Opis.
Galaxia je klasifikovaná ako supergiantná eliptická (E) až šošovková (S0) a je najjasnejšou galaxiou v kope galaxií A2029 (teda jej ďalšie označenie A2029-BCG; BCG je skratka pre "brightest cluster galaxy", najjasnejšiu galaxiu kopy). O morfologickom type galaxie sa diskutuje, pretože môže mať tvar plochého disku, ale viditeľného iba zo Zeme v jeho najširších rozmeroch. Väčšina šošovkových galaxií má však veľkosť v rozmedzí od 15 do 37 kpc (50 až 120 tisíc ly).
IC 1101 patrí medzi najväčšie známe galaxie, ale v astronomickej literatúre sa diskutuje o tom, ako definovať veľkosť takejto galaxie. Fotografické platne modrého svetla z galaxie (vzorkové hviezdy okrem difúzneho hala) poskytujú efektívny rádius (polomer, v ktorom je emitovaná polovica svetla) 65 ± 12 kpc (212 ± 39 tisíc ly). Galaxia má veľmi veľké halo s „difúznym svetlom“ s oveľa menšou intenzitou a siaha až do polomeru 600 kpc (2 milióny ly). Autori štúdie, ktorá identifikuje halo, dospeli k záveru, že IC 1101 je „pravdepodobne jednou z najväčších a najviac žiarivých galaxií vo vesmíre“.
Podobne ako väčšina veľkých galaxií, aj IC 1101 je tvorená množstvom hviezd bohatých na kovy, z ktorých niektoré sú o sedem miliárd rokov staršie ako Slnko, takže svietia zlatožltou farbou. V strede má jasný rádiový zdroj, ktorým je pravdepodobne supermasívna čierna diera v rozsahu hmotností 40 – 100 miliárd M☉, je jednou z najväčších známych čiernych dier vo vesmíre.

</doc>
<doc id="640884" url="https://sk.wikipedia.org/wiki?curid=640884" title="Jakub Prachař">
Jakub Prachař

Jakub Prachař (* 30. august 1983, Praha) je český herec, hudobník a moderátor. Je synom umeleckého páru, herečky Dany Batulkovej a herca Davida Prachařa. Jeho starým otcom bol zaslúžilý umelec Ilja Prachař. Bol tiež členom a spoluzakladateľom populárnej hudobnej skupiny Nightwork.
Štúdium.
Po maturite na gymnáziu začal študovať katedru alternatívneho a bábkového divadla na DAMU, ktorú však z dôvodu pracovnej vyťaženosti po druhom ročníku a dvoch absolventských predstavení prerušil.
Hudobná kariéra.
Omnoho viac ako divadlo samotné ho oslovila hudba a postupom času sa jeho meno začalo spájať prevažne s hudobnou branžou. Po príchode do skupiny Nightwork, v ktorej pôsobí ako gitarista a doprovodný spevák, sa mimo iné začal venovať aj textárskej a skladateľskej činnosti.
Umelecká kariéra.
Už ako trinásťročný chlapec začal účinkovať v Divadle Komedie v inscenácii "Maska". Potom dostal ponuku od režiséra Jana Hřebejka zahrať si skauta v jednej z troch poviedok pre televízny cyklus "Bakaláři". Ďalšou filmovou skúsenosťou pre neho bola rola rozmaznaného továrnického syna Romana Gráfa vo filme "Milenci a vrazi" v réžii Viktora Polesného. Mediálne známejším sa stal až po účinkovaní v televíznych seriáloch "Ulice", "Bazén" a "Horákovi". Spolu s Janou Paulovou účinkoval spoločne v materiáli ŘSD propagujúcom výstavbu diaľnice D8 cez České stredohorie.
V súčasnosti pôsobí spoločne so svojim hereckým (aj hudobným) kolegom Vojtěchom Dykom v holešovickom divadle La Fabrika v improvizačnej hre "Kultovní představení", ktorá apeluje na publikum, vyzýva ho k spolupráci a umožňuje tak divákom zasahovať do deja. V muzikáli "Dáma s kaméliemi" hrá naživo na gitaru.
V roku 2010 sa stal jedným z hlavných moderátorov súťaže "Česko Slovensko má talent" a spoločne s Martinom „Pyco“ Rauschom túto talentovou show sprevádzal aj v nasledujúcich rokoch. Spolupráca na tomto projekte významne ovplyvňovala jeho pôsobenie v hudobnej skupine Nightwork, ktorej produktivita bola počas jeho účasti v projekte ČSMT striktne podriadená. Od 5. série je jedným z hlavných porotcov šou.
Divadelníctvo.
Divadlo ABC Rokoko
Roxy / NoD
Národní divadlo
La Fabrika
A studio Rubín
Rodinný život.
Jakub Prachař je synom českého herca a dabéra Davida Prachaře a českej herečky Dany Batulkovej.
Dňa 20. apríla 2013 sa v Mariánskych Lázňach oženil s modelkou Agátou Hanychovou, ktorá prijala priezvisko Prachařová. Dňa 13. septembra 2017 sa im narodila dcéra Mia.
Patril medzi podporovateľov hnutia ANO 2011, no jeho meno časom z webových stránok hnutia (konkrétne zo sekcie "Podporují nás") zmizlo. Keď sa ho na to novinári v júni 2019 pýtali, odpovedal: „"Zmizol som, ale to už je dlho, cez rok určite. Myslím, že dôvody sú zrejmé. Nechcem ich rozvádzať."“

</doc>
<doc id="640887" url="https://sk.wikipedia.org/wiki?curid=640887" title="Game Freak">
Game Freak

Game Freak Inc. () je japonská spoločnosť venujúca sa vývoju videohier. Ich najznámejším produktom je séria RPG hier Pokémon. Bola založená 26. apríla 1989 Satošim Tadžirim a Kenom Sugimorim. Sídlo spoločnosti je v Tokiu.
Dejiny.
Game Freak začal ako magazín o videohrách v 80. rokoch 20. storočia. Satoši Tadžiri písal články a Ken Sugimori ich ilustroval.
26. apríla 1989 založili spoločnosť Game Freak s cieľom vyvíjať hry. Na založení štúdia sa už podieľal aj Džuniči Masuda, skladateľ hudby pre hry štúdia.
V roku 1996 štúdio vydalo hru Pokémon (Pocket Monsters) inšpirovanú Tadžiriovým detstvom a jeho záľubou v chytaní chrobákov. Hry Pokémon Blue boli jedny z prvých, ktoré využili funkciu prepojenia konzol Game Boy a podporili tak predaj samotnej konzoly.
Akvizície.
V októbri roku 2015 Game Freak odkúpil Koa Games, vývojára mobilných hier.
Vzťah s Nintendom.
Aj napriek tomu, že spoločnosť Game Freak väčšinu hier vydáva pre Nintendo, nie je nimi vlastnená – je to nezávislý vývojár hier pre Nintendo. Značka Pokémon je vlastnená spoločnosťou The Pokémon Company, v ktorej majú spoločnosti Game Freak, Nintendo a Creatures tretinový podiel.
Hry.
Najznámejšou sériou je Pokémon, na ktorú sa Game Freak primárne zameriava. 

</doc>
<doc id="640888" url="https://sk.wikipedia.org/wiki?curid=640888" title="Plesy Bratislavského umeleckého spolku">
Plesy Bratislavského umeleckého spolku

Plesy Bratislavského umeleckého spolku boli reprezentačné plesy rôznych spolkov a záujmových organizácii, ktoré sa konali v medzivojnovom období v Bratislave. Výnimkou nebol ani Bratislavský umelecký spolok, ktorý od roku 1921 až do roku 1929 každoročne taktiež jeden usporadúval. 
Prvý z plesov sa konal z noci 26. na 27. februára 1921 v Redute. 
Priestory.
Všetky plesy Bratislavského umeleckého spolku sa konali v bratislavskej Redute (dnešnej Slovenskej filharmónii). Plesy sa organizovali hlavne vo Veľkej sále, no zopár z akcií sa konalo aj v Malej sále. O výzore interiéru Reduty počas plesov nebolo zachovaných veľa informácii, no téma plesu bola vždy odzrkadlená na výzore sály a jej dekoráciách . Prvý ples v roku 1921, ktorý niesol názov Narrenschiff (Loď bláznov) bol veľmi kontroverzný, kedže organizátori boli obvinení z krádeže rekvizít patriacich Komisariátu pre ochranu pamiatok. O dekoráciu tohto plesu sa staral umelec Ján Ladvenica. Najviac informácii sa zachovalo o plese nesúcom názov Sahara, ktorý sa konal v obidvoch sálach Reduty. Sály boli dekorované exotickým "tradične africkým" charakterom. Pri vchodoch stáli sochy sfíng a na strope veľkej sály sa vyskytovalo dielo pána Jánosku- africká hviezdna obloha. Koberce poskytla pre plesy firma Fornheim.
Súkromne spolkové plesy.
Koncept súkromných spolkových plesov vznikol kvôli nízkemu zisku. Plesy mali síce veľké obraty, no zisk takmer žiadny, preto sa organizátori sa obrátili na magistrát kvôli zníženiu tzv. dane zo zábavy. Svoju prosbu opodstatňovali tým, že sa slávnosťami snažia o zblíženie ľudí a takisto podporujú miestnych podnikateľov ako napríklad kaderníkov, tlačiarov, či obchodníkov s módnym tovarom. Spolok s prosbami nepochodil a tak sa v roku 1926 rozhodol plesy sprístupniť iba jeho členom so vstupným 10 kč. Tento krok sa vyplatil a náborom si Bratislavský umelecký spolok získal mnohých nových členov.
Propagácia udalosti.
Náklady na reklamu a propagáciu patrili medzi najväčšie položky. Na propagáciu slúžili aj reklamné filmy, či kinoreklamy. Kinoreklama jedného z plesov sa v roku 1927 dostala aj do kín a zožala medzi ľuďmi úspech. Ples Sahara, o ktorom sa zachovalo najviac informácii, promoval spolok prostredníctvom svojich členov aj v Trnave, Šamoríne, Sv. Jure, Pezinku, Nitre a Komárne a na Hviezdoslavovom námestí stála dokonca dva týždne reklama v tvare sfingy. 
Plagáty.
Plagáty pre plesy bratislavských umeleckých spolkov vytváral Teodor Jánoska.
Zmienky sú z rokov 1923-25 a 1927 a 1929.
Plesové noviny.
Plesové noviny obsahovali karikatúry členov spolku a práve tento exemplár sa zachoval dodnes.
Plesové zástavy.
Plesové zástavy zhotovoval Gustáv Schäffer.
Hudobný doprovod.
Na prvom plese (Narrenschiff) hrala kapela Stippanitz a tri tzv “šramelovky" (Schrammelkapellen). Schrammelmusik je sumárny názov pre rôzne formy viedenskej inštrumentálnej hudby. Sú pomenované po Johannovi Schrammelovi, ktorý v druhej polovici 19. storočia založil zábavné kvarteto v úplne novom nástrojovom obsadení (husle, gitara, kontrabas, po prípade klarinet alebo akordeón). Repertoár bol najčastejšie zložený z valčíkov, pochodov, poliek alebo inštrumentalizovanej ľudovej hudby. Schrammelkapelle (alebo inak “šramelovka”) bola zložená najmenej z troch členov, najčastejšie však zo štyroch (Schrammelkvartet). Tieto kapely účinkovali najmä vo vinohradníckych podnikoch vo Viedni, kde tento štýl hudby vznikol. Najmä vďaka blízkosti rakúskej metropoly a aj tomu, že Bratislava bola považovaná za vinohradnícke mesto s množstvom vinohradníckych podnikov, sa tešili šramelovky značnej popularite aj tu. 
Na plesoch účinkovali okrem “šrameloviek” aj rómske kapely. Rómske kapely tvorili základ zábavnej hudby pred Prvou svetovou vojnou a počas medzivojnového obdobia v Bratislave. Ich repertoár tvorili najmä ľudové skladby a tance, obohatené o menšie koncertné skladby, napríklad výňatky zo známych opier a operiet, alebo iné, rytmicky efektné skladby, ktoré v tomto nástrojovom obsadení vyzneli nevšedne a pôsobivo. Po Prvej svetovej vojne, s nástupom nových hudobných žánrov a tancov (jazz, swing atď.), sa upravil aj repertoár a nástrojové obsadenie kapiel, kedy sa súbory rozširovali o nové hudobné nástroje, napríklad saxofón. Na plesoch Bratislavského umeleckého spolku sa objavili rómske kapely pod vedením primášov Bugu, Sarköziho, Pihíka či Vizváryho. Tieto zoskupenia hrávali nielen na plesoch, ale najmä v kaviarňach a iných Bratislavských podnikoch (napríklad kapela Jožka Pihíka hrávala toho času v “Centrálnej kaviarni” alebo kapela Michala Bugu vo vtedajšej kaviarni “Stahl” na Hviezdoslavovom námestí). 
V súvislosti s plesmi Bratislavského umeleckého spolku sa spomínajú aj vojenské a iné kapely, napríklad Stipanitz a Winkler, pričom Winklerova bývala vždy najdrahšia. 
Spoločenské odievanie.
Bratislavské odvetvie módy sa v dvadsiatych rokoch nevyhla celosvetovej módnej revolúcie. Pokrokom vedy a techniky sa zmenil odevný priemysel. Využívanie látkovej nálože a spracovanie luxusných materiálov sa odevný priemysel posunul o niekoľko priečok ďalej. S technologickým posunom sa vyvíjala aj schopnosť obliekania náležite od spoločenskej udalosti a estetického alebo luxusného vnímania.
V dvadsiatych rokoch, takzvane Prvorepubliková móda, sa ženská móda začala strácať v neforemných šatách s krátkymi pásmi. Po Prvej svetovej vojne sa korzety z dámskeho šatstva úplne vytratili a vďaka Coco Chanel začali prenikať prvky z mužskej módy, napríklad kravaty, saká, cylindre či monokle. Z technologického hľadiska sa ženský formálny odev sa skladal z šiat, ktoré boli skrátene po kolená, pás bol znížený a obvod spodnej šírky rozšírený. Tradičné šperkové súpravy nahradila bižutéria, napríklad dlhé náhrdelníky zo sklenených korálkov. 

</doc>
<doc id="640889" url="https://sk.wikipedia.org/wiki?curid=640889" title="TV Tropes">
TV Tropes

TV Tropes je wiki projekt zameraný na pop kultúru a využité rozprávačské prostriedky a zvyky (bežne volané v angličtine "tropes"). Obsahuje vyše 246 319 stránok z toho 77 310 o autorských prácach, 28 795 stránok o "tropoch" (ku dňu 22. októbra 2019) a je prístupná v 14 jazykoch. Stránka používa upravený kód pmWiki pre chod samotnej wiki.
Stránka publikovala obsah pod licenciou slobodného obsahu od apríla 2008, ale svoju licenciu zmenila v roku 2012 a povoľuje len nekomerčnú distribúciu svojho obsahu. TV Tropes je financované z reklám na stránke.
Dejiny.
Pôvodne stránka slúžila fandomu okolo populárneho amerického seriálu Buffy, avšak neskôr sa rozšírila o ďalšie filmy a seriály (až sa dostala do dnešnej podoby kedy obsahuje záznamy o video a stolných hrách, divadelných hrách, filmoch, komiksoch, profesionálnom wrestlingu, internetových projektoch a pod.) Okrem fandomových článkov, wiki však obsahuje aj články o reálnom svete pod kategóriou "Useful Notes" (tieto články ale stále obsahujú neformálny jazyk a neozdrojovaný text).
Strata dát.
V januári 2008 stratila stránka časť svojho obsahu po hardvérovej chybe, komunita túto udalosť nazvala "The Great Crash". Toto zapríčinilo, že obsah stránky sa dostal do verzie októbra roku 2007 a komunita musela využiť kešovacích služieb vyhľadávačov ako Google a Yahoo.
Majiteľ.
TV Tropes bolo založené v roku 2004 programátorom pod prezývkou "Fast Eddie". V roku 2014 bola stránka predaná Drewovi Schoentrupovi a Chrisovi Richmondovi, ktorí sa podujali na prepis kódu a redizajn wiki.
Štýl wiki.
Stránka používa neformálny jazyk s využitím moderného slangu a nevyžaduje zdrojovanie textu (narozdiel napríklad od Wikipédie). TV Tropes taktiež vytvorilo niekoľko vlastných "tropov" ako napríklad "TV Tropes Will Ruin Your Life" (slovensky "TV Tropes ti zničia život"), kde si komunita sama robí srandu zo seba a aký vplyv má stránka na svojich užívateľov (ako napríklad používanie tropov z wiki v bežnej konverzácii v reálnom živote). Okrem bežných článkov k dielam a tropom, existuju alternatívne stránky v príslušných kategóriách ako napríklad lakonické popisy diel, alebo stránky písané v štýle haiku.
Kategorizovanie článkov.
Článok o diele obsahuje krátke zhrnutie so zoznamom užitých tropov. Články o tropoch sú opakom článkov o dielach: obsahujú popisy samotných tropov a potom zoznam diel v ktorých sa dané tropy objavili.
Napríklad článok o trope Eaten Alive (zjedený zaživa) obsahuje popis a následne príklady diel (rozdelených podľa média) kde sa daný trope objavil (napríklad "Fritz the Cat", "Little Shop of Horrors", "StarWars Episode VI: Return of the Jedi, Dishonored, apod.)" so stručným popisom kontextu.
Kontroverzie.
V októbri 2010 Google dočasne prerušil poskytovanie Adsense reklám na stránke TV Tropes pre "dospelý obsah", ktorý odporoval podmienkam služby Adsense. Išlo o obsah na stránkach o tropoch s dospelým obsahom (vrátane stránok o znásilnení a pornografických dielach). Reklamy boli opätovne pridané na stránku v novembri 2010.
V roku 2012 TV Tropes zmenilo svoje pravidlá a obmedzilo obsah so sexistickou tématikou a obsahom spojeným so znásilnením. Feministický blog "The Mary Sue" kritizoval toto rozhodnutie, pretože obmedzilo dokumentáciu sexistických tropov. "ThinkProgress" kritizoval samotný Google Adsense, pretože takáto politika je "finančným odradením od diskusie" k takýmto témam.

</doc>
<doc id="640896" url="https://sk.wikipedia.org/wiki?curid=640896" title="Trospiumchlorid">
Trospiumchlorid

Trospiumchlorid je liečivo zo skupiny tropánových derivátov a je jedným zo syntetických anticholinergík. Používa sa na liečbu urgentnej a reflexnej inkontinencie. 
Má vedľajšie účinky typické pre podobné lieky, najmä sucho v ústach, žalúdočné ťažkosti a zápcha; tieto vedľajšie účinky spôsobujú problémy ľuďom, ktorí užívajú svoj liek podľa pokynov. Avšak nespôsobuje vedľajšie účinky na centrálny nervový systém ako iné lieky svojej triedy. Je zaradený do lekárskej kategórie C a do materského mlieka sa trochu vylučuje. 
Po chemickej je trospiumchlorid, kvartérny amóniový katión, ktorý ostáva skôr v periférnej oblasti, než aby pokračoval cez hematoencefalickú bariéru. Účinkuje tak, že uvoľňuje hladký sval v močovom mechúre. 
Bol patentovaný v roku 1966 a schválený na lekárske použitie v roku 1974. Prvýkrát bol schválený v USA v roku 2004 a v roku 2007 bola uvedená na trh verzia s predĺženým uvoľňovaním s dávkovaním jedenkrát denne. V roku 2009 sa v Európe stal druhovou látkou a v USA bol v roku 2012 schválený prvá generická látka s predĺženým uvoľňovaním. 
Lekárske účely.
Trospiumchlorid sa používa na liečbu hyperaktívneho močového mechúra so symptómami urgentnej inkontinencie a častého močenia.
Nepoužíva sa u ľudí, ktorí zadržiavajú moč, ktorí majú závažné zažívacie ťažkosti, ťažkú myasténiu, glaukóm s úzkym uhlom alebo tachykardiu. 
Liek by sa mal používať opatrne u ľudí, ktorí majú problémy s autonómnym nervovým systémom (dysautonómia) alebo ktorí trpia refluxnou chorobou pažeráka alebo u ktorých sú nežiaduce rýchle srdcové frekvencie, ako sú ľudia s hypertyreózou, ischemickou chorobou srdca a kongestívnym zlyhaním srdca. 
Trospiumchlorid je zaradený do lekárskej kategórie C pretože neexistujú dostatočné a dobre kontrolované štúdie o trospiumchloride u tehotných žien a v štúdiách na zvieratách sa vyskytli známky poškodenia plodu. Trospiumchlorid sa trochu vylučoval do mlieka dojčiacich matiek.
Vedľajšie účinky.
Vedľajšie účinky sú typické pre gastrointestinálne účinky anticholinergík a zahŕňajú sucho v ústach, tráviace ťažkosti a zápchu. Tieto vedľajšie účinky vedú k problémom s dodržiavaním užívania lieku, najmä u starších ľudí. Jediným z vedľajším účinkom na CNS je bolesť hlavy, ktorá je veľmi zriedkavá. Tachykardia je zriedkavý vedľajší účinok.
Mechanizmus účinku.
Trospiumchlorid je muskarínový antagonista, blokuje účinky acetylcholínu na orgány s muskarínovými receptormi, ktoré reagujú na jeho zlúčeniny vrátane močového mechúra. Parasympatolytický účinok trospiumchloridu uvoľňuje hladké svalstvo v močovom mechúre. Receptorové testy ukázali, že trospiumchlorid má zanedbateľnú afinitu k nikotínovým receptorom v porovnaní s muskarínovými receptormi v koncentráciách získaných z terapeutických dávok. 
Farmakokinetika.
Po perorálnom podaní sa absorbuje menej ako 10% dávky. Priemerná absolútna biologická dostupnosť 20 mg dávky je 9,6% (rozmedzie: 4,0 až 16,1%). Maximálne plazmatické koncentrácie (Cmax) sa vyskytujú medzi 5 a 6 hodinami po podaní dávky. Priemerná Cmax sa zvyšuje v závislosti od dávky; pri zvýšení dávky z 20 mg sa pozorovalo 3-násobné a 4-násobné zvýšenie Cmax z 20 mg na 40 mg, a resp. z 20 mg na 60 mg. AUC vykazuje linearitu dávky pre jednotlivé dávky až do 60 mg. Trospiumchlorid vykazuje dennú variabilitu expozície so znížením Cmax a AUC až o 59% a AUC o 33% pre večer v porovnaní s rannými dávkami. 
Podávanie s jedlom s vysokým obsahom tukov malo za následok zníženú absorpciu, pričom hodnoty AUC a Cmax boli o 70 až 80% nižšie ako hodnoty, ktoré sa získali pri podaní trospiumchloridu na lačno. Z tohto dôvodu sa odporúča, aby sa trospiumchlorid užíval najmenej jednu hodinu pred jedlom alebo nalačno.
Väzba na proteíny sa pohybovala od 50 do 85%, keď sa hladiny koncentrácie trospiumchloridu (0,5 až 50 ng/ml) inkubovali s ľudským sérom in vitro. Pomer 3H-trospiumchloridu v plazme na podiel v plnej krvi bol 1,6:1. Tento pomer ukazuje, že väčšina 3H-trospiumchloridu je distribuovaná v plazme. Zdanlivý distribučný objem pre 20 mg perorálna dávka je 395 (± 140) litrov. 
Metabolická dráha trospia u ľudí nebola úplne definovaná. Z 10% absorbovanej dávky tvoria metabolity po perorálnom podaní približne 40% vylúčenej dávky. Hlavná metabolická dráha sa predpokladá ako hydrolýza esteru s následnou konjugáciou kyseliny benzylovej za vzniku azoniaspironortropanolchloridu s kyselinou glukurónovou. Neočakáva sa, že cytochróm P450 významne prispieva k eliminácii trospia. Údaje získané z in vitro z ľudských pečeňových mikrozómov skúmajúcich inhibičný účinok trospia na siedmych substrátov izoenzýmu cytochrómu P450 (CYP1A2, 2A6, 2C9, 2C19, 2D6, 2E1 a 3A4) svedčia o nedostatočnej inhibícii v klinicky relevantných koncentráciách. 
Plazmatický polčas pre trospiumchlorid po perorálnom podaní je približne 20 hodín. Po perorálnom podaní lieku s okamžitým uvoľňovaním 14C-trospiumchloridu, väčšina dávky (85,2%) sa vylúči v stolici a menšie množstvo dávky (5,8%) sa vylúči v moči; 60% rádioaktivity vylúčenej močom bolo nezmenené trospium. Priemerný renálny klírens trospia (29 l/h) je 4-krát vyšší ako priemerná rýchlosť glomerulárnej filtrácie, čo naznačuje, že aktívna tubulárna sekrécia je hlavným spôsobom eliminácie trospia. Môže existovať konkurencia pri eliminácii s inými zlúčeninami, ktoré sa tiež vylučujú obličkami.
Chemické vlastnosti.
Anticholinergické lieky používané na liečbu hyperaktívneho močového mechúra boli od roku 2003 všetky amíny. Kvartérne amóniové katióny sú vo všeobecnosti hydrofilnejšie ako iné amíny a neprechádzajú dobre cez membrány, takže majú sklon sa zle vstrebávať z tráviaceho systému a neprechádzajú hematoencefalickou bariérou. oxybutynín, tolterodín, darifenacín a solifenacín sú terciárne amíny, zatiaľ čo trospiumchlorid a propantelín-bromid sú kvartérne amíny. 
História.
Syntézu trospia opísali vedci z USA Dr. Robert Pfleger Chemische Fabrik GmbH, Heinz Bertholdt, Robert Pfleger a Wolfram Schulz. Pat. 3,480,626 (v USA ekvivalent k DE119442) a jeho aktivita bola prvýkrát publikovaná v literatúre v roku 1967. 
Prvé regulačné schválenie bolo v Nemecku udelené v auguste 1999 spoločnosti Madaus AG pre liek Regurin 20 mg tablety. Madaus sa považuje za pôvodcu regulačných podaní na celom svete. Nemecké predpisy boli uznané v celej Európe na základe postupu vzájomného uznávania. 
Od roku 2016 je liek dostupný na celom svete pod mnohými obchodnými názvami a formuláciami, vrátane perorálnych, s predĺženým uvoľňovaním, čapíkov a injekcií. 

</doc>
<doc id="640897" url="https://sk.wikipedia.org/wiki?curid=640897" title="Vlastná stránka">
Vlastná stránka



</doc>
<doc id="640901" url="https://sk.wikipedia.org/wiki?curid=640901" title="Pristávacia stránka">
Pristávacia stránka

Pristávacia stránka (iné názvy: stránka prvého kontaktu, vstupná stránka; angl. "landing page") môže byť na internete:

</doc>
<doc id="640902" url="https://sk.wikipedia.org/wiki?curid=640902" title="Stránka prvého kontaktu">
Stránka prvého kontaktu



</doc>
<doc id="640903" url="https://sk.wikipedia.org/wiki?curid=640903" title="Vstupná stránka">
Vstupná stránka



</doc>
<doc id="640904" url="https://sk.wikipedia.org/wiki?curid=640904" title="Uvítacia stránka">
Uvítacia stránka



</doc>
<doc id="640905" url="https://sk.wikipedia.org/wiki?curid=640905" title="Lujza Garajová Schrameková">
Lujza Garajová Schrameková

Lujza Garajová-Schrameková (* 7. február 1983, Nitra) je slovenská herečka, stand-up komička a speváčka.
Život.
Pochádza z divadelníckej rodiny. Jej matka je herečka v Starom divadle v Nitre, starý otec bol hercom a tajomníkom Divadla Andreja Bagara v Nitre. Vyštudovala herecké konzervatórium.
Po skončení konzervatória bola osem rokov členkou Radošinského naivného divadla. Vystupovala v nezávislom potulnom divadle, ktoré vzniklo ako autorský projekt dvojice režisérov Jakuba Nvotu a Kamila Žišku. V Štúdiu L + S hrala spolu s Milanom Lasicom v predstavení "Listy Emilovi". Dlhšiu dobu vystupovala v stand-up show Jana Gorduliča "Silné reči", kam sa dostala vďaka kamarátke a kolegyni Kristíne Farkašovej.
Prvú televíznu skúsenosť získala menšími rolami v seriáloch "Ordinácia v ružovej záhrade" a "Panelák". V relácii "Haló" hrala vyfintenú zlatokopku, ktorá radila ženám, ako zbaliť bohatého chlapa. Do širšieho povedomia divákov sa dostala vďaka seriálu "Divoké kone", kde hrala šéfku stajní Mery, ktorá má problémy s mužmi.
V seriáli Naši hrala Lujzu Rodinovú. Od roku 2023 stvárňuje vrchnú sestru Andreu Mazákovú v seriáli Mama na prenájom. 
Garajová-Schrameková sa venuje aj spevu. Koncertuje spolu s kolegyňami z Radošinského naivného divadla, Marcelou Vilhanovou a Dankou Tomešovou. Od detstva mala problémy so zrakom. V súkromí nosila dioptrické okuliare. Počas vystúpenia v divadle a pri natáčaní seriálu "Divoké kone" používala kontaktné šošovky. V januári 2016 sa rozhodla podstúpiť laserovú operáciu očí.
V roku 2018 a 2019 bola spolu s Davidom Gránským moderátorkou relácie "Česko Slovensko má talent".
V roku 2021 bola porotkyňou v 6 sérii speváckej a tanečnej show "Tvoja tvár znie povedome".

</doc>
<doc id="640906" url="https://sk.wikipedia.org/wiki?curid=640906" title="Titulná stránka">
Titulná stránka

Titulná stránka môže byť:

</doc>
<doc id="640908" url="https://sk.wikipedia.org/wiki?curid=640908" title="Úvodná stránka">
Úvodná stránka



</doc>
<doc id="640909" url="https://sk.wikipedia.org/wiki?curid=640909" title="Štartovacia stránka">
Štartovacia stránka



</doc>
<doc id="640910" url="https://sk.wikipedia.org/wiki?curid=640910" title="Ondřejovsko">
Ondřejovsko

Ondřejovsko je prírodná pamiatka ev. č. 1429 severozápadne od obce Vlčková v okrese Zlín. Oblasť spravuje Agentúra ochrany prírody a krajiny ČR.
Predmetom ochrany sú skalnaté svahy s porastom buka, javora a brestu.

</doc>
<doc id="640913" url="https://sk.wikipedia.org/wiki?curid=640913" title="Ióannes Zónaras">
Ióannes Zónaras

Ióannes Zónaras (iné mená pozri nižšie; * koniec 11. storočia† medzi 1162 až 1166/1180) bol vysoký byzantský úradník, kronikár, teológ, kánonista a mních. Spolu s Aristénom a Balsamónom patrí k trom najväčším byzantským kánonistom. 
Napísal kroniku "Epitomé historión" ("Historická príručka" alebo "Prehľad dejín"). Známou je aj jeho zbierka byzantského kánonického práva. Jeho diela sa vyznačujú vysokou erudíciou a odkazmi na početné pramene.
Život.
O Zónarovej mladosti sa mnoho nevie, informácie o jeho živote pochádzajú predovšetkým z jeho kroniky. Pochádzal z aristokratického rodu Zónarovcov. V literatúre sa vyskytuje rôzne datovanie jeho života. Dnes je isté, že žil aj po roku 1162, keďže v jednom zo svojich diel spomína druhé manželstvo Manuela I. Komnéna.
Za vlády cisára Alexia I. zastával dôležité úrady "droungaria" a prvého sekretára ("prótoasekrétis") na cisárskom dvore. Po smrti cisára Alexia I. v roku 1118 odišiel žiť do Kláštora svätej Glykérie. Podľa prameňov je sporné, či išlo o kláštor na ostrove İncir Adası alebo na hore Athos, hoci pravdepodobnejším sa zdá byť ostrov. Sám sa v kronike sťažuje, že v divočine je pre neho ťažké získať knihy potrebné na prácu na kronike a nazýva sa "„vyhnancom“". Podľa jednej z teórií vo vyhnanstve skončil preto, že bol nasledovníkom Anny Komnény.
Dielo.
Historiografia.
Dielo v 18 knihách opisuje dejiny sveta od jeho stvorenia do Zónarových čias (konca vlády Alexia I. Komnéna). V starších obdobiach vychádza z viacerých diel, z ktorých mnohé sa inak nezachovali. Okrem iných čerpá z Hérodota, Arriana, Plutarchu, či Starého zákona a raných kresťanských historikov. Ďalej napr. z diela Theofana Vyznávača, Geórgia Hamartóla. V novšom období najmä z diel Psella a Skylitza), ktorých poznatky systematizoval a pretriedil.
Na rozdiel od jeho súdobej historičky Anny Komnény, dcéry cisára Alexia I., sa na vládu cisára Alexia I. pozerá kritickejšie. Jeho dielo bolo už v stredoveku preložené do srbčiny/slovanského liturgického jazyka a v renesancii dokonca do latinčiny.
Z hľadiska chronológie na Zónara nadviazal Nikétas Choniates. Výrazne ovplyvnil Kónstantina Manassésa, Michaéla Glyka či Efraima.
Ďalšie diela.
Komentár "Synopsis canonum" k prameňom kánonického práva (nazývaný aj Zinar)
Komentár je jedným z najpozoruhodnejších diel byzantskej kánonistiky. Komentuje kánony všeobecných a lokálnych koncilov do 9. storočia, ku ktorým pripojil pravidlá cirkevných otcov. Dodnes je uznávanou autoritou v pravoslávnej kánonistike.
Niekoľko hagiografií (napr. o svätej Eupraxii), kánon o Bohorodičke a niekoľko homílií
Zónarovi boli pripočítavané i ďalšie diela, Zónarovo autorstvo však nebolo spoľahlivo dokázané (napr. grécky lexikón nesúci jeho meno).

</doc>
<doc id="640914" url="https://sk.wikipedia.org/wiki?curid=640914" title="Lujza Garajová-Schrameková">
Lujza Garajová-Schrameková



</doc>
<doc id="640915" url="https://sk.wikipedia.org/wiki?curid=640915" title="Jan Kraus">
Jan Kraus

Jan Vladimír Kraus (* 15. august 1953, Praha) je český herec, moderátor, publicista, dramatik a režisér. Moderoval populárnu reláciu "Uvolněte se, prosím" v ČT, ktorej obdobu pod názvom "Show Jana Krause" uvádza na Prime.
V novembri 2009 odstúpil z funkcie predsedu Českého filmového a televízneho zväzu (FITES). Dôvodom bola obava, že sa jeho osobné spory s ČT negatívne prenesú aj na filmový zväz.
Patrí k spoluzriaďovateľom Nadačného fondu proti korupcii.
Životopis.
Narodil sa v Prahe v česko-židovskej rodine, jeho otec Ota Kraus prežil holokaust. Jeho manželkou bola herečka Jana Krausová. Po rozchode s ňou v 90. rokoch žije s herečkou Ivanou Chýlkovou.
Je otcom štyroch detí – Marka Blažka (* 1976), speváka Davida Krausa (* 1980), Adama Krausa (* 1982) a Jáchyma Krausa (* 1998, s Ivanou Chýlkovou).
Je bratom spisovateľa a herca Ivana Krausa (* 1939) – žijúceho striedavo v Prahe a Paríži, ďalšími súrodencami sú PhDr. Eliška Krausová-Chavez (* 1946) – pôsobí na univerzite v Bogote, PhDr. Michael Kraus (* 1949) – profesor politológie na univerzite v Middlebury vo Vermonte, Kateřina Krausová (19561990) – pracovala v knižnici Princetonskej univerzity.
Film.
Od detstva hral v mnohých filmoch. Debutoval v roku 1966 v málo známom filme "Dva tygři". Od tej doby hral vo viac ako 60 filmoch, z ktorých najznámejšie sú "Lišáci, Myšáci a Šibeničák", "Spalovač mrtvol", "Dívka na koštěti", "Jak se budí princezny", "Černí baroni", "Gympl", "Drahé tety a já", "Copak je to za vojáka" atď.
Moderátor.
Jan Kraus moderoval populárnu reláciu ČT "Uvolněte se prosím", ktorá bola neskôr ukončená. Jeho obdobou je relácia "Show Jana Krause", ktorú taktiež moderuje, tentokrát na stanici TV Prima. Okrem toho tiež moderoval jeden ročník Českého slavíka, a to v roku 2013.
Rozhlas.
Pravidelne vystupoval v relácii "Kraus a blondýna" na stanici Frekvence 1. Satirické prehlásenia komentujúce moravské záležitosti bude riešiť súd.

</doc>
<doc id="640917" url="https://sk.wikipedia.org/wiki?curid=640917" title="Gregor Lusavorič">
Gregor Lusavorič

Svätý Gregor Lusavorič (iné mená: Gregor Osvietiteľ, Grigor Partev, Gregor Osvietenec, Gregor Iluminátor; , , , * okolo 240/257 † 325/332/337) bol jeden z prvých úspešných kresťanských misionárov Arménska a prvý patriarcha (katolikos) Arménskej apoštolskej cirkvi. 
Pretože sa mu v Arménsku podarilo zakoreniť kresťanstvo (ktoré sa tam však podľa tradície šírilo už od čias apoštolov - apoštoli Tadeáš a Bartolomej), býva označovaný aj ako apoštol Arménska, či „krstiteľ Arménska“ a Arménska cirkev býva označovaná ako gregoriánska. Podľa arménskej tradície pochádzal z partského (perzského) rodu (viď. prezývka Partev) spriazneného s arménskym kráľovskou rodinou.
Arménske cirkvi si Gregora pripomínajú 30. septembra pri príležitosti výročia uloženia jeho ostatkov, zároveň však slávia aj ďalšie dni - 5. august (spomienka Gregorovho narodenia), 4. február (jeho utrpenie), 28. február (začiatok jeho väznenia), či 19. október (koniec jeho väznenia). Cirkvi východného obradu a sýrske cirkvi si jeho pamiatku pripomínajú 30. septembra, v rímskom (katolíckom) kalendári bola Gregorova spomienka ustanovená pápežom Gregorom XVI. na 1. októbra.
Za svätých sú považovaní aj jeho synovia - nástupcovia Vrtanes I. a Aristakes I. a vnuci Husik I. a Grigoris. Úrad katolika bol v Arménsku prvé storočia až do úradu jeho potomka Sahaka I. dedičný. Bývalo mu pripisovaných viacero sporných modlitieb a homílií, ich datácia je však neskoršia.
Život.
Názory o Gregorovom pôvode sa líšia. Je možné, že bol kapadóckym Grékom, arménske zdroje (Agathangelos) deklarujú pôvod arménsky, resp. perzsko-arménsky.
Gregorov otec Anag (Anak) bol arménskym kniežaťom pokrvne spriazneným s arménskym kráľovským rodom. Po tom, čo jeho otec na podnet perzského veľkokráľa Ardašíra zavraždil svojho príbuzného arménskeho kráľa Chosrova II. (279/280287), bola celá jeho rodina až na Gregora vyvraždená. On sám sa mal zachrániť len vďaka dojke Sofii. Následne Gregor vyrastal v kapadóckej Cézarey, kde sa mu dostalo kresťanskej výchovy a kde od biskupa Leontia prijal krst. V Kapadócii sa Gregor tiež oženil s istou Miriam (Máriou) a mal dvoch synov - Vrtana a Aristaka.
Do Arménska sa Gregor vrátil v sprievode Chosrovovho syna, arménskeho kráľa Trdata III. (gr. Tiridatés). Trdat, ktorý bol vychovaný v pohanstve v kresťanstve videl hrozbu. Pretože sa Gregor odmietol vzdať kresťanskej viery, kráľ Trdat III. ho dal mučiť a ako syna vraha svojho otca uväzniť. Podľa arménskych historikov (Agathangelos) sa Gregorovi stal osudným konflikt s kráľom vyvolaný jeho neochotou obetovať kadidlo bohyni Anáhite. Vo väzení (jame) na mieste zvanom Chor Virap (v preklade hlboká kobka) mal Gregor stráviť okolo 15 rokov a prežiť mal podľa legiend len vďaka pomoci akejsi vdovy.
Postupne sa však Gregorovi podarilo pre kresťanstvo získať viacerých vplyvných ľudí a nakoniec aj kráľa Trdata, ktorý kresťanstvo v roku 301 povýšil na štátne náboženstvo. Podľa arménskeho historika Agathangela obrat nastal po tom, čo duševne ťažko chorý kráľ (iné zdroje hovoria o lepre) ozdravel vďaka modlitbám väzneného Gregora. Trdat mal podľa legendy ochorieť po tom, čo nechal popraviť dve kresťanské panny, ktoré ho odmietli.
Na Trdatovu žiadosť bol následne Gregor cézarejským biskupom Leontiom ustanovený za katolika, najvyššieho arménskeho biskupa, a započala sa jeho misijná činnosť. V Arménsku začali vznikať prvé chrámy, kláštory a školy a na kresťanstvo začalo konvertovať stále viac ľudí zo všetkých vrstiev. Gregor mal takisto vypracovať viacero cirkevnoprávnych predpisov (kánonov) a teologických homílií. Pri svojom pôsobení mal používať arménsky jazyk, kultúrne sa však odvracal od Sýrie na grécky svet a započal proces helenizácie arménskeho sveta. Misionárov mal poslať aj do Gruzínska a Kaukazskej Albánie.
Svoje biskupské sídlo mal Gregor v hlavnom meste krajiny Vagharšapate (juhozápadne od dnešného hlavného mesta Jerevanu). Podľa tradície v meste z Kristovho vnuknutia založil aj prvú katedrálu, ktorá je dnes zasvätená jemu. Podľa tradície mal Gregor sprevádzať kráľa Trdata aj k cisárovi Konštantínovi Veľkému, keď prijal kresťanstvo a vrelo ich vtedy mal prijať aj pápež Silvester.
V roku 318 Gregor ustanovil svojho syna Aristaka I. za svojho nástupcu v pozícii katolika s úlohou posilniť kresťanstvo v kaukazských krajinách a sám odišiel žiť do ústrania medzi mníchov v jaskyni Mania v hore Sebuh (Sepuh) v provincii Daranali, kde aj zomrel. Po svätcovej smrti bolo jeho telo prenesené do dediny Thodanum (dnešné Doğanköy), avšak už v prvých storočiach začali jeho pozostatky meniť svoje sídla a rozobrali sa medzi viacero miest byzantského sveta.
Bol významnou osobou v arménskom a byzantskom umení. Zrejme najranejšou mozaikou v byzantskom svete bola dnes už neexistujúca podobizeň v Chráme Hagia Sofia z macedónskeho obdobia. Gregor býva znázorňovaný ako postarší biskup. V Bazilovom menológiu je znázornený v spoločnosti arménskych panien Hripsime a Gajané. Cyklus s jeho životom sa nachádza v jemu zasvätenej katedrále v Ani.

</doc>
<doc id="640918" url="https://sk.wikipedia.org/wiki?curid=640918" title="Eric Davis">
Eric Davis

Eric Javier Davis Grajales známy ako Eric Davis (* 31. marec 1991, Colón) je profesionálny panamský futbalista hrajúci za slovenský klub FC DAC 1904 Dunajská Streda.
Klubová kariéra.
Árabe Unido.
V roku 2009 podpísal Davis zmluvu s panamským tímom Árabe Unido, kde odohral 44 zápasov.
Fénix.
V lete 2011 odišiel do uruguajského klubu Centro Atlético Fénix. Debutoval 12. mája 2012, keď odohral 10 minút proti Clubu Sportivo Cerrito.
Sporting San Miguelito.
V lete 2013 odišiel hosťovať do Sportingu San Miguelito a naspäť sa vrátil v lete 2015.
Dunajská Streda.
V septembri 2015 Davis podpísal kontrakt so slovenským tímom FC DAC 1904 Dunajská Streda.

</doc>
<doc id="640920" url="https://sk.wikipedia.org/wiki?curid=640920" title="Marta Jandová">
Marta Jandová

Marta Verner, rodená Marta Jandová (* 13. apríl 1974, Praha), je česká speváčka známa predovšetkým z pôsobenia v nemeckej kapele Die Happy. V Česku sa vydala na sólovú dráhu.
Životopis.
Narodila sa ako dcéra Petra a Jany Jandových. Jej otec je spevák kapely Olympic. Vyštudovala strednú ekonomickú školu so zameraním na jazyky. Počas strednej školy absolvovala ročný študijný pobyt v USA, kam odišla krátko potom, čo jej v sedemnástich rokoch zomrela matka na nádorové ochorenie. O niekoľko rokov neskôr tejto chorobe podľahol aj jej starší brat Petr.
V svojich devätnástich rokoch, po neprijatí na vysokú školu, sa v Prahe zoznámila s Thorstenom Mewesom (gitaristom skupiny Die Happy) a odišla s ním pôvodne na rok do Nemecka, aby sa naučila ďalší jazyk a získala nové skúsenosti. Po niekoľkých týždňoch bývania u Thorstenových rodičov vzala, pôvodne ako koníček, voľné miesto speváčky v jeho rockovej kapele Die Happy. Medzi rokmi 1993 a 1999, predtým, ako skupina Die Happy dostala nahrávaciu zmluvu od Sony BMG v Nemecku, vystriedala niekoľko zamestnaní. Pracovala napríklad v čajovni, chodila umývať riad, roznášala letáky, pracovala ako sekretárka alebo robila ochranku na koncertoch. Po podpísaní zmluvy sa začala naplno živiť spevom. Prvý a prelomový album skupiny nesie názov "Supersonic Speed" a v Nemecku zaznamenala úspech. Spoločne s gitaristom Thorstenom, bubeníkom Jurgenom a basgitaristom Ralphom sa vydala na dráhu rockovej speváčky.
V Česku sa ako speváčka po prvýkrát predstavila v 90. rokoch, väčšinou spoločne s Petrom Jandom pri televíznych vystúpeniach. So svojou skupinou dostala možnosť ešte pred veľkým prelomom v Nemecku bez ohľadu na slávu svojho otca vystúpiť na ČT 2. S doprovodnou skupinou vystúpila v roku 1998 na ankete Český slavík. Pre niektorých novších fanúšikov Marty Jandovej bolo prekvapením, že prvým muzikálom v Česku nebola "Mona Lisa", ale muzikál "Krysař" Daniela Landu v roku 1996. Už vtedy alternovala hlavnú úlohu, Agnes, s vtedajšou hviezdou Luciou Bílou.
V Nemecku žila šestnásť rokov, najprv v Ulme, potom prevažne v Hamburgu. Skúšobňa skupiny sa nachádza v Berlíne.
Do Česka sa vrátila na jar 2009. Získala hlavnú úlohu Mony Lisy v rovnomennom muzikále v Divadle Broadway. Okrem toho prijala ponuku do poroty historicky prvej série "Česko Slovenskej SuperStar", kde ju diváci zvolili nejsympatickejším porotcom ročníka.
V roku 2010 sa objavila v hlavnej ženskej úlohe Dorotky v muzikále "Kat Mydlář", v roli Evelíny v muzikále "Baron Prášil" a v roli Soni v muzikále "Ať žije rokenrol". V tomto roku tiež zasadla v porote nemeckej speváckej súťaže "PopStars" a na nemeckej televízii ZDF moderovala raz týždenne svoju vlastnú hudobnú reláciu s názvom "NeoMusic: Wanted", ktorej hlavnou doménou bola naživo hraná hudba.
V roku 2012 sa začal vysielať seriál "Gympl s (r)učením omezeným", kde si Jandová zahrala rolu učiteľky Jany „Džajny“ Pelnerovej. Táto rola bola medzi divákmi veľmi obľúbená a vďaka tomuto seriálu sa stali z Marty Jandovej a Ondřeja Brzobohatého skvelí priatelia. Ďalej bola Jandová k videniu v jednej epizóde seriálu "Doktoři z Počátků" a "Ordinace v růžové zahradě".
Nasledovala ponuka na účasť v porote šou "Hlas Česko Slovenska". Spolu s Jandovou v porote bola Dara Rolins, Josef Vojtek, Majk Spirit a Michal David.
Jedným z jej najobľúbenejších projektov vedľa svojej skupiny Die Happy sa stala Rocksymphony s filharmóniou Bohuslava Martinů v Zlíne. Od roku 2014 sa vystúpenia s veľkým úspechom opakujú. V roku 2018 projekt pokračuje svojou druhou časťou Rocksymphony 2. Jej hudobným partnerom je Václav Noid Bárta.
Jandová bola na začiatku roka 2015 vybraná Českou televíziou (samozrejme na žiadosť divákov), aby spolu s Václavom Noidom Bártom reprezentovala Česko na Eurovision Song Contest 2015 vo Viedni. Tu zaznela balada „Hope Never Dies“, s ktorou Marta a Václav dopadli lepšie ako všetky doterajšie české delegácie. Jandová robila v roku 2015 porotkyňu v "Česko Slovenskej SuperStar".
Rokom 2018 Jandovú sprevádzali 25. narodeniny jej nemeckej skupiny Die Happy, ktoré spoločne oslávili akustickým turné po Nemecku. Posledný koncert sa konal v Prahe na konci októbra. Medzi tým zasadla po prvýkrát v porote šou "Česko Slovensko má talent". Na jeseň si konečne splnila svoj sen a vydala svoj prvý autorský sólový album s názvom "Barvy".
Osobný život.
Prvým manželom Marty Jandovej bol Thorsten Mewes (gitarista skupiny Die Happy), s ktorým sa po 5 rokoch manželstva rozviedla. Po rozvode naviazala vzťah s iným členom skupiny, basgitaristom Ralphom Riekerom. Neskôr bol jej partnerom popový spevák Sasha a Viktor Mráz.
V súčasnosti žije s manželom Miroslavom Vernerom, ktorý pracuje ako gynekológ. Dňa 7. augusta 2013 sa im narodila dcéra Marie.
Kvôli pôsobeniu v zahraničí prijala Jandová aj s dcérou neprechýlenú verziu priezviska.

</doc>
<doc id="640921" url="https://sk.wikipedia.org/wiki?curid=640921" title="Marta Verner">
Marta Verner



</doc>
<doc id="640926" url="https://sk.wikipedia.org/wiki?curid=640926" title="Sýta kvapalina">
Sýta kvapalina

Sýta kvapalina je kvapalina v takom termodynamickom stave, že ľubovoľne malé množstvo privedeného tepla má za následok vyparovanie časti tejto kvapaliny. 
Stav sýtej kvapaliny je určený teplotou sýtosti pri danom tlaku, alebo tlakom sýtosti pri danej teplote. Spojnica stavov sýtej kvapaliny, ktorá sa vyznačuje v rôznych diagramoch je čiara a nazýva sa "krivka sýtej kvapaliny". Krivka sýtej kvapaliny sa začína v trojitom bode (pri najnižšej teplote) a končí v kritickom bode (pri najvyššej teplote).
Niektoré hodnoty teploty sýtosti pre vodu:

</doc>
<doc id="640928" url="https://sk.wikipedia.org/wiki?curid=640928" title="Teplota sýtosti">
Teplota sýtosti



</doc>
<doc id="640929" url="https://sk.wikipedia.org/wiki?curid=640929" title="Trojitý bod">
Trojitý bod



</doc>
<doc id="640931" url="https://sk.wikipedia.org/wiki?curid=640931" title="Sýta para">
Sýta para

Sýta para (iné názvy: nasýtená para, suchá para ) je para v takom termodynamickom stave, že ľubovoľne malé množstvo odobraného tepla má za následok kondenzáciu časti tejto kvapaliny. 
Spojnica stavov sýtej pary, ktorá sa vyznačuje v rôznych diagramoch je čiara a nazýva sa "krivka sýtej pary". Krivka sýtej pary sa v kritickom bode (pri najvyššej teplote) stretáva s krivkou sýtej kvapaliny. 

</doc>
<doc id="640932" url="https://sk.wikipedia.org/wiki?curid=640932" title="Kritická teplota">
Kritická teplota



</doc>
<doc id="640933" url="https://sk.wikipedia.org/wiki?curid=640933" title="Eric Ramírez">
Eric Ramírez

Eric Kleybel Ramírez Matheus známy ako Eric Ramírez (* 20. november 1998) je profesionálny venezuelský futbalista hrajúci za ukrajinský klub FK Dynamo Kyjev. Hráva na pozícii útočníka.
Klubová kariéra.
Karviná.
V roku 2017 Ramírez podpísal zmluvu s českou Karvinou. Prvý gól dal 24. septembra 2017 pri domácej výhre 2–1 so Zbrojovkou Brno.
Senica.
7. februára 2019 odišiel Ramírez na hosťovanie do Senice do konca sezóny. Debutoval 16. februára 2019 v zápase proti Trenčínu. Senica prehrala vonku 0–3. Za Senicu sa po prvýkrát presadil v slovenskom pohári. K postupu cez Nitru pomohol štyrmi gólmi pri domácej výhre 5–1. V lige prvýkrát skóroval 6. apríla 2019 pri výhre nad Trenčínom 3–2. Za Senicu dal v lige 5 gólov.
Dunajská Streda.
Sezóna 2019/20.
Za Dunajskú Stredu debutoval v slovenskej lige 21. júla 2019 v 1. kole, pri vonkajšej výhre 2–1 v Zlatých Moravciach gól nedal. Prvýkrát dal gól o týždeň neskôr, pri domácej výhre 5–1 nad Pohroním. 1. septembra 2019 dvakrát skóroval pri domácom víťazstve 5–2 so Slovanom Bratislava. Ďalšie dva góly si pripísal až 1. marca 2020, pri remíze 2–2 na ihrisku Žiliny. Šiesty ligový gól dal v 2. kole nadstavby, Dunajská Streda vyhrala v Trnave 2–0. Svoj siedmy zásah zaznamenal v poslednom ligovom kole a rozhodol o výhre 1–0 v Ružomberku.
Sezóna 2020/21.
Ramírez nastúpil v 1. kole na zápas proti Seredi a k vysokej výhre 6–0 prispel gólom a asistenciou.

</doc>
<doc id="640935" url="https://sk.wikipedia.org/wiki?curid=640935" title="Európsky úrad pre boj proti podvodom">
Európsky úrad pre boj proti podvodom

Európsky úrad pre boj proti podvodom () je nezávislý subjekt pôsobiaci v rámci Európskej komisie a Európskej únie ktorý odhaľuje, vyšetruje a zastavuje podvody súvisiace s finančnými prostriedkami Európskej únie. Prostredníctvom nezávislého vyšetrovania podvodov a korupcie zabezpečuje presun peňazí daňovníkov EÚ k projektom vytvárajúcim pracovné miesta a rast v Európe. OLAF tiež vyšetruje pochybenia zamestnancov a členov inštitúcií EÚ a pripravuje politiku EÚ v oblasti boja proti podvodom.
História.
Začiatky úradu OLAF sú v pracovnej skupine „koordinačný útvar pre boj proti podvodom“ (UCLAF) ktorý fungoval v rámci generálneho sekretariátu Európskej komisie. UCLAF mal za úlohu spolupracovať s vnútroštátnymi útvarmi boja proti podvodom a poskytovať koordináciu a pomoc pri riešení nadnárodných organizovaných podvodov. V roku 1999 sa za účelom rozšírenia vyšetrovacích právomocí navrhol vznik nového subjektu OLAF a po prijatí návrhov bol zriadený Európsky úrad pre boj proti podvodom (OLAF) s nezávislým vyšetrovacím mandátom rozhodnutím 1999/352. Zaviedli sa tiež všeobecné pravidlá pre vyšetrovania úradu OLAF nariadením č. 1073/1999 a uzavrela sa dohoda o vnútornom vyšetrovaní v rámci inštitúcií EÚ. V roku 2004 Európske spoločenstvo vytvorilo program Hecules ktorý má za úlohu podporovať činnosti súvisiace s ochranou svojich finančných záujmov. Počet vyšetrovaní ktoré viedol priamo OLAF sa v roku 2006 prvý krát rovná počtu prípadov, v ktorých OLAF pomáhal subjektom členským štátov.
V roku 2010 je spustený systém oznamovania podvodov (Fraud Notification System - FNS) prostredníctvom ktorého majú občania možnosť na webe nahlásiť informácie o korupcii a podvodoch.
V nasledujúcich rokoch boli viac krát vylepšované stratégie i vyšetrovacie postupy a bola menená vnútorná organizácia.
Systém fungovania.
Úrad OLAF môže vyšetrovať záležitosti súvisiace s podvodom, korupciou a iným trestným činom ktorý poškodzuje záujmy EÚ pokiaľ ide o:
Fázy vyšetrovania.
OLAF disponuje rôznymi zdrojmi informácií o podvodoch a nezrovnalostiach. Tieto informácie vyplývajú väčšinou z kontrol ktoré vykonávajú subjekty majúce za zodpovednosť riadenie finančných prostriedkov EÚ v európskych inštitúciach alebo členských štátoch.
Všetky prijaté sťažnosti úrad OLAF posudzuje a určuje či patria do právomoci úradu a posudzuje tiež kritéria na začatie vyšetrovania.
Všetky začaté vyšetrovania sa delia do troch kategórií:
Výsledky práce.
Výsledkami práce úradu OLAF v rokoch 2010 - 2018 bolo uzavretie viac než 1900 vyšetrovaní, úrad odporúčil vrátiť vyše 6,9 miliárd EUR do rozpočtu EÚ a vydal vyše 2500 odporúčaní na prijatie súdnych, finančných, disciplinárnych a administratívnych opatrení príslušným subjektom členských štátov a EÚ.
OLAF na Slovensku.
Na Slovenskej stránke úradu OLAF je možnosť nahlásiť podvod a korupciu súvisiacu s financiami EÚ.

</doc>
<doc id="640936" url="https://sk.wikipedia.org/wiki?curid=640936" title="Vladimír Voštinár">
Vladimír Voštinár

Vladimír Voštinár (* 11. február 1964, Trnava) je slovenský moderátor.
Životopis.
Narodil sa 11. februára 1964 v Trnave. Ako päťročný začal pretekať v plávaní prvú Československú ligu, za klub Vysoké školy Trnava. Má poľnohospodárske vzdelanie. V roku 1993 úspešne prešiel konkurzom na moderátora v Rádiu T v Trnave, kde pracoval do roku 1995. Tam zo začiatku hlásil naživo iba čas. Zároveň pracoval ako zootechnik v JRD Mier Cífer. Dojil tam kravy najmenej štrnásť mesiacov. Za peniaze zarobené na stáži v Dánsku (prežil tam aj Vianoce) si otvoril v Trnave stánok a získal vo Fun Rádiu prezývku "Trnavský párek." Vo Fun Rádiu moderoval od 1995 do roku 2000 a v tej dobe začal moderovať v STV aj televízne súťažné relácie - "Tipos Bingo", "Labyrint" a "Všetko, alebo nič". Od roku 2000 pracoval v Rádiu Twist. Na obrazovkách TV JOJ moderoval reláciu "Inkognito", reality šou "Miliónový tanec" a veľký vedomostný test "IQ Test Národa 2003", s Katarínou Brychtovou moderoval Štúdio JOJ ale aj relácie "Bordelári", "Vojna slov" a "Riskni milión". Momentálne je tvárou relácií "Nové bývanie" a s Lenkou Čvirikovou-Hriadelovou moderoval netradičné preteky vo varení na TV JOJ "Varí Vám to". Stále moderuje reláciu "Inkognito." Zvíťazil v adrenalínovej súťaži nakrúcanej vo vojenskom výcvikovom priestore Lešť, "Nebezpečná misia 2009", za ktorú dostal pamätnú plaketu od ministra obrany SR. Objavil sa aj v scénke skrytej kamery "Čo dokáže ulica 1997" a bol nominovaný na cenu OTO 2008 v kategórii moderátor zábavných programov.
Okrem rádia či televízie je ho možné vidieť v úlohe moderátora na plesoch, firemných akciách, spoločenských a kultúrnych podujatiach.
Vlastní areál "Oliwa", v lesnom prostredí Strážovských vrchov, v ktorom organizuje detské letné tábory. 
Od roku 1988 je ženatý s manželkou Klaudiou, s ktorou majú spolu dve deti. Spolu s rodinou sa v roku 2007 definitívne presťahoval z Trnavy do Bratislavy. Vlado má tiež nemanželskú dcéru Romanu, s vtedajšou priateľkou Danielou. Medzi jeho veľké záľuby patrí lyžovanie a potápanie.

</doc>
<doc id="640941" url="https://sk.wikipedia.org/wiki?curid=640941" title="Grigor Partev">
Grigor Partev



</doc>
<doc id="640942" url="https://sk.wikipedia.org/wiki?curid=640942" title="Gregor Iluminátor">
Gregor Iluminátor



</doc>
<doc id="640944" url="https://sk.wikipedia.org/wiki?curid=640944" title="Voľby do Národnej rady Slovenskej republiky v roku 2020">
Voľby do Národnej rady Slovenskej republiky v roku 2020

Voľby do Národnej rady Slovenskej republiky v roku 2020, skrátene parlamentné voľby 2020 alebo voľby do NR SR 2020, boli v poradí ôsme parlamentné voľby od vzniku samostatného Slovenska, ktoré sa uskutočnili 29. februára 2020. Kandidovalo v nich 24 politických subjektov a volebná účasť dosiahla 65,80 %. Najväčší počet hlasov získalo hnutie OĽANO, NOVA, KÚ, ZMENA ZDOLA, a to 25,02 %. Okrem neho sa do parlamentu dostali aj SMER – SD (18,29 %), SME RODINA (8,24 %), Kotlebovci – ĽSNS (7,97 %), SaS (6,22 %) a ZA ĽUDÍ (5,77 %).
Náležitosti volieb.
Voľby mal predseda Národnej rady SR Andrej Danko povinnosť vyhlásiť najneskôr 110 dní pred termínom ich konania, teda najneskôr 11. novembra 2019, urobil tak v pondelok 4. novembra 2019 a ohlásil, že voľby sa budú konať v sobotu 29. februára 2020.&lt;ref name="351/2019zz"&gt;&lt;/ref&gt; Politické strany, hnutia či koalície majú podľa zákona podať kandidačné listiny najneskôr 90 dní pred dňom konania sa volieb zapisovateľovi štátnej komisie, to znamená do 1. decembra 2019. Je potrebné zaplatiť volebnú kauciu vo výške 17-tisíc eur, ktorá sa vráti len tým stranám, ktoré dostanú vo voľbách aspoň dve percentá hlasov.
Oficiálna volebná kampaň sa začala dňom uverejnenia rozhodnutia o vyhlásení volieb v Zbierke zákonov Slovenskej republiky, čo sa stalo už v utorok 5. novembra 2019. Kampaň sa končí volebným moratóriom, teda 48 hodín pred dňom konania sa volieb, t.j. 27. februára 2020. Moratórium na zverejňovanie prieskumov je 14 dní pred voľbami. Politické subjekty môžu na kampaň minúť najviac tri milióny € vrátane DPH, pričom musia mať transparentný účet.
Na rozdiel od predošlých volieb vo voľbách môžu voliť aj osoby odsúdené za spáchanie obzvlášť závažného trestného činu. Stav sa zmenil nálezom Ústavného súdu SR z 22. marca 2017, ktorý označil len jednu prekážku volebného práva za platnú: obmedzenie slobody z dôvodu ochrany zdravia. Dva týždne pred voľbami, 14. februára 2020, bolo na Slovensku 10 332 väzňov, 322 z nich nedovŕšilo 18 rokov alebo nemajú štátne občianstvo potrebné na volebnú účasť. V roku 2016 bola volebná účasť väzňov 4,73 %.
Hlasovanie trvalo do 22:00, ale v niektorých miestnostiach bolo predĺžené. Volebné moratórium trvalo o hodinu dlhšie.
Zoznam kandidujúcich subjektov.
K 1. decembru 2019 podalo na Ministerstvo vnútra návrhy kandidačných listín a zaplatilo volebnú kauciu vo výške 17 000 eur 25 politických hnutí, strán či koalícií. Na vrátenie kaucie je nutné dosiahnuť vo voľbách aspoň 2 % hlasov. Prihlásené subjekty preverí Štátna komisia pre voľby a kontrolu financovania politických strán, ktorá rozhodne o zaregistrovaní 6. decembra 2019.
Odstúpenie z volieb.
20. februára 2020 oznámila strana Hlas pravice, že odstupuje z parlamentných volieb v prospech strany SaS, keďže s ňou má najviac programových prienikov – vrátane pre Hlas pravice kľúčovú rovnú daň – a nechce trieštiť hlasy pravicových voličov. Viacerí jednotlivci z iných strán sa vzdali kandidatúry alebo boli z kandidátky vyradení – piati zo strany Slovenská liga, štyria zo strany VLASŤ, dvaja z PS-SPOLU a po jednom kandidátovi z DS, ĽSNS a SNS.
Volebná kampaň.
Témy v kampani.
Spájanie opozície.
V súvislosti s nástupom nových politických strán na scénu v priebehu rokov 20182019 (PS, SPOLU, ZA ĽUDÍ) sa v priebehu roku 2019 rozvíjali diskusie o rôznych koalíciách, v ktorých by tzv. demokratická opozícia mohla vstúpiť do volieb v roku 2020. Došlo k potvrdeniu koalície Progresívneho Slovenska a SPOLU-OD, ktorá stranám priniesla víťazstvo vo voľbách do Európskeho parlamentu. Spolu s týmito stranami podpísalo KDH tzv. dohodu o neútočení, ktorá predstavovala snahu o nájdenie spoločných tém a nenazeranie na to, čo strany rozdeľuje. K dohode o neútočení sa pridala tiež strana Andreja Kisku ZA ĽUDÍ. Lídri koalície PS-SPOLU Michal Truban a Miroslav Beblavý sa snažili presvedčiť Kisku, aby sa so svojou stranou pridal do trojkoalície k PS-SPOLU. Kiska však takúto koalíciu odmietol a navrhol "blok zmeny", kde by okrem týchto troch strán mali byť tiež strany KDH, OĽANO a SaS. Tie však už dávnejšie deklarovali, že do volieb chcú ísť samostatne a preto okrem PS-SPOLU ku žiadnej inej koalícii neprišlo. De facto, nie de iure koalície vytvorili strany OĽANO, MOST-HÍD, ĽSNS a MKÖ-MKS, ktoré sa vyhli vyšším kvóram pre koalície (7 % pre dvoj- až troj-koalície, 10 % pre štvor- a viac-koalície) tým, že do volieb kandidovali ako strana, no na kandidátnej listine vyhradili miesta aj pre členov iných politických strán.
Hospodárska politika.
Koalícia PS-SPOLU avizovala, že v prípade pôsobenia vo vláde by zaviedla nové dane, napr. daň z nezdravého jedla či daň pre vozidlá produkujúce viac nečistôt. KDH odmietlo zavedenie akýchkoľvek nových daní, zároveň plánuje presadiť daňové úľavy pre malé a stredné podniky rodinného typu. SaS plánuje zrušiť zdvojnásobenie bankového odvodu. Strana DOBRÁ VOĽBA avizovala podporu sebestačnosti v produkcii základných potravín a zníženie daní na polovicu pre pracujúcich seniorov. ĽSNS plánujú zoštátnenie strategických podnikov. Strana Eduarda Chmelára Socialisti.sk chce v prípade úspechu zaviesť štvordňový pracovný týždeň alebo znížiť počet odpracovaných hodín na 6 za deň. Strana MKÖ-MKS sa hospodársky chce prioritne zamerať na rozvoj zaostalých južných regiónov Slovenska.
Energetika.
Portál Euractiv viedol na konci januára 2020 rozhovory s expertmi preferenčne najsilnejších politických subjektov o témach energetiky a klímy. Jediný subjekt, ktorý nereagoval, bolo ĽSNS. Dostavbu tretieho a štvrtého bloku atómových elektrární Mochovce podporujú zhodne strany KDH, OĽANO, PS-SPOLU, SaS, SME RODINA, SMER-SD, SNS aj ZA ĽUDÍ. Výstavbu Nového jadrového zdroja za súčasných podmienok preferujú iba SNS a SME RODINA, ktorá uvažuje tiež o fúznom reaktore, resp. podpore výstavby jadrového reaktora štvrtej generácie. Štátnu pomoc pri výstavbe novej jadrovej elektrárne pripustili SME RODINA, SMER-SD aj SNS, nevyhranene sa k tomu stavalo KDH, ostatné strany by súhlasili iba so súkromnými projektmi.
Strany KDH, SaS, PS-SPOLU či ZA ĽUDÍ deklarovali potrebu väčšej podpory obnoviteľných zdrojov energie. PS-SPOLU či SaS vidia významnú úlohu v boji proti klimatickým zmenám tiež v zemnom plyne ako prechodnom palive na najbližšie desaťročia. Boj proti energetickej chudobe považujú za dôležitý všetky vyššie zmienené strany a hnutia okrem SNS.
Zdravotná a sociálna politika.
KDH chce v Stratégii zdravotníctva 2030 navýšiť počty všeobecných lekárov, navýšiť počty a kompetencie zdravotných sestier, podporiť upravený model stratifikácie nemocníc či zvyšovať zdravotnú gramotnosť ľudí. Opatrenia vedúce k zatraktívneniu povolania lekárov a sestier a k reforme nemocničného systému zameraného na kvalitu a nie kvantitu navrhuje tiež strana ZA ĽUDÍ. ĽSNS avizovalo rozšírenie nemocníc do okresných miest.
Marian Kočner.
Po obvinení podnikateľa Mariana Kočnera v prípade vraždy Jána Kuciaka a Martiny Kušnírovej začali viacerí politici požadovať odchod z verejného živote od politikov, ktorí mali vzťahy s Kočnerom. Medzi tých sa zaradili Martin Glváč a Monika Beňová zo Smeru, Richard Sulík z SaS, Boris Kollár zo SME RODINA či Béla Bugár z Mostu-Híd. Politici akékoľvek blízke vzťahy s Kočnerom odmietali. Martin Glváč aj kvôli komunikácii so spoluobvinenou v prípade, Alenou Zsuzsovou, odstúpil 7. novembra 2019 z funkcie podpredsedu Národnej rady SR.
Zahraničná a európska politika.
Politológ Pavol Baboš predpokladal, že zahraničnopolitické ani únijné témy nebudú zastávať vo volebnej kampani významné miesto. Väčšina kandidujúcich subjektov s realistickou šancou vstúpiť do parlamentu podporovala vo svojich programoch nastavené euroatlantické smerovanie slovenskej zahraničnej a bezpečnostnej politiky, vrátane KDH, MKÖ-MKS, PS-SPOLU, SaS či ZA ĽUDÍ, pričom SaS sa profilovala mierne euroskepticky.
Koalícia PS-SPOLU vo volebnom programe "Bod zlomu" avizovala možné ukončenie prioritizácie spolupráce vo Vyšehradskej skupine na úkor vytvárania spojenectiev s "členskými štátmi EÚ, ktoré zdieľajú ich víziu a hodnoty." SaS v programe "Návod na lepšie Slovensko" či KDH avizovalo potrebu schválenia aktualizovanej Bezpečnostnej stratégie SR, ktorú v NR SR vo volebnom období 20162020 blokovala SNS.
Kriticky sa k angažovaniu Slovenska v rámci Severoatlantickej aliancie (NATO) stavala strana VLASŤ, Kotlebovci-ĽSNS či Socialisti.sk. VLASŤ deklarovala snahu o zredukovanie vojenskej prítomnosti USA v EÚ a o zrušenie sankcií zo strany EÚ voči Rusku.
Prakticky univerzálny naprieč politickým spektrom je záujem na ochrane spoločných schengenských hraníc a zamedzenie nelegálnej migrácii, pričom potrebu pomáhať utečencom a postihnutým vojnami, prioritne v miestach ohnísk konfliktov deklarovali PS-SPOLU či KDH.
Čo sa týka európskej integrácie, strana ZA ĽUDÍ vo volebnom programe "Mapa dobrých riešení" deklarovala snahu o zredukovanie sídel Európskeho parlamentu na jedno (Brusel alebo Štrasburg. KDH vo svojom programe "Reštart: Nádej pre Slovensko" považovalo za podmienku uchovania existencie EÚ zachovanie jej kultúrnej identity, ktorú považujú za súbor národných identít založených na grécko-rímskych a židovsko-kresťanských základoch. PS-SPOLU, KDH či MÁME TOHO DOSŤ požadovali dôsledné využívanie fondov a dotácií zo zdrojov EÚ.
Financovanie kampane.
Zákon č. 181/2014 Z.z. upravuje, že politické strany môžu minúť na výdavky volebnej kampane maximálne 3 milióny eur vrátane DPH, vynaložených v čase 180 dní pred voľbami. Sú povinné mať funkčné osobité bankové účty, tzv. transparentné účty, výlučne cez ktoré majú prevádzať všetky príjmy a výdavky spojené s kampaňou.
Hodnotenie transparentnosti volebných kampaní.
Mimovládna organizácia Transparency International Slovensko monitoruje priebeh volieb a hodnotila vybrané politické strany podľa transparentnosti ich volebných kampaní, pričom brala do úvahy viaceré veličiny, na základe ktorých zoradila strany podľa transparentnosti. V prvom hodnotení ku 5. decembru 2019 získali najlepšiu známku Sloboda a Solidarita a koalícia PS-SPOLU, najhoršiu známku SMER-SD.
Na kampaň môžu politické strany minúť najviac tri milióny eur vrátane dane z pridanej hodnoty. Do tohto limitu sa rátajú aj náklady, ktoré strana minula na svoju propagáciu v čase začínajúcom 180 dní predo dňom vyhlásenia volieb, čiže od 9. mája do 4. novembra 2019.
Transparency International vykonalo aktualizáciu hodnotenia transparentností kampaní ku 29. januáru 2020. Najlepšie výsledné hodnotenie, 1,00, získala koalícia PS-SPOLU. Za ňou sa umiestnili postupne SaS (1,65), DOBRÁ VOĽBA (2,27), OĽANO (2,40), KDH (2,55), ĽSNS (2,65), ZA ĽUDÍ (2,80), MOST-HÍD (2,92), SME RODINA a SNS (obe 3,20), MKÖ-MKS (3,73), SMER-SD (3,85) a s najhorším hodnotením VLASŤ (3,90).
Prieskumy verejnej mienky.
Prieskumy verejnej mienky za rok 2019 sú zahrnuté v chronologickom poradí, teda najnovšie na konci. Dátum znamená dni, v ktorých sa prieskumy konali, nie dátum zverejnenia. Dátum zverejnenia je použitý v prípadoch, kedy neboli dohľadateľné dátumy získavania údajov. Hodnota zisku strany s najvyšším predpokladaným volebným ziskom je vyfarbená a vyznačená hrubo, v pravom stĺpci je odstup víťaznej strany od strany s druhým najvyšším volebným ziskom. Druhá najsilnejšia strana má pole vyfarbené, nie je vyznačené hrubo.
Prieskum medzi mladými.
Podľa prieskumu ľudí vo veku 18 až 29 rokov, ktorý pre Radu mládeže Slovenska vypracovala agentúra Focus na prelome októbra a novembra 2019 je 17% mladých nerozhodnutých a 10% by nešlo voliť. Z rozhodnutých voličov dopadli výsledky takto: Kotlebovci-ĽSNS 18,9%; Za ľudí 12,8%; PS/SPOLU 11,9%; SME RODINA 11,8%; OĽANO 9,9%; Smer–SD 9,4%; SaS 6,9%; KDH 3,4%; SNS 2.5%; Most–Híd 2,4% a Vlasť 2%.
Študentské voľby.
V študentských voľbách získali strany takéto poradie: PS/SPOLU 21,7%; OĽANO 16%; Kotlebovci-ĽSNS 11,4%; Za ľudí 9,7%; SME RODINA 9,5%; SaS 6,5%; KDH 4,4%; Smer–SD 3,9%; Vlasť 2,3%; MÁME TOHO DOSŤ ! 2,2%; DOBRÁ VOĽBA 2,2%; MKÖ – MKS 2,1%. Voľby organizovali študenti pod záštitou Rady mládeže Bratislavského kraja. Volieb konaných 4. až 7. februára sa mohlo zúčastniť 59 700 stredoškolských študentov na 173 školách.
Moratórium na prieskumy verejnej mienky.
Predseda SNS a NR SR Andrej Danko inicioval v lete 2019 diskusiu o predĺžení moratória na zverejňovanie predvolebných prieskumov: "„Dejú sa tu podvody s prieskumami. Každý prieskum nemá zadávateľa, neviete, kto to platí. Čo prieskum, to iné číslo, a stáva sa z toho manipulatívny prostriedok“". Nápad podporil aj predseda SMER-SD Robert Fico s tým, že je "„manipulácia s prieskumami verejnej mienky očividná“" a pokojne by moratórium predĺžil aj na 60 dní. 28. októbra 2019 následne poslanci strán SMER-SD, SNS, ĽSNS a poslanec Mosta-Híd Elemér Jakab presadili zákaz zverejňovania predvolebných prieskumov v období 50 dní pred voľbami. Novela schválená 124 dní pred voľbami tak v prípade nadobudnutia účinnosti zmení dobu moratória z doterajších 14 dní na 50. Dlhšie moratóriá majú len Kamerun s 90 dňami a Tunisko so 150.
Podľa behaviorálnej konzultantky Kristíny Radovej je moratórium „dobrým riešením pre strany, ktoré sa o svoj politický výtlak nemusia obávať.“ Pri klesajúcich preferenciách SNS by stav bez novely mohol strane uškodiť: vidiac nízku podporu odišlo by od nej viac voličov. Zároveň novela znižuje riziko zvýšenej popularity nových strán.
Ján Mazák, bývalý predseda Ústavného súdu SR, považuje novelu za protiústavnú a moratórium v takom rozsahu za zahanbujúce našu právnu kultúru a ústavné tradície, keďže sa blíži k stavu, ktorý je typický pre nedemokratické režimy. Kriticky sa k novele vyjadrili aj premiér Peter Pellegrini, minister spravodlivosti Gábor Gál a minister zahraničných vecí Miroslav Lajčák, ktorý ju označil za krátkozraké politické riešenie, ktoré znižuje prestíž SR, oberá o občianske právo na prístup k informáciám a nepriamo vyzval prezidentku Zuzanu Čaputovú, aby novelu vetovala. Prezidentka 6. novembra 2019 oznámila, že zákon nepodpíše s tým, že novela je v rozpore s viacerými právami garantovanými ústavou. Pokiaľ poslanci jej veto prelomia, podá návrh na Ústavný súd. Poslanci Národnej rady 26. novembra prelomili veto prezidentky, keď za opätovné schválenie hlasovalo spolu 80 poslancov – za strany SMER-SD, SNS, ĽSNS a viacerí nezaradení poslanci.
Prezidentka podala 5. decembra podnet na Ústavný súd a zároveň požiadala o pozastavenie účinnosti novely. V podaní argumentovala zásahom do slobody prejavu a rozporom s ochranou politickej súťaže, čo môže narušiť demokratický charakter štátu. V prípade pozastavenia platnosti navrhla prezidentka, aby platilo štrnásťdňové moratórium (doba pred platnosťou novely). Ak by Ústavný súd rozhodol o protiústavnosti novely, žiada, aby sa neobnovovalo ani toto moratórium. Dňa 18. decembra 2019 Ústavný súd pozastavil platnosť zákona o moratóriu. Vo voľbách v marci 2020 sa na základe rozhodnutia bude postupovať podľa predošlých pravidiel, moratórium na prieskumy bude platiť 14 dní pred konaním volieb. Sudcovia ešte nerozhodli či je novela v súlade s Ústavou. Najbližšie predvolebné prieskumy budú 2 exit polly, ktoré zverejnia agentúry Median SK a Focus len pár minút po zatvorení volebných miestností.
Výsledky.
Volebná účasť dosiahla 65,80 %. Voľby vyhralo hnutie OBYČAJNÍ ĽUDIA a nezávislé osobnosti (OĽANO), NOVA, Kresťanská únia (KÚ), ZMENA ZDOLA s výrazným náskokom a rastom oproti predošlým voľbám v roku 2016. Do Národnej rady sa dostalo šesť subjektov, pričom tesne pred hranicou zostala koalícia Progresívne Slovensko a SPOLU – občianska demokracia s 6,96 % a Kresťanskodemokratické hnutie s 4,65 %. Definitívne výsledky boli zverejnené 1. marca. Vo voľbách až 820 411 hlasov voličov (28,47 %) išlo stranám, ktoré sa nedostali do parlamentu kvoli volebnému kvóru, čo je najviac v histórii demokratických volieb na Slovensku.
Preferenčné hlasy.
Podľa zákona o voľbách má občan možnosť uprednostniť v rámci strany maximálne štyroch kandidátov tým, že im dá prednostný hlas zakrúžkovaním ich poradového čísla na kandidátnej listine strany, keď upravuje volebný lístok. Odovzdaním preferenčného hlasu získava poslanec silnejší mandát od voliča. Nasledujúca tabuľka uvádza kandidátov, ktorí dostali aspoň 100-tisíc preferenčných hlasov od voličov
Vývoj po voľbách.
Vznik koalície, zloženie, vymenovanie a vyslovenie dôvery vláde.
Keď pred voľbami stúpli preferencie hnutia OĽANO-NOVA-KÚ-ZMENA ZDOLA, ktoré sa v prieskumoch dostalo na druhé a neskôr prvé miesto, začalo sa diskutovať, či by sa v prípade jeho víťazstva predseda Igor Matovič ujal postu premiéra, alebo by hnutie nominovalo niekoho iného. Odpoveď Igor Matovič poskytol vo videu zverejnenom na sociálnych sieťach, v ktorom naznačil, že by ambíciu byť premiérom mal.
Prezidentka Zuzana Čaputová prijala v prezidentskom paláci všetkých štyroch predsedov strán možnej koalície a oficiálne Igora Matoviča poverila zostavením vlády v stredu 4. marca 2020. Igor Matovič začal po voľbách rokovania o možnej vláde s predstaviteľmi strán SME RODINA (predseda Boris Kollár), Sloboda a Solidarita (predseda Richard Sulík) a ZA ĽUDÍ (predseda Andrej Kiska), teda zo všetkými stranami, ktoré sa dostali do parlamentu, s výnimkou ĽSNS (predseda Marian Kotleba) a SMER – SD (predseda Robert Fico). Matovič zároveň viackrát pred voľbami naznačil, že si želal, aby sa do parlamentu dostali aj strany PS + SPOLU a KDH. Nakoniec, aj napriek verejne prejavenej nedôvere bola koalícia zložená zo všetkých štyroch rokujúcich strán: OĽANO, SME RODINA, SaS a ZA ĽUDÍ.
Skladanie vlády, jej vymenovanie, vyslovenie dôvery i prvé mesiace vládnutia sa odohrali v období celosvetovej pandémie koronavírusu. Výsledné zloženie vlády Igora Matoviča je nasledovné: 8 členov za OĽANO, 3 členovia za SaS, 3 členovia za SME RODINA a 2 členovia za stranu ZA ĽUDÍ. Predsedom parlamentu sa stal Boris Kollár zo SME RODINA; predseda strany ZA ĽUDÍ a bývalý prezident Andrej Kiska členom novej vlády nie je a vzdal sa aj poslaneckého mandátu. Svoje rozhodnutie vysvetlil zdravotnými dôvodmi.
Prezidentka Zuzana Čaputová novú vládu vymenovala 21. marca 2020 a parlament jej vyslovil dôveru 30. apríla 2020. Na začiatku volebného obdobia mala vládna koalícia v parlamente 95 poslancov a mala teda aj ústavnú (trojpätinovú) väčšinu.
Predsedovia Progresívneho Slovenska Michal Truban, SPOLU Miroslav Beblavý, KDH Alojz Hlina, ako aj Socialisti.sk Eduard Chmelár po neúspechu vo voľbách ohlásili, že rezignujú na miesto predsedu. Za nového predsedu SPOLU bol zvolený Juraj Hipš.
Namietanie výsledku volieb.
29. apríla 2020 Ústavný súd odmietol dve sťažnosti na voľby. Koalícia strán PS/Spolu argumentovala preferenčnými hlasmi, ktoré neboli započítané jej kandidátom. "Zároveň uvádzala dôvodné podozrenie, že sa neumožnilo poštové hlasovanie voličom zo zahraničia, podozrenie o nezákonnom vyhodnotení hlasovacích lístkov ako neplatných či o nezapočítaní odovzdaných hlasovacích lístkov, a to v rozsahu spôsobilom ovplyvniť výsledok volieb." Namietala aj menej priaznivé zaobchádzanie v porovnaní s inými de facto koalíciami. Podľa súdu dôkazy "ostali [...] v rovine hypotetických tvrdení". Ústavný súd zamietol aj žiadosť strany Vlasť, ktorá namietala spočítavanie hlasov a manipuláciu s volebnými lístkami.

</doc>
<doc id="640949" url="https://sk.wikipedia.org/wiki?curid=640949" title="Angelina Jolie">
Angelina Jolie



</doc>
<doc id="640955" url="https://sk.wikipedia.org/wiki?curid=640955" title="Antiochijský patriarchát">
Antiochijský patriarchát

Antiochijský patriarchát alebo Antiošský patriarchát je úrad či hodnosť patriarchu tradične držaný antiochijským biskupom a územie právomoci daného patriarchu:
Môže ísť o

</doc>
<doc id="640958" url="https://sk.wikipedia.org/wiki?curid=640958" title="Ikonion">
Ikonion



</doc>
<doc id="640965" url="https://sk.wikipedia.org/wiki?curid=640965" title="Alexandrijský patriarchát">
Alexandrijský patriarchát

Alexandrijský patriarchát je úrad či hodnosť patriarchu tradične držaný alexandrijským biskupom a územie právomoci daného patriarchu:
Môže ísť o 

</doc>
<doc id="640967" url="https://sk.wikipedia.org/wiki?curid=640967" title="Jeruzalemský patriarchát">
Jeruzalemský patriarchát

Jeruzalemský patriarchát je úrad či hodnosť patriarchu tradične držaný jeruzalemským biskupom a územie právomoci daného patriarchu:
Môže ísť o:

</doc>
<doc id="640968" url="https://sk.wikipedia.org/wiki?curid=640968" title="Konštantínopolský patriarchát">
Konštantínopolský patriarchát

Konštantínopolský patriarchát je úrad či hodnosť patriarchu tradične držaný konštantínopolským biskupom a územie právomoci daného patriarchu:
Môže ísť o:

</doc>
<doc id="640970" url="https://sk.wikipedia.org/wiki?curid=640970" title="Eric Kleybel Ramírez Matheus">
Eric Kleybel Ramírez Matheus



</doc>
<doc id="640971" url="https://sk.wikipedia.org/wiki?curid=640971" title="Eric Javier Davis Grajales">
Eric Javier Davis Grajales



</doc>
<doc id="640976" url="https://sk.wikipedia.org/wiki?curid=640976" title="Beňovský potok">
Beňovský potok

Beňovský potok môže byť:

</doc>
<doc id="640979" url="https://sk.wikipedia.org/wiki?curid=640979" title="CESTA Strana vlastencov a odborníkov">
CESTA Strana vlastencov a odborníkov



</doc>
<doc id="640981" url="https://sk.wikipedia.org/wiki?curid=640981" title="SKOK – Európski liberálni demokrati">
SKOK – Európski liberálni demokrati



</doc>
<doc id="640984" url="https://sk.wikipedia.org/wiki?curid=640984" title="Kalpis">
Kalpis

Kalpis ("kalpis") je typ starogréckej ozdobnej hydrie.
Kalpis (mn. č. "kalpides") je variantom hydrie, ktorý sa takisto používal na prepravu vody, má rovnaké umiestnenie troch úch, dvoch vodorovných na prepravu a zdvíhanie nádoby a vertikálneho na nalievanie vody (iný typ kalpisu má len dve uchá). Termín kalpis sa v minulosti používal pre niekoľko tvarov váz, od hydrie po pyxis. Podľa súčasných znalcov sa kalpis od hydrie odlišuje najmä tým, že jeho kratší krk a guľatejšie telo sú spojené jednou súvislou krivkou a že má mierne prehnuté (valcovité) zdvíhacie uchá (vertikálne zadné ucho kalpisu je oveľa menšie ako na štandardnej hydrie ).
Vyrábať sa začal na konci 6. stor. pred Kr. a v priebehu 5. a 4. stor. pred Kr. sa stal štíhlejším a jeho uchá boli viac skrútené. Spočiatku ho zdobili čiernofigúrovou technikou, neskôr maliari pri jeho výzdobe preferovali červenofigúrovú techniku. 
Ich výška sa pohybuje od 30 cm do maximálne 60 cm, zvyčajne však v rozmedzí od 40 do 50 cm.

</doc>
<doc id="640988" url="https://sk.wikipedia.org/wiki?curid=640988" title="Angela Raffová">
Angela Raffová

Angela Raffová (; * 26. január 1993, Messina, Taliansko) je talianska politička. Je najmladšou poslankyňou parlamentu v legislatíve XVIII.
Vyštudovala podnikovú ekonomiku na univerzite v Messine.
V parlamentných voľbách 4. marca 2018 bola pomernou mierou zvolená za sicílsku zástupkyňu na kandidátke Hnutia piatich hviezd; vekom 25 rokov a 37 dní bola v čase volieb najmladšou členkou XVIII. legislatívy.

</doc>
<doc id="640991" url="https://sk.wikipedia.org/wiki?curid=640991" title="Čertoryje (národná prírodná rezervácia)">
Čertoryje (národná prírodná rezervácia)

Čertoryje sú národná prírodná rezervácia ev. č. 1031 západne od obce Hrubá Vrbka v okrese Hodonín. Oblasť spravuje AOPK SR Správa CHKO Biele Karpaty.
Predmetom ochrany je komplex typických bielokarpatských lúk a luhových stepí s teplomilnými spoločenstvami rastlín a živočíchov. Zvlášť cenené sú niektoré druhy vzácnych orchideí. Jeden z chránených druhov, črievičník papučkový ("Cypripedium calceolus"), vďaka cieleným zásahom neznámeho páchateľa z lokality k roku 2018 vymizol.
Geológia.
Podklad tvoria magurské flyše, nad ktorými sa tvorí černozem ťažšej zrnitosti.
Turistika.
Západný okraj NPR tvorí modrá turistická trasa Zlatnická dolina - Radějov - Lučina - Vrbovce - Kubíkův vrch.
Čertoryje pretína zelená turistická trasa Lučina - Kuželov - Velká nad Veličkou - Suchov

</doc>
<doc id="640999" url="https://sk.wikipedia.org/wiki?curid=640999" title="Albert Tót">
Albert Tót

Albert Tót alebo Vojtech Tót (*16. júna 1746, Pata† 4./5. február 1834, Svätý Jur) bol uhorský katolícky kňaz, mních rehole piaristov a básnik. Ako pedagóg pôsobil na gymnáziách vo viacerých uhorských mestách.
Život.
Narodil sa 16. júna 1746 v Pate, neďaleko Serede (dnes okres Galanta). Jeho otcom bol Adam Tót a matkou Anna Tótová, rodená Milčová. Podľa záznamu k 16. júnu 1746 z knihy krstov šopornianskej farnosti, pod ktorú Pata spadala, bol pokrstený menom Adam. 
Gymnázium vyštudoval v Prievidzi, kde následne 13. októbra 1768 vstúpil do rehole piaristov a prijal rehoľné meno Albert (v literatúre niekedy poslovenčené aj ako Vojtech) od Svätej Anny. 14. októbra 1770 prijal rehoľné sľuby a v 22. decembra 1777 prijal v Prievidzi kňazské svätenie. V rokoch 1771 až 1773 vyučoval na gymnáziu v Nitre. V rokoch 1774 až 1775 študoval v Nitre filozofiu, o tri roky neskôr teológiu. Vyučoval gramatiku v Ružomberku (1776), Trenčíne (1777) a Krupine (17791880). V rokoch 1781 až 1793 pôsobil ako vychovávateľ v rodine grófskeho rodu Horvát(h)ovcov a ako pedagóg na gymnáziu vo Svätom Jure. Následne pôsobil ako pedagóg na mnohých miestach od Vesprému (1794), Veľkej Kaniže (1797), Segedínu (17981799), Banskej Štiavnice (18001802) až po Debrecín (1803) a Nové Mesto pod Šiatrom (18041805). Nasledujúce dva roky pôsobil ako vicerektor a vyučoval filozofiu v Segedíne. V roku 1808 sa stal riaditeľom gymnázia v Debrecíne, no už o rok neskôr získal pozíciu rektora rehoľného domu a riaditeľa gymnázia vo Vespréme. V rokoch 18121813 bol promagistrom novicov v Kecskeméte. V rokoch 18141817 vicerektorom vo Svätom Jure. Dva roku (18181820) bol tiež rektorom domu a riaditeľom gymnázia v Krupine. V roku 1821 sa pôsobil ako špirituál v Nitre a od roku 1822 až do svojej smrti pôsobil ako vicerektor a špirituál vo Svätom Jure.
Dielo.
Albert Tóth písal najmä latinské básne. Diela:
Zaujímavosť.
V Lexikóne katolíckych kňazských osobností Slovenska sa osoba nachádza dvakrát, pričom heslá sa mierne líšia napríklad v dátumoch narodenia a úmrtia.

</doc>
<doc id="641000" url="https://sk.wikipedia.org/wiki?curid=641000" title="Štefan Kereškéni">
Štefan Kereškéni

Štefan Kereškéni (; * 19. január 1641, Pata† 2. máj 1709, Bratislava) bol uhorský jezuita, kňaz, rétor, spisovateľ a profesor.
Život.
Narodil sa v roku 1641 v obci Pata neďaleko Serede. 8. októbra 1659 vstúpil v Trnave do Spoločnosti Ježišovej. V Trenčíne absolvoval noviciát, následne študoval v Košiciach a na historickej Trnavskej univerzite (16671671). V roku 1671 bol vysvätený na kňaza. Na gymnáziách vyučoval najprv gramatiku (Trenčín), neskôr rétoriku (Győr). V Košiciach v rokoch 1676 až 1679 prednášal etiku a filozofiu na Košickej jezuitskej univerzite.
V roku 1676 predniesol smútočnú kázeň na pohrebe šarišského župana Františka Rákociho. Zúčastnil sa taktiež krajinských snemov. Pôsobil aj ako misionár v Andocsi. V rokoch 16801683 pôsobil ako kazateľ a superior rehoľného domu v Gyöngyösi, následne do roku 1685 ako katechéta a študijný prefekt. V rokoch 1686 pôsobil ako kazateľ v Győri, neskôr s prestávkami v Bratislave a Trnave. V roku 1708 vyučoval rétoriku v Šoproni. Zomrel v roku 1709 v Bratislave, kde opätovne pôsobil ako kňaz a kazateľ.
Ako spisovateľ je známy latinskými rétorickými dielami "Panegyris luctuosa" (slov. Smútočný príhovor, Košice, 1677) a "Corona Apostolico-Basilica..." (slov. Koruna Apoštolskej baziliky sv. Štefana I. uhorského kráľa, Košice, 1679). Rukopisy sa nachádzajú v Univerzitnej knižnici v Budapešti.

</doc>
<doc id="641001" url="https://sk.wikipedia.org/wiki?curid=641001" title="Ferenc Sidó">
Ferenc Sidó

Ferenc (František) Sidó (* 18. apríl 1923, Pata† 6. február 1998, Budapešť) bol maďarský stolnotenisový reprezentant pochádzajúci zo Slovenska.
Kariéra.
Svoju kariéru začal Ferenc Sidó v Bratislave. V rokoch 1937 a 1938 vyhral dorastenecké majstrovstvá Slovenska v stolnom tenise, no už v roku 1938 sa presťahoval do Budapešti. V roku 1940 sa pripojil k maďarskému národnému tímu a vystriedal viacero športových tímov. Na medzinárodnom poli sa prvýkrát prejavil v roku 1947, keď porazil Američana Sola Schiffa. V rokoch 1948 a 1949 sa stal majstrom sveta v zápasoch zmiešaných dvojíc a v roku 1950 vyhral majstrovstvá sveta v štvorhre. V priebehu rokov 1947 až 1961 získal na svetových šampionátoch celkovo 26 medailí (z nich 9 zlatých) v rôznych disciplínach.
Po skončení aktívnej športovej kariéry sa stal trénerom maďarského stolnotenisového národného tímu. Jeho zverenci dokázali následne získať viacero medailí na svetových šampionátoch.
V jeho rodnej dedine Pate sa na jeho počesť každoročne koná stolnotenisový turnaj - Memoriál Ferenca Sidóa.

</doc>
<doc id="641004" url="https://sk.wikipedia.org/wiki?curid=641004" title="Dávid Holman">
Dávid Holman

Dávid Holman (* 17. marec 1993, Budapešť, Maďarsko) je maďarský futbalista hrajúci za slovenský klub ŠK Slovan Bratislava. Hráva ako záložník a na drese nosí číslo 27.
Klubová kariéra.
Ferencváros.
5. mája 2012 Holman odohral svoj prvý zápas za Ferencváros proti Siófoku. Bol to zápas maďarskej najvyššej súťaže v sezóne 2011/12. 12. novembra 2012 podpísal svoj prvý profesionálny kontrakt s Ferencvárosom. 10. augusta 2013 dal prvý gól v maďarskej lige, keď v 58. minúte zápasu skóroval proti Győru. 9. decembra 2014 predĺžil zmluvu s Ferencvárosom.
Lech Poznań.
16. januára 2015 odišiel na hosťovanie na jeden rok do poľského tímu Lech Poznań.
Slovan Bratislava.
15. augusta 2017 prestúpil Holman z maďarského Debrecínu do Slovanu Bratislava. Slovan údajne za maďarského stredopoliara zaplatil 700 tisíc eur. 19. augusta 2017 Holman debutoval za Slovan v zápase proti Spartaku Trnava. Slovan v Trnave vyhral 2–1. Prvý gól za Slovan dal 16. septembra 2017 pri domácej výhre nad Ružomberkom 2–1. 28. septembra 2019 dal Holman svoj prvý hetrik, keď pri výhre 5–0 nad Nitrou vstrelil tri góly svojho tímu.

</doc>
<doc id="641017" url="https://sk.wikipedia.org/wiki?curid=641017" title="Rakovskovci">
Rakovskovci



</doc>
<doc id="641020" url="https://sk.wikipedia.org/wiki?curid=641020" title="Robbie Rotten">
Robbie Rotten

Roberto „Robbie“ Rotten (is. "Glanni Glæpur", v preklade do slov. „hlúpy zločinec“) je fiktívna postava a hlavný antagonista islandského detského seriálu "LazyTown". Je nepriateľom hlavných protagonistov, Sportacusa a Stephanie Splitzovej, ktorí podporujú cvičenie, zdravú výživu a aktívny a zdravý životný štýl. Na rozdiel od Robbieho, ktorého obľúbené voľnočasové aktivity sú jedenie nezdravých jedál a pozeranie televízie.
Ako lenivý umelec, Robbie prirodzene nesúhlasí s ich pokusmi šíriť zdravý vplyv na obyvateľov LazyTownu a používa rôzne schémy na diskreditáciu zdravého nažívania a behu „Sportaflop“ mimo Lazytownu v každej epizóde, hoci sú jeho plány vždy na konci zmarené. Vychádza zo svojej inkarnácie z pôvodného muzikálu.
História.
V druhej islandskej scénickej hre sa postava volala "Glanni Glæpur", a keď prišiel do mesta, mal na sebe úplný čierny oblek, ale keď sa zamaskoval ako Rikki Ríki (slov. "veľmi bohatý muž"), nosil fialový kabát, nejaké fialové nohavice a topánky, ktoré sú podobné tým, ktoré nosí Robbie v televíznom seriáli, hoci v tom čase ešte nemal vlasy pokryté gélom. Ale v televíznom seriáli, fialový/tmavomodrý oblek a čiernobiele topánky.
Robbie Rotten sa stal slávnym na internete vďaka skladbe „We Are Number One“.
Dňa 21. augusta 2018, jeho herec Stefán Karl Stefánsson umrel vo veku 43 rokov.

</doc>
<doc id="641025" url="https://sk.wikipedia.org/wiki?curid=641025" title="Laločníkovité">
Laločníkovité

Laločníkovité (Callaeidae alebo Callaeatidae) sú malá čeľaď vrabcotvarých, ktorá sa endemitne vyskytuje na Novom Zélande. Všetky rody z tejto čeľade sa po slovensky volajú laločník.
Systematika.
Laločníkovité (Callaeidae alebo Callaeatidae):
Laločník huia je považovaný za vyhynutého z dôvodu straty prirodzeného prostredia, nadmerného lovu a vplyvu nepôvodných predátorov, čiastočne možno aj z dôvodu nejakej choroby introdukovanej na ostrov spoločne so škorcom hnedým. Posledné potvrdené pozorovanie druhu pochádza z decembra roku 1907. Laločník kokako je hodnotený ako kriticky ohrozený, pravdepodobne vyhynutý, posledné potvrdené pozorovanie pripadá na rok 1967. Aj napriek veľkému množstvu neoverených správ neboli predložené žiadne priame dôkazy potvrdzujúce existenciu vtáka.
Charakteristika.
Najbližší žijúci príbuzný tejto čeľade je novozélandský vták hihi bútľavinový ("Notiomystis cincta"), vzťahy s ostatnými druhmi vtákov sú stále neznáme. Molekulárna analýza skúmajúca vzťahy medzi jednotlivými rodmi sa takisto ukázala byť nepresvedčivá, výsledky označili za bazálny rod "Callaeas" alebo "Heteralocha". Laločníkovité pravdepodobne predstavujú reliktnú čeľaď z čias včasnej kolonizácie Nového Zélandu vrabcotvarými.
Laločníkovité obývajú husté lesy, živia sa hmyzom, sú monogamné a držia sa jedného územia. Sú to pozemné vtáky s dĺžkou tela 2638 cm. Vyznačujú sa silnými končatinami a neoperenými lícnymi lalokmi za zobákom. Krídla sú slabé, následkom čoho sú ich nositelia zlými letcami. Najväčším druhom čeľade bol laločník huia s dĺžkou tela až 48 cm (u samíc). Tento druh vykazoval aj výrazný sexuálny dimorfizmus, keďže samica mala dlhý tenký zobák a samec mal zobák krátky a silný.

</doc>
<doc id="641027" url="https://sk.wikipedia.org/wiki?curid=641027" title="Laločník">
Laločník



</doc>
<doc id="641033" url="https://sk.wikipedia.org/wiki?curid=641033" title="Vlha">
Vlha

Vlha môže byť:
Poznámka.
Pozor na zámenu s češtinou, pretože v češtine je vlha názov rodov Merops (po slovensky včelárik), Meropogon (po slovensky včelárik) a Nyctyornis (po slovensky bradáčnik alebo včelárik), čiže všetkých rodov z čeľade včelárikovité.

</doc>
<doc id="641034" url="https://sk.wikipedia.org/wiki?curid=641034" title="Vrkolak">
Vrkolak



</doc>
<doc id="641035" url="https://sk.wikipedia.org/wiki?curid=641035" title="Vlha (Oriolus)">
Vlha (Oriolus)

Vlha () je rod z čeľade vlhovité.
Systematika.
Podľa JØNSSON a BOWIE 2010 (slovenské mená podľa Kovalik: Slovenské mená vtákov):
rod "Oriolus" - vlha:

</doc>
<doc id="641036" url="https://sk.wikipedia.org/wiki?curid=641036" title="Zósimos (historik)">
Zósimos (historik)

Zósimos (, ; * okolo 460† okolo 520), bol byzantský historik. Jeho najznámejším dielom je šesťdielna práca "Nea historia" opisujúca dejiny Rímskeho cisárstva.
Život.
O Zósimovom živote sa mnoho nevie. Podľa konštantínopolského patriarchu Fótia (ktorý žil v 9. storočí; "Bibl. cod". 98) bol komes () na cisárskom dvore. Bol jedným z posledných pohanských učencov a historikov.
Dielo.
Šesťdielne dielo písané vzniklo krátko po roku 500. Stručne opisuje dejiny cisárskeho Ríma od vlády cisára Augusta až po vládu Diokleciána. Následne sa podrobnejšie venuje histórii až po rok 410. Autor diel vychádza z ranejších diel, z ktorých viaceré sa nezachovali. Čerpal mimo iné z Dexippa (238270), Eunapia (270404) a Olympiodóra (po roku 404).
Narozdiel od iných vtedajších historikov z kresťanského prostredia Zósimova "Nea historia" je písaná v tradičnom starovekom (pohanskom) štýle a obsahuje protikresťanské prvky. Pád Ríma pripočíta hnevu antických bohov.

</doc>
<doc id="641037" url="https://sk.wikipedia.org/wiki?curid=641037" title="Pitohui">
Pitohui

Pitohui (lat. "Pitohui") je rod vtákov z čeľade vlhovité, staršie zaraďovaný do čeľade hlaváčikovité.
Systematika.
rod pitohui ("Pitohui"):
Donedávna (najneskôr do roku 2013) tento rod ako celok patril do čeľade hlaváčikovité (Pachycephalidae) a do tohto rodu sa radili okrem vyššie uvedených druhov aj nasledujúce taxóny:
Z vyššie uvedených taxónov sa rod schovánok dnes zaraďuje do čeľade sviežovkárovité (Oreocidae), ostatné taxóny (Pseudorectes, Melanorectes a Pachycephala tenebrosa) tak ako v minulosti stále patria do čeľade hlaváčikovité (Pachycephalidae).

</doc>
<doc id="641038" url="https://sk.wikipedia.org/wiki?curid=641038" title="Soňa Gaborčáková">
Soňa Gaborčáková

PhDr. Soňa Gaborčáková (* 20. august 1977, Stará Ľubovňa) je slovenská sociálna pracovníčka a politička, od 15. mája 2023 ministerka práce, sociálnych vecí a rodiny SR v úradníckej vláde Ľudovíta Ódora.
V roku 2016 bola ako nestraníčka na kandidátke OĽaNO zvolená do Národnej rady Slovenskej republiky, v roku 2019 nadviazala spoluprácu s KDH a ako nestraníčka zaň kandidovala do parlamentu v roku 2020. Od marca 2020 do mája 2023 bola štátnou tajomníčkou na Ministerstve práce, sociálnych vecí a rodiny Slovenskej republiky. Od roku 2014 je tiež komunálnou poslankyňou v Starej Ľubovni.
Mladosť a štúdium.
Gaborčáková vyštudovala v rokoch 19941999 odbor sociálna práca, sociálna pedagogika a vychovávateľstvo na Univerzite Mateja Bela v Banskej Bystrici. V rokoch 20142015 získala na základe rigorózneho konania titul PhDr. na Katolíckej univerzite v Ružomberku.
Svoj profesionálny život zasvätila pomoci deťom a mladým ľuďom so zdravotným znevýhodnením. V roku 1999 začala s pomocou deťom. Vybudovala a viedla komplexný systém starostlivosti pre tých najzraniteľnejších – Dom svätej Anny v Starej Ľubovni, ktorý bol založený v roku 1999 pod patronátom Gréckokatolíckej charity Prešov. Pred vstupom do politiky bola riaditeľkou tohto zariadenia.
Politická kariéra.
Poslankyňa NR SR (20162020).
Gaborčáková kandidovala vo voľbách do NR SR v roku 2016 na kandidátnej listine strán OĽaNO-NOVA zo 6. pozície. Vo voľbách získala 4 613 prednostných hlasov a bola zvolená zo 17. miesta pri zohľadnení prednostného hlasovania. V parlamente bola členkou Výboru pre sociálne veci. V politike sa zaoberá problematikou sociálnej politiky, situáciou najzraniteľnejších osôb – seniorov, detí a osôb so zdravotným znevýhodnením.
V roku 2019 spoločne s ďalšou poslankyňou zvolenou za OĽaNO, Elenou Červeňákovou, vystúpila z poslaneckého klubu OĽaNO a naviazala spoluprácu s KDH. Obe poslankyne sa dohodli, že za KDH budú kandidovať v nasledujúcich voľbách. Gaborčáková ponuku KDH na spoluprácu prijala, lebo „KDH považuje za stabilnú politickú stranu, ktorá sa hlási ku kresťanským hodnotám posledných 30 rokov a nie len vtedy, keď to je moderné“.
Slovensko bude podľa nej čeliť veľkým výzvam, ako je prehrievanie ekonomiky, automatizácia a bude potrebné, aby tu bol pevný politický subjekt. Deklarovala, že bude „klásť dôraz na nepopulistickú sociálnu politiku“. Chce pracovať na prepojení sociálneho a zdravotníckeho systému na Slovensku. V parlamentných voľbách vo februári 2020 Gaborčáková kandidovala z 15. miesta kandidátnej listiny KDH. Získala 4 502 prednostných hlasov (16. miesto v strane), no keďže KDH získalo len 4,65 % hlasov, do parlamentu sa nedostala.
Komunálna a regionálna politika (od 2014).
Gaborčáková je od roku 2014 poslankyňou mestského zastupiteľstva mesta Stará Ľubovňa. Vo voľbách v roku 2014 získala 1 003 hlasov, keď kandidovala za koalíciu KDH, NOVA, OĽaNO, SDKÚ-DS. Vo voľbách v roku 2018 ako kandidátka koalície OĽaNO, SaS, NOVA, OKS, SPOLU získala 1 210 hlasov. V komunálnych voľbách v roku 2022 bola opätovne zvolená za poslankyňu, tentoraz za koalíciu OĽANO-NOVA-KÚ-ZMENA ZDOLA, SME RODINA a ZA ĽUDÍ, získala 862 hlasov.
V roku 2022 kandidovala v krajských voľbách za poslankyňu Prešovského samosprávneho kraja ako kandidátka koalície KDH, SME RODINA, SaS a ZA ĽUDÍ v obvode Stará Ľubovňa. So ziskom 3 025 hlasov skončila na siedmom mieste a jeden zo štyroch mandátov nezískala.
Štátna tajomníčka (20202023).
21. marca 2020 sa Gaborčáková prekvapivo stala štátnou tajomníčkou pod ministrom Milanom Krajniakom (SME RODINA) na Ministerstve práce, sociálnych vecí a rodiny Slovenskej republiky, hoci sa strana KDH, za ktorú kandidovala, nedostala do parlamentu. Jej agendou je rodinná a sociálna politika ministerstva.
Ministerka práce, sociálnych vecí a rodiny.
12. mája 2023 prezidentka Zuzana Čaputová oznámila členov vlády Ľudovíta Ódora, Soňa Gaborčáková bola nominovaná na ministerku práce, sociálnych vecí a rodiny. Funkcie sa ujala 15. mája. Za svoje priority v úrade označila plynulý chod ministerstva a doručovanie pomoci všetkým, ktorí ju potrebujú, rovnako tiež plnenie Plánu obnovy a plynulé čerpanie eurofondov.
Osobný život.
Gaborčáková býva v Starej Ľubovni. Je vydatá a má jedno dieťa.

</doc>
<doc id="641039" url="https://sk.wikipedia.org/wiki?curid=641039" title="Figárka">
Figárka

Figárka alebo vlha (lat. "Sphecotheres") je rod vtákov z čeľade vlhovité.
Systematika.
rod figárka/vlha (Sphecotheres):

</doc>
<doc id="641040" url="https://sk.wikipedia.org/wiki?curid=641040" title="Porážky">
Porážky

Porážky sú národná prírodná rezervácia ev. č. 1035 severovýchodne od obce Nová Lhota, severne od obce Vápenky a juhovýchodne od obce Suchov. Rozkladá sa na rozmedzí okresov Hodonín a Uherské Hradiště. Oblasť spravuje AOPK ČR Správa CHKO Biele Karpaty.
Predmetom ochrany sú prirodzené karpatské lúky a luhové stepi a zabezpečenie jedinej lokality všivca statného ("Pedicularis exaltata") v Česku. Nachádzajú sa tu aj ďalšie chránené rastliny a vysokú hodnotu má územie aj z krajinárskeho hľadiska.
Lokalita.
Rezervácia sa rozkladá na lokalite zvanej Přední louky. Ide o bielokarpatské lúky so solitérnymi stromami, prevažne dubmi. V južnej časti a na severe v okolí prameňov sa rozprestierajú rozsiahlejšie kroviny. V ochrannom pásme s veľkosťou 370,8 ha sa nachádzajú menšie lesné porasty s veľkosťou 1,79 ha, v jeho okolí sa rozprestiera les zložením smrekový a bukový.
Chránená oblasť sa nachádza na zaoblenom hrebeni a svahu kopca, ktorého kóta sa nachádza východne od Porážok.
História.
V minulosti boli chránené lúky a ich okolie kosené raz do roka. V období kolektivizácie sa začalo s občasným prihnojovaním minerálnymi hnojivami.
V roku 1978 došlo na svahu v severnej časti k rozsiahlemu zosuvu pôdy, ktorý zničil pôvodnú vegetáciu a namiesto nej boli zasiate kultúrne trávy a ďateloviny. Táto plocha sa však ďalej kosila ručne a vďaka záchrannému programu, ktorý obsahoval množenie všivca, sa podarilo jeho populáciu späť rozšíriť.
Geológia.
Na území nájdeme vápnité ílovce, slieňovcov a vápnité pieskovce, ktorých podklad tvorí magurský flyš. Pôda je typu kambizem strednej zrnitosti, na časti územia i kambizeme pseudoglejové.
Podnebie.
Priemerný úhrn ročných zrážok je skôr nízky v rozmedzí 500700 mm.
Oblasť leží v teplotne kontinentálnej časti Česka.
Lišajníky.
Na území bolo nájdených 69 druhov lišajníkov. Najviac sa ich vyskytuje na solitérnych duboch letných a ďalej potom na topoľoch osikových, vŕbe rakytovej a baze čiernej.
Zo vzácnych druhov sa tu vyskytujú "Buellia disciformis", "Parmelia submontana", "Parmelina quercina", a "Caloplaca cerina".
Flóra.
Na území bol zaznamenaný výskyt takmer 300 druhov vyšších rastlín.
Trávino-bylinnú časť tvoria teplomilné porasty zväzu Cirsio-Brachypodion pinnati so stoklasom vzpriameným "(Bromus erectus)" a Kostravou žliabkatou "(Festuca rupicola)", v severnej časti sa vyskytujú lokality s mokraďovou vegetáciou asociácie Angelico-Cirsietum oleracei s pichliačom zelinovým a ďalej i spoločenstvá zväzu Geranion sanguinei s pakostom krvavým "(Geranium sanguineum)".
Na území národnej prírodnej rezervácii rastie všivec statný "(Pedicularis exaltata)", kosatec dvojfarebný "(Iris variegata)", kosatec trávolistý "(Iris graminea)", ľalia zlatohlavá "(Lilium martagon)", mečík škridlicovitý "(Gladiolus imbricatus)", horec pľúcny "(Gentiana pneumonanthe)", pahorec brvitý "(Gentianopsis ciliata)", hniezdovka hlístová "(Neottia nidus-avis)", bradáčik vajcovitý "(Neottia ovata)", vstavačovec bazový "(Dactylorhiza sambucina)", pavstavač hlavatý "(Traunsteinera globosa)", vemenník dvojlistý "(Platanthera bifolia)", vemenník zelenkastý "(Platanthera chlorantha)", vstavač mužský "(Orchis mascula)", vstavač vojenský "(Orchis militaris)", neotinea počerná "(Neotinea ustulata)", vstavač obyčajný "(Anacamptis morio)", črievičník papučkový "(Cypripedium calceolus)", hmyzovník Holubyho "(Ophrys holoserica subsp. holubyana)", kosienka karbincolistá "(Serratula lycopifolia)", kozinec dánsky "(Astragalus danicus)", klinček pyšný pravý "(Dianthus superbus)", ľan žltý "(Linum flavum)", plamienok rovný "(Clematis recta)", lazerník pruský ("Laserpitium prutenicum)" a mnohé ďalšie druhy.
V mokraďovej časti sa vyskytujú vstavačovec májový "(Dactylorhiza majalis)", kruštík močiarny "(Epipactis palustris)", mečík škridlicovitý "(Gladiolus imbricatus)", valeriána dvojdomá "(Valeriana dioica)", horčinka horkastá "(Polygala amarella)", hadivka obyčajná "(Ophioglossum vulgatum)", alebo päťprstnica hustokvetá "(Gymnadenia densiflora)".
V ochrannom pásme sa navyše vyskytujú kosienka karbincolistá "(Serratula lycopifolia)", zvonček hrdlohojový "(Campanula cervicaria)", veronikovec dlholistý "(Veronica longifolia)", cesnak člnkovitý "(Allium carinatum)" alebo klinček pyšný pravý "(Dianthus superbus)".
Fauna.
Na lúkach je možné vidieť veľkú populáciu motýľov, medzi ktorými sa vyskytuje jasoň chochlačkový "(Parnassius mnemosyne)", ohniváčik modrolesklý "(Lycaena alciphron)", modráčik krvavcový "(Phengaris teleius)", perlovec dvojradový "(Brenthis hecate)", perlovec krvavcový "(Brenthis ino)", bielopásovec topoľový "(Limenitis populi)" a piadivka poniklecová "(Coenocalpe lapidata)". Z môr napríklad siatica deväťsilová "(Rhyacia simulans Hufnagel)", sivkavec veľký "(Rhizedra lutosa)" a Episema scoriacea.
Medzi chrobákmi, ktorí tu boli nájdení, patria májka kožovitá "(Meloe rugosus)", "Cassida murraea", "Donus intermedius", "Mogulones curvistriatus" a skočky "Argopus ahrensi", "Dibolia foersteri" a "Longitarsus tristis".
Z plazov a obojživelníkov sa tiež objavuje slepúch lámavý, skokan hnedý a kunka žltobruchá.
Medzi vtáky, ktoré v lokalite sídlia alebo tú bývajú pozorované patrí pŕhľaviar červenkastý, strnádka lúčna, penica jarabá, strakoš veľký, prepelica poľná, chrapkáč poľný, sokol lastovičiar, kuvičok vrabčí, orol kráľovský a orol krikľavý.
Vodstvo.
Voda z južnej časti je odvádzaná bezmenným potôčikom do Veličky, severnú časť odvodňuje potok Kazivec.
Na území sa striedajú vlhké a suché územia.
Turistika.
Územím národnej prírodnej rezervácie ani jej najbližším okolím nevedie žiadna značená turistická či cyklistická trasa, na západnej strane pri ceste sa však nachádza informačná tabuľa s údajmi o lokalite.
Aj napriek absencii turistického značenia býva lokalita, obzvlášť v jarných mesiacoch, hojne navštevovaná.

</doc>
<doc id="641041" url="https://sk.wikipedia.org/wiki?curid=641041" title="Callaeidae">
Callaeidae



</doc>
<doc id="641042" url="https://sk.wikipedia.org/wiki?curid=641042" title="Callaeatidae">
Callaeatidae



</doc>
<doc id="641043" url="https://sk.wikipedia.org/wiki?curid=641043" title="Sphecotheres">
Sphecotheres



</doc>
<doc id="641044" url="https://sk.wikipedia.org/wiki?curid=641044" title="Zosimos">
Zosimos



</doc>
<doc id="641047" url="https://sk.wikipedia.org/wiki?curid=641047" title="Jakub Nedoba">
Jakub Nedoba

Mgr. Jakub Nedoba (* 16. jún 1988, Košice) je slovenský politik. Od júla 2019 bol poslancom Národnej rady SR, kam kandidoval za stranu Sloboda a Solidarita. V októbri 2019 vystúpil z jej poslaneckého klubu. Je členom Mensa Slovensko.
Životopis.
Absolvoval štúdium podnikového a znalostného manažmentu na bratislavskej pobočke Vysokej školy manažmentu v Trenčíne.
Politické pôsobenie.
V rokoch 2014 až 2018 bol mestským poslancom v Senici za klub KDH, SaS, SDKÚ-DS.
Parlamentné pôsobenie.
Vo voľbách do NR SR v marci 2016 kandidoval na 26. mieste kandidátky SaS, ziskom 2 745 preferenčných hlasov si toto miesto udržal a stal sa 5. náhradníkom.
Do Národnej rady sa dostal ako náhradník potom čo sa Eugen Jurzyca stal poslancom Európskeho parlamentu. V Národnej rade SR pôsobil ako člen a overovateľ Výboru NR SR pre verejnú správu a regionálny rozvoj. Na Sulíkovej kandidátke z 30. septembra 2019 sa dostal na 86. miesto. 15. októbra 2019 bol jeden z deviatich poslancov, ktorí opustili poslanecký klub SaS.

</doc>
<doc id="641048" url="https://sk.wikipedia.org/wiki?curid=641048" title="Zvierač">
Zvierač

Zvierače (lat. "sphincteres") sú kruhové svaly, ktorých úlohou je zvierať rôzne telové kanály a otvory. V ľudskom tele sa nachádza viac než 60 druhov zvieračov, pričom niektoré z nich môžu byť mikroskopicky malé, ako napríklad prekapilárne zvierače, ktorých sú v ľudskom tele milióny. Môžu byť ovládané vôlou - tie sú inervované somatickými nervami alebo môžu pracovať samovoľne - inervované vegetatívnymi nervami.
Okrem ľudí sa zvierače vyskytujú aj v telách mnohých iných živočíchov.
Pri smrti sa zvierače uvoľňujú, čím môže častokrát z mŕtveho tela uniknúť moč alebo stolica.

</doc>
<doc id="641050" url="https://sk.wikipedia.org/wiki?curid=641050" title="Gregor Osvietiteľ">
Gregor Osvietiteľ



</doc>
<doc id="641051" url="https://sk.wikipedia.org/wiki?curid=641051" title="Gregor Osvietenec">
Gregor Osvietenec



</doc>
<doc id="641054" url="https://sk.wikipedia.org/wiki?curid=641054" title="André Lanata">
André Lanata

Generál André Lanata (* 10. október 1961, Bastia, Francúzsko) je francúzsky vojak a generál. Bol veliteľom francúzskych vzdušných síl. Od septembra 2018 do septembra 2021 bol vrchný veliteľ spojeneckých síl pre transformáciu.
Životopis.
André Lanata je synom Vincenta Lanatu, generála leteckých síl a bývalého veliteľa francúzskych vzdušných síl v rokoch 1991 až 1994. Vyštudoval École de l’air. a Université d'Aix-Marseille. Bojovým pilotom sa stal v roku 1984.
Svoju leteckú kariéru začal v roku 1985 ako pilot Dassault Mirage F1.
Veliteľ francúzskych vzdušných síl.
3. júna 2015 bol kabinetom menovaný za veliteľa francúzskych vzdušných síl a povýšený do hodnosti generála leteckých síl ("général d’armée aérienne") k 21. septembru 2015. Vystriedal generála Denisa Merciera, vymenovaného za vrchného veliteľa spojeneckých síl pre transformáciu.
Vrchný veliteľ spojeneckých síl pre transformáciu.
30. augusta 2018 skončil vo svojej predošlej funkcii Náčelníka štábu francúzskych vzdušných síl. 13. septembra 2018 bol vymenovaný za vrchného veliteľa spojeneckých síl pre transformáciu s platnosťou na tri roky.
V septembri 2019 v tejto funkcii navštívil Slovensko. Po rokovaní s ministrom obrany Petrom Gajdošom predniesol prednášku o budúcnosti vojenstva v súčasných podmienkach spojenú s diskusiou. Navštívil tiež Centrum výnimočnosti pre oblasť odstaňovania nástražných výbušných prostriedkov v Trenčíne, patriace pod jeho pôsobnosť.
Počas odozvdávacej ceremónie konanej 23. septembra 2021 Lanata odovzdal funkciu. Nástupcom sa stal generál Philippe Lavigne z Francúzskych vzdušných a vesmírnych síl.

</doc>
<doc id="641066" url="https://sk.wikipedia.org/wiki?curid=641066" title="Ted Bundy (film)">
Ted Bundy (film)

Ted Bundy je americký kriminálny film režiséra Matthewa Brighta z roku 2002 založený na skutočných udalostiach životného príbehu sériového vraha Teda Bundyho. Film ukazuje motivácie a udalosti vrážd hlavného hrdinu. Titulné role stvárnili Michael Reilly Burke ako "Bundy" a Boti Blissová ako jeho priateľka "Lee".
Film úplne neodráža skutočnosť, ale objavuje sa v ňom niekoľko zmien, chronologických posunov a nepresností voči realite.

</doc>
<doc id="641069" url="https://sk.wikipedia.org/wiki?curid=641069" title="Jan Švejdar">
Jan Švejdar

Brig gen. Mgr. Jan Švejdar (* 21. november 1967, Žacléř) je český policajt, od 2018 do 2022 prezident Polície Českej republiky.
Policajná kariéra.
Do vtedajšieho Zboru národnej bezpečnosti (konkrétne k Pohotovostnému pluku VB) nastúpil v marci 1987, začínal na obvodnom oddelení v Peci pod Sněžkou. V roku 1989 prešiel na "Odbor obecné kriminality" Okresného riaditeľstva Trutnov, ktorému v rokoch 1991 až 1993 šéfoval. V rokoch 1993 až 2006 bol veliteľom "Služby kriminální policie a vyšetřování Policie ČR" Správy Východočeského kraja Hradec Králové. V roku 2002 vyštudoval sociálnu pedagogiku na Pedagogickej fakulte Univerzity Hradec Králové.
V rokoch 2006 a 2007 pôsobil ako riaditeľ "Úřadu služby kriminální policie a vyšetřování Policejního prezidia ČR", potom do roku 2012 vykonával funkciu námestníka riaditeľa pre "Službu kriminální policie a vyšetřování" Krajského riaditeľstva polície Královohradeckého kraja. V rokoch 2012 až 2013 bol riaditeľom KRP Královohradeckého kraja a v rokoch 2013 až 2018 riaditeľom KRP Pardubického kraje.
Keď koncom októbra Tomáš Tuhý rezignoval na funkciu prezidenta Polície ČR, bolo na miesto jeho nástupcu vyhlásené výberové konanie. Švejdar sa do neho prihlásil a porazil riaditeľa KRP Úsťanského kraja Jaromíra Kníže. Minister vnútra Jan Hamáček ho vymenoval do funkcie policajného prezidenta s účinnosťou od 1. decembra 2018. Nepotvrdil tlak, ale po rozhovore s novo nastupujúcim ministrom vnútra Vítom Rakušanom, z miesta odstúpil k 31. marcu 2022 a novým policajným prezidentom sa stal Martin Vondrášek.
Prezident Miloš Zeman ho 8. mája 2019 povýšil do hodnosti brigádny generál.
Osobný život.
Je ženatý, má tri deti.

</doc>
<doc id="641070" url="https://sk.wikipedia.org/wiki?curid=641070" title="Spolkový kancelár (Nemecko)">
Spolkový kancelár (Nemecko)

Spolkový kancelár (nem. "Bundeskanzler"), často skrátene "kancelár" ("Kanzler"), je hlava nemeckej vlády od roku 1949. 
Historické pozadie.
Historickým predchodcom tejto funkcie bola v rokoch 1871 - 1945 funkcia ríšskeho kancelára ("Reichskanzler"). Predtým, v rokoch 1867 až 1871, existovala funkcia spolkového kancelára ("Bundeskanzler") pre Severonemecký spolok, ktorý bol federáciou severonemeckých štátov združených pod faktickým vedením Pruského kráľovstva.
Opis.
Podľa Základného zákona ("Grundgesetz") z roku 1949, ktorý v Nemecku nahrádza ústavu, je nemecký spolkový kancelár ústrednou postavou výkonnej moci s rozsiahlymi právomocami. Okrem iného určuje základné usmernenia politiky vlády (tzv. "Richtlinienkompetenz"). Aj preto sa niekedy Nemecko označuje ako tzv. "kancelárska demokracia".
Spolkového kancelára formálne navrhuje spolkový prezident na základe výsledku volieb do Spolkového snemu a zastúpenia politických subjektov v ňom. Potom kancelára volí snem, pričom na jeho zvolenie je potrebná absolútna väčšina hlasov, teda nadpolovičná hlasov všetkých poslancov, nie nadpolovičná väčšina prítomných. Voľba môže byť až trojkolová.
Spolkový kancelár môže byť Spolkovým snemom odvolaný len na základe tzv. konštruktívneho vóta (vyslovenia, odhlasovania) nedôvery ("konstruktives Misstrauensvotum"), teda iba vtedy, ak sa Spolkový snem zároveň zhodne na jeho nástupcovi.

</doc>
<doc id="641075" url="https://sk.wikipedia.org/wiki?curid=641075" title="Spolkový kancelár">
Spolkový kancelár

Spolkový kancelár () môže byť:

</doc>
<doc id="641076" url="https://sk.wikipedia.org/wiki?curid=641076" title="Bundeskanzler">
Bundeskanzler



</doc>
<doc id="641078" url="https://sk.wikipedia.org/wiki?curid=641078" title="Jumanji">
Jumanji

Jumanji je americký akčný rodinný film z roku 1995, nakrútený režisérom Joeom Johnstonom, v ktorom hral hlavnú úlohu herec Robin Williams. Film bol sparodovaný v "Simpsonovcoch" - "Špeciálny čarodejnický diel XXI".
Dej.
Hlavným hrdinom je Alan Parrish, syn veľmi bohatého podnikateľa v oblasti výroby obuvi Sama Parrisha, ktorý je kvôli vysokému postaveniu svojho otca v meste večne šikanovaný miestnou partiou chalanov, ktorých vodca na Alana žiarli, pretože sa kamaráti s jeho priateľkou. Otec mu v tom nepomáha, pretože si myslí, že Alan je zbabelec a že by sa mal vedieť brániť. Po jednom z útokov nájde zmlátený Alan na stavenisku prapodivnú hru a odnesie ju domov. Tu sa ihneď poháda so svojim otcom, ktorý chce, aby Alan nastúpil do Cliffsidskej internátnej školy pre chlapcov z dôvodu rodinnej tradície. Alan sa rozhodne utiecť z domu, medzitým ale stretáva Sarah Whittlovú, priateľkou jeho nepriateľa, ktorá mu vracia bicykel. Sarah si pri návšteve Parisha všimne tú zvláštnu hru a rozhodne sa ju s Alanom hrať. Ihneď po Alanovom hode sa na tabuľke v prostriedku hracieho poľa objaví veta, ktorá mu oznámi, že sa v džungli počká toľko, kým na kockách nepadne číslo päť. V okamihu hra Alana vtiahne do seba a na Sarah náhle z čista-jasna vyletí húf abnormálne veľkých netopierov. Po 26 rokoch sa do už prázdneho Alanovho domu nasťahujú noví nájomníci, Judy a Peter, ktorí prišli o oboch rodičov a teraz sa o nich musí starať ich teta. V dome sa im obom už od začiatku neľúbi, je tu veľmi strašidelné prostredie a zvuky, ktoré vycházejí z podkrovia. Teta nechce o ničom počuť, a to ani keď sa tu objavia cudzokrajní netopieri. Jedného dňa sa Judy aj Peter rozhodnú zistiť, čo tie zvláštne zvuky znamenajú a nájdu hru. Začnú ju hrať a podarí sa im tým vypustiť na svet z hry komárov, opice a dokonce aj leva. Lev si ich samozrejme vyhliadol ako korisť a keby z hry neprišel aj o 26 rokov starší Alan Parrish, boli by obaja zjedení. Alan sa po návrate z hry nedokáže sžiť s novou dobou, kedy firma jeho otca zkrachovala a celé mesto tým položila kvôli svojmu významnému postaveniu na trhu. Mesto je špinavé, plné bezdomovcov, veľa domov prestavaných a zbúraných a Alanovi rodičia pochovaní na najbližšom cintoríne. Alanov otec si myslel, že jeho syn utiekol a venoval všetok svoj čas, aby ho našiel, ale márne. Všetci si mysleli, že je Alan mŕtvy, len on stále veril v opak. Po čase prestal chodiť do práce, a tým firmu prakticky položil. Judy s Petrom sa Alana snažia presvedčiť, aby im pomohol hru vyhrať, pretože len tak sa dá všetko zase do poriadku. V hre je totiž napísané: „Dobrodruhovia pozor!!! Nezačínajte hrať, pokiaľ hru nechcete dohrať, následky tejto hry zmiznú, akonáhle dosiahnete Jumanji a zvoláte toto meno.“ Alana po chvíli presviedčia, ten im ale povie, že musia prehovoriť ešte tiež Sarah Whittlovú, ktorá je tiež hráčom a bez nej by hru nedokončili. Sarah sa hneď po útoku mäsožravej trávy rozhodne hru vzdať, ostatní ju nakonec ale aj tak presvedčia. Ďalší padne na kockách lovec, ktorý sa snaží uloviť Alana, čo je aj tiež dôvodom, prečo nechcel Alan hrať. Pri niekoľkých ďalších problémoch so splašeným stádom slonov, aligátorom, pelikánom, povodňou a Peterovou premenou na opicu kvôli podvodu sa konečne dostávajú ku koncu. Alan dosiahne Jumanji a zvolá toto meno krátko predtým, ako ho lovec zastrelí. Hra naspäť vtiahne lovca aj ostatné zvieratá a vráti tiež čas. Alan sa usmieri so svojím otcom a dohodnú sa, že do Cliffsidu nepôjde, keď nechce. Alan so Sarah, už samozrejme zase omladnutí, zahodia hru do rieky a idú napred novým životom. Obaja vyrastú, vezmú sa a zakladajú rodinu. Na Vianočnom večierku u nich doma sa zoznámi s novými zamestnancami ich firmy, rodičmi Judy a Petera. Nedovolia im ísť na dovolenku do Kanady a tým zabránia ich smrti. Hru zatiaľ vyplavilo more a tá sa opäť dostáva do nejakých rúk.

</doc>
<doc id="641079" url="https://sk.wikipedia.org/wiki?curid=641079" title="Ostende">
Ostende



</doc>
<doc id="641082" url="https://sk.wikipedia.org/wiki?curid=641082" title="Nemecký kancelár">
Nemecký kancelár



</doc>
<doc id="641090" url="https://sk.wikipedia.org/wiki?curid=641090" title="Solifúgy">
Solifúgy

Solifúgy (lat. "Solifugae") sú rad živočíchov z triedy pavúkovcov.
Napriek svojmu výzoru nepatria do radu pavúkov (lat. "Araneae"). Z taxonomického hľadiska sú ich najbližšími príbuznými kosce, šťúry a šťúriky, ktoré spolu so solifúgami patria do podtriedy Dromopoda.
Solifúgy žijú najmä v suchých a horúcich podnebiach. Kŕmia sa najmä na rôznych na súši žijúcich článkonožcoch a iných malých žívočíchoch. Najväčšie druhy solifúg môžu dorastať do dĺžky 12-15 cm (vrátane nôh).
O solifúgach sa rozšírili mnohé legendy a nepravdivé informácie zveličujúce ich veľkosť, rýchlosť a nebezpečenstvo, ktoré predstavujú pre ľudí.
Morfológia a anatómia.
Solifúgy dorastajú do veľkosti pár milimetrov až niekoľko centimetrov, vrátane nôh. Pretože rôzne druhy môžu mať rôznu dĺžku nôh, presnejšie je porovnávať dĺžku tela bez zarátania dĺžky nôh, kedy majú najväčšie druhy dĺžku 7 cm. V priemere však väčšina druhov dorastá do 5 cm, pričom niektoré menšie druhy dorastajú do dĺžok pod 1 cm (dĺžka tela bez nôh).
Podobne ako u pavúkov, aj telo solifúg sa skladá z dvoch častí. Prednej časti - hlavohrude a 10-článkového bruška. U solifúg však nie sú hlavohruď a bruško spojené pedicelom, tak ako u pavúkov. Taktiež na rozdiel od pavúkov, solifúgy nevedia snovať pavučinu.
Podobne ako šťúriky a kosce aj solifúgy dýchajú cez vzdušnice (na rozdiel od pavúkov a šťúrov, ktoré dýchajú pľúcnymi dutinkami). Vzdušnice vyúsťujú na povrch tela solifúg otvormi nazývanými stigmy. Jeden z párov stigiem sa nachádza medzi druhým a tretím párom nôh, ďaľšie dva páry stigiem sa náchádzajú na treťom a štvrtom článku bruška, na piatom článku bruška sa nachádza jedna nepárová stigma.
Klepietka.
Jednou z najcharakteristickejších morfologických znakov solifúg sú ich veľké klepietka (chelicery). Tie môžu byť u mnohých druhov dlhšie než ich hlavohruď. Solifúgy ich používajú najmä na lovenie a rozhrýzanie potravy, v čom im pomáhajú aj rôzny počet „zúbkov“, ktoré sa nachádzajú na vnútornej strane klepietok. Ich počet závisí od konkrétneho druhu solifúgy.
Okrem toho ich mnohé druhy solifúg používajú aj na striduláciu.
Nohy a makadlá.
Tak ako väčšina pavúkovcov aj solifúgy majú v skutočnosti 4 páry nôh. Aj napriek tomu, že sa na prvý pohľad môže zdať, že majú 5 párov nôh, prvý, predný pár „nôh“ sú v skutočnosti makadlá, ktoré solifúgy používajú ako zmyslový orgán (podobne ako tykadlá hmyzu). Čiastočne ich taktiež používajú aj na pomoc pri pohybe, boji a kŕmení. Pri normálnom pohybe držia prvý pár nôh pred sebou a používajú ich na zisťovanie prekážok alebo koristi pred sebou.
Nohy solifúg sa skladajú zo 7 častí: coxa (panvička), trochanter (predpanvička), femur (stehno), patella (koleno), tibia (holeň), metatarsus (priehlavok) a tarsus (chodidlo).
Na spodnej časti panvičiek a predpanvičiek posledného, zadného páru nôh sa nachádzajú zmyslové orgány, kruhového tvaru. Predpokladá sa, že tieto orgány využívajú na detekciou vibrácií a otrasov pôdy, pravdepodobne na zisťovanie hrozieb, koristi, atď... Taktiež môžu plniť úlohu chemoreceptorov.
Rozmnožovanie.
Solifúgy sa typicky rozmnožujú raz za rok. Pri párení samec prevráti samicu na chrbát a vypustí na zem svoj spermatofór, ktorý potom rýchlo vsunie do pohlavného otvoru samice. Samica potom nakladie do podzemného úkrytu 50 - 200 vajíčok - niektoré druhy ich potom strážia až do vyliahnutia.
Legendy a nepravdivé informácie.
O solifúgach existuje mnoho legiend a nepravdivých informácií zveličujúcich ich veľkosť, rýchlosť, agresivitu a nebezpečnosť voči ľuďom alebo priprisujúcich im nepravdivé vlastnosti, ako napríklad jedovatosť.
Napriek niektorým tvrdeniam solifúgy nemajú jedové žľazy, ani žiadny orgán, ktorým by mohli jed do svojej koristi vstreknúť. Podľa výskumu z roku 1978 sa však vyskytuje výnimka u solifúg druhu "Rhagodes nigrocinctus", ktoré majú údajne jedové žlazy a injekčné podanie výlučku z týchto žliaz myšiam spôsobilo usmrtenie. Každopádne prítomnosť jedových žliaz u tohto druhu nebola potvrdená žiadnou inou štúdiou a aj v prípade, že by bol tento výskum pravdivý, podávali vždy jed injekčne výskumníci, nie samotná solifúga. Taktiež je potrebné zvážiť, že aj kvapaliny, ktoré nie sú jedovaté a bežne sa nepovažujú za nebezpečné ako napríklad sliny, krv či výlučky rôznych nejedových žliaž, môžu byť pri injekčnom podaní jedovaté až smrtiace.
Aj keď nie sú jedovaté, klepietka väčších druhov dokážu nepríjemne, bolestivo pohrýzť, vo všeobecnosti však nedokážu človeku vážnejšie ublížiť.

</doc>
<doc id="641092" url="https://sk.wikipedia.org/wiki?curid=641092" title="Solifúga">
Solifúga



</doc>
<doc id="641191" url="https://sk.wikipedia.org/wiki?curid=641191" title="David Alan Grier">
David Alan Grier

David Alan Grier (* 30. jún 1955, Detroit, Michigan, USA) je americký herec a komik.

</doc>
<doc id="641197" url="https://sk.wikipedia.org/wiki?curid=641197" title="Intenzívna stavová veličina">
Intenzívna stavová veličina



</doc>
<doc id="641198" url="https://sk.wikipedia.org/wiki?curid=641198" title="Extenzívna stavová veličina">
Extenzívna stavová veličina



</doc>
<doc id="641204" url="https://sk.wikipedia.org/wiki?curid=641204" title="Timothée Chalamet">
Timothée Chalamet

Timothée Hal Chalamet (* 27. december 1995, New York, New York, USA) je americko-francúzsky herec. Svoju hereckú kariéru začal v krátkych filmoch, potom sa v roku 2012 objavil v americkej televíznej dráme "Homeland". O dva roky neskôr debutoval v dráme "Muži, ženy a deti" a následne sa objavil v sci-fi filme Christophera Nolana "Interstellar".
Životopis.
Detstvo.
Narodil sa v Hell's Kitchen, miestnej časti newyorskej štvrte Manhattan. Jeho rodičmi sú Nicole Flender, realitná maklérka a Marc Chalamet, redaktor v UNICEF. Jeho otec pochádza z Francúzka z Nîmes. Chalamet hovorí plynule po anglicky a po francúzsky. Má francúzske občianstvo i občianstvo Spojených štátov. Letá trávil vo francúzskej dedine Le Chambon-sur-Lignon u svojich starých rodičov. Jeho detským snom bolo stať sa profesionálnym futbalistom. 
V roku 2013 absolvoval strednú školu Fiorello H. LaGuardia of Music &amp; Art and Performing Arts v New Yorku. Po strednej škole začal na Kolumbijskej univerzite študovať kultúrnu antropológiu. Po roku sa presunul na New York University, aby mohol slobodnejšie nasledovať svoju hereckú kariéru.
2008 – 2016: Prvé úlohy.
Už od detstva sa objavoval v reklamách a hral aj v 2 krátkych hororových filmoch: "Sweet Tooth" a "Clown." V televízii debutoval v jednej z epizód dlhoročnej série "Zákon a poriadok" (2009), kde hral obeť vraždy. Po televíznom debute hral vedľajšiu rolu vo filme "Loving Leah" (2009). V roku 2011 debutoval v divadelnej hre "The Talls", ktorá sa odohrávala v sedemdesiatych rokoch, a v ktorej hral sexuálne zvedavého 12-ročného Nicholasa. V roku 2012 mal opakujúce sa role v komediálnej dráme "Royal Pains" a v kritikmi uznávanom špionážnom seriáli "Homeland". Spolu so zvyškom obsadenia bol Chalamet nominovaný na Screen Actors Guild Awards. 
V roku 2014 obsadil vedľajšiu úlohu v "Muži, ženy a deti" od Jasona Reitmana. Neskôr v tom roku hral rolu mladého Toma Coopera v sci-fi filme "Interstellar". Film získal kladné recenzie, v ktorých kritici ocenili herecké výkony a celosvetovo zarobil vyše 675 miliónov dolárov. Taktiež si v roku 2014 zahral úlohu mladšej verzie hlavnej postavy v komédii "Worst Friends", ktorá mala limitovanú distribúciu a dostala kladné hodnotenie. V roku 2015 hral Chalamet vo filme "One &amp; Two" režiséra Andrewa Droz Palerma postavu Zaca, syna, ktorý spolu so svojou sestrou začína skúmať nezvyčajné schopnosti a temné rodinné tajomstvá, keď ich matka ochorie. Jeho ďalšia filmová úloha bola dospievajúca verzia postavy Stephena Elliotta v krimi trileri"The Adderall Diaries". Vo svojej poslednej úlohe roku 2015 hral Charlieho Coopera, mrzutého vnuka vo vianočnej komédii "Chaos na Vianoce."
2017 – súčasnosť: Prelom.
V roku 2017 hral vo filme "Daj mi tvoje meno" režiséra Luca Guadagniniho podľa rovnomenného románu Andrého Acimana. Príbeh sa točí okolo mladého muža menom Elio, ktorý žije v osemdesiatych rokoch 20. storočia v Taliansku a zamiluje sa do Olivera, študenta univerzity. Pri príprave na úlohu sa naučil hovoriť taliansky, hrať na gitare a cvičil aj na klavíri. Film mal premiéru na filmovom festivale Sundance 2017. Jeho výkon bol veľmi ocenený. Jon Frosch z The Hollywood Reporter zaradil Chalameta do zoznamu najlepších výkonov roka. The New York Times ho uviedol na svoj zoznam najlepších hercov roka. Za stvárnenie postavy vo filme získal Gotham Independent Film Award a bol nominovaný na Zlatý glóbus, SAG Award, BAFTA Award a Cenu akadémie za najlepšieho herca. Zároveň sa stal treťou najmladšou osobou v histórii, ktorá bola nominovaná na Cenu akadémie v kategórii najlepší herec. Vo svojom druhom filme roku 2017, "Hot Summer Nights", hral postavu Daniela, mladistvého tínedžera, ktorý sa zaplietol do obchodu s drogami. Neskôr toho roku hral Kyle Scheibla, bohatého hipstera v kapele v debutovom filme Grety Gerwigovej "Lady Bird". V decembri toho roku vyšiel film "Hostiles" od režiséra Scotta Coopera, v ktorom hral vojaka Philippa DeJardin. 
V roku 2018 Chalamet v dráme "Beautiful boy" stvárnil Nica, teenagera závislého od metamfetamínu, ktorý má napätý vzťah so svojím otcom, novinárom Davidom Sheffom. Film režíroval Felix Van Groeningen a je založený na dvojici autobiografií – Sheffovej biografii "Beautiful Boy: A Father's Journey Through His Son's Addiction" a "Tweak: Growing Up on Methamphetamines" od Nica Sheffa. Za úlohu bol nominovaný za najlepšieho herca vo vedľajšej úlohe na SAG Awards, Zlatý glóbus a BAFTA Awards. Nasledujúci rok hral v romantickej komédii Woodyho Allena "Daždivý deň v New Yorku". Ďalej vykreslil Henricha V. z Anglicka, mladého princa, ktorý nevedomky získal anglický trón, v Netflixovej dráme Davida Michôda "The King", založenej na niekoľkých historických hrách od Shakespeara. Vo svojom treťom filme uvedenom v roku 2019 stvárnil Theodora „Laurie“ Laurencea, zamilovaného tínedžera, vo filme "Little Women", adaptácii rovnomenného románu od Louisa May Alcott. Film bol druhou spoluprácou s Gerwigom a Ronanom a získal kladné recenzie od kritikov. 
Pripravované projekty.
Chalamet vystúpi ako hlavná postava Paul Atreides v adaptácii sci-fi románu "Duna", ktorú pripravuje Denis Villeneuve a ako jedna z postáv "ensemble cast" v dráme Wesa Andersona "The French Dispatch". Chalametovým londýnskym divadelným debutom bude hra Amy Herzogovej "4000 míľ." Pôvodne bola plánovaná na apríl 2020, lenže kvôli pandémii koronavírusu bola odložená. Tiež stvárni speváka Boba Dylana v životopisnom filme od režiséra Jamesa Mangolda a znovu si zopakuje svoju rolu Perlmana v pokračovaní filmu "Call Me by Your Name" na základe knihy "Find Me". 
Ocenenia a nominácie.
Bol nominovaný na Cenu Akadémie za svoj herecký výkon vo filme "Daj mi tvoje meno". Taktiež bol nominovaný na cenu BAFTA, Zlatý Glóbus, Screen Actors Guild Award a Cenu kritikov 'Choice Award, všetky za najlepšieho herca. Za svoju prácu v "Beautiful Boy" bol nominovaný na Zlatý Glóbus, cenu BAFTA, cenu SAG a cenu kritikov za najlepšieho herca. Spolu bol nominovaný na 126 cien, z ktorých 53 vyhral.
Poznámky.
Výslovnosť Chalametovho mena v angličtine je /ˈtɪməθi ˈʃæləmeɪ/ "TIM-ə-thee SHAL-ə-may". Francúzsku výslovnosť [timɔte ʃalamɛ] označil za „skutočnú výslovnosť“, ale používa poangličtenú formu, pretože si myslí, že vyžadovať od iných, aby používali francúzsku výslovnosť, je „naozaj snobské“ a „príliš veľká povinnosť“.

</doc>
<doc id="641205" url="https://sk.wikipedia.org/wiki?curid=641205" title="Prírodný park Mikulčický luh">
Prírodný park Mikulčický luh

Prírodný park Mikulčický luh leží v Juhomoravskom kraji v k.ú. obce Mikulčice a bol zriadený Okresným úradom v Hodoníne v roku 1999. Územie sa nachádza juhovýchodne od obce Mikulčice k hraniciam so Slovenskom v okrese Hodonín. Je typickou ukážkou lužnej krajiny. Nachádza sa tu významná ornitologická lokalita. Leží v Dolnomoravskom úvale v podcelku Dyjsko-moravská niva. Prírodný park tvorí rovinatá údolná niva rieky Moravy v nadmorskej výške okolo Pôvodne pravidelne zaplavované územie je po vodohospodárskych úpravách a napriamení meandrujúceho toku Moravy v 70. rokoch 20. storočia zaplavované iba pri veľkých povodniach. Na území sa však stále nachádza rad tôní, mŕtvych ramien, odvodňovacích strúh a kanálov. Najzaujímavejšie je hrádzou oddelené pôvodné meandrujúce koryto rieky Moravy.
Súčasťou prírodného parku je prírodná rezervácia Skařiny.
História.
Súčasťou parku je významné archeologické nálezisko, a to Slovanské hradisko v Mikulčiciach. Od roku 2003 je územie PP Mikulčický Luh súčasťou Biosférickej rezervácie UNESCO Dolní Morava, ktorá bola schválená v r. 2003 v Paríži.
Flóra.
Na približne polovici územia parku sa nachádza lužný les. Na miestach, kde nedochádzalo k pravidelnému zaplavovaniu môžeme nájsť: dub letný "(Quercus robur)", jaseň štíhly "(Fraxinus excelsior)", Brest "(Ulmus)" a javor poľný "(Acer campestre)".
Bližšie k vode je potom silnejšie zastúpenie vŕb spolu s topoľom bielym "(Populus alba)" a čiernym "(Populus nigra)".
V bylinnom podraste sa vyskytuje na jar kvitnúci cesnak medvedí "(Allium ursinum)", snežienka jarná "(Galanthus nivalis)" alebo blyskáč cibuľkatý "(Ficaria verna)". V mokraďových oblastiach rastie vodnianka žabia "(Hydrocharis morsus-ranae)", červenavec plávajúci "(Potamogeton natans)", leknica žltá "(Nuphar lutea)", kosatec žltý "(Iris pseudacorus)" alebo šípovka vodná "(Sagittaria sagittifolia)". Na mezofilných až vlhkých lúkach rastie oman vŕbolistý "(Inula salicina)", metlica trsnatá "(Deschampsia cespitosa)", ostrica sivá pravá "(Carex flacca)", kraslica prostredná "(Briza media)", pichliač sivý "(Cirsium canum)", psiarka lúčna "(Alopecurus pratensis)", kostihoj lekársky "(Symphytum officinale)", karbinec európsky "(Lycopus europaeus)", žltuška lesklá "(Thalictrum lucidum)", hrachor hľuznatý "(Lathyrus tuberosus)", túžobník brestový "(Filipendula ulmaria)" alebo jesienka obyčajná "(Colchicum autumnale)".
Fauna.
Stavovce.
Vtáky.
Hniezdia tu kolónie volavky popolavej "(Ardea cinerea)" a bociana bieleho "(Ciconia ciconia)". V lužných lesoch hniezdia ďateľ prostredný "(Dendrocopos medius)", tesár čierny ("Dryocopus martius"), žlna sivá "(Picus canus)", vlha obyčajná "(Oriolus oriolus)", muchárik bielokrký "(Ficedula albicollis)" alebo slávik obyčajný "(Luscinia megarhynchos)". V otvorených terénoch potom pŕhľaviar čiernohlavý "(Saxicola torquata)" alebo strakoš obyčajný "(Lanius collurio)" či kúdeľníčka lužná "(Remiz pendulinus)". V kolmých brehoch žije rybárik riečny "(Alcedo atthis)".
Cicavce.
Na ramene rieky žije bobor európsky "(Castor fiber)", hryzec vodný "(Arvicola amphibius)", ryšavka žltohrdlá "(Apodemus flavicollis)", hrdziak lesný "(Myodes glareolus)" a vzácne sa vyskytuje i vydra riečna "(Lutra lutra)". Okrem uvedených sa tu vyskytujú jelene či diviaky, alebo rôzne lesné dravce, ako kuny, lasice i líška hrdzavá "(Vulpes vulpes)".
Obojživelníky.
Vyskytujú sa tu aj početné kolónie obojžívelníkov ako je mlok bodkovaný "(Lissotriton vulgaris)", kunka červenobruchá "(Bombina bombina)", rosnička zelená "(Hyla arborea)", ropucha bradavičnatá "(Bufo bufo)", skokan štíhly "(Rana dalmatina)", skokan zelený "(Pelophylax kl. esculentus)" či skokan rapotavý "(Rana ridibunda)".
Plazy.
Bežná je tu užovka obojková "(Natrix natrix)".
Bezstavovce.
Z bezstavovcov tu žije motýľ pestroň vlkovcový "(Zerynthia polyxena)", fuzáč veľký (fuzáč obrovský) "(Cerambyx cerdo)", húseničiar pižmový "(Colosoma sycophanta)", plocháč červený "(Cucujus cinnaberinus)", roháč veľký "(Lucanus cervus)" alebo vymierajúci mravec "Liometopum microcephalum".

</doc>
<doc id="641206" url="https://sk.wikipedia.org/wiki?curid=641206" title="Mikulčický luh">
Mikulčický luh



</doc>
<doc id="641213" url="https://sk.wikipedia.org/wiki?curid=641213" title="Mike Ness">
Mike Ness

Michael James Ness (* 3. apríl 1962, Lynn, Massachusetts, USA), známy ako Mike Ness, je americký spevák, gitarista a skladateľ skladieb skupiny Social Distortion.
Životopis.
Ness bol vychovávaný vo Fullertone v štáte Kalifornia. V mladosti počúval blues, country a raný rokenrol, čo sa neskôr premietlo v jeho tvorbe, keď vplyvy týchto štýlov zahrnul medzi typické prvky punk rocku.
V roku 1978, vo svojich šestnástich rokoch, založil skupinu Social Distortion, s ktorou koncertuje dodnes. V roku 1982 sa objavil v nezávislom filme "Another State of Mind", ktorý mapoval ich prvé turné spolu so skupinou Youth Brigade.
Vydanie druhého albumu "Prison Bound", zdržala Nessova rehabilitácia zo závislosti na heroíne a alkohole. Aj keď od roku 1985 je triezvy. Je tiež vegetariánom.
Medzi rokmi 1986 a 1988 krátko pôsobil v hudobnej skupine Easter. V roku 1992 sa oženil a v súčasnosti má dvoch synov.
V roku 1999 vydal dva sólové albumy a vystupoval na festivale Woodstock. V tom istom roku sa objavil vo filme "Frezno Smooth".
Smrť gitaristu a dlhodobého Nessovho priateľa, Dennisa Danella, v roku 2000 ovplyvnila album "Sex, Love and Rock 'n' Roll". Viaceré zo skladieb na tomto albume sú venované Danellovi, napríklad „Don't Take Me For Granted“, „Reach For The Sky“ alebo „Angel's Wings“.
Vlastní obsiahlu zbierku vozidiel „Hot Rod“.
Zatiaľ posledný album, ktorý Ness vydal bol "Hard Times and Nursery Rhymes" so Social Distortion.

</doc>
<doc id="641214" url="https://sk.wikipedia.org/wiki?curid=641214" title="Sýrske pozorovateľské centrum pre ľudské práva">
Sýrske pozorovateľské centrum pre ľudské práva

Sýrske pozorovateľské centrum pre ľudské práva (anglicky : Syrian Observatory for Human Rights skr. "SOHR," arabsky : "المرصد السوري لحقوق الإنسان)" je sýrska exilová organizácia so sídlom v Spojenom kráľovstve. 
SOHR v máji 2006 založil a riadi Rami Abdel Rahman, majiteľ obchodu s textilom v Coventry a odporca režimu Baššára al-Asada.
Od roku 2011 monitoruje občiansku vojnu a poskytuje údaje o civilných a vojenských obetiach bojov a teroristických útokov v Sýrii.

</doc>
<doc id="641216" url="https://sk.wikipedia.org/wiki?curid=641216" title="Dee Snider">
Dee Snider

David Daniel „Dee“ Snider (* 15. marec 1955, Astoria, Queens, New York, USA) je americký spevák, DJ a herec. V roku 1976 sa stal členom skupiny Twisted Sister, v ktorej nahradil predchádzajúceho speváka Franka Karubu. So skupinou vystupoval až do jej rozpadu v roku 1987, ale od roku 2003, kedy bola obnovená, v nej opäť spieva. V roku 1988 spolu s gitaristom Berniem Tormé, basgitaristom Marcom Russellom a bubeníkom Clivom Burrom založil skupinu Desperado, v ktorej pôsobil až do jej rozpadu v roku 2006. Svoj prvý sólový album nazvaný "Never Let the Bastards Wear You Down" vydal v roku 2000, v roku 2012 nasledoval druhý pod názvom "Dee Does Broadway". V roku 2010 spolu s členmi svojej rodiny vystupoval v relácii "Growing Up Twisted".

</doc>
<doc id="641218" url="https://sk.wikipedia.org/wiki?curid=641218" title="Dalibor Roháč">
Dalibor Roháč

PhDr. Dalibor Roháč PhD. (* 1983) je slovenský zahraničnopolitický analytik a publicista. Je expertom koalície Progresívne Slovensko/Spolu pre zahraničnú a hospodársku politiku. Pôsobí ako výskumník American Enterprise Institute vo Washingtone, výskumný pracovník "Wilfried Martens Centre for European Studies" v Bruseli, oficiálneho think tanku Európskej ľudovej strany a člen poradnej rady organizácie US-Europe Alliance.
Roháč je autorom kníh "Towards an Imperfect Union: A Conservative Case for the EU", ktorá bola časopisom Foreign Affairs zaradená na zoznam najlepších kníh roku 2016 a "In Defense of Globalism". Okrem pravidelných stĺpčekov v časopisoch .týždeň a The American Interest často prispieva do The Washington Post, Politico Europe, Financial Times a mnohých iných periodík. V máji 2019 Roháča citovala skupina amerických senátorov vo svojom otvorenom liste prezidentovi Donaldovi Trumpovi, v ktorom vyjadrujú znepokojenie nad stavom demokracie v Maďarsku.
V parlamentných voľbách vo februári 2020 kandidoval na 23. mieste kandidátky koalície PS/SPOLU. Vo voľbách získal 4 483 hlasov, po zohľadnení preferenčných hlasov sa umiestnil na 23. mieste kandidátky. Kvôli výsledku koalície sa do parlamentu nedostal.

</doc>
<doc id="641219" url="https://sk.wikipedia.org/wiki?curid=641219" title="Jens Stoltenberg">
Jens Stoltenberg

Jens Stoltenberg (* 16. marec 1959, Oslo, Nórsko) je nórsky ekonóm, politik, bývalý generálny tajomník NATO a predseda Nórskej strany práce. 
Vyštudoval Univerzitu v Oslo, kde spoznal svoju manželku Ingrid Schulerud, ktorá je diplomatka. Majú spolu dve deti. Pochádza z rodiny politikov, jeho otec bol Thorvald Stoltenberg, prominentný nórsky politik a bývalý minister zahraničných vecí; matka Karin Stoltenbergová, ktorá pracovala vo funkcii štátnej tajomníčky na ministerstve obchodu a dopravy a na ministerstve priemyslu. Jeho teta z matkinej strany bola manželka bývalého ministra zahraničných vecí Jørgena Holsta.
V roku 2011 získal () Cenu Nadácie Organizácie spojených národov za globálnu zmenu, ktorou ho ocenili za mimoriadnu snahu o splnenie rozvojových cieľov tisícročia a prínos nových nápadov v riešení globálnych problémov. 
Severoatlantická rada NATO vymenovala v marci 2014 Stoltenberga za nástupcu Andersa Fogha Rasmussena ako 13. generálneho tajomníka NATO a predsedu rady od 1. októbra 2014. Vo funkcii, v ktorej bol 10 rokov, ho v októbri 2024 vystriedal Mark Rutte.
Štúdium.
Jens Stoltenberg navštevoval základnú školu Oslo Waldorf School a vyššiu strednú školu Oslo Cathedral School. Povinnú vojenskú službu absolvoval v tréningovom centre pechoty vo vojenskom tábore Evjemoen v Aust-Agder. Od mladosti bol politicky angažovaný. V roku 1972 sa zapojil do protestov proti americkej vojenskej účasti vo Vietname.
Po službe v armáde sa prihlásil na Univerzitu v Oslo, kde promoval v roku 1987 s titulom cand.oecon z ekonómie. Témou jeho dizertačnej práce bolo () Makroekonomické plánovanie v neistote. Empirická analýza. 
Kariéra.
Od roku 1981, teda od svojich 22 rokov, pracoval na čiastočný úväzok v novinách "Arbeiderbladet". V rokoch 1985 až 1989 bol lídrom Ligy pracujúcej mládeže. V nasledujúcich rokoch bol výkonným riaditeľom Statistics Norway, Nórskej inštitúcie, ktorá vytvára oficiálne štatistiky. V tomto období tiež na čiastočný úväzok vyučoval na univerzite v Oslo a do roku 1992 bol lídrom Labouristickej strany v Oslo. 
Politická kariéra.
Do parlamentu bol prvýkrát zvolený v roku 1993 za Labouristickú stranu vo volebnom obvode Oslo. Od roku 1993 do roku 1996 bol ministrom priemyslu až do odstúpenia premiérky Gro Harlem Brundtlandovej v roku 1997. Ministrom financií sa stal v roku 1996 a bol ním do roku 1997.
Prvýkrát sa stal nórskym premiérom 17. marca 2000, a bol ním do 19. októbra 2001. Druhý krát do funkcie premiéra Nórska nastúpil 17. októbra 2005, keď jeho strana dosiahla vo voľbách výrazný úspech, a bol ním do 16. októbra 2013. 22. júla 2011 krajina zažila útok pravicového radikála Andersa Breivika v hlavnom meste Oslo a na ostrove Utøya, kde zavraždil 69 ľudí v letnom tábore mládežníckej organizácie Nórskej strany práce.
Počas predsedníctva vo vláde zvyšoval výdavky na obranu, čo je dôvod toho, že Nórsko je dnes jeden zo spojencov s najvyššími nákladmi na obranu na obyvateľa. Prispel tiež k transformácii nórskych ozbrojených síl sústredením sa na najmodernejšiu výbavu. Pod jeho vedením vláda nasadila nórskych vojakov do rôznych operácií NATO. 
V roku 2013 bol opäť koaličným kandidátom na premiéra. Koalícií sa však nepodarilo získať väčšinu v parlamente napriek tomu, že Labouristická strana zostala najúspešnejšou v Nórsku. Jens Stoltenberg sa vrátil do parlamentu, kde bol parlamentným lídrom Labouristickej strany a členom Stáleho výboru pre zahraničné veci a obranu. 
V bezpečnostnej politike preferuje zvýšené vojenské výdavky a dialóg.
Environmentalizmus a klimatické zmeny.
Jens Stoltenberg sa počas svojej kariéry zaoberal mnohými environmentálnymi témami. Jeho vláda sa napríklad venovala zachovaniu dažďového pralesa s cieľom viazať oxid uhličitý a znižovať emisie skleníkových plynov, na čo v roku 2007 získala 3 miliardy NOK ročne. Tento návrh podporila aj opozícia a vznikla dlhodobá dohoda na ochranu lesov. 
Považoval zavedenie medzinárodných dohôd o globálnych daniach alebo kvótach za najúčinnejšie prostriedky na zníženie emisií skleníkových plynov. Na konferencii OSN o klimatických zmenách v roku 2009 si návrh o ochrane dažďových pralesov, ktorý predložil s brazílskym prezidentom Luizom Ináciom Lula da Silva získal podporu aj vtedajšieho prezidenta Spojených štátov Baracka Obamu. 
V decembri 2013 bol Organizáciou spojených národov vymenovaný za špeciálneho vyslanca pre klimatické zmeny () spolu s ghanským prezidentom Johnom Kufuorom.
Vakcinácie.
Jens Stoltenberg je obhajca toho, aby boli celosvetovo všetky deti očkované proti infekčným chorobám. Prvý prejav, ktorý predniesol počas svojho druhého funkčného obdobia predsedu vlády bol počas nórskych "farmaceutických dní" v roku 2005 pod názvom "Očkovanie proti chudobe". Od roku 2002 do roku 2005 bol riaditeľom Svetovej aliancie pre vakcíny a imunizáciu (GAVI) a v roku 2005 získal () Cenu za zdravie detí.
Vo svojom novoročnom príhovore 1. januára 2013 povedal o očkovaní detí na celom svete, že je to jeho osobná srdcová záležitosť.
 "Malé pichnutia dávajú miliónom detí dar života. Jednoduché lieky môžu zachrániť ich matky. Skutočnosť, že je možné zachrániť všetky životy týchto matiek a detí, je, podľa mňa zázrakom tejto doby."Medzinárodná iniciatíva GAVI vedená Nórskom, podporovaná Spojeným kráľovstvom a Nadáciou Billa a Melindy Gatesových dostala do roku 2015 za svoju prácu proti detskej úmrtnosti viac než 3,7 miliardy amerických dolárov. Jens Stoltenberg bol jedným z kľúčových ľudí a hnacou silou tejto iniciatívy a zdôraznil, že ide o dôležitý príspevok, ktorý má zachrániť 9 miliónov detí pred smrťou na najbežnejšie detské choroby.
Generálny tajomník NATO.
Dňa 28. marca 2014 Severoatlantická rada NATO vymenovala Jensa Stoltenberga za nástupcu Andersa Fogha Rasmussena, 13. generálneho tajomníka NATO a predsedu rady s účinnosťou od 1. októbra 2014. Nemecká kancelárka Angela Merkelová prevzala iniciatívu a vymenovala Jensa Stoltenberga za generálneho tajomníka, pričom najprv získala podporu v Spojených štátoch, potom v Spojenom kráľovstve a potom vo všetkých ostatných členských štátoch. Jens Stoltenberg bol silným zástancom posilnenej transatlantickej spolupráce. 
Vo februári 2023 sa Stoltenberg vyjadril, že nepožiada o ďalšie predĺženie mandátu a je pripravený ukončiť ho koncom roka. Mandát mu vyprší 30. septembra 2023. Počas jeho funkcie sa zoznam štátov v NATO rozrástol o Čiernu Horu, Severné Macedónsko, Fínsko a Švédsko. 1. októbra 2024 ho vo funkcií nahradil bývalý holandský premiér Mark Rutte.

</doc>
<doc id="641220" url="https://sk.wikipedia.org/wiki?curid=641220" title="Martin Kavický">
Martin Kavický

Martin Kavický (* 1919, Krajné-Žadovica, Česko-Slovensko – † 7. november 2003, Myjava) bol slovenský vojak a partizán. Narukoval ako vojak slovenskej armády do Martina, neskôr sa pridal k oddielu Hurban (neskôr oddiel Miloša Uhra) 2. československej partizánskej brigády J.V. Stalina. Po smrti Miloša Uhra sa stal jej veliteľom.
Životopis.
Pochádza zo siedmich deti z kopaničiarskej osady Žadovica (časť obce Krajné). Matka mu zomrela, keď mal 6 rokov a súrodenci postupne poodchádzali za prácou do cudziny. Otec ho dal vyučiť za kováča u majstra v Čechách v šumavskom kraji. Keď však vznikol protektorát, Martin sa vrátil do rodnej Žadovice. Začal pracovať u kováča v Prietrži. Stal sa načas vojakom a narukoval do martinských kasární. V marci 1943 sa vrátil domov z vojenčiny. To už nežil ani jeho otec a doma ho čakal len jeho brat Štefan. Našiel si prácu vo firme, ktorá robila na regulácii Váhu v Novom Meste nad Váhom.
Jeho meno je vyryté na pamätníku SNP v Poriadí.

</doc>
<doc id="641228" url="https://sk.wikipedia.org/wiki?curid=641228" title="Nova Rock">
Nova Rock

Nova Rock je rakúsky rockový hudobný festival, ktorý sa od roku 2005 každoročne koná v júni v Nickelsdorfe (spolková krajina Burgenland). Organizuje ho spoločnosť Nova Music Entertainment GmbH v spolupráci s Musicnet Entertainment GmbH. Vedúci spoločnosti Nova Music a zároveň výkonný usporiadateľ festivalu je Ewald Tatar, ktorý taktiež do roku 2004 organizoval festival vo Wiesene a od roku 2008 spolupracuje s festivalmi Two Days a Week alebo Lovely Days. Od roku 2009 sa objavuje v spoločnosti Skalar Entertainment GmbH ako spoluorganizátor festivalu Nova Rock.
2005.
Prvý festival Nova Rock sa vyznačoval zlým počasím. Silný dážď a silné nárazy vetra skomplikovali návštevu hudobným fanúšikov a bezpečnostným pracovníkom. Najmä bahnitá pôda bola náročná. Na druhý deň bol festivalový areál zmäkčenej pôdy pokrytý slamenou pokrývkou.
Denne ho navštívilo 30 000 ľudí, z toho 20 000 kempovalo. Červený kríž prevádzkoval záchrannú službu a staral sa o celkovo 1414 ľudí.
2006.
V roku 2006 sa festival znova konal v Nickelsdorfe, tento krát na novom mieste („Pannonia Fields II“). Boli tam dve tribúny (Blue Stage ako hlavná tribúna a Red Stage ako druhá tribúna), Red Stage bola určená pre hudobných velikánov ako Queens of the Stone Age, The Sisters of Mercy a berlínsku dancehallovú skupinu Seeed, ktorá bola headlinerom. Na Blue Stage sa predstavili ako headlineri skupiny Metallica, Placebo a Guns N’ Roses. Ako prvé zo 45 skupín boli na konci decembra potvrdené skupiny Sportfreunde Stiller, Julia, Lagwagon, Subway to Sally, Bullet for My Valentine a Billy Talent.
Plánované vystúpenie skupiny Korn bolo zrušené z časových dôvodov. Usporiadatelia fesivalu Nova Rock preto usporiadali mini festival „Nova Rock Encore“ vo Wiener Stadthalle, na ktorom by okrem skupiny Korn mali hrať aj skupiny Deftones, Devil Driver a Soulfly. Vystúpenie skupiny Korn, ako aj celé európske turné bolo však opäť kvôli krátkodobej chorobe Jonathana Davisa, ktorá mu už spôsobila problémy na festivale Rock am Ring, zrušené. Festival sa uskutočnil aj napriek tomu, že skupina Deftones bola teraz headlinerom a skupiny DevilDriver a Emil Bulls slúžili ako náhrada za skupinu Korn.
S viac ako 150 000 návštevníkmi počas troch dní bol festival veľmi zaneprázdnený. Vďaka tomu bola festival Nova Rock najväčšou rockovou hudobnou akciou roka 2006. Množstvo návštevníkov prišlo aj zo zahraničia. Na rozdiel od predchádzajúceho roka bol tento rok namiesto búrky najviac návštevníkov obťažovaných stálym teplom nad 30°C, ktoré viedlo k zlyhaniu obehu a kolapsu z tepla. Zdravotníci na tomto festivale poskytli ošetrenie viac ako 2000 návštevníkom.
Z dôvodu náporu festivalových návštevníkov sa už v stredu v Nickelsdorfe a diaľniciach v blízkosti Nickelsdorfu vyskytli veľké dopravné problémy. Nespočetný počet návštevníkov musel čakať niekoľko hodín. Okrem hudobného programu došlo aj k ďalším vylepšeniam, ako je grilovanie, orientálny stan a kemping pre vozíčkarov. Futbalové majstrovstvá sveta, ktoré sa konali v tom čase, sa vysielali naživo na obrazovkách.
2007.
V roku 2007 došlo k niektorým organizačným zlepšeniam, napríklad k novej dopravnej koncepcii a primeranej hygiene. Okrem toho bol Red Stage prvýkrát vybavený dvoma videostenami. Počas posledného týždňa predpredaja bol festival Novarock 2007 vypredaný. Za všetky tri dni prišlo okolo 160 000 ľudí, čím prekonali Nova Rock '06. Fanúšikom bolo ľúto, že skupina My Chemical Romance nehrala podľa oznámenia dňa 17. júna 2007 na Blue Stage, ale v tomto čase v Londýne na Wembley Stadione.
2008.
Od 13. do 15. júna 2008 sa festival konal opäť v Nickelsdorfe. Vzhľadom na vtedajšie Majstrovstvá Európy vo futbale 2008 boli lístky dostupné ešte do začiatku festivalu, ale nakoniec sa vypredali. Výmera tejto plochy bola v porovnaní s predchádzajúcim rokom zvýšená o šesť hektárov. Bola vybudovaná aj takzvaná „Euro-aréna“, ktorá umožňovala divákom sledovať futbalové zápasy európskych majstrov. Kapacita „Euro Areny“ bola okolo 8 000 osôb.
2009.
Od 19. do 21. júna 2009 sa festival konal opäť v Nickelsdorfe. So šírkou 56, výškou 16 a hĺbkou 25 metrov bola ponúknutá ako najväčšia festivalová tribúna v Európe.
2010.
Od 11. do 13. júna 2010 sa festival konal v Nickelsdorfe na Pannonia Fields II. Na konci januára 2010 skupina Gossip svoje vystúpenie na festivale zrušila, hoci ich vystúpenie bolo už nejakú dobu ohlásené a bolo uvedené aj na oficiálnych stránkach Nova Rock Act. Začiatkom mája zrušila vystúpenie aj skupina Heaven and Hell, pretože sa Ronnie James Dio nemohol zúčastniť festivalu zo zdravotných dôvodov. Dňa 16. mája 2010 podľahol rakovine. Začiatkom júna skupina Sum 41 uviedla, že bubeník Steve Jocz, ktorý mal nehodu tesne pred festivalom, sa nemôže zúčastniť festivalu Nova Rock. V rovnakom čase ako skupina Sum 41 odpovedala na festival aj skupina Wolfmother, pretože zo zdravotných dôvodov vystúpenie nebolo možné. Ako náhrada sa objavila skupina The Bosshoss.
2011.
V roku 2011 sa festival konal v Nickelsdorfe od 11. do 13. júna. Už týždeň bolo vypredaných všetkých 160 000 lístkov. Najmä teplé a suché počasie v prvý deň festivalu spôsobilo veľa problémov a premenilo „Pannonia Fields II“ na zaprášenú púšť.
Dokopy sa tu nachádzalo 5 tribún: Blue Stage, Red Stage (prvýkrát za okamih pripravená s Blue Stage), "Abschalten Jetzt" Stage, Jack Daniels Stage a Red Bull Brandwagen Stage. Headlinermi boli skupiny Iron Maiden, System of a Down, Linkin Park a Volbeat.
2012.
Festival Nova Rock v roku 2012 sa konal od 8. do 10. júna na Pannonia Fields II. Na rozdiel od predchádzajúcich rokov bol festival tentokrát charakteristický zlým počasím. Búrka v piatok spôsobila zrušenie skupín Marilyn Manson a Within Temptation. Skupina Rise Against mala povolené hrať o oveľa kratšiu súpravu o hodinu neskôr, nasledovala skupina Linkin Park s kratšou sadou. Rovnako ako v roku 2008, opäť tu bol priestor EM, kde ste mohli sledovať zápasy EURO 2012. Vypredaný festival - podľa organizátora vypredanie vynechalo 1500 vstupeniek - zatienila v piatok smrť 24-ročného muža. Tento muž trpel srdcovou vadou.
2013.
Festival Nova Rock v roku 2013 sa konal od 14. do 16. júna. Podľa organizátorov prilákal festival o 150 000 menej návštevníkov ako predchádzajúci rok.
2014.
Festival Nova Rock v roku 2014 sa konal od 13. júna do 15. júna 2014 s celkovo 150 000 návštevníkmi. Organizátor informoval o najpokojnejšom festivale Nova Rock, až do nedeľného popoludnia museli lekári a záchranári ošetriť 2 076 ľudí, z toho 74 bolo prevezených do nemocnice. Skupina Megadeth v krátkej dobe zrušili vystúpenie pre smrť brata basgitaristu Dava Ellefsona. Hrala za nich skupina Hatebreed.
2015.
Festival Nova Rock v roku 2015 sa konal od 12. júna do 14. júna.
2016.
Festival Nova Rock v roku 2016 sa konal od 9. júna do 12. júna. S približne 180 000 návštevníkmi za všetky štyri dni bol v tom čase najnavštevovanejším festivalom Nova Rock.
2017.
Festival Nova Rock v roku 2017 sa konal od 14. júna do 17. júna.
2018.
Festival Nova Rock v roku 2018 sa konal od 14. júna do 17. júna. Skupina Die Toten Hosen zrušila svoje vystúpenie po náhlej nedoslýchavosti speváka Campina. Ako headliner sa skupina Marilyn Manson presunula na Blue Stage.
¹- headliner na Blue Stage
2019.
Festival Nova Rock v roku 2019 sa konal od 13. do 16. júna. 
2020.
V roku 2020 bol Nova Rock zrušený kvôli pandémii COVID-19.
2021.
Nova Rock 2021 sa mal pôvodne konať v júni, ale 15. marca 2021 bol rovnako ako v predchádzajúcom roku zrušený kvôli pandémii koronavírusu.
2022.
Nova Rock 2022 sa konal od 9. do 12. júna 2022. Dňa 3. júna 2022 festival prostredníctvom Facebooku oznámil, že dosiahol nový rekord návštevnosti a je vypredaný.
Kvôli silným dažďom v dňoch pred začiatkom akcie sa otvorenie areálu festivalu muselo posunúť na štvrtok 9. júna 2022 o 15:20. Červená scéna mohla byť otvorená až o niekoľko hodín neskôr. V dôsledku toho sa museli zrušiť vystúpenia niektorých kapiel.

</doc>
<doc id="641229" url="https://sk.wikipedia.org/wiki?curid=641229" title="Steppeulven">
Steppeulven

Steppeulven alebo Årets Steppeulv (doslova: "Stepný vlk roka") je dánske ocenenie, ktoré od februára 2003 udeľuje "Asociácia dánskych hudobných kritikov". Asociácia dánskych hudobných kritikov sa skladá z hudobných recenzentov z novín "Berlingske Tidende", "B.T.", "Dagbladet Information", "Ekstra Bladet", "Fyens Stiftstidende", "Jyllands-Posten", "Politiken", "Weekendavisen" spolu s hudobným magazínom "Soundvenue".
Cena je pomenovaná po dánskej rockovej hudobnej skupine Steppeulvene.
Príjemcovia ocenení.
Cena sa udeľuje raz ročne od roku 2004 v 12 rôznych kategóriách:
2010.
V roku 2010 sa neuskutočnila žiadna cena a samotná cena Steppeulven bola udelená v súvislosti s dánskymi hudobnými cenami.
2011.
"Chýba text, pomôžte ho doplniť"

</doc>
<doc id="641230" url="https://sk.wikipedia.org/wiki?curid=641230" title="Årets Steppeulv">
Årets Steppeulv



</doc>
<doc id="641234" url="https://sk.wikipedia.org/wiki?curid=641234" title="Anergia (termodynamika)">
Anergia (termodynamika)

Anergia alebo nepoužiteľná energia je časť tepla, alebo energie, ktorú nemožno využiť pri danom stave okolia v procese premeny energie na prácu. Označuje sa B alebo b s indexom podľa formy energie.
Súčet anergie a exergie predstavuje vnútornú energiu systému, alebo celkové privádzané teplo.
Anergia tepla.
Anergia tepla sa označuje BQ a vypočíta sa zo vzťahu:
formula_1
kde:
Anergia energie prúdu.
Anergia energie prúdu sa označuje bh a vypočíta sa zo vzťahu:
formula_2
kde:

</doc>
<doc id="641236" url="https://sk.wikipedia.org/wiki?curid=641236" title="Stužková slávnosť">
Stužková slávnosť

Stužková slávnosť, hovorovo stužková, je stredoškolská slávnostná udalosť, konajúca sa pred maturitnou skúškou. Pri tejto udalosti sú spoločensky odetým študentom pripínané zelené stužky na odev triednou učiteľkou, triednym učiteľom, profesorom alebo profesorkou za prítomnosti krstného rodiča (pedagogického pracovníka, ktorý pokrstí stužky) a riaditeľa školy. Zelená stužka má predstavovať nádej, ktorá má pomôcť študentom prejsť maturitnou skúškou.
História.
Tradícia stužkových slávností súvisí so vznikom gymnázií a stredných odborných škôl v bývalom Česko-Slovensku po prvej svetovej vojne. Študenti nemeckých a maďarských gymnázií si stužku pripínali na kabáty už pred vznikom Česko-Slovenska. Podľa etnografky Viery Feglovej pochádzajú začiatky stužkových slávností na našom území z banícko-lesníckej školy v Banskej Štiavnici.
V populárnej kultúre.
V roku 1985 sa stala motívom pre rovnomennú skladbu z albumu "Hodina slovenčiny" od slovenskej pop rockovej skupiny Elán.

</doc>
<doc id="641237" url="https://sk.wikipedia.org/wiki?curid=641237" title="Stužková">
Stužková

Stužková môže byť:

</doc>
<doc id="641238" url="https://sk.wikipedia.org/wiki?curid=641238" title="Natália Kániková">
Natália Kániková



</doc>
<doc id="641240" url="https://sk.wikipedia.org/wiki?curid=641240" title="Háj u Louky">
Háj u Louky

Háj u Louky je prírodná rezervácia ev. č. 1739, ktorá sa nachádza v okrese Hodonín na juhovýchodnom okraji obce Louka. Rezervácia je spravovaná regionálnym pracoviskom AOPK v Brne.
Predmet ochrany.
Vo vyhláške Okresného úradu v Hodoníne o zriadení prírodná rezervácia Háj u Louky je ako hlavný dôvod uvedená ochrana jedného z najcennejších listnatých lesov v Bielych Karpatoch. Zo stromov tu prevažuje hrab "(Carpinus)". V bohatom bylinnom poraste sa vyskytuje snežienka jarná "(Galanthus nivalis)", scila dvojlistá "(Scilla bifolia)", medúnka medovkolistá "(Melittis melissophyllum)", ľalia zlatohlavá "(Lilium martagon)" a ďalšie vzácnejšie druhy rastlín.
Charakteristika územia.
Geomorfológia.
Z geomorfologického hľadiska sa rezervácia nachádza na území Vizovickej vrchoviny. Lokalita je rozdelená na dve časti telesom železničnej trate z Veselí nad Moravou do Veľkej nad Veličkou, na severe je ohraničená riečkou Velička.
Geológia.
Lokalita je významná aj z hľadiska geologického, lebo tunajšie odkryvy nivnického súvrstvia v rámci tzv. Vrchného oddielu bielokarpatskej jednotky magurského flyšu predstavujú doteraz najväčší známy profil týmto súvrstvím. Ide o prirodzený nesúvislý odkryv, dlhý približne 500 metrov, dosahujúci výšku až 20 metrov. V Nivnickom súvrství prevládajú vápnité ílovce a slieňovce nad pieskovcami. Ílovce v prírodnej rezervácii sa vyznačujú pestrou paletou farieb - vyskytujú sa tu ílovce bielošedé, hnedošedé, zelenošedé, žltošedé a dokonca aj okrovo sfarbené, ktoré nie sú z ostatných litostratigrafických jednotiek bielokarpatského flyšu známe.
Prístup.
Prírodná rezervácia sa rozkladá pri ľavom brehu riečky Velička, ktorej tok oddeľuje chránený les od cesty č. 71 a od južného okraja obce Lúka. Od železničnej zastávky "Louka u Ostrohu" je lokalita vzdialená 300 metrov východným smerom.

</doc>
<doc id="641241" url="https://sk.wikipedia.org/wiki?curid=641241" title="Strana občianskej solidarity">
Strana občianskej solidarity



</doc>
<doc id="641248" url="https://sk.wikipedia.org/wiki?curid=641248" title="Velička (prítok Moravy)">
Velička (prítok Moravy)

Velička je druhá najväčšia rieka okresu Hodonín. Je to ľavostranný prítok rieky Moravy. Dĺžka toku činí 40,2 km. Plocha povodia meria 184,73 km².
Priebeh toku.
Velička pramení na západnom úbočí vrchu Veľká Javorina () V nadmorskej výške okolo . Najskôr smeruje hlbokým zalesneným údolím na severozápad. Pri osade Vápenky prijíma sprava "Kamenný potok" a pokračuje ďalej na západ. Pod sútokom s "Kazivcom" sa stáča na juhozápad k Javorníku, kde prijíma zľava "Hrubý potok". Odtiaľ riečka smeruje na sever až severozápad cez Velkú nad Veličkou a Louku, kde sa obracia na západ. Ďalej Velička preteká Lipovom a Tasovom, pod ktorým prijíma zľava "Kuželovský potok". Na dolnom toku v Strážnici sa jej tok kríži s Baťovým kanálom. Do Moravy sa vlieva západne od Strážnice v nadmorskej výške 
Vodný režim.
Priemerný prietok Veličky v ústí činí 0,90 m³/s.

</doc>
<doc id="641250" url="https://sk.wikipedia.org/wiki?curid=641250" title="Ľudové Mladistvá">
Ľudové Mladistvá

Ľudové Mladistvá je slovenská džezová skupina, ktorá vznikla v roku 2016. Jej tvorba spája prvky folklóru a džezu, vážnej aj energickej hudby.
Hudobný projekt získal niekoľko ocenení:

</doc>
<doc id="641260" url="https://sk.wikipedia.org/wiki?curid=641260" title="Síran sodný">
Síran sodný

Síran sodný je biela tuhá kryštalická anorganická zlúčenina so vzorcom Na2SO4, pričom môže taktiež existovať vo forme niekoľkých hydrátov. Využíva sa najmä pri výrobe čistiacich látok, výrobe buničiny, ale aj v potravinárstve pod E číslom E514.
Chemické vlastnosti a reaktivita.
Podobne ako aj ostatné sírany, aj síran sodný reaguje s bárnatými soľami (bežne napríklad chlorid bárnatý - BaCl2) za vzniku nerozpustného BaSO4. Toto sa využívalo ako klasická kvalitatívna analytická skúška prítomnosti rozpustených síranov. Prebieha nasledovná reakcia:
Na2SO4 + BaCl2 → 2 NaCl + BaSO4↓
Aj napriek tomu, že síran sodný s väčšinou oxidačných ani redukčných činidiel nereaguje, sa dá za vysokej
teploty uhlíkom redukovať na sulfid sodný
Na2SO4 + 2 C → Na2S + 2 CO2
Fyzikálne vlastnosti.
Zaujímavou fyzikálnou vlastnosťou síranu sodného je jeho rozpustnosť vo vode, ktorá sa prudko zvyšuje až kým roztok nedosiahne teplotu 32,38 °C, kedy dosiahne rozpustnosť 49,7 g/100 cm3. Pri ďaľšom zvýšení teploty rozpustnosť mierne klesne a dalej sa zvyšuje len mierne, čo sa dá vysvetliť tým, že pri tejto teplote dochádza k uvoľneniu kryštálovej vody, čím sa dekahydrát premieňa na bezvodú látku.
Výroba.
Z prírodných zdrojov.
Dve tretiny dekahydrátu síranu sodného sa získavajú z prírodne vyskytujúceho sa minerálu - mirabilitu. 
V roku 1990 boli najväčšími producentmi Mexiko a Španielsko, pričom obidva štáty vyprodukovali približne 500 000 ton. Ďalšími veľkými producentmi boli Rusko, USA a Kanada, ktoré vyprodukovali približne 350 000 ton.
Chemická výroba.
H2SO4 + 2NaOH = 2H2O + Na2SO4
Použitie.
Používa sa pri korekciách kyslosti, v pekárenskom priemysle alebo ako potrava pre kvasinky pivné pri výrobe piva. V lekárnictve ako preháňadlo. Môžeme ho nájsť na žuvacích cukríkoch a žuvačkách.
V Spojených štátoch amerických je síran sodný povolený. V celej Európskej únii a na Slovensku smie byť používaný v množstve, ktoré je potrebné okrem detských výživ.
Nežiaduce účinky.
Nebola stanovená hodnota prijateľnej dennej dávky. Nie sú žiadne známe vedľajšie a nežiadúce účinky na zdravie človeka.

</doc>
<doc id="641262" url="https://sk.wikipedia.org/wiki?curid=641262" title="Symposion">
Symposion

Symposion ("symposion", ) bolo obľúbenou formou súkromnej zábavy mužov v starovekom Grécku.
Symposion (zo "syn" = „spolu“ + "posis" = „pitie“) bolo doslovné spoločné pitie alebo stretávka, ktorá nasledovala po večernom jedle. Hostiny (najmä v Aténach) sa starovekom Grécku skladali z dvoch častí: z jedenia a pitia a každá z nich mala svoj osobitný význam (na prvej mohli byť prítomné aj ženy.). Konali sa v súkromnom prostredí v miestnosti zvanej andrón. Pozvaní hostia (niekedy aj nepozvaní) si vyzuli sandále a otroci im umyli nohy, potom si na hlavu nasadili veniec z kvetov a po dvoch či troch začali stolovať ležiac na väčších ležadlách rozložených do tvaru podkovy okolo stola, na ktorom boli poukladané jedlá (jesť sa začalo hodinu pred západom Slnka). Ležali s vystretými nohami a opretí o podhlavníky. Ich hostiteľ ležal za vrchstolom a po jeho boku zvyčajne hosť, ktorého si chcel osobitne poctiť. Po jedle sa konala obeta bohom a zaspieval sa oslavný hymnos, akoby sa tým mala dodať väčšia vážnosť nastávajúcej pitke, ktorej sa zúčastnili sa už len muži, aj keď mohli byť prítomné napr. hetéry, ktoré sa postarali o zábavu. Na symposiu bol prítomný i "symposiarchos". Na symposiu mal dôležitú úlohu, bol akýmsi majstrom obradov. Účastníci sa následne mohli oddávať neviazanému pitiu, rôznym hrám (aj erotickým) a samozrejme rozhovorom. Veľa záležalo na tom, aká spoločnosť sa na ich zúčastnila.
Starogrécky svet trval viac ako tisíc rokov a na veľkej ploche Stredomoria, preto bol priebeh symposií rozličný. Na gréckom západe (v južnej Itálii) boli divokejšie, na východe (v maloázijskej Iónii) boli slušnejšie. Gréci boli síce mimoriadne slobodomyseľní, ale mnoho vecí nevideli radi. Nedôstojné bolo napr., aby sa človek pohyboval vo verejnom priestore opitý, a už vôbec nie počas práce. Za hrdosť sa považovalo, keď muž po prehnanej pitke dokázal už ráno normálne fungovať. Filozof Xenofanes hovoril, že muž má piť len toľko, aby došiel domov bez cudzej pomoci. Nie vždy sa to však podarilo a na povesti mu to nepridalo. Iné drogy než víno boli vtedy menej známe (napr. už Homér vo svojich veršoch spomína akési tajomné bylinky, ktoré mohli mať psychotropné účinky). V oblasti erotiky a sexu vládla na jednej strane voľnosť, akú v novoveku dosahovali len niektoré žúry hippies, na druhej strane bol rad vecí, ktorý bol neprípustný, napr. manželky aj počestné dievčatá boli nedotknuteľné (až na pár výnimiek sa však symposia aj tak nezúčastnili) a čo sa týka mladíkov (rôznych sexuálnych orientácii), ich účasť na sexuálnych radovánkach bola väčšinou dobrovoľná (homosexualita bola bežnou záležitosťou napr. v Sparte, neprijateľná bola napr. v Aténach, kde mohla viesť až k strate občianstva).
Keď hodovníci v pití vína prekročili mieru, pre nich to bol takmer náboženský akt. Pitím sa oslavoval najmä boh Dionýzos, ochranca hrozna, vinohradníkov a pijanov. Opilstvom sa napodobňoval boh, ktorého umelci často zobrazovali v spoločnosti podnapitých druhov, verili, že v podnapitom stave sa v nich jeho mocou oslobodzuje duša od pút rozumu a zobúdza sa mocná sila podvedomia.
Príležitostí na usporiadanie symposia sa našlo dosť, mohla to byť napr. oslava náboženského sviatku alebo spoločenského úspechu v umeleckej či športovej súťaži, uvedenie mladíka do spoločnosti, alebo proste len tak pre potešenie ducha, dôvodov sa predsa vždy mohlo nájsť. Narodeniny alebo sviatky ľudí v našom zmysle slova sa vtedy neoslavovali. Občas usporadúval symposion aj nejaký spolok, to sa potom hradilo z jeho pokladnice (muži mohli patriť do niektorej "hetairie" alebo iného spolku, a existovali aj rôzne iné druhy verejných slávností a hostín).
Na symposiu sa však zvyčajne toho až tak veľa nenahovorilo. Niekedy hostiteľ alebo niekto z vyzvaných hostí predniesol aj dlhšiu reč, väčšinou ale išlo o bežnú spoločenskú konverzáciu, hlavne o klebety, a o zábavu. Pritom sa uplatnilo aj vzdelanie prítomných. Nešlo len o to, že sa hostia patričnými citáciami od Homéra alebo z iných písomných zdrojov mohli vyťahovať, ale predvádzali sa tiež v špecifickom humore, plných najrôznejších narážok. Tzv. "podobizne" hrávali hostia na „obyčajných" symposiach. Hostia sa pri nich často priam pretekali vo vulgárnosti. Filozof Sokrates ich neobľuboval, lebo bývali veľmi prosté. Neskôr, v helenistickej a rímskej dobe, dokonca vznikli príručky typu "Hovory pri symposiach", ktoré excerpovali vhodné témy, vrátane vtipných narážok na ne. Nezostávalo však len pri rečiach. Pre potešenie hostí bola pripravená hudba, občas aj pôvabná tanečnica a podľa svedectva literárnych zdrojov a malieb na vázach na symposiu okrem tanečníc, flautistiek či lutnistov vystupovali i akrobati a kaukliari. Xenofón vo svojom diele "Symposion" uvádza: „"Blízko tanečnice stojaci muž jej podal dvanásť krúžkov. Tancovala ďalej a pritom vyhadzovala krúžky do vzduchu, odhadujúc presne, do akej výšky ich má vyhodiť, aby ich zachytila v pravej chvíli... Potom priniesli kruh, z ktorého trčali dookola meče. Tanečnica sa rozbehla a skočila cezeň."". Obľúbené boli i malé spoločenské hry (lexikograf Pollux ich vymenoval okolo päťdesiat, aj Aristofanes v "Osách" uvádza niekoľko príkladov na tento druh zábavy), najpopulárnejšou hrou bol kottabos vyžadujúci si zručnosť a cvik. Napred bolo treba vypiť z čaše zvanej kylix väčšinu obsahu, potom prudkým pohybom čaše trafiť zvyškom vína presne určený cieľ a nič iné pritom nepokvapkať. Hostia si radi aj zatancovali alebo zaspievali. Najobľúbenejšími boli zborové pijanské pesničky.
Protikladom symposia prízemných rozkoší bolo, ktoré povznášalo ducha. Jedno z nich bolo tak pamätné, že sa stalo scénou Platónovho dialógu. Aspoň ak si ho Platón kompletne nevymyslel, čo sa nedá vylúčiť. Určite však mal tiež empirické zdroje, priame aj nepriame, teda vlastnú skúsenosť aj ústne podanie o rade symposií. Symposion, ktoré Platón opísal, usporiadal vo svojom dome Agathón, básnik tragédií, ktorý deň predtým zvíťazil v divadelnej súťaži. Text pôsobí ako živý obraz, takže by sme sa dušovali, že ide takmer o zápis reálneho deja. Lenže na začiatku čítame, že ide o veľmi nepriame rozprávanie o niečom, čo sa udialo, keď sprostredkujúci rozprávač, snáď vrstovník Platónov, bol ešte malým dieťaťom, ale neskôr o tom počul. Až v priebehu prerozprávaného deja sa hlavnou postavou dialógu stane Sokrates, ktorý tam napr. vysvetľuje hlboký význam a podstatnú funkciu lásky v očiach filozofov: láska vedie človeka od krásy tela ku kráse duše, ďalej ku kráse poznania a nakoniec k poznaniu absolútnej Krásy, ktorou je Boh.
Spoločné hostiny sú bezpochyby staršie ako samotný grécky svet, kde ich pôvod je zrejme treba hľadať v bojovom priateľstve vojakov združených okolo svojho veliteľa, ako je to známe i z Homéra. V dobe železnej, t. j. medzi rokmi 1100 až 700 pred Kr. bolo symposion väčšinou udalosťou elity (nádoby na pitie vína sa našli hrobkách ľudí s významným sociálnym postavením). Ku koncu neskorého archaického obdobia, t. j. po roku 525 pred Kr., keď sa spoločnosť viac demokratizovala, sa počet objavených pohárov na víno zvýšil. V klasickom období, t. j. medzi rokmi 480 až 400 pred Kr. boli čaše na víno sofistikovanejšie (ich tvar a výzdoba). V tom čase boli najobľúbenejšími nádobami na pitie plytšie čaše zvané kylix zdobené červenofigúrovou technikou (boli známe aj iné typy čaší napr. kylix, mastos, skyfos či kantharos, víno sa riedilo v nádobe zvanej kratér, kanvicou na víno bolo oinochoé). Aténčania po hrôzach peloponézskej vojny a morovej epidémii zatúžili po zábave, čo sa odrazilo na rozmanitosti pohárov na víno. Lacné napodobeniny sa stali módnymi až do neskorých klasických čias. V helenistickej dobe (hlavne od roku 400 až do konca 3. stor. pred Kr.) to boli väčšinou prosté nádoby s čiernym leskom zdobené najmä zvieracími a kvetinovými motívmi.
Dnes sa slovom sympózium označujú stretnutia vedcov, na ktorých diskutujú o odborných problémoch. V gréckom svete bolo symposion v podstate neviazanou zábavou pre dospelých mužov.

</doc>
<doc id="641264" url="https://sk.wikipedia.org/wiki?curid=641264" title="Arlingtonský cintorín">
Arlingtonský cintorín



</doc>
<doc id="641270" url="https://sk.wikipedia.org/wiki?curid=641270" title="TV RiK">
TV RiK

TV RiK je detská súkromná televízna stanica na Slovensku, ktorá pôvodne patrila do portfólia televíznej skupiny JOJ Group. Televízia bola spustená 1. januára 2015 a 1. januára 2020 bola nahradená TV Jojko. V novembri 2020 bola TV RiK opäť spustená v spolupráci s IFC Media. Stanica je cielená na deti a vysiela hlavne dabované animované seriály v slovenskom jazyku.
Externé odkazy.
Oficiálne stránky – tvrik.sk

</doc>
<doc id="641274" url="https://sk.wikipedia.org/wiki?curid=641274" title="Roure">
Roure

Roure môže byť:

</doc>
<doc id="641279" url="https://sk.wikipedia.org/wiki?curid=641279" title="Benickovci (Turčianska stolica)">
Benickovci (Turčianska stolica)

Benickovci alebo Benickí (staršie aj: "Beniczkovci" alebo zriedkavo "Beniczkí"; základný tvar: Benický, staršie aj: "Beniczky"; prídomok: z Beníc) bola uhorská šľachtická rodina, odvodzujúc svoje priezvisko od zemianskej osady Benice. Územia protiprávne získali Michal a Detrik , synovia zvolenského župana, ktorému Turiec podliehal. V roku 1296 kráľ Belo IV. vrátil toto územie synom jobagióna Imricha z Turca, Tomáš, Martin a Benedikt. Podľa osady Benice si rod zvolil svoj predikát Benickovci a kráľ Žigmund rod povýšil do šľachtického stavu v roku 1413.
Dejiny rodu.
Najstaršia zmienka o "terra Emerici" - t.j zemi Imrichovej z roku 1258 hovorí, že Benice ležali na ľavom brehu rieky Turiec. Územie protiprávne získali Michal a Detrik, synovia zvolenského župana, ktorému Turiec podliehal. V roku 1296 kráľ Belo IV. vrátil toto územie synom jobagióna Imricha z Turca, Tomáš, Martin a Benedikt. V donácii kráľ Belo IV. potvrdil nároky Imrichových synov na tzv. "terra Bene" (zem Benediktovu), skrátene meno najstaršieho Imrichovho syna Benedikta. Podľa osady Benice si rod zvolil svoj predikát Benickovci a kráľ Žigmund rod povýšil do šľachtického stavu v roku 1413. Významný protiturecký bojovník Mikuláš Benický získal majetky v Príbovciach, Rakove a Folkušovej. Rod Benických sa rozdelil na štyri vetvy: turčianska, príbovská, liptovská a mičinská. Po vymretí mičinskej vetvy získal Mikuláš Benický majetky v Dolnej a Hornej Mičinej a vo Vlkanovej pri Banskej Bystrici. Benickovci rodové vlastníctvo znásobili donáciami alebo sobášmi. Spájali sa vplyvnými osobnosťami verejného života. Za palatína Juraja Turza mu navrhoval Martin Benický známeho kňaza Eliaša Lániho. Počas revolučných rokov 1848/1849 v Uhorsku sa Ľudovít Benický pridal k Ľudovítovi Košútovi ako vládny komisár. Známy bol básnik Peter Benický, ktorý sa stal členom kráľovského posolstva, ktoré rokovalo na dvore sultána Ibrahima I. v Istanbule. Venoval sa písaniu básní v maďarčine, ale taktiež v slovenčine ("Slovenské verše" a "Maďarské rytmy"). Ľudovít Benický sa zapísal do dejín modernej fotografie ateliérom vo Viedni a v New Yorku.
Známi príslušníci rodu.
Medzi najvýznamnejších členov rodu patrili:
Turčianska vetva z Beníc
Príbovská vetva
Liptovská vetva
Mičínska vetva
Erb.
Erb rodu má množstvo variácií vo farebnosti ako aj obsahom aj keď všetky majú ako heraldickú figúru labuť. Ako najstaršiu štítovú pečať turčianskeho podžupana Mikuláša z roku 1535 uverejnil Pongrácz. V štíte stojí labuť s krkom prestreleným zozadu, v horných rohoch sú hviezda a polmesiac. Nad štítom sú iniciály M.B. O
l
Obsahovo zhodnú štítovú pečať s iniciálami C✳ B odtlačil v roku 1567 aj ďalší podžupan Gašpar. Na Martinovej pečati z roku 1617 je v štíte nad riečkou na pažiti labuť s prestreleným krkom. Vpravo hore je hviezda, vľavo za krídlom polmesiac. Klenotom je labuť zo štítu, vedľa sú iniciály M ‒ B. Turčiansky slúžny Mikuláš v roku 1637 odtlačil erb, kde v štíte stojí labuť opačne, v horných rohoch sú privrátený polmesiac a hviezda. Klenotom sú medzi dvomi rúčkami v korune postavenými mečmi tri pštrosie perá. Nad prikrývadlami sú vpravo hviezda a vľavo polmesiac. Vedľa klenotu sú iniciály N ‒ B. Mikulášova oktogonálna pečať z roku 1640 obsahuje v poli štítu pažiť na ktorej stojí labuť s prestreleným krkom. Klenotom na dopredu hľadiacej prilbe je v točenici medzi dvomi sklonenými mečmi stojaca labuť zo štítu. Vedľa sú iniciály M ‒ B. Turčiansky podžupan Gabriel v roku 1643 odtlačil oktogonálnu pečať, kde v päte štítu stojí labuť s prestreleným krkom a za ňou z vodnej hladiny vľavo vyrastá puškvorec. Vpravo hore je hviezda. Klenotom je medzi dvomi mečmi v korune trojica pštrosích pier, vedľa sú iniciály G ‒ B. Gabrielova oktogonálna pečať z roku 1644 obsahuje v štíte na trojvrší labuť, prestrelenú v krku pošikom doľava. V horných rohoch sú zrejme polmesiac a hviezda. Klenot je identický s predchádzajúcim. V leme je kruhopis GABRIEL BENICZKY.DE. BENICZ. Notár Mikuláš v roku 1675 odtlačil pečať kde je v poli štítu labuť zrejme na trojvrší, s hviezdičkou vpravo hore a polmesiacom vľavo. Klenotom sú tri pštrosie perá, na prikrývadlách je po meči. Wolfgang v roku 1687 má v pečati labuť, vpravo hore je privrátený polmesiac a vľavo hviezda na hlavou labuťe. Klenotom sú tri pštrosie perá medzi ľavoručkami (bojové dýky). V oválnom leme sú iniciály W.B ‒ D.B. Bratislavský slúžny Ladislav v roku 1687 odtlačil erb s labuťou na vodnej hladine, v horných rohoch sú polmesiac a hviezda. Klenotom sú v korunke tri pštrosie perá, meče sú vedľa korunky. Vedľa sú iniciály L – B. Na mortuáriu Ladislava (✳ 1655, † 1717) v modrom štíte na vodnej hladine pláva labuť s krkom pošikom prestreleným šípom. V horných rohoch sú zlatá osemcípa hviezda a privrátený strieborný polmesiac. Klenotom sú v korune tri pštrosie perá (strieborné – zlaté – strieborné) medzi mečmi v korune. Prikrývadlá sú zlato-modré a strieborno-červené. Na mortuáriu Juliany (✳ 1717, † 1799) je v modrom štíte nad zelenou pätou v striebornej riečke doľava pláva labuť so zdola prestreleným krkom. V horných rohoch sú privrátený strieborný polmesiac a zlatá osemcípa hviezda. Klenotom sú zlaté, strieborné a zlaté pštrosie pero medzi dvomi mečmi v korune. Prikrývadlá sú zlato-modré a strieborno-červené. Polixéna (✳ 1707, † 1749) má na mortuáriu takmer zhodný erb, rozdielmi sú chýbajúca pažiť a obrátené poradie nebeských znamení. V doľava obrátenej prilbe – pappenhaimke je tvár muža. Odtlačok Štefana z roku 1725 obsahuje labuť na pažiti, klenot je ako u Gabriela v 1643, vedľa sú iniciály S ‒ B. Alexander v roku 1789 odtlačil pečať, kde na zvlnenej pažiti alebo riečke stojí labuť s prestreleným krkom a hlavou zvesenou k hrudi. Vpravo hore je polmesiac a vľavo hviezdička. Klenotom sú medzi ľavoručkami pštrosie perá. Mortuárium Alexandra (✳ 1757, † 1823) obsahuje v modrom poli štítu na vodnej hladine plávajúcu labuť s prestreleným krvácajúcim krkom s červenými letkami, nad ktorou sú v horných rohoch zlatý polmesiac s tvárou a zlatá hviezda. Klenotom sú medzi mečmi tri modré pštrosie perá. Prikrývadlá sú zlato-modré a strieborno-červené. Na mortuáriu Barbory (✳ 1755, † 1797) v okrúhlom modrom štíte na zelenom kopčeku stojí čierna labuť s krkom prestreleným zprava šípom so zlatými letkami, v horných rohoch sú strieborný polmesiac s tvárou a osemcípa zlatá hviezda. Klenotom sú medzi šabľami tri červené pštrosie perá, prikrývadlá sú strieborno-červené a zlato-modré. V roku 1801 odtlačil neznámy člen rodu pečať s korunovanou kartušou, kde v riečke stojí labuť s hruďou prestrelenou pošikom a hlavou sklonenou k šípu. V horných rohoch sú polmesiac s tvárou a hviezda. Kartušu drží vľavo grif s otvorenými krídlami. Jozef v roku 1802 odtlačil aliančnú pečať, kde je v oboch štítoch predchádzajúci obsah doplnený o iniciály JB. Nad štítmi je korunka s mečmi a perami. Ako turčiansky podžupan v roku 1817 odtlačil pečať, kde labuť zozadu prestrelená pláva po hladine, vpravo je hviezda, vľavo polmesiac. Klenot je identický s predchádzajúcim. Mortuárium Pavla (✳ 1783, † 1817) obsahuje v modrom štíte na hladine bielu labuť s červenou zbrojou, v horných rohoch sú strieborný polmesiac s tvárou a zlatá osemcípa hviezda. Klenotom sú tri biele pštrosie perá medzi mečmi. Prikrývadlá sú zlato-modré a strieborno-červené.

</doc>
<doc id="641280" url="https://sk.wikipedia.org/wiki?curid=641280" title="Carpathia">
Carpathia

Carpathia môže byť:

</doc>
<doc id="641282" url="https://sk.wikipedia.org/wiki?curid=641282" title="Dominik Kružliak">
Dominik Kružliak

Dominik Kružliak (* 10. júl 1996, Liptovský Mikuláš) je profesionálny slovenský futbalista hrajúci za slovenský klub FC Košice .
Životopis.
Kružliak je odchovancom Ružomberka, kam prišiel ako žiak z Liptovského Mikuláša - Palúdzky. V najvyššej súťaži debutoval v marci 2014 ako sedemnásťročný. Posledné dve sezóny v MFK bol kapitánom. V sezóne 2018/19 si svojimi výkonmi vypýtal miesto v Jedenástke sezóny. V sezóne 2019/2020 prestúpil do klubu DAC Dunajská Streda, kde podpísal zmluvu do leta 2023. V máji 2020 o Kružliaka prejavili záujem anglický klub FC Everton a taliansky Atalanta Bergamo. V lete 2023 v Dunajskej Strede skončil, keď sa nedohodol na predĺžení zmluvy. V júni 2023 sa stal oficiálne hráčom gréckeho NFC Volos. V klube však pôsobil iba 3 zápasy, pretože Volos s ním kontroverzne rozviazal kontrakt po tom, čo v zápase zavinil penaltu. Následne podpísal dvojročnú zmluvu s nováčikom Niké ligy FC Košice.
Reprezentácia.
Kružliak hrával v juniorských reprezentačných výberoch, takisto v tíme do 21 rokov. V januári 2017 si v neoficiálnom súboji proti Švédsku obliekol aj dres A mužstva Slovenska.

</doc>
<doc id="641284" url="https://sk.wikipedia.org/wiki?curid=641284" title="Veronika Ostrihoňová Cifrová">
Veronika Ostrihoňová Cifrová



</doc>
<doc id="641285" url="https://sk.wikipedia.org/wiki?curid=641285" title="Veronika Cifrová">
Veronika Cifrová



</doc>
<doc id="641287" url="https://sk.wikipedia.org/wiki?curid=641287" title="Žigmund Turzo">
Žigmund Turzo

Žigmund Turzo (* okolo 1465 ? – † 12. september 1517, Oradea, Uhorsko) nitriansky biskup (nekňaz) a humanista.
Životopis.
Žigmund Turzo sa narodil ako syn kupca a banského podnikateľa Martina III. Turzu z Betlanoviec. Bol známym humanistom, ktorý vyštudoval na univerzite v Padove. Od roku 1496 bol arcidiakonom, potom desať rokov (1496 - 1507) kráľovským tajomníkom. Súčasne bol v rokoch 1500 - 1502 ostrihomským kanonikom - lektorom. V rokoch 1503 - 1504 stal sa ako prvý z Turzovcov nitrianskym biskupom, ďalšie dva roky (1505 - 1506) bol sedmohradským biskupom a napokon oradejským biskupom (1506 - 1512). Ako nitriansky a oradejský biskup sa zdržiaval na kráľovskom dvore, a ako kráľovský sekretár sa zúčastňoval na diplomatických misiách. V roku 1505 pripravil jagelovsko - habsburgskú zmluvu o vzájomnom nástupníctve. V roku 1507 sa stal vyslancom pri pápežskej kúrii. Vo svojom dome v Budíne udržiaval humanistický krúžok, postaral sa o vzdelanie Mikuláša Oláha, budúceho ostrihomského arcibiskupa, ktorý ho na oplátku nazval "druhým pápežom".

</doc>
<doc id="641292" url="https://sk.wikipedia.org/wiki?curid=641292" title="Nikétas Chóniates">
Nikétas Chóniates

Nikétas Chóniates (iné prepisy: Niketas Choniates alebo Nikétas Chóniatés, Nikitas Chóniatis; ; * 1155, Chónai† 1215/1216), prezývaný tiež Acominatus, bol vysoký byzantský úradník, spisovateľ, teológ a historik. Jeho bratom bol Michal Chóniates, rétor, básnik a aténsky biskup.
Život.
Niketas sa narodil v maloázijskom meste Chónai (odtiaľ meno Chóniates). Od raného detstva sa pod dohľadom svojho brata, neskoršieho aténskeho biskupa Michala vzdelával v rétorike a v práve. Svoje vedomosti následne zúžitkoval v úradníckych službách v Malej Ázii a Konštantínopole. Okrem iných úradov zastával post kancelára, správcu plovdivskej (filippopolskej) thémy, či úrad veľkého logothéta ("megas logothetes," pôvodne šlo o titul "logothetes ton sekreton") za vlády Izáka II. Kariérny rast mu však pretrhlo dobytie Konštantínopolu počas štvrtej križiackej výpravy. Následne Niketas podobne ako mnohí iní žil v Nikajskom cisárstve v exile, kde však už žiaden významnejší úrad nezískal.
Dielo.
Teologicko - filozofické dielo o herézach. Bol publikovaný len sčasti.
Dielo sa skladá z 21 kníh, popisuje udalosti z rokov 1118 1206, čím nadväzuje na prácu Anny Komnény a Jána Zonara. V diele využíva typický archaizujúci komnénovský štýl a nie je len faktografickou kronikou, ale obsahuje viacero umeleckých replík, ktoré uňho často dostávajú prednosť pred faktami.""História je najznamenitejší odkaz a najkrásnejší vynález Grékov"."Dielo obsahuje dodatok - popis umeleckých diel zničených alebo odcudzených počas štvrtej križiackej výpravy.

</doc>
<doc id="641293" url="https://sk.wikipedia.org/wiki?curid=641293" title="Acominatus">
Acominatus



</doc>
<doc id="641294" url="https://sk.wikipedia.org/wiki?curid=641294" title="Jonón">
Jonón

Jonóny (angl. "Ionones") sú navzájom blízko príbuzné chemické látky, ktoré sú súčasťou tzv. ružových ketónov ("rose ketones"), medzi ktoré patrí tiež damaskón a damascenón. Sú to produkty rozkladných procesov prebiehajúcich na karoténoidoch, kde je vlastný rozklad riadený karotén-dioxygenázou, najmä betakarotén-9',10'-dioxygenázou (BCDO2). Oxidáciou a štiepením α-karoténu vzniká α-jonón a β-jonón, ktoré sa nachádzajú v niektorých siliciach a sú podstatnými zložkami arómy ovocia, či kvetín. Beta-jonón výrazne prispieva k typickej vôni ruží, a to napriek jeho relatívne nízkej koncentrácii obsiahnutej v jej kvetoch. Kombinácia alfa-jonónu s beta-jonónom zase vytvára typickú vôňu fialiek. Jonóny tak nachádzajú svoje uplatnenie napríklad v kozmetickom parfumovom priemysle.
V karoténoch , ktoré obsahujú na jednom alebo na obidvoch koncoch uhlíkového reťazca jonónový cyklus (α-karotén, β-karotén, γ-karotén), jonóny zohrávajú významnú úlohu pri ich premene na vitamín A. Táto premena karoténov na vitamín A je daná tráviacimi procesmi vo vnútri organizmov, ktoré sú schopné metabolizovať rastlinnú stravu. 
Biosyntéza.
Všeobecne platí, že karoténoidy sú prekurzory rady významných vonných zlúčenín, ktoré sa uplatňujú v rastlinách. Platí to aj pre vytváranie jonónov, ktoré vznikajú enzymatickým pôsobením karotén-dioxygenázy skrátene CCD = ("carotenoid cleavage dioxygenase"/ karoténoidy štiepiaca dioxygenáza). Ide o enzýmy, ktoré sa nachádzajú napr. v kvetoch rastlín. Ako príklady CCD možno uviesť: RdCCD1, ktorý je prítomný v damašcénskej ruži ("Rosa damascena") alebo PhCCD1, ktorý je v petúnii záhradnej ("Petunia hybrida"). Na nasledujúcom obrázku je uvedená schéma biosyntézy jonónov.
Príklad biosyntézy jonónov.
Ako príklad biosyntézy jonónov môže poslúžiť štúdia zahŕňajúca výskum kvetenstva olivovníka libovonného ("Osmanthus fragrans" var. "aurantiacus"). Rastlina sa vyznačuje tým, že produkuje zďaleka najviac rôznych vonných látok odvodených práve od karoténoidov. V rámci genetického výskumu kvetov tejto rastliny bol objavený enzým OfCCD1 (Of = "Osmanthus fragrans" CCD = "carotenoid cleavage dioxygenase" / karoténoidy štiepiaca dioxygenáza), ktorý štiepi prítomné karoténoidy okrem iného i na jonóny. Aktivita karoténoidov, vonných látok a samotného enzýmu významne závisí na dennej dobe (rast aktivity v prítomnosti svetla). Vo chvíli, keď bola produkcia enzýmu (jeho transkripcia) na vrchole, obsah karoténoidov zostával nízky či dokonca mierne klesal. Vypúšťanie jonónov bolo tiež závislé na svetle (vyššia aktivita počas dňa), hoci aktivita jonónov klesala pomalšie než pokles transkripcie OfCCD. Pretože celková hladina karotenoidov v kvetoch z jedného dňa na druhý bola vyššia, ale hladina vonných látok klesala, a to aj pri rovnakej transkripcii OfCCD, možno sa domnievať, že s postupom času sa mení dostupnosť karoténoidov (ako substrátu) vnútri buniek kvetov. Iné vysvetlenie predpokladá úlohu regulačných mechanizmov ovplyvňujúcich produkciu (resp. formovanie) prchavých norisoprenoidov. Relatívny podiel oboch jonónov ("alfa" i "beta") k ostatným vonným látkam je najvyšší v podvečerných a večerných hodinách, čo je zrejme príčinou výraznej vonnej aktivity olivovníka libovonného práve v tejto dobe.
Organická syntéza.
Jonóny môžu byť syntetizované z citralu a acetónu pomocou oxidu vápenatého (CaO2), ktorý slúži ako zásaditý katalyzátor. Táto syntéza je príkladom tzv. aldolovej kondenzácie, po ktorej nasleduje prešmyk.
Najprv dochádza k nukleofilnej adícii karbaniónu acetónu (3), ktorý vznikol odštiepením jedného protónu z acetónu v zásaditom prostredí (zásaditá katalýza) (1) a tento karbanión reaguje s karbonylovou skupinou citralu (4) Produkt aldolovej kondenzácie (5) odštepuje vodu cez enolátový ión a vzniká tak pseudo-jónon (7)
Reakcia ďalej pokračuje kyslou katalýzou, pri ktorej sa reaktivuje protón s dvojitou väzbou 7 a vzniká tak karbanión 8. Posunom väzobných elektrónov v molekule dochádza k prešmyku karbaniónu, čo vedie k vytvoreniu šesťčlenného kruhu 9. Na záver dochádza k odštiepeniu protónu (atómu H+) z molekuly pomocou Brønstedovej bázy (molekuly Y) a vznikajú tak 2 produkty – 10, ktorý obsahuje konjugovaný systém 3 dvojitých väzieb a 11, ktorý obsahuje iba 2 dvojité väzby v konjugovanom systéme. 

</doc>
<doc id="641298" url="https://sk.wikipedia.org/wiki?curid=641298" title="LIGA, občiansko-liberálna strana">
LIGA, občiansko-liberálna strana



</doc>
<doc id="641299" url="https://sk.wikipedia.org/wiki?curid=641299" title="Nová alternatíva Slovenska, občiansko-liberálna strana">
Nová alternatíva Slovenska, občiansko-liberálna strana



</doc>
<doc id="641301" url="https://sk.wikipedia.org/wiki?curid=641301" title="Národ a Spravodlivosť">
Národ a Spravodlivosť



</doc>
<doc id="641304" url="https://sk.wikipedia.org/wiki?curid=641304" title="Michaél Attaleiates">
Michaél Attaleiates

Michaél Attaleiates (aj Attaliates; iné verzie mena Michaél: Michael, Michail, Michal, ; * medzi 1020 až 1030, Attália (?)† po 1085) bol byzantský historik a právnik.
Životopis.
Michal sa narodil do chudobnej málo významnej rodiny. Podľa mena je možné, že pochádzal z Attálie (dnes Antalya). Po dokončení štúdií sa stal advokátom a následne aj civilným a vojenským sudcom. Za jeho služby mu boli postupne udelené vysoké tituly "patrikia" a "proedra" a získal aj značný majetok, z ktorého okolo roku 1077 financoval založenie kláštora Krista Panoiktirmoona v hlavnom meste a chudobinca ("xenodocheionu") v Rhaideste (dnešný Tekirdağ). Zakladacie listiny inštitúcií (nazývané Diataxis) sú považované za cenné pramene spoločenských (hospodárskych a kultúrnych) pomerov v Byzancii 11. storočia.
Dielo.
Nedokončený historický spis, v ktorom popisuje historický vývoj Byzantskej ríše od roku 1034 do roku 1080. Najväčšia časť diela sa venuje vláde Nikéfora III. Botaneiata, ktorému je dielo venované. Túto časť diela možno označiť i ako pangeriku - oslavnú chválu, hoci si stále zachováva istý uhol objektívnosti. Dielo obsahuje viacero popisov prírodných ale i spoločenských a kultúrnych javov. Jazykovo sa dielo blíži ku komnénovskému archaizujúcemu štýlu, namiesto Boha napríklad v istých okamihoch ako príčinu náhody, či šťastia spomína Tyché (Fortúnu).
Vznikla v roku 1072 pre cisára Michala VII. Popísal v nej vývoj rímskeho práva od republiky až po vydanie Bazilík.

</doc>
<doc id="641306" url="https://sk.wikipedia.org/wiki?curid=641306" title="Brilantná čierna BN">
Brilantná čierna BN

Brilantná čierna BN (iné názvy: brilantná čierna PN, brilantná čierna A, čierna PN, v potravinárstve: E 151) je syntetické čierne azofarbivo. Je rozpustné vo vode. Zvyčajne sa dodáva ako tetrasodná soľ. Má vzhľad pevného, ​​jemného prášku alebo granúl. Povolené sú aj vápenaté a draselné soli.
V potravinárstve sa používa v potravinárskych dekoráciách a náteroch, dezertoch, sladkostiach, zmrzline, horčici, džemoch z červeného ovocia, nealkoholických nápojoch, ochutených mliečnych nápojoch, rybích pastách a iných potravinách.
Brilantná čierna je zakázaná v Spojených štátoch, Švajčiarsku a Japonsku. Je povolená v Európskej únii. V Nórsku bola zakázaná do roku 2001, keď bola povolená z dôvodu obchodných vzťahov s inými štátmi.
Brilantná čierna sa používa na farbenie živočíšnych vedľajších produktov v kategórii 2. 

</doc>
<doc id="641309" url="https://sk.wikipedia.org/wiki?curid=641309" title="Jordanes">
Jordanes

Jordanes (lat. "Iordanes", * okolo 480† po 552) bol východorímsky úradník a historik pravdepodobne (ostro) gótskeho pôvodu. O jeho živote sa veľa nevie. Vo svojom diele hovorí o svojej konverzii, čo možno chápať ako konverziu z najmä germánskeho ariánstva na rímske - chalcedónske (všeobecné) kresťanstvo. Bol sekretárom ("notarius") v rímskej provincii Mézia ("Moesia") v dnešnom Bulharsku. Niekedy býva označovaný aj za biskupa v juhotalianskom meste Krotón, neskôr však býval v Konštantínopole. Ovládal latinčinu a zrejme i gréčtinu. 
Dielo.
Dielo sa venuje raným dejinám Gótov a Hunov. Napriek svojmu pôvodu sa Jordanes na dejiny pozerá z pohľadu Rimana a o rímskom území hovorí ako o „našom území“, verí však v zmier Gótov a Rimanov. Pôvodne malo ísť iba o výťah z dnes neznámej 12 zväzkovej práce historika Cassiodora, avšak nakoniec boli do práce zahrnuté aj iné zdroje (napr. Priscus) a jej obsah sa značne rozšíril. Dielo vzniklo okolo roku 551 v Konštantínopole. V diele sa taktiež nachádzajú jedny z najranejších zmienok o Slovanoch.
Dielo sa venuje rímskym dejinám od vzniku Ríma po vládu Justiniána I. Skladá sa z dvoch častí a je venované akémusi Vigíliovi. Dielo býva považované za menej významné ako Jordanove "Gótske dejiny".

</doc>
<doc id="641310" url="https://sk.wikipedia.org/wiki?curid=641310" title="Vlastenecký blok">
Vlastenecký blok

Vlastenecký blok, skratka VLASTENCI SK (v rokoch 2014 – 2022 JEDNOTA – ľavicová strana Slovenska, skratka JEDNOTA-ĽSS a v rokoch 2022 – 2023 Hnutie Občan Národ Spravodlivosť, skratka Hnutie ONÁS) je slovenské pronárodne-vlastenecké politické hnutie. Vznikla v roku 2014, historicky bola ľavicová strana. Jej predsedom je od roku 2021 Ivan Stanovič.

</doc>
<doc id="641313" url="https://sk.wikipedia.org/wiki?curid=641313" title="Ióannes Malalas">
Ióannes Malalas

Ióannes Malalas (iné mená pozri nižšie; * 491, Antiochia† 578, asi Konštantínopol) bol byzantský helenizovaný kronikár sýrskeho pôvodu. Niektorí historici ho stotožňujú s antiochijským patriarchom Jánom III. Scholastikom, čo sa však nepotvrdilo a dnes nie je prijímané. Jeho priezvisko je sýrskym slovom pre rétora a prvýkrát ho použil Ján z Damasku, v neskoršom období (od vlády Konštantína VII.) sa používala aj forma Malelas. Je zakladateľom žánru svetovej kroniky v byzantskej literatúre.
Dielo.
Dielo zložené z 18 kníh opisuje dejiny sveta cez dejiny Egypta, vrátane biblických a staroorientálnych dejín až do vlády Justiniána I. Končí sa rímskou výpravou do Afriky. Autor vychádza z viacerých starších diel, avšak použitá citácia je častokrát falošná a údaj z diela nevychádzal, alebo bol autorovi poskytnutý z druhej ruky.
Kronika bola pôvodne napísaná v hovorovej gréčtine (koiné) používanej v sýrskych krajinách. Dielo bolo v Byzancii veľmi obľúbené a bolo dokonca preložené do cirkevnej slovenčiny a niekoľkých orientálnych jazykov. Dodnes sa zachovalo len v neúplnom znení, niektoré časti len v slovanskom jazyku. Dielo sa stalo jedným zo vzorov slovanského kronikárstva. Ideovo Malalas svoje dielo stavia na princípoch rímskeho cisárstva a kresťanstva. Kladne hodnotí všetkých cisárov a taktne mlčí o ranocirkevných problémoch. Vzácne sú najmä jeho informácie o Sýrii a Antiochii. Zaujíma sa aj o prírodné úkazy a pohromy.

</doc>
<doc id="641314" url="https://sk.wikipedia.org/wiki?curid=641314" title="Robert Seton-Watson">
Robert Seton-Watson



</doc>
<doc id="641315" url="https://sk.wikipedia.org/wiki?curid=641315" title="R. W. Seton-Watson">
R. W. Seton-Watson



</doc>
<doc id="641316" url="https://sk.wikipedia.org/wiki?curid=641316" title="Burgess Meredith">
Burgess Meredith

Oliver Burgess Meredith (* 16. november 1907, Cleveland, Ohio, USA † 9. september 1997, Malibu, Kalifornia) bol americký herec, režisér, producent a spisovateľ. Jeho kariéra trvala šesťdesiat rokov, bol dlhoročným členom Actors Studio. Bol víťazom mnohých cien Emmy, a taktiež sa stal prvým hercom, ktorému sa podarilo dvakrát vyhrať cenu Saturn za 'Najlepší výkon vo vedľajšej úlohe'. Bol nominovaný aj na Oscara. 
Životopis.
Narodil sa v Clevelande. Bol synom Idy Beth (rod. Burgess) a kanadského lekára anglického pôvodu Williama Georga Mereditha. Jeho matka bola veľká metodistka, náboženstvu zasvätila celý svoj život. 
V roku 1926 začal navštevovať súkromnú školu v New Yorku – Howard, neskôr nastúpil na Amherst univerzitu (1931). Po chvíli však univerzitu nechal a stal sa reportérom redakcie "Stamford Advocate". V roku 1942 počas druhej svetovej vojny vstúpil k vzdušným silám amerického vojska, kde sa pokúšal dosiahnuť hodnosť kapitána. Po preložení na Úrad vojnových informácií pracoval na rôznych edukačných filmoch, ktoré mali pomôcť školiť americké ozbrojené sily. V roku 1943 sa objavil v krátkom filme "The Rear Gunner" a americkej armádnej snímke "A Welcome to Britain", ktorá znázorňovala americké vojská smerujúce do Spojeného kráľovstva s cieľom oslobodiť Európu. O rok neskôr (1944) ho z práce uvoľnili kvôli filmu "The Story of G.I. Joe" v ktorom stvárnil postavu vojnového spravodajcu Ernieho Pyla. Rok 1945 bol pre Mereditha finálny a z amerických leteckých síl ho oficiálne prepustili.
V Hollywoode sa preslávil rolami Georga Miltona vo filme "O myšiach a ľuďoch" (1939) a Ernieho Pylea v "The Story of G.I. Joe" (1945). V postave rozprávača účinkoval vo vojnovom filme "A Walk in the Sun" (1945).
Diváci si ho pamätajú najmä z televízneho seriálu "The Twilight Zone". Obludného darebáka "The Penguin" zobrazil v seriáli zo 60-tych rokov 20. storočia "Batman". V sérii filmov o Rockym stvárnil postavu trénera boxu Mickeyho Goldmila. Za svoje herecké výkony vo filmoch "The Day of the Locust" Den kobylek) (1975) a "Rocky" (1976), bol nominovaný na Cenu akadémie za "'Najlepšieho herca vo vedľajšej úlohe'." Neskôr si zahral rolu v komédii "Nečistá hra" (1978) a vo fantasy filme "Súboj titanov" (1981). Počas života svoj hlas prepožičal mnohým filmom a dokumentárnym dielam, napr. "Twilight Zone: The Movie" (1983).
,Napriek tomu, že sa [Burgess Meredith] preslávil filmovými úlohami, ktoré stvárnil," poznamenal Mel Gussow pre americký denník The New York Times, v jeho živote značili iba malú časť. V divadelnej sfére často zobrazoval role klasických hier od Shakespeara, O'Neilla, Becketta a ďalších."

</doc>
<doc id="641319" url="https://sk.wikipedia.org/wiki?curid=641319" title="DOPRAVA">
DOPRAVA



</doc>
<doc id="641320" url="https://sk.wikipedia.org/wiki?curid=641320" title="NOVÝ PARLAMENT">
NOVÝ PARLAMENT



</doc>
<doc id="641321" url="https://sk.wikipedia.org/wiki?curid=641321" title="Socialisti">
Socialisti



</doc>
<doc id="641322" url="https://sk.wikipedia.org/wiki?curid=641322" title="SĽS – Slovensky ľudový blok">
SĽS – Slovensky ľudový blok



</doc>
<doc id="641328" url="https://sk.wikipedia.org/wiki?curid=641328" title="Gyula Gömbös">
Gyula Gömbös

Gyula Gömbös, rodným menom "Gyula Gömbös de Jákfa" (* 26. december 1886, Murga, Rakúsko-Uhorsko† 6. september 1936, Mníchov – Neuwittelsbach, Nemecko) bol maďarský premiér (19321936). Bol známy svojím reakcionárstvom a antisemitizmom. Býva považovaný za zodpovedného za vznik fašizmu v medzivojnovom období Maďarska.
Bol vodcom hnutia MOVE ("Magyar Országos Véderő Egylet") – Asociácia maďarských národných obranných síl – a zároveň poslancom maďarského parlamentu v roku 1920. Stal sa usilovným zakladateľom ďalších troch asociácií s cieľom revidovať Trianonskú zmluvu. Po zlyhaní vyjednávaní v rámci parížskych mierových dohôd organizoval povstanie v západnom Maďarsku (viď. Litavský banát) so zámerom získať spolkovú krajinu Burgenland. Počas udalostí v tejto časti Rakúska sa zaradil medzi odporcov legitimistov a bol politickým spojencom Miklósa Horthyho. V povstaní patril medzi jeho organizátorov. Po jeho zlyhaní a zániku krátkodobého štátneho útvaru Litavský banát, Gömbös profitoval z týchto svojich činov a stal sa ministrom obrany vo vláde premiéra Istvána Bethlena v období 10. október 19291. október 1932. Politická kariéra Gömbösa vyvrcholila získaním premiérskeho kresla. Politicky sa zaradil do krajnej pravice a prisudzuje sa mu vina za fašistickú orientáciu Maďarska.
6. septembra 1936 zomrel v Mníchove na rakovinu semenníkov mesiac pred ukončením svojho mandátu premiéra. Jeho ultrapravicová politika a diktátorský spôsob vládnutia predznamenali prepojenie Horthyho Maďarska s hitlerovským Nemeckom.
Život.
Gyula Gömbös sa narodil v 1886 v Murge, v komitáte Tolna v Rakúsko-Uhorsku. Jeho rodičmi boli Gyula Gömbös, učiteľ vo vidieckej škole a matka Mária Weitzel. Jeho predkovia sú hlavne Nemci, no pochádzajú aj z maďarskej šľachty. Rodina bola súčasťou evanjelickej komunity.
Gömbös nastúpil do školy kadetov v Pécsi a počas prvej svetovej vojny získal hodnosť kapitána. Kým bol v armáde, stal sa z neho horlivý ochranca nezávislosti Maďarska.
Po rozpade Rakúsko-Uhorska na konci vojny vstúpil do "Segedínskej gardy" vlasteneckých dôstojníkov. Tieto sily nechceli podporovať Bélu Kuna, preto si založili svoj vlastný spolok, čo bolo opozičné zoskupenie voči vláde Bélu Kuna. Volalo sa „"Magyar Országos Véderő Egylet"“. Gömbös spoluzakladal ešte tri veľmi podobné spolky, ktoré mali šovinistický a revizionistický charakter. Stal sa blízkym spojencom Miklósa Horthyho, predsedu antikomunistickej vlády v Szegede. Bol vodcom tejto armádnej organizácie a zakrátko dosiahol funkciu ministra obrany v segedínskej opozičnej vláde.
Po páde Maďarskej republiky rad v auguste 1919 sa aktívne zúčastňoval na potlačení komunistov. Podporoval tiež akcie proti maďarským Židom. Maďari sa domnievali, že Béla Kun a väčšina ministrov jeho vlády sú Židia. V krajine sa rozšíril názor, že Židia boli hlavnými podporovateľmi komunizmu.
Gömbös bol predvojnovým členom "Nezávislej občianskej strany malých vlastníkov a agrárnych pracovníkov". Rýchlo sa zaradil k pravici, keď sa rozpadlo cisárstvo. Po menovaní Miklósa Horthyho za regenta maďarského kráľovstva v roku 1920 sa stal najvyšším vodcom hnutia národnej obrany.
Na odpoveď krátkej komunistickej perióde a Trianonskej zmluve, ktorá spôsobila stratu dvoch tretín územia, hnutie získalo určitú podporu obyvateľstva. Napriek niekoľkým nedorozumeniam s Horthym, Gömbös zostal aktívny vo všeobecnej očiste od komunistov a zorganizoval masívnu vojenskú opozíciu, ktorá bola proti opätovnému prevzatiu trónu Karolom I. Rakúskym. Hnutie umožnilo Horthymu udržať si kontrolu nad celým novým štátom. V tom istom roku sa Gömbös stal jedným z hlavných lídrov opozície voči vláde premiéra Istvána Bethlena. V roku 1929 sa stal generálmajorom a Horthy ho menoval ministrom obrany v Bethlenovej vláde.
Gömbös bol veľmi aktívny na medzinárodnej úrovni s cieľom dosiahnuť revíziu Trianonskej zmluvy a obnovenie maďarskej ekonomiky. Jedným z jeho cieľov bolo prepojiť Maďarsko s Talianskom a Rakúskom.
Po svojej nominácii do premiérskeho kresla odletel po krátkom čase do Talianska navštíviť Benita Mussoliniho. Obaja dospeli k zhode a Mussolini podporil myšlienku revízie Trianonskej zmluvy. Mussolini ponúkol aj pomoc Talianska Maďarsku a Juhoslávii, takisto Rumunsku, aby získal svoje bývalé teritóriá.
Gömbös zároveň sformoval alianciu s Berlínom s cieľom získať spojenca v Nemecku, ktoré by malo pomôcť revidovať Trianonskú zmluvu. Tiež dúfal, že Nemecko pomôže obnoviť otrasenú ekonomiku Maďarska. Keď sa Adolf Hitler stal v roku 1933 kancelárom, Gömbös sa stal premiérom vlády. Krátky čas po tom podpísal veľkú obchodnú zmluvu s Nemeckom, zmluvu, ktorá participovala tiež na renovácii maďarskej ekonomiky v 30. rokoch 20. storočia.
Gömbös sa sústredil hlavne na spojenectvo s Talianskom a Rakúskom, potom ako mu Hitler jasne naznačil, že bude podporovať znovudobytie stratených teritórií v Česko-Slovensku ale nie v Rumunsku ani v Juhoslávii. Hitler bol proti Gömbösovmu plánu rozšíriť maďarskú armádu a Mussolini tiež podporil túto myšlienku.
Gömbös zomrel vo funkcii 6. septembra 1936 v Mníchove (Neuwittelsbach) na rakovinu semenníkov.
V jeho pohrebnom sprievode boli stovky tisícok Maďarov a jeho katafalk navštívilo množstvo súdobých hodnostárov.

</doc>
<doc id="641330" url="https://sk.wikipedia.org/wiki?curid=641330" title="Rtorrent">
Rtorrent



</doc>
<doc id="641339" url="https://sk.wikipedia.org/wiki?curid=641339" title="Hodonínská Dúbrava">
Hodonínská Dúbrava

Hodonínská Dúbrava je národná prírodná pamiatka vyhlásená 1. apríla 2014 Ministerstvom životného prostredia Českej republiky na ploche 683,1841 ha, rozloha ochranného pásma je 89,3 ha. Územie spravuje AOPK ČR – RP Južná Morava.
NPP sa nachádza v Juhomoravskom kraji, v okrese Hodonín, na katastrálnom území Hodonín, v Dolnomoravskom úvale, asi 2 km severne od Hodonína medzi obcami Hodonín, Mutěnice a Dubňany v juhozápadnej (Hodonínskej) časti Doubravy, ktorá si z väčšej časti zachovala svoj charakter, v nadmorskej výške 164
Predmet ochrany.
Predmetom ochrany sú lesné spoločenstvá tvorené panónskymi teplomilnými dúbravami na piesku, dubohrabinami a údolnými jaseňo-jelšovými luhmi. Lesy pokrývajú takmer 100 % plochy NPP.
Chránené sú tu tiež roztrúsené stepné teplomilné spoločenstvá.
Ďalším bodom ochrany sú vzácne druhy rastlín a živočíchov, vrátane ich stanovíšť.
Geológia.
Podložie je tvorené terciérnymi ílmi alebo štrkopieskami riečnej terasy s pelickými a psamitickými bázickými sedimentami, na ktoré bola v holocéne naviata vrstva pieskov. Viate piesky sú tvorené z kremičitého piesku stredne zrnitého, svetlo šedo-bieleho. Mocnosť pieskov rastie od juhu k severu.
Prekrytia s inými chránenými územiami.
Územie NPP je súčasťou územia európskeho významu Hodonínská Doubrava vyhláseného 15. apríla 2005 na ploche 3029,1 ha.
Chránené územie tesne susedilo s bývalou prírodnou rezerváciou Stupava vyhlásenou 16. septembra 1996 na ploche 53,5 ha a zrušenou 1. septembra 2016. V pláne starostlivosti o NPP na obdobie 20172025 sa doslova píše: "Tato rezervace včetně ochranného pásma je nyní plně součástí NPP Hodonínská Dúbrava".
Doprava.
Chráneným územím priamo prechádza cesta číslo 431 z Hodonína do Dubňan. Ďalšia cesta číslo 380 vedie z Hodonína do Mutěníc. Súbežne s touto cestou prebieha železničná trať číslo 255.
Turistické cesty.
Cez Hodonínsku Dúbravu vedú nasledujúce turistické trasy:
Zaujímavosti.
Tesne pri hraniciach chráneného územia sa nachádza neskorobaroková výklenková kaplnka svätého Jána.
Priamo na území NPP sa nachádza studnička Ilčíčka.

</doc>
<doc id="641340" url="https://sk.wikipedia.org/wiki?curid=641340" title="Byzantské umenie v komnénovskom a angelovskom období">
Byzantské umenie v komnénovskom a angelovskom období

Byzantské umenie v komnénovskom a angelovskom období bola epocha byzantského umenia spojená s vládou Komnénovcov a Angelovcov voľnejšie ohraničená rokmi 10811204. Obdobie vlády Komnénovcov býva občas označované aj ako komnénovská renesancia. Koncom 12. storočia sa na byzantský trón dostal rod Angelovcov, ktorý však zásadnejší prelom v oblasti umenia nevytvoril a v roku 1204 bol z Konštantínopola následkom IV. križiackej výprave vyhnaný. Byzantská ríša tak až do roku 1261 pre vládu križiakov v Konštantínopole "de facto" neexistovala, za jej hlavného nástupcu sa považovalo Nicejské cisárstvo, vďaka ktorého iniciatíve sa ríša dokázala obnoviť.
Vývoj umenia.
Druhá polovica 11. storočia, t.j. obdobie po vymretí macedónskej dynastie, Byzantskú ríšu vtrhla do zmätkov, ktoré znamenali veľkých území na východe. Nástup dynastie Komnénovcov úpadok ríše pozastavil a svoje uplatnenie vo väčšej miere znovu našlo i inovatívne prevedenie výtvarného umenia a architektúry. Po dočasnej strate väčšiny Anatólie sa umelecká tvorba začala viac orientovať na európsku časť. Miestne (dnes geograficky grécke, macedónske, či bulharské) diela stále častejšie obsahovali i lokálne prvky a prístupy odlišné od prístupu konštantínopolských štýlov. V architektúre tak vznikla napr. grécka škola s chrámami v Aténach a na gréckych ostrovoch. Najvýznamnejšie pamiatky z obdobia možno nájsť najmä v početných kláštoroch. Zrejme najznámejšími sú mozaiky v aténskej Dafnii, či v monastieri Hosios Loukas. 
Byzantské umenie v tomto období expanduje i do zahraničia. Pozvaní umelci skrášlili normanské i kyjevské chrámy a paláce. V Monrealskom chráme v Palerme sa napríklad nachádza najväčší mozaikový cyklus na svete. Umelecky však ide o menej estetické dielo. Byzantský konzervativizmus často spôsobuje ťažkosti pri presnom datovaní určitého predmetu a takisto pri určovaní chronologického vzťahu medzi dvoma podobnými dielami.
Vplyv umenia je badateľný i v Benátkach, ktorým sa byzantské umenie podarilo úspešne imitovať a do ktorých sa navyše veľká časť byzantského kultúrneho dedičstva dostala po IV. križiackej výprave. Byzantské umenie si v Taliansku svoju obľubu zachovalo až do príchodu renesancie. V 11. a na začiatku 12. storočia sa staré témy začali prispôsobovať novým záujmom, čo sa prejavilo napríklad na militarizácii svätcov, ktorí sa na Západe dovtedy zobrazovali najmä v civilnom odeve. Archanjel Michal tak má namiesto tuniky oblečené brnenie a držanie zbraní a brnenia je analogické póze svätého Michala ako na macedónskom žaltári Bazila II. ("Bibliotheca Marciana", Benátky). 
Za vlády Komnénovcov sa čiastočne mení i štýl umenia. Okrem duchovna sa zvýrazňuje i krása. Maliarske diela sú žiarivejšie, ťahy jemnejšie a hojne sa využíva zlatá a strieborná farba. Novými umeleckými centrami sa stáva Solún, Athos, zo starších znovu ožíva Jeruzalem a Sinaj. 
V kaligrafii umenie už iba opakuje svoj dosiahnutý vrchol. V knihách klesá i počet ilustrácií. Naopak vrchol dosahuje byzantské zlatníctvo, ktoré sa exportovalo do celej Európy. Koexistencia rozličných foriem potvrdzuje, že výber bol ľubovoľný (neviazal sa na konkrétny model) a vyjadroval zámer donátora. Byzantskí kovotepci mali viaceré zákazky v Benátkach. Najznámejším je pravdepodobne oltár Pala d´Oro v Bazilike svätého Marka. Čiastočne byzantský zlatý oltár patrí k najväčším zlatníckym dielam na svete. Do Benátok sa po roku 1204 dostala i byzantská okrídlená kvadriga.
Na druhú stranu viacero pamiatok byzantského umenia aj zaniká, za čo môžu najmä ťažké boje vedené ríšou proti okolitým krajinám, ale aj potreba financií na iné účely. Aby cisár Alexios I. mohol zaplatiť armádu žoldnierov a čeliť invázii Normana Roberta Guiscarda, prisvojil si (s cirkevným súhlasom) pozlátené brány s vyobrazeniami cirkevných sviatkov z Chrámu Panny Márie v Blachernách, ako aj poklady iných kostolov. Keď sa chalcedónsky biskup postavil proti tomuto znesväteniu, Alexis zvolal do Blachernae synodu, ktorá potvrdila rozhodnutia 7. ekumenického koncilu, t.j., že posvätný je iba prototyp obrazu a nie jeho reprodukcia. 
Začiatok 13. storočia a vláda Angelovcov Byzantskú ríšu znova vtrhli do obdobia úpadku a podobný smer malo aj umenie. Počas IV. križiackej výpravy bola vyplienená väčšina konštatinopolských chrámov a rozvoj sa výrazne pozastavil. Až do roku 1261 (znovuzískanie Konštantínopola) sa ťažisko byzantskej kultúry presunulo na vidiek - do sídiel miestnych nástupníckych štátov - Trabzon, Arta, či NIkaia. Keď nová dynastia Palaiologovcov znovu preniesla svoje sídlo do Konštantínopola, sláva mesta a jeho krása jeho pamiatok bola už dávno preč. Vďaka križiakom sa však byzantské umenie dostalo do západnej Európy a niektoré západné prvky sa zase skombinovali s umením v Byzancii.
Architektúra.
Architektúra komnénovskej renesancie sa rozvíjala hlavne v okolí hlavného mesta a v Malej Ázii. Staršie byzantské štýly prežívajú skôr na okrajoch Byzantskej ríše. Nanešťastie takmer všetky kostoly v Malej Ázii, ktoré po prvej svetovej vojne skončili za tureckými hranicami, boli zničené, prestavané na mešity alebo opustené po gréckom prenasledovaní v rokoch 19151923. Z tohto dôvodu sa v hojnosti vyskytujú iba národné formy ruskej, bulharskej, srbskej, či chorvátskej architektúry a tiež viaceré diela na Sicílii (napr. Cappella Palatina v Palerme), v Ríme, či v Benátkach (napr. Bazilika sv. Marka, katedrála Torcello). 
Štýlovo komnénovská architektúra spela k odhmotňovaniu, k dekoratívnosti a zmenšovaniu objemu. Typické je striedanie tehlovej červeno ružovej a bielej maltovej farby. Často sa využíva tehlová drť, meandre, zuborezy, rozety a majolikové detaily. Miznú obľúbené obrazoborecké zoomorfné symboly a takisto sa prakticky vôbec nevyužíva sochárstvo.
Veľkolepejšie architektonické diela boli už tradične financované najmä z pokladníc byzantských cisárov. Komnénovci svoje hlavné sídlo presunuli z chátrajúceho Veľkého paláca do menšieho, no luxusnejšieho a modernejšieho Blachernského paláca nad Zlatým rohom. Ďalšie cisárske inštitúcie svedčia o tom, že byzantský trón stále disponoval veľkými zdrojmi. Pravdepodobne najznámejším cisárskym dielom bol novovybudovaný Kláštor Krista Pantokratora. Významným konštantinopolskýcm chrámami sú Chrám svätej Theodory (dnes Kilise džámí), či Kristus Pantepoptes (Eski Imaret džámí) alebo aj Chrám svätej Theodosie (dnes Gül džámí), či Chrám svätého Spasiteľa v Chore (nazývaný aj Chora). Všetky však prešli značnými zmenami buď palaiologovskom období alebo po dobytí mesta Turkami.
Mimo hlavného mesta sa šírila najmä tzv. grécka škola, ktorá však tiež vychádza z trendov vytvorených v hlavnom meste - najmä z vpísaného kríža. Takmer žiadne chrámy mimo Konštantínopolu nemajú päťkupolie. Naďalej sa rozširuje mníšske panstvo na hore Athos, kde svoje kláštory okrem Grékov zakladajú aj iné národy ortodoxného sveta. Rozrastá sa aj kláštorný komplex Hagios Loukas. O niektorých kláštoroch a dielach v nich máme zase len písomné zmienky. 
Nemožno ignorovať ani majetky a diela komnénovských úradníkov. V Byzancii sa najmä od 11. storočia rozšíril zvyk zakladania súkromne sponzorovaných oratórií a kaplniek. Tento druh súkromných svätýň pri kláštoroch poskytoval istý druh života v ústraní, dosť blízky pustovníctvu. Významnou bola napríklad kaplnka v Kláštore svätého Jana Zlatoústeho založená Eumathiom Filokalom, cyperským guvernérom. Budova je jedným zo vzácnych budov cyperskej tehlovej architektúry. 
Významné diela komnénovskej epochy.
Kláštorný komplex Krista Pantokratora (dnes Zeirek džámí) založený cisárovnou Irenou bol v komnénovských časoch nepochybne najbohatšou stavbou hlavného mesta. Dokončený bol po smrti cisárovnej Ireny jej manželom Jánom II. Ján k pôvodnej stavbe zo severu pripojil kostol zasvätený Panne Márii Eleuskej ("Milosrdnej"), ktorý bol podľa svojich zakladacích dokumentov ("typikon") postavený v októbri 1136. Budovy zdieľajú spoločný nartex a spája ich kaplnka zasvätená svätému Michalovi. Kaplnka tvorila tzv. "heroín" (rodinné mauzóleum), v ktorom boli pochovaní Ján II. a jeho syn Manuel I. Ide o posledné konštantinopolské päťloďové byzantské dielo. 
Bohaté prevedenie mal najmä južný kostol, na ktorom boli použité aj viaceré antické mramorové materiály. Mramorové obloženie nad zeleným antickým soklom obklopujúcim pôdorys v tvare gréckeho kríža bolo osvetlené cez šestnásť otvorov prerezaných v kupole, cez ktoré dopadalo svetlo aj na dlážku vykladanú zvieracími motívmi a výjavmi zo Samsonovho života. Po páde Konštantínapola bol Kláštor Krista Pantokratora premenený na mešitu a jeho tvár sa výrazne pozmenila, južný kostol sa dokonca nezachoval.
Palatínska kaplnka ("Cappella Palatina") je kráľovská kaplnka normanských kráľov na Sicílii. Nachádza sa na prvom poschodí v strede Normanského paláca ("Palazzo dei Normanni)". Palácovú kaplnku dal v roku 1132 Roger II. Sicílský na miestne staršej kaplnky postavenej okolo roku 1080. Zasvätená bola sv. Petrovi a pripomínala kupolovitú baziliku. Stavba trvala osem rokov, pričom mozaiky z roku 1143 sú dokončené iba čiastočne. Má tri apsidy so šiestimi špicatými oblúkmi (tri na každej strane hlavnej lode) spočívajúcimi na recyklovaných klasických stĺpoch. Kaplnka harmonicky kombinuje rôzne štýly: normanskú architektúru, arabské oblúky a strechu, byzantskú kupolu, počet apsíd a mozaiku. K ďalším pozoruhodným rysom kaplnky patrí strop "Mukarnas" zložený zo stoviek maľovaných kaziet s najmä rastlinnými a zoomorfnými vzormi. Okrem nich sú však prítomné aj scény z každodenného života a dokonca s nerozpoznateľnými predmetmi. Obrazy sú výrazne ovplyvnené moslimským abbásovským umením.
Chrám svätého Spasiteľa v Chore v Konštantínopole (dnes Kahrie džámí) je považovaný za jeden z najkrásnejších žijúcich príkladov byzantskej architektúry a sakrálneho umenia. Chrám bol pôvodne postavený ako kláštorný komplex. Názov „"Chora"“ odkazuje k symbolicky nazvanému miestu výstavby „"Krajina živých"“ (gr./ἡ Χώρα των ζώντων/"i chora ton zonton"), dnes sa používa pre skrátenie názvu chrámu. Počiatky pôvodného chrámu na tomto mieste sa datujú k prelomu 4. a 5. storočia. Pre rozsiahle fortifikačné úpravy cisára Theodosia II. sa chrám ocitol za hradbami mesta. Väčšina z dochovaných stavieb a výzdoby však pochádza z konca 11. storočia, keď chrám nechala prestavať Mária Duková, svokra cisára Alexia I. Na počiatku 12. storočia bol chrám zničený zemetrasením, neskôr bol opravený cisárom Izákom II. Dostavanie chrámu do súčasného stavu sa datuje až do 14. storočia (palaiologovská éra). V 16. storočí bol chrám osmanskými vládcami premenený na mešitu, od roku 1948 je múzeom.
Chrám Panagia Gorgoepikoos je menší byzantský kostol stojaci na aténskom námestí Mitropolis, situovaný vedľa metropolitnej katedrály (získal i názov „"Malá metropola"“). Kostol je postavený na vrchole zrúcaniny starovekého gréckeho chrámu. Má typický byzantský pôdorys priečny s námestím, vo vnútri je vytvorené trojlodie. Osemhranná kupola bola pôvodne podoprená štyrmi stĺpmi, ktoré však v 19. storočí boli nahradené piliermi. Na rozdiel od bežnej byzantskej praxe sa okrem kupoly nepoužili žiadne tehly - steny sú výlučne postavené z recyklovaných mramorových častí. Jedinečným prvkom v byzantskej architektúre je vyše 90 reliéfnych sôch v hornej časti stien chrámu. Interiér bol pôvodne zdobený výlučne freskami, avšak zachoval sa iba obraz Panny Márie Panagie nad vstupným vchodom. Chrám bol pôvodne zasvätený Panne Márii Panagii Gorgoepikoos (po zázračnej ikone Panny Márie, ktorá tam bola uložená). Po gréckej vojne za nezávislosť bol kostol opustený, následne bol knižnicou a až v roku 1863 bol znovu vysvätený ako kostol - najprv Kristovi Spasiteľovi a potom svätému Eleutheriovi. V roku 1856 prešiel kostol obnovou, odstránené boli niektoré novšie úpravy ako napríklad zvonica.
Kláštor Panagia Kosmosoteira (Panny Márie Záchrankyne sveta) je kláštor s opevnením a hlavným kostolom (katolikonom) v typickom tvare vpísaného kríža. V kláštore sa nachádza viacero významných fresiek konštantínopolskej školy. Kláštor bol založený v roku 1152 Izákom Komnénom, tretím synom Alexia I., ktorý kláštoru spísal aj typikon a bol tam neskôr pochovaný.
Kláštor svätého Jána Teológa na ostrove Patmos je jedným z najvýznamnejším monastierov v Egejskom mori. Vystavaný bol v roku 1088 za vlády Alexia I. blahoslaveným Chrysodulom. Dnes je kláštor kultúrnou pamiatkou svetového dedičstva UNESCO. 
Podobné kláštory na odľahlejších miestach neboli v 10.12. storočí výnimkou. Ich spoločnými menovateľom je najmä podoba komplexu neprepojených stavieb uzavretých do hradieb s vežami. Byzantské kláštory boli rozlohou veľké priestory, ktoré plnili duchovné, hospodárske a vojensko-strategické funkcie. Medzi opevnenými stenami monastierov sa zväčša nachádzalo nádvorie, do ktorého sa dalo vstúpiť z arkád, ktoré slúžievali aj ako cely pre mníchov. Medzi typickú výbavu kláštorov ďalej patrili hlavný chrám - katolikon, refektár s kuchyňou, kúpele, špitál, či cisterna na vodu.
Maliarstvo.
Maliarstvo sa už typicky v byzantskom umení prejavovalo najmä v ikonopisectve, ktoré malo rôzne prevedenie a podoby - od klasických ikon po mozaiky, či fresky. Uplatnenie však stále nachádzalo aj iluminované ilustrátorstvo. Tematicky šlo takmer vždy o náboženské námety - evanjeliové cykly, či námety zo Starého zákona. Živý je kult Bohorodičky ale aj inovatívne námety Posledného súdu, Usnutia Bohorodičky, Deisis (Modlenie). Väčšina postáv má už zaužívané zobrazovanie, od ktorého sa autori príliš neodchyľujú, avšak i v tejto oblasti možno badať posun. V 12. storočí dozrieva uvoľnenie poňatia hláv. Rozvíja sa takisto zobrazovanie portrétov panovníkov, o niektorých týchto dielach sa však dozvedáme len z prameňov.
Ikonopisectvo.
Komnénovskí ikonopisci nadviazali na tradíciu z predchádzajúceho obdobia. Maľba svätcov sa rozvíja hlavne na drevených paneloch, ktoré boli určené buď na súkromnú potrebu, alebo na tvorbu ikonostasov (ich využívanie sa neskôr rozvinulo najmä v slovanskom svete). Typickým komnénovským znakom je cit pre nádhernosť, čo sa prejavuje vo výbere farieb a v jemnosti. Silne vzrástol kult Božej Matky. Zrejme najslávnejšou ikonou doby je Vladimírska Theotokos (tiež aj Vladimírska Panna). Ikona bola napísaná v Konštantínopole začiatkom 12. storočia a okolo roku 1131 bola ako dar poslaná konštantínopolským patriarchom Lukášom Chrysobergom veľkokniežaťu Jurajovi Dlhorukému z Kyjeva. Dnes je ikona uchovávaná v Moskve v Tretiakovskej galérii a je považovaná za patrónku Ruska. Súčasné výskumy potvrdzujú, že originálne časti ikony sú pre časté zásahy a nutné premaľby v minulosti iba tváre a jedna z rúk dieťaťa. Typickým komnénovským znakom na ikone je expresia pocitu, ktorú Bohorodička prejavuje tisnutím tela dieťaťa k svojej tvári. Mária prejavuje hlbokú nehu, jej oči zároveň však značia hlboký zármutok. 
Nie všetky ikony z komnénovského obdobia pochádzali z Konštantínopola. Významnými centrami výroby boli i Solún, Athos, Sinaj, či s byzantskou pomocou znovu vzkriesené dielne v Jeruzaleme. Kláštor svätej Kataríny na Sinaji v Egypte dodnes uchováva početné ikony aj z tohto obdobia. Jednou z najslávnejších ikon je Rebrík do neba, tematicky vychádzajúci z diela sýrskeho mnícha Jána Klimaka zo 6. alebo 7. storočia. Iná významná sinajská ikona je Ikona Zvestovanie, ktorá pochádza z konca 12. storočia a zobrazuje dynamicky stvárneného anjela, ktorý zľava prichádza k otáčajúcej sa Panne. Tematicky klasická ikona nesie mnohé inovatívne komnenovské prvky - prepracovanosť detailov (anjelské krídla, záclona, ​​zlovestná záhrada, vodný tok, či zvieratá) ale i dynamickú polohu postáv (najmä anjela, ktorého veľmi grafický riasitý záves sa stretáva s prúdom vzduchu).
Ikona Premenenia v Louvri bola vytvorená v mozaike okolo roku 1200. Prenosná ikona s rozmermi 50 x 35 cm nesie prvky extrémnej jemnosti mozaiky a využíva viaceré materiály - mramor, lapis lazuli, farebné sklo a pozlátená a postriebrená meď. Prevedením sa ikona akoby skladá z dvoch rozdielnych častí - hornej ťažkopádnejšej monumentálnej časti so starším prevedením a spodnej, ktorá vykazuje skoro expresionistický motív. 
Byzantské komnenovské ikony sa dostali aj do kultúrne blízkych Benátok. Zlatníckym dielom je ikona zobrazujúca svätého Michala zachovaná na pokladnici Baziliky svätého Marka v Benátkach. Datovaná je do konca 11. alebo začiatku 12. storočia. Využíva tradičné techniky, ako je technika tepaného plechu ("repoussé") zlata na smalte, ale obsahuje aj nové prvky ako napríklad smalt na ohybnej časti plechu, ktorý zdobí tvár archanjela. Okrem nej sa v Benátkach nachádza napr. aj ikona Jána Kristiteľa, známa je aj ikona Milosrdného Krista z Berlína.
Pri ikonách vytvorených počas latinského interregna možno cítiť niektoré západné vplyvy - postava svätca je napr. reprezentovaná ako rytier v západnej zbroji, ktorý nosí štít a je obklopený scénami z jeho života ale tie však zostávajú v byzantskej umeleckej tradícii (napr. ikona sv. Juraja z 13. storočia).
Freska.
Počnúc 11. storočím sa fresky stali bežnejšími a spolu s rastom ich počtu vzrástol aj počet umelecky cennejších diel. K rozvoju fresky dopomohol najmä nedostatok finančných prostriedkov na zaplatenie mozaiky a nedostatok remeselníkov mimo významných centier umenia ako boli Konštantínopol alebo Solún. Fresková výzdoba sa preto uplatňovala najmä na vidieku. Práca so štetcom na rozdiel od mozaiky umožňovala dramatickejšie zobrazenie témy. Fresky plnili úlohu "kosmesis" - posvätnej výzdoby svätého miesta. Typické sú veľké súbory mozaík nachádzajúce sa v kupolách a nartexoch. V 12. storočí dochádza k zásadnej zmene štýlu - výrazná je citovosť, iný je prístup k zobrazovaným vlastnostiam - napr. Ježišova ľudskosť sa pociťuje viac teologicky ako psychologicky.
Kostol svätého Panteleimona v Nerezi (pri Skopje v Severnom Macedónsku) postavený jedným z príbuzných cisára Manuela I. v roku 1164, poskytuje pozoruhodný príklad nových tendencií byzantského umenia. Pretože bol chrám donáciou cisárskej rodiny, aj umelci, ktorí sa na jeho skrášlení podieľali boli z Konštantínopola a mali príslušnú kvalitu. Zatiaľ čo Snímanie z kríža je v rukopisoch 11. storočia zobrazené naratívným spôsobom, tu na nástenných ikonách dramatický charakter námetu dostáva ľudskú intenzitu. Výrazy tvárí majú hlboký, či tragický smútok. Božia Matka, pôvodne námet kontemplácie a mysticky v homíliách mnícha Jakuba z Kokkinabafy, je na mozaike zase objektom dojímavej sympatie.
Bolesťou poznačené tváre uplakanej Panny Márie a apoštola Jána, držiacich bezvládne Kristovo telo v Nerezi, bledosť podložky, na ktorej telo leží, modrá obloha plná bedákajúcich anjelov, rozorvané Kristove údy, ako aj celá ohromujúca kompozícia Oplakávania ("thrénos"), sú takisto odlišne poňaté v neskorých byzantských mozaikách ako v predchádzajúcich freskách.
Významné fresky sa nachádzajú v severomacedónskom Kostole svätého Juraja v Kurbinove. Znovu sa tu objavuje téma Oplakávania, zvýraznené na nej však je pozadie krajiny. Plynulosť patriarchov na freske Zvestovania na hore Sinaj kontrastuje s Gabrielovou skrútenou siluetou v prednej časti apsidy a s prepracovaným riasením odevu. Tieto formy sú natoľko vzdialené byzantským kánonom, že sa táto tendencia konca z 12. storočia označila za komnénovský manierizmus (čo je však v rovine teórie umenia nesprávne).
Grécki umelci pracovali aj v zahraničí - namaľovali mimo iné súbor pokojných fresiek v Kostole svätého Dimitrija vo Vladimire pri Moskve vytvorený okolo roku 1194. Z tejto zákazky Vsevoloda, veľkokniežaťa Vladimiru a Suzdaľu, sa však zachoval len Posledný súd. Svetelné efekty tu dávajú vyniknúť odevom apoštolov a anjelov stojacich za ich stolcami ako stráž. Jedni i druhí sú zobrazení plasticky ako trojrozmerné bytosti v nebeskom priestore, ktorý neznepokojujú pozemské hrôzy. Hra svetla a tieňa nenarúša pokojný výraz čŕt, ich plné telá napodobňujú skrútenie svojich balkánskych súčasníkov.
Iluminácie.
V kaligrafii umenie už iba opakuje svoj dosiahnutý vrchol. Nové diela nevznikajú už len v dielňach, ale i v početných kláštoroch (dovtedy byzantské kláštory vo väčšine prípadov nemali podobný vzdelanostný a umelecký charakter ako na západe). Vizuálne druhy umenia nedosiahli realizmus literatúry 12. storočia, ale aspoň naznačili oslobodenie sa byzantskej mentality - menili sa niektoré dovtedy pomerne stále ikonické zobrazenia. V knihách klesá počet ilustrácií. Medzi významnejšie diela patrí napr. "Parmské evanjelium", "Kázania Gregora Naziánskeho", či "Evanjelium florentskej Laureantíány", či kronika Jána Skylitza.
Väčšina rukopisov z 12. storočia má nejednotnú podobu a ich umelecká hodnota má klesajúcu tendenciu. Často sa iluminácia obmedzuje len na drobné ornamentálne záhlavia, či drobné scény. To pramení aj z toho, že zatiaľ, čo v predchádzajúcom období ilustrácie z Nového zákona obohacovali najmä lekcionáre určené pre oltáre, koncom 11. storočia a na začiatku 12. storočia to už častejšie boli formátovo menšie evanjeliá, či presnejšie najmä žaltáre na osobné používanie. To viedlo k tomu, že aj cena daných diel bola menšia. V týchto dvoch typoch kníh čelná iluminovaná strana zväčša zobrazovala obraz "Deisis" s donátorom - malou postavou kľačiacou pri Kristových nohách, poprípade postavu donátora spolu s evanjelistami (multifigurálny deisis).
Významným dielom konca 11. storočia je "Parmské evanjelium" v ktorom sa prelínajú rôzne obdobia a štýly. Celostránkové iluminácie zobrazujúce výjavy z Kristovho života sú predelené a orámované bordúrami. Miniatúry sa tu riadia rovnakými pravidlami ako ikony, zároveň sa dielo snaží o zachytenie dramatickosti, čo sa vcelku darí scénam Judášovej zrady (bozku), Snímania z Kríža, či obrazu Narodenia Krista. Bohatá je výzdoba arkádových kánonových tabuliek, záhlavia i iniciály písmen. Tieto "vedľajšie" iluminácie nesú najmä rastlinné a zvieracie motívy, ktoré svojim prevedením pripomínajú orientálny dekoratívny štýl.
Významným náboženským iluminovaným dielom je "Homiliár mnícha Jakuba z Kokkinabafy" (obsahuje 6 homílií), ktorý sa zachoval v dvoch exemplároch - v Národnej knižnici v Paríži a vo Vatikáne. Dielo je datované do prvej polovice 12. storočia. Text je komentárom k apokryfnému evanjeliu a rukopis obsahuje viac ako osemdesiat obrazov. Vynaliezavosť v ikonografii je vysoko rozvinutá, o čom svedčí aj vyobrazenie Nanebovstúpenia Panny Márie v zobrazenom Chráme svätých Apoštolov. Niektoré obrazy v diele zobrazujú obrazy, aké v iných dielach nenájdeme (Jakub na brehoch Jordánu, Mária medzi chórmi vyvolených, či Kristus na Šalamúnovom lôžku). Fakt, že sa zachovali dva totožné rukopisy Homílií vedie k predpokladu, že v 12. storočí existovala v Konštantínopole dielňa, ktorá sa špecializovala na kopírovanie luxusných kníh a že ich rozšírenie sa neobmedzovalo len na elitnú vrstvu ale aj medzi širšiu (no stále majetnú) klientelu.
Zo sekulárnych diel 12. storočia možno spomenúť napr. tzv. "madridský kódex" Skylitzovej kroniky, ktorý vznikol na Sicílii. Manuskript je známy pre svojich 574 ilustrácií z byzantských dejín a preto, že ide o jedinú zachovanú iluminovanú kroniku v gréčtine.
V priebehu latinského interregna sa vyrábala iba malá skupina rukopisov, v ktorej sa miešali latinské a byzantské prvky. Jeden z nich je grécko-latinské dvojjazyčné evanjelium (dnes Národná knižnica vo Francúzsku), ktoré bolo pravdepodobne určené pre latinskú križiacku klientelu. Nebolo však dokončené.
Mozaiky.
Mozaiky boli už tradične v Byzancii obľúbeným typom umenia. Pre ich nákladnú výrobu sa však používali výnimočnejšie - najmä vďaka cisárskym alebo aristokratickým donáciám. Náboženské mozaiky zdobili najmä posvätné miesta kostolov významnejších centier ako boli Konštantínopol, či Solún, ale napríklad aj v meste Arta v Epire - Kostol Paregoritissy (Panny Márie Utešiteľky). Druhým významným centrom mozaiky boli bohaté kláštory, ktoré sa tešili podpore bohatých mecenášov - ako napríklad "Karije Džámí", Hosios Loukas, či Dafni. Mozaiky sú tu však často ťažko časovo zaraditeľné a tvoria prelom macedónskeho a komnénovského štýlu. Čisto z komnénovského obdobia sa nám dochovalo menej mozaík, čo však neznamená, že ich výroba nebola početná. 
Jediné dokonale zachované mozaiky z 12. storočia v Konštantínopole možno nájsť v Hagii Sofii. Ide o obraz cisára Jána II. s manželkou Irenou Uhorskou, ktorí stoja vedľa Bohorodičky ukazujúcej cestu (Theotokos Hodegetrii). Okrem toho sa na neďalekom stĺpe nachádza portrét cisára Alexia I., ktorý vyjadruje rovnaký realizmus a taktiež využíva chladnú úzku škálu farieb. Naopak séria Deisis na južnej tribúne má plastické prevedenie a pomerne rafinované farebné prechody. Je však pomerne ťažko zaraditeľná do konkrétneho obdobia. 
Cisárske mauzóleum ("heroín") dynastie Komnénovcov v kláštore Krista Pantokratora (dnes mešita Zeirek džámí) v Istanbule, malo byť tiež ozdobené mozaikami, ktoré však neskôr zmizli. O ich výzore sa preto dozvedáme len z písomných prameňov. 
Komnénovské mozaiky sa zachovali aj v kláštore Dafni. Hoci chronologicky patria ku komnénovskému obdobiu, nesú ešte početné klasické znaky. Typický je pre ne kontrast farieb a plasticita tvárí. Každá z mozaík tvorí kompozične uzavretý orámovaný celok sledujúci proporcie a rytmus. Veľké rozmery má zobrazenie Krista Pantokratora, menšie mozaiky zobrazujú napríklad Narodenie Panny Márie, Modlitbu Jáchyma a Anny, či Neveriaceho Tomáša a iných svätcov. 
Jednou z pozoruhodných technických inovácií komnénovského obdobia bola výroba cenných prenosných mozaikových ikon. Na týchto ikonách sa malé kamienky (mramor, lapis lazuli, farebné sklo a pozlátená a postriebrená meď) sa vtláčajú viac ako 1 – 2 mm do vosku alebo živice na drevený panel. Tieto umelecké diela boli určené pre osobné účely prevažne bohatých aristokratov. K takýmto dielam patria napr. mozaiková ikona „Premenenia“ v múzeu Louvre, či Kristova miniatúrna mozaika v Museo Nazionale vo Florencii. Miniatúra je vhodným príkladom jemnejšieho a humánnejšieho poňatia Krista, ktoré sa v byzantskom umení objavuje v 12. storočí. Mozaiky z obdobia komnénovskej renesancie nachádzame aj mimo Konštantínopola, vďaka umelcom ktorý tieto diela vytvárali aj za hranicami Byzantskej ríše. 
Sicília.
Vrchol umenia byzantskej mozaiky sa dosahuje na Sicílii v 12. storočí. Normanskí králi v Sicílskom kráľovstve plne prijali tento typ umenia a pozvali na svoje panstvo pracovať byzantských umelcov, ktorí tam čoskoro vyvinuli unikátny synkretický štýl. Spájal byzantské umenie so západoeurópskymi vplyvmi a prvkami islamského umenia. 
Najlepším príkladom je Palatínska kaplnka kráľa Rogera II., Kostol Santa Maria dell' Ammiraglio v Palerme, katedrála Premenenia Pána v Cefalù a katedrála Nanebovzatia Panny Márie v Monreale. 
Najmä Palatínska kaplnka výrazne ilustruje kombináciu západných, byzantských a orientálnych štýlov. Kaplnka je pomerne rôznorodá, najstaršie časti tvorili pôvodne byzantskí umelci, kým novšie časti ich miestni žiaci. Kupola (1142) a východná časť kostola (11431154) sú zdobené mozaikami vo vrcholnom byzantskom štýle: Kristus Pantokrator, anjeli a scény Kristovho života. Nápisy sú navyše písané v gréčtine. Naratívne scény nachádzajúce sa v lodi sa zase zaoberajú ranokresťanskými námetmi - napr. životom svätých Petra a Pavla. Pripomínajú mozaiky starej baziliky sv. Petra a Pavla v Ríme a nesú nápisy v latinke (1154 do 1166).
Interiér katedrály Premenenia Pána v Cefalù (1148) bol pokrytý byzantskými mozaikami, ktoré v polovici kupoly apsidy predstavovali Krista ako Pantokratora, Bohorodičku Orans (Prosiacu) a cherubínov na klenbe. Na stenách vidíme gréckych a latinských svätých, ako aj nápisy v gréčtine. Štýlovo nejde ale o charakteristické komnénovské umenie, čo dokazujú napríklad pretiahnuté postavy či typy tvárí s dlhými, ohnutými nosmi. Podobne bola vyzdobená aj katedrála v Messine, vysvätená v roku 1197, ale mozaiky boli niekoľkokrát značne poškodené a obnovované.
Katedrála Martorana (Santa Maria dell' Ammiraglio v Palerme) bola vyzdobená v rokoch 11431151. Pôvodne mala tiež podobný byzantský štýl ako katedrála v Cefalú. Veľká časť kostola však bola neskôr zbúraná. Opakujú sa nápisy v gréčtine a byzantské ozdobné motívy. Zachované sú mozaiky kráľa Rogera II. oblečeného v byzantskom cisárskom odeve prijímajúc od Krista korunu. Hierarchické postavenie postáv a grécka inskripcia sú typickým znakom byzantského zobrazenia. Podobne aj ďalšia mozaika predstavujúca Božiu rodičku s dieťaťom (Theotokos) so sicílskym admirálom, zakladateľom a patrónom kostola Jurajom z Antiochie.
Mozaiková výzdoba v katedrále Nanebovzatia Panny Márie (Monreale) s rozlohou 0,75 ha predstavujú najväčšiu dekoráciu tohto druhu na svete. Obrovská práca bola vykonaná v rokoch 1176 až 1186 na príkaz kráľa Viliama II. Ikonografia mozaík v presbytériu je podobná byzantskej ikonografii katedrály Premenenia Pána v Cefalù a je takmer totožná s naratívnymi scénami Palatínskej kaplnky. Ďalšia mozaika ukazuje kráľa, ktorý ponúka model katedrály Panne Márii. Mozaika už ale nedosahuje úroveň predchádzajúcich diel, chýba jej jemnosť, prejavuje sa tam schematickosť a poňatie priestorutvorných činiteľov značí nepochopenie tohto typu umenia. Ide o dielo domácich mozaikárov a nimi preferované precítenie niektorých znakov má už značne rozdielny nádych ako traičná byzantská mozaika. 
Paláce normanských kráľov boli zdobené mozaikami, ktorých motívmi boli zväčša zvieratá a krajinky. Tieto mozaiky so sekulárnymi témami majú viac orientálny, či perzský charakter. Najlepšie príklady sú Sala di Ruggero v Palazzo dei Normanni v Palerme a Sala della Fontana v letnom paláci v Zise, obe z 12. storočia. 
Benátky a Rím.
V ravensko-benátskej oblasti ešte aj v 12. storočí pretrvávala stará byzantská mozaikárska tradícia. Interiér Baziliky svätého Marka v Benátkach je význačne pokrytý zložitými mozaikami. Najstaršie mozaiky boli vytvorené byzantskými majstrami na konci 11. storočia, väčšinu mozaík však vytvorili až miestni umelci z 12. a 13. storočia. Byzantské mozaikové cítenie v Benátkach pretrváva až do prvej polovice 13. storočia. Námetovo často vychádza z rímsko-byzantského umenia. Stodesať mozaík z Baziliky svätého Marka je priamo inšpirovaných ranokresťanským iluminovaným kódexom knihy Genesis ("Codex Cottonianus") z 5. alebo 6. storočia, ktorý sa do Benátok dostal z Konštantínopolu v roku 1204. Mariánsky cyklus z obdobia okolo roku 1220 však už byzantské cítenie pre mozaiku stráca.
Ďalšie byzantské mozaiky nájdeme v Katedrále Santa Maria Assunta de Torcello z 12. storočia a v Bazilike Santi Maria a Donato de Murano, ktorá obsahovala mozaiku Krista Pantokratora v sprievode svätcov z 12. storočia v apside. Keď bol kostol v 19. storočí zbúraný, mozaiku kúpil Fridrich Viliam IV. a znova ju v roku 1840 zostavil vo Friedenskirche v Postupime. Dôležitým strediskom (mozaikárov bol aj Terst. Z Benátok sa umenie mozaiky neskôr dostalo aj do Florencie. 
Mozaiková tradícia dlhodobo existovala aj v pápežskom Ríme, v 11. storočí sa ale čiastočne pre zlé vzťahy s ortodoxným východom utlmila. V Ríme sa byzantské mozaiky znovu objavujú v 12. a 13. storočí. Miestny štýl bol však odlišný a oslobodený od prísneho kanónu východnej tradície. Dal postavám realistickejší postoj a črty. Medzi diela tohto obdobia patria najznámejšie tzv. kvetinové mozaiky v Bazilike svätého Klementa, a na fasáde Baziliky Panny Márie v Trasteverea, či v Bazilike svätého Pavla za hradbami. Vynikajúca byzantská mozaika je v apside Baziliky Panny Márie v Trasteverea (1140). Zobrazuje Krista a Máriu sediac bok po boku na nebeských trónoch. Je to prvý príklad tejto ikonografickej témy.
Ďalšie krajiny.
Byzantské umenie už od vlády macedónskej dynastie prenikalo aj na územie Kyjevskej Rusi. Byzantskí freskári a mozaikári v kyjevsko-ruských chrámoch vytvorili viacero umeleckých diel a inšpirovali k tvorbe aj viacero miestnych umelcov. Ich štýl sa následne začal vyvíjať vlastnou cestou až úplne nahradil byzantských autorov. V roku 1108 postavil v Kyjeve knieža Sviatopolk II. Kostol svätého Michala, ktorého interiér určite vyzdobili byzantský umelci. Hoci bol kostol zničený sovietskou vládou, väčšina mozaík prežila. Takisto sa zachovali niektoré fragmenty mozaiky Katedrály svätej Sofie v Novgorode z 12. storočia. Mozaiky v kostoloch v ruských krajinách a na Balkáne následne v 12. storočí prestali byť pre výzdobu kostolov vo veľkej miere používané a výzdoba bola nahradená najmä freskami. 
Vplyv byzantského umenia sa odzrkadlil aj na dielach križiackych štátov. V chrámoch postavených vo Svätej zemi a Levante preto možno vidieť viaceré mozaikové diela pochádzajúce z mozaikovej dielne v Jeruzaleme. V priebehu 12. storočia sa tak novými rekonštrukciami dokončili napr. viaceré existujúce byzantské mozaiky v Bazilike Svätého hrobu v Jeruzaleme. Len málo z nich však prežilo do dnešných čias (s výnimkou Nanebovstúpenia Krista v Latinskej kaplnke). Úplnejšie fragmenty sa naopak zostali v Bazilike Narodenia Pána. Mozaiky hlavnej lode sú usporiadané do piatich vodorovných radov, ktoré znázorňujú Kristových predkov a anjelov. V apsidách môžeme vidieť Zvestovanie, Narodenie Panny Márie, Klaňanie troch kráľov a Zosnutie presvätej Bohorodičky. Program reštaurovania výzdoby kostola bol dokončený v roku 1169 vďaka jedinečnej spolupráci byzantského cisára Manuela I. a jeruzalemského kráľa Amauryho I. Významný bol aj vplyv byzantského umenia a mozaiky v Gruzínsku a arménskych krajinách.
Sochárstvo.
Sochárstvo okrem reliéfu v Byzancii z náboženských dôvodov nikdy nepatrilo k obľúbeným a preferovaným formám umenia. Obľúbenou formou už od čias Rímskej ríše však bolo reliéfové sochárstvo zo slonoviny. Jeho zlaté obdobie sa začalo už v macedónskom období a plynule pokračovalo aj do komnénovského obdobia. Presná datácia slonovinových diel z týchto období je preto náročná. Odrážajúc obnovený záujem o klasické umenie, umelci zobrazovali postavy s prirodzenou drapériou na šatách a s kontrapostom. Neuznáva sa originalita, naopak, je zaužívaný jeden typ modelu, ktorý umelci opakovane používajú. Mnohé sochárske diela boli v neskoršom období (najmä v čase krížových výprav) privezené do Európy a dodnes sa uchovávajú v pokladniciach cirkevných inštitúcií, múzeí, ale aj v súkromných zbierkach. Vplyv umenia je badateľný v Benátkach a na Sicílii, ktorým sa byzantské umenie podarilo uspokojivo imitovať.
Úžitkové umenie.
Úžitkové umenie si v Byzancii dlhodobo zachovávalo veľkú kvalitu a obľúbenosť. Vrchol v tomto období dosiahlo byzantské zlatníctvo, ktoré sa (aj spolu so staršími exemplármi) exportovalo do celej Európy. Byzantskí kovotepci mali viaceré zákazky najmä v kultúrne blízkych Benátkach. Rozsiahle bolo používanie reliéfnej práce s filigránovými, drahokamami a malými plaketami smaltu. Vysokú kvalitu malo byzantské umenie v umení kovotepectva a liateho bronzu. Po páde Konštantínopola v roku 1204 sa do byzantského úžitkového umenia dostalo niekoľko prvkov i zo Západu.
Kovoremeselné a zlatnícke práce.
Byzantínci zdokonalili formu smaltu nazývanú priehradkový email. Zlaté pásy sa pri ňom pri vysokej teplote spájkujú ku kovovej základni tvoriacej obrys obrazu. Vybraté priestory medzi zlatými pásmi alebo drôtom sa následne vypĺňali farebným emailom ľubovoľnej farby. Byzantské emaily obvykle zobrazovali osobu, ktorá bola predmetom záujmu, často príslušníka cisárskej rodiny alebo svätca. Smalty (emaily) sú vyrobené z drahých materiálov, napr. zlata a sú preto často veľmi malé. Príležitostne sa vyrábali v medailónoch, ktoré slúžili ako šperky alebo boli umiestnené na obaly kníh, či na liturgické vybavenie ako kalich, či paténu. Niektoré tvorili súčasť kráľovských korún. Kolekcie malých smaltov sa takisto skladali tak, aby sa vytvorili väčší naratívny prejav, napr. oltár Pala d'Oro.
Smaltové dielne v Byzantskej ríši zdokonalili svoje techniky pravdepodobne pozorovaním klasických gréckych príkladov. Zlaté pásy sa smaltom pripevňovali na plochý podklad, a neskôr k základnému kusu pridávali sklenenú pastu alebo materiály podobné dnešnému vodnému sklu. Celá práca sa následne zaliala roztavenou sklenenou pastou do rámu aby sa vytvorila ochranná vrstva. Táto technika sa nazýva "champlevé" (jamkový email) a je podstatne jednoduchšia ako technika priehradkového emailu.
Väčšina dnes známych byzantských emailov pochádza z 9. do 12. storočia. Mnoho dnes známych príkladov byzantského smaltu však bolo neskôr znovu použitých v novom prostredí. Križiaci, ktorí v roku 1204 dobyli Konštantínopol so sebou vzali mnoho predmetov zdobených smaltom (emailom) do Európy. V prípadoch, kde sa nenachádzali žiadne nápisy alebo identifikovateľné osoby sa pre zaradenie diela preto musia urobiť odhady k dátumu predmetného objektu porovnaním štýlu a materiálu s podobnými objektami so známymi dátumami. Podobne ťažko identifikovateľné sú práce s byzantským sklom. Jedným zo spôsobov, ako odhadnúť pôvod diela, je preskúmanie kvality gréckeho písma. Čím presnejšia je gréčtina, tým pravdepodobnejšie je, že práca pochádza priamo z Byzantskej ríše. Benátky v pokladnici svätého Marka majú bezkonkurenčnú sériu byzantských kalichov, zdobených obalov na knihy a iných predmetov byzantskej kovovýroby. Byzantské remeselné diela možno ale nájsť aj v Kyjeve, Moskve a Petrohrade. 
Pala d'Oro.
Hlavný oltár v bazilike sv. Marka, ktorý sa skladá z viacerých častí, ktoré sa líšia dátumom a štýlom a z ktorých veľké množstvo je byzantského pôvodu. O období vzniku jednotlivých častí sa vedú spory. Najstaršie časti pochádzajú z macedónskeho obdobia, novšie najmä z obdobia vlády Komnénovcov. Oltár obsahuje 250 kusov byzantských emailov z rôznych období od 10. po 14. storočie.
V histórii diela možno identifikovať tri fázy. Prvá, dolná časť, je zložená z centrálneho obrazu Krista Pantokratora a emailového orámovania. Orámovanie zobrazuje príbeh svätého Mareka a oslavy liturgického roka. Datuje sa do obdobia vlády dóžu Ordelafa Faliera (11021118). Druhá, horná časť, zobrazuje sériu šiestich byzantských obrazcov a archanjela Michala uprostred. Bočné obrazce zobrazujú život Krista (vstup do Jeruzalema, Ukrižovania, Nanebovstúpenia, Turíce) a Zosnutie Panny Márie. Pridané boli pravdepodobne v roku 1209 a boli do Benátok privezené v rámci benátskej koristi štvrtej krížiackej výprave (1204). Časti tretej fázy oltára patria až do obdobia 14. storočia.
Keramika.
Keramika bola nenáročnou formou umenia a na rozdiel od náboženského byzantského umenia na ňu neboli kladené formálne požiadavky. Byzantská keramika sa tvorila zložitými technikami ako napr. polychrómiou (farebné scény boli maľované na bielom pozadí a boli pokryté ochranou vrstvou priehľadnej glazúry). Námety boli niekedy vyrývané a pokrývané farebnou glazúrou. Bežnými predmetmi boli taniere, misky, misky a šálky. Špeciálnym obľúbeným typom keramiky už od macedónskeho obdobia boli hlinené dlaždice s figurálnymi motívmi svätých, cisárov, či iných postáv. Niekedy viacero dlaždíc tvorilo kompozitný obraz.

</doc>
<doc id="641344" url="https://sk.wikipedia.org/wiki?curid=641344" title="Stupava (prírodná rezervácia)">
Stupava (prírodná rezervácia)

Stupava bola prírodná rezervácia ev. č. 1969 západne od mesta Hodonín v okrese Hodonín. Oblasť spravovala Agentúra ochrany prírody a krajiny ČR. Nariadením č. 5 Juhomoravského kraja z 19. mája 2016 bola s účinnosťou od 1. septembra 2016 prírodná rezervácia Stupava zrušená, rovnako ako jej vyhlasovacia dokumentácia - Nariadenie č. 6/96 Okresného úradu v Hodoníne.
V pláne starostlivosti o NPP Hodonínská Dúbrava na obdobie 2017 - 2025 sa o PR Stupava doslova píše: "Tato rezervace včetně ochranného pásma je nyní plně součástí NPP Hodonínská Dúbrava". 
Ochrana.
Dôvodom ochrany bolo územie, ktoré je charakterizované vysokou mikroekologickou rôznorodosťou stanovíšť danou striedaním rozlične mocných vrstiev piesku a ílu s rôznou vlhkosťou. Vďaka tomu tu existuje výnimočne bohatá flóra vyznačujúca sa veľkými kontrastmi vo výskyte rastlín, ktorých ekologické nároky sú veľmi rozdielne. Spoločenstvo teplomilnej dúbravy, ktoré sa tu vyskytuje, je endemické pre panónsku oblasť strednej Európy. Vysoký počet rastlinných druhov zahŕňa množstvo osobitne chránených alebo inak významných druhov, z ktorých niektoré tu majú jedinú alebo jednu z mála lokalít výskytu na Morave či v Česku. Na rastlinné spoločenstvá nadväzuje významná zložka zoologická (najmä hmyz).
Územie je na zozname mokraďových lokalít Česka nadregionálneho významu v rámci Ramsarskej konvencie a má vysokú hodnotu ako genofondová a študijná plocha.

</doc>
<doc id="641345" url="https://sk.wikipedia.org/wiki?curid=641345" title="Byzantské umenie za vlády Komnénovcov">
Byzantské umenie za vlády Komnénovcov



</doc>
<doc id="641349" url="https://sk.wikipedia.org/wiki?curid=641349" title="Rekviem D-mol">
Rekviem D-mol



</doc>
<doc id="641350" url="https://sk.wikipedia.org/wiki?curid=641350" title="Ján Malalas">
Ján Malalas



</doc>
<doc id="641351" url="https://sk.wikipedia.org/wiki?curid=641351" title="Benickovci">
Benickovci

Benickovci alebo Benickí môžu byť:

</doc>
<doc id="641352" url="https://sk.wikipedia.org/wiki?curid=641352" title="Benickí">
Benickí



</doc>
<doc id="641354" url="https://sk.wikipedia.org/wiki?curid=641354" title="Google Maps">
Google Maps



</doc>
<doc id="641358" url="https://sk.wikipedia.org/wiki?curid=641358" title="Demokrati a Vlastenci">
Demokrati a Vlastenci



</doc>
<doc id="641359" url="https://sk.wikipedia.org/wiki?curid=641359" title="Strana moderného Slovenska">
Strana moderného Slovenska



</doc>
<doc id="641360" url="https://sk.wikipedia.org/wiki?curid=641360" title="Strana moderného Slovenska – SMS">
Strana moderného Slovenska – SMS



</doc>
<doc id="641361" url="https://sk.wikipedia.org/wiki?curid=641361" title="VLASŤ">
VLASŤ

VLASŤ (predchádzajúce názvy: 28. november 201113. december 2011 DNES, 13. december 201127. september 2013 Občianska strana DNES, 27. september 201324. jún 2019 Strana občianskej ľavice, skratka SOĽ) bola mimoparlamentná politická strana pôsobiaca na Slovensku.
História.
Ako právnická osoba bola Ministerstvom vnútra Slovenskej republiky zaregistrovaná 28. novembra 2011 pod č. OVVS 3-2011/029917 a získala identifikačné číslo organizácie 42257344. V priebehu jej existencie došlo k trom zmenám stanov (13. decembra 2011, 27. septembra 2013, 24. júna 2019) a štyrom zmenám štatutárneho orgánu (8. decembra 2011, 11. júl 2012, 11. augusta 2017, 3. októbra 2019), pričom od 3. októbra 2019 v tejto funkcii pôsobí generálna manažérka strany Ing. Anna Žatková.
Na tlačovej konferencii 1. októbra 2019 bývalý minister spravodlivosti (nominant Mečiarovej Ľudovej strany – Hnutia za demokratické Slovensko) a sudca najvyššieho súdu Štefan Harabin, neúspešný kandidát v prezidentských voľbách v roku 2019, oznámil, že bude kandidovať v parlamentných voľbách v roku 2020 ako líder politickej strany Vlasť. Možná spolupráca bola so stranami ĽSNS, Slovenskou národnou stranou, Smer-SD a zrejme aj SME RODINA.
Volebné výsledky.
Strana sa nezúčastnila na parlamentných voľbách, ktoré sa konali v čase jej fungovania (NR SR 2012, 2016; EP 2019) s výnimkou volieb do Európskeho parlamentu v roku 2014. V týchto voľbách strana získala 1 311 hlasov (0,23 %) a nezískala žiaden mandát.
Jediné regionálne voľby, do ktorých sa zapojila, boli voľby do VÚC v roku 2017. Strana postavila 15 kandidátov na poslancov v Prešovskom kraji, ani jeden nebol zvolený.
Volebné preferencie.
Volebné preferencie strany v percentách podľa agentúry FOCUS:
1 prieskum vykonaný bez zaradenia strany Petra Pellegriniho
2 prieskum vykonaný so stranou Petra Pellegriniho
Volebné preferencie strany v percentách podľa agentúry AKO:
Volebné preferencie strany v percentách podľa agentúry POLIS:

</doc>
<doc id="641362" url="https://sk.wikipedia.org/wiki?curid=641362" title="DNES">
DNES



</doc>
<doc id="641363" url="https://sk.wikipedia.org/wiki?curid=641363" title="Občianska strana DNES">
Občianska strana DNES



</doc>
<doc id="641381" url="https://sk.wikipedia.org/wiki?curid=641381" title="Zastarané slová">
Zastarané slová



</doc>
<doc id="641383" url="https://sk.wikipedia.org/wiki?curid=641383" title="Smetník">
Smetník

Smetník alebo smetiak je buď všeobecne nádoba na smeti (odpadky) alebo v užšom zmysle len (kedysi výlučne kovová) nádoba na odpadky (prípadne odpad) pri budove či na ulici na prechodné uloženie odpadkov pred ich definitívnym odvozom (iná než odpadkový kôš či veľkokapacitný kontajner). Zastarané (resp. podľa niektorých názorov nesprávne) označenie smetníka v užšom zmysle je "popolnica", odborné označenie je zberná nádoba a vyskytuje sa aj označenie nádoba na odpad (ktoré ale môže mať aj úplne všeobecný význam).
Kontajner.
Veľké smetníky upravené na vyklopenie do osobitne na to uspôsobeného automobilu sa volajú aj kontajner (staršie aj: kontejner); typicky sa vyskytujú pri bytových domoch. Ako kontajner sa ale označujú aj veľkokapacitné kontajnery (=veľkoobjemové kontajnery) na odpad (t. j. obyčajne hore otvorené veľmi veľké nádoby určené spravidla na občasný zber a následný odvoz najmä rozmerného domového alebo stavebného odpadu) alebo niekedy aj niektoré špecifické typy nádob na odpad, napr. kontajner na nebezpečný odpad či bioodpad, kontajner na textil a pod.
Zvoz.
Smetiaky v slovenských mestách bývajú pravidelne vyprázdňované v rámci komunálnych služieb, spravidla mestských alebo iných súkromných subjektov pôsobiacich v regióne, najčastejšie raz až dvakrát týždenne. Vyprázdňovanie smetiakov zabezpečuje tzv. smetiarske auto. 

</doc>
<doc id="641384" url="https://sk.wikipedia.org/wiki?curid=641384" title="Silvia Sklovská">
Silvia Sklovská



</doc>
<doc id="641385" url="https://sk.wikipedia.org/wiki?curid=641385" title="Boaz Modai">
Boaz Modai

Boaz Modai (; * 23. máj 1958, Haifa) je izraelský diplomat, bývalý veľvyslanec Izraela na Slovensku.
Životopis.
Jeho otcom je Jicchak Modai, izraelský politik. Jeho matka, Michal Har'el bola druhá Miss Izrael, titul získala v roku 1951. Neskôr bola doživotná honorárna prezidentka Medzinárodnej ženskej sionistickej organizácie. Boaz Modai získal bakalársky titul z politických vied na Telavivskej univerzite.
Diplomatické pôsobenie.
Od roku 1984 pracuje v diplomacii. V rokoch 1985 až 1986 bol tútorom kadetov na Škole diplomacie na Ministerstve zahraničných vecí. V rokoch 1986 až 1987 bol asistentom zástupcu generálneho riaditeľa pre ekonomické záležitosti. Následne v rokoch 1987 až 1989 pôsobil ako druhý tajomník a konzul na veľvyslanectve Izraela v Guatemale a zároveň v júli až auguste 1988 ako chargé d’affaires na veľvyslanectve v Hondurase. Následne bol prvým tajomníkom na veľvyslanectve v Spojenom kráľovstve a na Európskej sekcii Ministerstva zahraničných vecí. V roku 1993 sa stal radcom na tlačovom oddelení Ministerstva zahraničných vecí. V rokoch 1994 až 1998 pôsobil ako radca na veľvyslanectve Izraela pri Svätej stolici v Ríme, v rokoch 1998 až 1999 tam pôsobil ako vyslanec-radca.
V rokoch 1999 až 2000 pôsobil ako vyslanec-radca, v Sekcii politického plánovania Ministerstva zahraničných vecí. V marci 2000 bol politickým koordinátorom návštevy pápeža Jána Pavla II. v Izraeli, následne pracoval v Oddelení európskych organizácií na Ministerstve zahraničných vecí. V rokoch 2001 až 2004 bol riaditeľom Oddelenia tréningov na MZV a v rokoch 2004 až 2007 vedúcim tamojšej Kancelárie pre tréning a rozvoj personálu. V období 2007 až 2009 bol splnomocnený vyslanec na MZV. Počas januára a februára 2009 bol chargé d’affaires na izraelskom veľvyslanectve v thajskom Bangkoku. V júni 2009 bol projektovým manažérom konferencie "Holocaust Era Assets".
Veľvyslanec v Írsku.
V auguste 2010 bol Boaz Modai vymenovaný za veľvyslanca Izraela v Írsku. V marci 2012 sa jeho manželka Nurit Tinari-Modai stala jeho zástupkyňou. Počas ich pôsobenia v Írsku boli kritizovaní za adoptovanie provokatívneho štýlu komunikácie na sociálnych médiách. Po návrate z Írska v rokoch 2015 až 2019 pôsobil na Oddelení Latinskej Ameriky Ministerstva zahraničných vecí.
Veľvyslanec na Slovensku.
Prezidentka Zuzana Čaputová prevzala Modaiove poverovacie listiny 16. októbra 2019.
19. januára 2022 poverovacie listiny prezidentke Zuzane Čaputovej odovzdal veľvyslanec Eitan Levon.
Ocenenia.
Počas pôsobenia na veľvyslanectve Izraela pri Svätej stolici získal v roku 1999 Pápežský rád Sv. Gregora Veľkého.

</doc>
<doc id="641394" url="https://sk.wikipedia.org/wiki?curid=641394" title="Ramiro II. (Aragónsko)">
Ramiro II. (Aragónsko)

Ramiro II., nazývaný „"Mních"“ (* 24. apríl 1086† 16. august 1157, Huesca) bol aragónsky kráľ v rokoch 11341157. Od roku 1137 fakticky vládol jeho zať Ramon Berenguer IV. Barcelonský.
Životopis.
Ramiro sa narodil ako najmladší syn aragónskeho kráľa Sancha I. a Felicie z Roucy. Pôvodne bol predurčený pre duchovnú dráhu, strávil preto podstatnú časť svojej mladosti v kláštore San Ponce de Tomeras v meste Huesca. Bol biskupom Barbastro-rodským, keď roku 1134 nastúpil po smrti staršieho bezdetného brata, Alfonza I. na opustený trón.
Počiatok vlády nebol nijako pokojný - neudržal nadvládu nad Navarrou, ktorá sa osamostatnila pod kráľom Garcíom Obnoviteľom, a musel bojovať s ďalšími dvoma uchádzačmi o trón (jedným z nich bol Alfonz VII. Kastílsky). Navyše musel potlačiť vzburu aragónskych šľachticov, ku ktorej sa viaže hrôzostrašná "Povesť o zvone z Huesky".
Podľa povesti kráľ Ramiro poslal k svojmu starému mentorovi do kláštora San Ponce de Tomeras posla s prosbou o radu ako naložiť s rebelmi. Posol bol uvedený do kláštornej záhrady, v ktorej starý mních strihal kvety ruží, ktoré sa vypínali nad ostatnými, a následne bol odoslaný späť k panovníkovi. Panovník po vypočutí poslovho rozprávania pozval poprednú šľachtu k svojmu dvoru s tým, že ich chce požiadať o pomoc s vybudovaním zvonu, ktorého hlas by bolo počuť po celom kráľovstve. Ako šľachtici prichádzali do sály, boli postupne popravovaní a ich hlavy rozvešané do kruhu symbolizujúceho zvon; hlava najvýznačnejšieho z rebelov potom prišla do stredu ako srdce zvonu. Zvesť o tomto „zvone“ sa naozaj čoskoro rozšírila do celého Ramirovho panstva a prinútila ostatných vzbúrencov k ukončeniu odporu.
Po získaní pápežského dišpenza sa Ramiro roku 1135 oženil s Agnes z Poitou a z tohto manželstva o rok neskôr vzišla jediná dcéra Petronila. Tú otec vzápätí zasnúbil s barcelonským grófom Ramonom Berenguer IV. a 13. novembra 1137 zveril novomanželovi správu kráľovstva. Ramirov zať sa tak stal faktickým vládcom personálnej únie Aragónska a Barcelony (Katalánsko) s titulom aragónskeho kniežaťa. Ramiro sa vrátil späť k cirkevnému spôsobu života, odobral sa do ústrania kláštora San Pedro el Viejo v Huesce, kde po rokoch tiež zomrel a bol pochovaný.

</doc>
<doc id="641395" url="https://sk.wikipedia.org/wiki?curid=641395" title="Kondenzátor (technika)">
Kondenzátor (technika)

Kondenzátor ("zast." zrážnik) je súčasť zariadení v ktorej dochádza ku kondenzácii t.j. zmene skupenstva z plynného na kvapalné. Kondenzátor môže byť súčasť:
Podľa účelu použitia sa líši konštrukcia jednotlivých typov kondenzátorov.
Kondenzátor parnej turbíny.
Cieľom zaradenia kondenzátora do okruhu parnej turbíny je umožniť využitie väčšieho tlakového spádu v pracovnom cykle, pretože para môže v turbíne expandovať až na tlak blízky tlaku v kondenzátore. Využitím väčšieho tlakového spádu sa pri rovnakých maximálnych teplotách pary dosiahne vyššia účinnosť zariadenia. V takýchto kondenzátoroch podstupuje zmenu skupenstva ochladzovaná látka. 
Funkcia kondenzátora.
Para je po výstupe z turbíny vedená do kondenzátora, kde v procese povrchovej kondenzácie odovzdá výparné teplo chladivu. Pri ochladzovaní sa vytvorí kondenzát, ktorý sa odsáva čerpadlom a vracia späť do kotla. Ako chladivo sa používa voda. tlak v kondenzátore sa prispôsobuje teplote dostupnej chladiacej vody. Táto môže byť pri "prietokovom chladení" (voda z rieky) 0°C až 23°C, pri "obehovom chladení" (uzavretý okruh s chladením vody vzduchom) 10°C až 40°C.
Konštrukcia kondenzátora.
Kotlový kondenzátor má tvar valca. Valec je dutý a v jeho vnútri je sústava rúrok rovnobežných s osou valca väčšinou z mosadze, ktoré sú pomocou rúrkových dien a vodných komôr v nich vytvorených prepojené tak, aby nimi mohla pretekať chladiaca kvapalina. Rúrky sú prepojené do zväzkov. Niekedy sa kondenzátor vytvorí ako tzv. delený, vtedy je možné jednu časť rúrok čistiť pri prevádzke. Chladiaca kvapalina sa vždy vedie rúrkami. Vstup je v spodnej časti výstup v hornej. Para prúdi v priestore medzi rúrkami a plášťom kondenzátora s prívodom zhora. Smerom dole odkvapkáva vytvorený kondenzát odkiaľ sa odsáva kondenzačným čerpadlom. Ku kondenzátoru je pripojená aj výveva, ktorá odsáva vzduch ktorý sa do obehu dostal netesnosťami, alebo s napájacou vodou. 
Kondenzátory chladiacich zariadení.
Cieľom týchto zariadení je odvádzať teplo z chladiva, Ktoré odoberá teplo z priestoru, pre ktoré je chladiace zariadenie navrhnuté. V takýchto kondenzátoroch podstupuje zmenu skupenstva chladivo. 
Obyčajný kondenzátor.
Pre malé chladiace výkony postačuje obyčajný rúrkový kondenzátor, ktorý odvádza teplo z chladiva priamo do vzduchu. Jeho najčastejším reprezentantom je kondenzátor na zadnej stene kompresorových chladničiek. Pre správnu činnosť chladničky je postačujúca izbová teplota okolitého vzduchu a relatívne malá vzduchová medzera medzi stenou a kondenzátorom, cca. 5 cm.
Ležatý kotlový kondenzátor.
Konštrukčne aj funkčne sa podobná na kondenzátor parnej turbíny. Namiesto vodnej pary do kondenzátora vstupujú pary chladiva a vystupuje z neho chladivo v kvapalnom skupenstve. Vyrábajú sa v rôznych veľkostiach a použiť ich je možné na miestach, kde je dostatok vody na chladenie chladiva.
Sprchový kondenzátor.
Pre podmienky s nedostatočným objemom chladiacej vody sa používa sprchový kondenzátor. Chladivo prúdi v sústave rúrok, ktoré môžu byť zvislé, alebo vodorovné. Rúrky sú umiestnené v otvorenom priestore - vo vzduchu. Nad rúrkami je umiestnený rozvod vody so zariadením, ktoré zabezpečuje jej rozstrekovanie (sprchovanie) na povrch rúrok. Teplo z chladiva sa odvádza do vody a jej odparením do okolitého vzduchu. Tieto kondenzátory sa umiestňujú do vonkajšieho prostredia, často aj na strechu (budovy, strojovne).
Odparovací kondenzátor.
Pre podmienky s veľkým nedostatkom vody je možné použiť odparovací kondenzátor. Spotreba vody je pri porovnateľnom výkone 10% spotreby kotlového kondenzátora. Chladivo prúdi rúrkami, ktoré sú chladené rozstrekovanou vodou. Celé zariadenia je uzavreté v skrini, cez ktorú sa preháňa vzduch ventilátorom.
Kondenzátory v chémii a potravinárstve.
Kondenzátor je aj súčasť chemických a potravinárskych aparatúr. Napríklad je súčasťou aparatúry na destiláciu, kde slúži na opätovné skvapalnenie varom oddelenej frakcie.

</doc>
<doc id="641397" url="https://sk.wikipedia.org/wiki?curid=641397" title="Zrážnik">
Zrážnik



</doc>
<doc id="641417" url="https://sk.wikipedia.org/wiki?curid=641417" title="Susan le Jeune d'Allegeershecque">
Susan le Jeune d'Allegeershecque

Susan Jane le Jeune d'Allegeershecque (* 29. apríl 1963) je britská diplomatka, od roku 2017 bola vysoká komisárka Spojeného kráľovstva v Kanade. Predtým bola v období 2012 až 2018 veľvyslankyňa Spojeného kráľovstva v Rakúsku.
Diplomatické pôsobenie.
V roku 2007 sa le Jeune d'Allegeershecque stala riaditeľkou pre ľudské zdroje na Ministerstve zahraničných vecí. Jej predchodcom bol Sir David Warren. Na poste slúžila do roku 2011 keď ju nahradila Menna Rawlings.
Le Jeune d'Allegeershecque bola následne od roku 2012 do roku 2016 veľvyslankyňou Spojeného kráľovstva v Rakúsku, tento post zahŕňa post stáleho zástupcu pri tamojších medzinárodných organizáciách vrátane OSN vo Viedni.
Vo februári 2017 bolo oznámené, že le Jeune d'Allegeershecque sa od augusta toho roku stane vysokou komisárkou Spojeného kráľovstva v Kanade, jej predchodcom bol Howard Drake. 25. januára 2021 britská vláda oznámila novou vysokou komisárkou bude od augusta 2021 Susannah Goshko. Goshko úrad oficiálne prevzala 7. septembra 2021.
Ocenenia.
Pri príležitosti nového roku bola v roku 2010 vymenovaná za "companion" v Ráde svätého Michaela a Georgea.

</doc>
<doc id="641445" url="https://sk.wikipedia.org/wiki?curid=641445" title="Bitka pri rieke Jarmúk">
Bitka pri rieke Jarmúk

Bitka pri rieke Jarmúk bol jeden z najvýznamnejších vojenských stretov Byzantskej ríše a moslimského Rašídského (arabského) kalifátu. Bitka sa uskutočnila v auguste roku 636 pri rieke Jarmúk v blízkosti dnešnej sýrsko-jordánsko-izraelskej hranice. Arabské rašídské vojská pod vedením Chálida ibn al-Walída zdrvujúco porazili byzantskú armádu cisára Herakleia, čo viedlo k strate Sýrie, Palestíny a následne aj Egypta, ktoré pripadli do rúk Arabov. Byzantská porážka tak vytvorila predpoklady pre šírenie islamu na dané územia.
Pozadie sporu.
Začiatok 7. storočia uvrhol Byzanciu do zložitej situácie. V roku 602 sa po smrti byzantského cisára Maurikia skončil mier s Perzskou ríšou a nový cisár Fókas bol v roku 610 zosadený Herakleiom. Ríša medzitým prišla o početné východné územia, o ktoré v nasledujúcom období zvádzala boje s Perziou. Skutočnú protiofenzívu však bola Byzancia schopná uskutočniť až v roku 622. Zdĺhavé boje vyústili do avarsko-perzského obliehania Konštantinopola (626), ktoré však skončilo porážkou dobyvateľov. V roku 627 cisár Herakleios Peržanov zdrvujúco porazil pri Ninive a ohrozený bol aj Ktésifón, perzské hlavné mesto. Situáciu v Perzii využil syn kráľa Husrava II., Kavád II., ktorý otca zvrhol a uzavrel s Byzanciou nový mier. Byzancii sa vrátili všetky jej územia, avšak krajina utrpela ťažké škody. Mocní protivníci sa v dlhoročnom boji vyčerpali a oslabili natoľko, že ich dokázal prekvapiť aj útok nečakaného protivníka, dovtedy nejednotných arabských kmeňov.
Na Arabskom polostrove sa od roku 622 začalo úspešne zmáhať nové náboženstvo islam a spolu s ním aj nové politicko-štátne usporiadanie, Arabská ríša. Do roku 630 sa moslimskému prorokovi Mohamedovi podarilo dohodami a mečom zjednotiť väčšinu arabských kmeňov a získať pod svoju kontrolu väčšinu polostrova. Po smrti proroka Mohameda v roku 632 sa jeho následníkom, prvým kalifom, stal jeho zať Abú Bakr. Proti jeho autorite síce povstali niektoré arabské kmene, avšak ich moc bola v priebehu tzv. vojen Ridda (odpadlíckych vojen) zlomená a Arabi začali svoju inváziu do Mezopotámie (dnešného Iraku). Perzská ríša oslabená dlhou vojnou s Byzanciou a vnútornými konfliktami nedokázala arabský nátlak vydržať a kalifovmu veliteľovi Chálidovi ibn al-Walídovi sa územie riek Eufratu a Tigridu podarilo pričleniť k moslimskému panstvu. Niekedy v roku 633 vyslal Abú Bakr prvé vojská do južných oblastí byzantskej Palestíny. Spočiatku šlo len o menšie nájazdy, ktorých cieľom bolo plienenie hraničných oblastí, avšak čoskoro nabrali na sile a stali sa vážnou hrozbou.
V tomto období sa do Sýrie presunul aj cisár Herakleios, ktorý chcel v zdevastovaných územiach obnoviť cisársku moc a pokiaľ možno aj obnoviť náboženskú jednotu (Byzanciu trápili spory medzi monofyzitizmom a duofyzitizmom Chalcedónskeho koncilu). Cisár Herakleios si rýchlo uvedomil, že proti nemu stojí usporiadaný protivník a nie rozdrobené kočovné kmene a vyslal na východ na pomoc tamojším posádkam menšie vojenské oddiely, ktorých úlohou bolo vytlačenie Arabov za hranice. Už v roku 634 však Arabi započali svoju inváziu do byzantskej Sýrie a dokázali Byzantskú ríšu poraziť pri Rabat-Moab. V septembri 634 padol do rúk moslimov Damask a moslimovia porazili aj oddiely z byzantskej Palestíny. Menším zdržaním bola smrť kalifa Abú Bakra, ktorého vystriedal kalif Omar. Arabská moc však už v byzantskom pohraničí bola zakorenená a v rokoch 635 až 636 vyústila v dobytí Tibérie, Baalbeku a Emesy. Už v roku 635 Byzancia uzavrela proti Arabom spojenectvo s Peržanmi, ktorí však napriek snahám nedokázali efektívne vpadnúť do Mezopotámie a obnoviť v nej svoju predchádzajúcu moc. V ťažení proti Arabom preto Byzantská ríša zostala sama.
V predvečer bitky.
Byzantské vojská zložené z početných národností boli rozdelené do piatich častí a vrchné velenie získali Theodóros Trithyrios (prezývaný aj Sakellarios podľa titulu pokladníka) a Vahan, vojenský veliteľ pravdepodobne "magister militum per Orientem". Arabské vojská boli počas ťaženia rozdelené na štyri hlavné časti. Súčasťou arabského tábora bol aj určitý počet žien, ktoré sa tiež zapojili do obrany a podľa správ údajne svojim posmechom viackrát zdvíhali morálku ustupujúcich arabských vojsk.
Hlavné vojenské akcie proti Arabom sa mali konať v okolí Emesy, ktorú Arabi dobyli. Keďže Byzancia ale stále ovládala viaceré mestá v Palestíne a jej armády boli početnejšie, arabské vojská sa pred početnejšou armádou stiahli k rieke Jarmúk, kde zaujali obrannú pozíciu. Byzantské vojská Arabov prenasledovali cez dolinu Bika a utáborili sa v blízkosti dnešného Kiswe. Pre ich obrovský počet však mali Byzantínci veľké logistické problémy, ktoré boli umocnené tým, že damaský správca Mansúr odmietol vydať proviant pre tak veľkú armádu. Boje sa neuskutočnili hneď, čo mohlo mať viacero dôvodov (prieskum, obstarávanie proviantu, či vyčkávanie na perzský útok na Mezopotámiu). Nakoniec časť byzantskej armády zaujala pozíciu medzi tokmi Vádí al-Harír a Vádí ar-Rukkád odkiaľ predtým takticky stúpili Arabi, ktorí tým získali výhodnejšie postavenie.
Bitka.
Bitka sa začala 15. august 636 duelom vybraných bojovníkov Byzantskej ríše a kalifátu (rašídsky bojovníci sa nazývali mubarizuni). Po dueloch byzantský veliteľ Vahan prikázal časti svojej pechoty aby zaútočila na moslimské oddiely a otestovala ich silu. Byzantskí vojaci však nemali dostatočné odhodlanie a skúsených arabských bojovníkov podcenili a nedokázali dostatočne zatlačiť. Boje pokračovali až do večera, keď sa obe strany stiahli.
Ďalší deň ráno (16. august) chceli Byzantínci moslimov prekvapiť skorým útokom počas toho ako sa moslimovia budú modliť ich pravidelnú modlitbu. Chálid ibn al-Walíd však svoje vojská na prípadný útok pripravil a vďaka vysunutým oddielom bolo arabské vojsko o byzantských pohyboch včas upovedomené. Útok byzantských vojsk narazil na odpor a krídelné vojská neudržali tlak, čo viedlo k tomu, že Arabi získali navrch. Vahanov plán sa nevydaril a napriek tomu, že arabské vojská tiež utrpeli škody, získali silnú morálnu vzpruhu do ďalšieho boja.
Tretí deň (17. august) bojov byzantské vojská opäť zaútočili, tentokrát však velitelia zvolili opatrnejší prístup a útočili len na relatívne odkryté miesta arabskej obrany. Arabské vojská počas dňa viackrát ustupovali a len menšie protiútoky Chálida ibn al-Walída pomohli udržať Arabom obranné pozície a na večer dokonca byzantské vojská vytlačiť do ich pôvodných pozícií.
Štvrtý deň (18. august) byzantské vojská pokračovali v nápore s podobnou taktikou, aká sa im osvedčila deň predtým a najmä byzantskí lukostrelci dokázali Arabom spôsobiť vážne škody, takže arabský kronikár Al-Vákidí vo svojom diele "Fatúh aš-Šam" ("Dobytie Sýrie") tento deň nazval Dňom stratených očí. Arabský odpor sa však prelomiť nepodarilo a na konci dňa boje opäť utíchli. 
V piaty deň (19. august) byzantský generál vyslal k Arabom ponuku na prímerie, ktorú chcel využiť na preskupenie vojsk. Chálid však ponuku rázne odmietol. Byzantskú snahu o upokojenie bojov naopak pochopil ako byzantské zaváhanie a nariadil vojskám z hlboko defenzívnej taktiky prejsť do útoku. Zozbieral všetky svojej jazdecké jednotky (asi 8000 jazdcov) a pripravil plán, ktorým chcel byzantským vojskám znemožniť ústup z bitky.
Finálne dejstvo bitky sa odohralo 20. augusta. Chálid stavil víťazstvo v bitke na jeden priamy útok jazdectva. Byzantské vojsko nebolo schopné na nečakaný útok zareagovať zvolaním svojej jazdy a arabskej kavalérii sa postavila byzantská pechota. Byzantské vojská začali ustupovať, avšak pre miestny terén (a okolité rieky/wádí) ich jedinou možnosťou bol ústup cez most v Ajn ad-Dákar, ktorý však už počas predchádzajúceho dňa obsadili arabské vojská. Niektorí vojaci zase zahynuli pri prechode cez Vádí ar-Rukkád a Vádí al-Allán. V byzantskom vojsku prevládla panika a bitka bola prehraná. Počas bitky Arabi zajali málo alebo žiadnych zajatcov. Viacero vojakov bolo zajatých v nasledujúcom prenasledovaní utekajúcich vojsk, avšak mnohým sa podarilo uniknúť. Názory na celkové straty sa líšia v závislosti od strany, ktorá bitku popisuje.
Chálid následne byzantské jednotky prenasledoval až do Damasku a po ceste obe strany zviedli ešte niekoľko menších bojov, počas ktorých zahynul aj vojenský veliteľ Vahan. Nakoniec Arabi znovu dobyli aj Damask. Cisár Herakleios nemal dostatočné vojenské ani finančné sily na porážku zareagovať a stiahol sa z Antiochie do Konštantínopola. Spolu so sebou zobral aj relikviu svätého kríža, ktorá bola pred tým za jeho vlády ukradnutá Peržanmi a znovu navrátená do Jeruzalama.
Následky.
Bitka pri Jarmúku Arabom otvorila cestu k dobytie Sýrie a Palestíny. Ešte v tom istom roku bol Arabmi znovu získaný Damask a Emesa. Jeruzalem sa Arabom bránil až do konca roka 637, keď sa patriarcha Sofronios rozhodol kapitulovať. Jeho podmienkou bolo, že sa vzdá priamo do rúk kalifa, ktorého následne priateľsky previedol po významných miestach kresťanstva v meste. 
V ďalších rokoch 639640 Arabom do rúk padla oblasť byzantskej Mezopotámie a s ňou i významné mestá ako mesta Edessa (dnešná Urfa), Amida (dnešný Diyarbakır), Dara, či Kallinikos (dnešná Rakka). Podobne ľahko do rúk moslimov do roku 642 padol aj Egypt. Východné byzantské územia sa od gréckeho jadra ríše kultúrne i nábožensky odlišovali a arabským dobyvateľom sa príliš nebránili. Kým Byzantská ríša nakoniec dokázala arabské výboje nakoniec zastaviť a následne s Arabmi zvádzala dlhé boje, odveký nepriateľ Rímskej a neskôr Východorímskej (t. j. Byzantskej) ríše. Perzská ríša, unavená z poslednej byzantsko-perzskej vojny, nedokázala moslimským kalifom odolať a v priebehu obdobia 637342 bola rozvrátená.

</doc>
<doc id="641446" url="https://sk.wikipedia.org/wiki?curid=641446" title="Bitka pri Jarmúku">
Bitka pri Jarmúku



</doc>
<doc id="641458" url="https://sk.wikipedia.org/wiki?curid=641458" title="Igor Maukš">
Igor Maukš

Igor Maukš (* 23. november 1971, Trenčín) je slovenský diplomat, v rokoch 2019-2024 veľvyslanec Slovenska v Izraeli.
Životopis.
Igor Maukš absolvoval Právnickú fakultu Univerzity Komenského. V septembri 1996 až novembri 1996 pracoval ako právnik vo firme Zornica Banko Fashion a.s.
Diplomatické pôsobenie.
Od decembra 1996 pracuje pre Ministerstvo zahraničných vecí. V novembri 1998 až novembri 2002 bol 3. tajomníkom na veľvyslanectve Slovenska v Rakúsku. V období december 2002jún 2003 pracoval na 2. teriotoriálnom oddelení MZV. V júli 2003 sa stal zástupcom kancelárie ministra zachraničných vecí. V septembri 2006 až júni 2010 bol zástupcom veľvyslanca v Rakúsku. V júli 2010 sa opäť stal zástupcom kancelárie ministra zahraničných vecí, ale už v auguste 2010 sa stal zástupcom riaditeľa Diplomatického protokolu na MZV. Nasledujúci mesiac sa stal vedúcim konzulárneho oddelenia na veľvyslanectve v Izraeli. Na tomto poste do vymenovania za zástupcu veľvyslanca v Izraeli v septembri 2012. Od septembra 2014 opäť pôsobil na Ministerstve zahraničných vecí ako vedúci odboru krajín Ázie a Pacifiku. Následne bol od marca 2015 do júla 2017 kooordinátorom kancelárie ministra. Od augusta 2017 do septembra 2018 bol politickým koordinátorom Stálej misie Slovenskej republiky pri OSN v New Yorku. Od októbra 2018 bol opäť koordinátorom kancelárie ministra.
Veľvyslanec v Izraeli.
Prezidentka Zuzana Čaputová ho do funkcie veľvyslanca v Izraeli vymenovala 28. augusta 2019. Jeho predchodcom bol v rokoch 2015 až 2019 Peter Hulényi. Vo funkcii skončil v júli 2024, keď ho vystriedala Barbara Mešťanová.

</doc>
<doc id="641463" url="https://sk.wikipedia.org/wiki?curid=641463" title="Edessa">
Edessa

Edessa môže byť:

</doc>
<doc id="641465" url="https://sk.wikipedia.org/wiki?curid=641465" title="Şanlıurfa">
Şanlıurfa

Şanlıurfa (v 20. storočí Urfa, staršie historicky aj Edessa, arab. "ar-Ruha"; kurd. "Riha"; arm. Ուռհա) je mesto v dnešnom Turecku. Mesto je správnym centrom rovnomennej provincie, ktorá na juhu susedí so Sýriou. V meste pôsobí futbalový klub Şanlıurfaspor. Populácia v meste je rôznorodá, mesto obývajú Turci, Kurdi, Arabi, Sýrčania i Arméni. Pre Arménov má mesto veľký význam preto, že práve v Edesse bolo vytvorené arménske písmo. Podnebie v meste je teplé, teploty v lete zvyčajne dosahujú úroveň 39 °C. Zimy bývajú studené a vlhké, sneženie je sporadické.
História.
Starovek.
História mesta siaha až do čias starovekej Asýrskej ríše a v tomto období viackrát menilo svojich vlastníkov. Pôvodne mesto nieslo názov "Orfa", či "Urhai" v gréckej variante. Počas vlády Seleuka I. bolo mesto premenované na Edessu podľa rovnomenného mesta v gréckej Macedónii a tento názov prevládal i v priebehu stredoveku. Okrem neho sa dočasne používal aj názov Antiochia na Kallirhoe. Po rozpade Selukovskej ríše sa mesto stalo hlavným centom arabského kráľovstva Osroéné. Kráľovstvo bolo nárazníkovým štátom medzi Perziou a Rímom. Darilo sa tu rozvoju kresťanstva. Podľa legendy v Eusebiovej kronike zo 4. storočia sa kresťanstvo v Edesse rozšírilo za vlády kráľa Agbara V. Čierneho (4050) vďaka Tadeášovi z Edessy. V neskoršom období bolo z mesta do Byzantskej ríše prinených viacero kresťanských artefaktov spojených s kráľom Abgarom - údajný list Ježiša kráľovi Abgarovi, či slávny edesský mandylion - Kristov obraz. Následne sa kresťanstvo v krajine rozšírilo najmä za vlády Agbara IX. (179212), keď a stalo favorizovaným vyznaním. Edessa sa stala významným centrom kresťanstva a sídlom biskupa, v samotnom meste sa nachádzalo okolo 12 kostolov.. Významná bola aj edesská teologická škola, ktorú v roku 363 založili imigranti z Nisibisu a v meste pôsobilo viacero sýrsky píšucich autorov, mimo iné Efrém Sýrsky, Afrahat, či Jozue Stylita. V meste vznikol aj sýrsky preklad Starého zákona zvaný Pešita, či významné dielo Diatessaron. V roku 232 sem boli z Indie prenesené pozostatky apoštola Tomáša.
Samostatnosť Osroéné bola postupne stále viac obmedzovaná, na konci 2. storočia sa stalo klientským štátom Ríma s pravdepodobne v roku 214 bolo integrované Rímskou ríšou. V roku 260 sa v blízkosti Edessy odohrala bitka medzi perzským kráľom Šápúrom I. a cisárom Valeriánom, ktorý bol v boji zajatý. Cesta z Edessy do Karrhae (Harranu) sa stala nešťastnou aj cisárovi Caracallovi, ktorý bol zavraždený. 
Byzantská éra.
Podobne ako ostatné východné oblasti i Edessa sa v priebehu 4. a 5. storočia priklonila k východným verziám kresťanstva a z toho dôvodu bola edesská teologická škola pre jej nestoriánsku orientáciu v 5. storočí uzavretá. Nová éra mesta sa začala za vlády Justiniána, ktorý mesto prestaval a premenoval na Justinianopolis. Okrem časti Justiniánových hradieb však zo starovekého mesta zostalo len málo. V roku 540 v meste vzniklo anonymné dielo "Chronicon Edessenum" (Edesská kronika). V roku 602 bolo mesto v rámci byzantsko-perzskej vojny obsadené Peržanmi, ktorí z mesta odviezli veľké množstvo cenností. Cisár Herakleios mesto v roku 628 od Peržanov znovu získal, avšak krátko na to bolo mesto po byzantskej porážke v bitke pri Jarmúku (636) v roku 639 obsadené Arabmi. Pod ich vládou mesto strácalo na význame až pokým nebolo za vlády Romana I. v roku 944 znovu dočasne obsadené generálom Jánom Kurkuom, ktorý z mesta do Konštantínopolu priniesol slávny mandylion. Byzantská vláda nad mestom sa však dlhodobo neudržala. Na krátko sa do byzantských rúk opäť dostala v roku 1032, keď bola dobytá generálom Jurajom Maniakom. Ten do Konštantínopolu priniesol ďalšiu kresťanskú relikviu – list údajne napísaný samotným Kristom adresovaný legendárnemu kráľovi Abgarovi. Byzancia Edessu však dlho udržať nedokázala a mesto v 11. storočí padlo do rúk Seldžuckým Turkom (resp. ich vazalom).
Križiacke a islamské obdobie.
Z rúk moslimov mesto vytrhli v roku 1098 križiaci prvej križiackej výpravy. Šlo o prvý križiacky štát a jeho vládcom sa stal neskorší jeruzalemský kráľ Balduin I., ktorého neskôr vystriedal Balduin II. (tiež sa neskôr stal jeruzalemským kráľom). Do rúk moslimov mesto znovu padlo v roku 1146. Táto udalosť sa stala podnetom pre vyhlásenie druhej križiackej výprave, mesto sa však kresťanom znovu získať nepodarilo.
V nasledujúcom období sa majitelia Edessy viackrát menili (Zengíovci, Ajjúbovci, Rumský sultanát, Ílchanát, Mamelukovia, Akkojunlu a Safíjovci) až pokým mesto v roku 1517 nezískali Osmanskí Turci. Spolu s osmanskou nadvládou sa v meste opätovne začal používať najstarší názov Urfa. Významným je opis mesta od Evliyu Čelabiho zo 17. storočia. V meste sa navýšila moslimská populácia a nachádzalo sa tu 22 mešít a tri madrasy. Mesto tiež bolo významným obchodným centrom na karavánovej ceste a nachádzali sa tu asi štyri stovky obchodov. Navštívili ho aj viacerí európski cestovatelia. Počet obyvateľov v 19. storočí bol okolo 50 000, z toho zaokrúhlene asi 40 800 moslimov. Koncom 19. a začiatkom 20. storočia sa počet kresťanskej (najmä arménskej) populácie v meste ešte viac znížil pre masakry z rokov 1895 a 1915. Po prvej svetovej vojne malo byť mesto podľa zmluvy zo Sévres Turecku odňaté a bolo dočasne okupované Britmi a Francúzmi. Proti čomu bojovali kemalisti. Nakoniec sa mesto podarilo udržať pre Turecko a jeho súčasťou je dodnes.
Zdroj.
 "O preklad ide v časti Pamiatky."

</doc>
<doc id="641467" url="https://sk.wikipedia.org/wiki?curid=641467" title="Kotlový kondenzátor">
Kotlový kondenzátor



</doc>
<doc id="641468" url="https://sk.wikipedia.org/wiki?curid=641468" title="Sprchový kondenzátor">
Sprchový kondenzátor



</doc>
<doc id="641469" url="https://sk.wikipedia.org/wiki?curid=641469" title="Odparovací kondenzátor">
Odparovací kondenzátor



</doc>
<doc id="641473" url="https://sk.wikipedia.org/wiki?curid=641473" title="Antiošské kniežatstvo">
Antiošské kniežatstvo



</doc>
<doc id="641474" url="https://sk.wikipedia.org/wiki?curid=641474" title="Antiošský patriarchát">
Antiošský patriarchát



</doc>
<doc id="641475" url="https://sk.wikipedia.org/wiki?curid=641475" title="Antiošská škola">
Antiošská škola



</doc>
<doc id="641476" url="https://sk.wikipedia.org/wiki?curid=641476" title="Antiochenské kniežatstvo">
Antiochenské kniežatstvo



</doc>
<doc id="641479" url="https://sk.wikipedia.org/wiki?curid=641479" title="Chladiace zariadenie">
Chladiace zariadenie

Chladiace zariadenie (v užšom zmysle) je zariadenie, ktoré prenáša teplo z prostredia s nižšou teplotou do prostredia s vyššou teplotou. Základom práce chladiacich zariadení je termodynamický chladiaci cyklus, ktorý uskutočňuje náplň zariadenia - chladivo. Pri prevádzke chladiaceho zariadenia sa spotrebúva mechanická práca, alebo iná energia. Podľa účelu použitia sa chladiace zariadenie nazýva chladiaci stroj alebo tepelné čerpadlo.
V širšom zmysle sa ako chladiace zariadenia označujú aj zariadenia určené na chladenie, ktoré však nepracujú s v termodynamickom chladiacom cykle, napríklad:
Chladiace zariadenia sa pre obchodné účely zvyknú označovať aj ako chladiaca/chladiarenská technika. 
Chladiaci stroj vs. tepelné čerpadlo.
Chladiace stroje, aj tepelné čerpadlá môžu pracovať s rovnakými chladiacimi cyklami, resp môžu byť aj rovnako skonštruované. Rozdiel v názve určuje účel, pre ktoré je dané zariadenie určené.
Cykly chladiacich zariadení.
Chladiace zariadenia, ktoré využívajú chladivo môžu pracovať v niektorom z nasledovných pracovných cyklov:
Základný princíp práce.
Bez ohľadu na typ chladiaceho cyklu, chladiace zariadenie pracuje tak, že chladivo prijíma teplo v inom stave ako ho odovzdáva. Chladiace zariadenia majú spoločné dve časti:
Ostatné časti chladiaceho zariadenia závisia od typu použitého cyklu a určujú, ako sa chladivo dostane zo stavu potrebného pre funkčnosť kondenzátora do stavu potrebného pre funkčnosť výparníka (5-6) a naopak (1-2).
Priame a nepriame chladenie.
Pri "priamom chladení" sa teplo ochladzovanej látke odoberá priamo chladivom prostredníctvom výparníka, alebo sa odvádza k výparníku vzduchom. Výhodou tohoto spôsobu je menší teplotný rozdiel a teda vyššia účinnosť chladenia. Nevýhodou je riziko znehodnotenia ochladzovanej látky chladivom pri poškodení výparníka.
Pri nepriamom chladení sa teplo ochladzovanej látke odoberá prostredníctvom teplonosnej látky, a až táto ho odovzdáva vo výparníku. ako teplonosná látka sa môže použiť voda, pri teplotách nad 0°C, alebo soľanka, pre teploty do -55°C.
Využitie chladiacich zariadení.
Chladiace zariadenia majú v súčasnosti veľké využitie v rôznych oblastiach:

</doc>
<doc id="641480" url="https://sk.wikipedia.org/wiki?curid=641480" title="Antiochijské vojvodstvo">
Antiochijské vojvodstvo



</doc>
<doc id="641481" url="https://sk.wikipedia.org/wiki?curid=641481" title="Urfa">
Urfa



</doc>
<doc id="641482" url="https://sk.wikipedia.org/wiki?curid=641482" title="Edessa (Mezopotámia)">
Edessa (Mezopotámia)



</doc>
<doc id="641485" url="https://sk.wikipedia.org/wiki?curid=641485" title="Strana Rómskej únie na Slovensku">
Strana Rómskej únie na Slovensku



</doc>
<doc id="641486" url="https://sk.wikipedia.org/wiki?curid=641486" title="UFOB">
UFOB



</doc>
<doc id="641496" url="https://sk.wikipedia.org/wiki?curid=641496" title="Svätá Katarína Alexandrijská">
Svätá Katarína Alexandrijská



</doc>
<doc id="641497" url="https://sk.wikipedia.org/wiki?curid=641497" title="Grant">
Grant

Grant môže byť:

</doc>
<doc id="641498" url="https://sk.wikipedia.org/wiki?curid=641498" title="Angiografia">
Angiografia

Angiografia je medicínska vyšetrovacia metóda, ktorej účelom je zobrazenie ciev. Tieto sú počas vyšetrenia plnené kontrastnou látkou na báze jódu pre rentgenové vyšetrenia (včítane počítačovej tomografie) a na báze gadolínia pre vyšetrenia nukleárnou magnetickou rezonanciou. Kontrastná látka sa často aplikuje do cievy katétrom, prostredníctvom ktorého sa môžu miestne aplikovať liečivá, odoberať vzorky krvi z presne lokalizovaných miest krvného obehu alebo jeho prostredníctvom vykonať liečebné výkony v rámci intervenčnej rádiológie.
Terminológia.
Podľa úsekov vyšetrovaného cievneho riečišťa sa vyšetrenia delia na artériografie - zobrazenia tepien (artérii) a flebografie - zobrazenia žíl. Vyšetrenia jednotlivých častí cievneho systému sa ďalej označujú podľa úsekov či oblastí, ktoré sú zobrazované,  tieto označenia môžu byť aj popisné.
Najčastejšie vykonávané arteriografie sú koronarografia - zobrazenie koronárnych tepien srdca, arteriografia dolných končatín, arteriografia mozgových tepien, angiografia pľúcnice, brušnej aorty a z nej odstupujúcich tepien. Flebograficky sa najčastejšie vyšetrujú žily končatín, dutá žila a portálny žilný systém.
Metodika.
Angiografia (tiež konvenčná alebo klasická angiografia).
Termín angiografia bol pôvodne vyhradený pre vyšetrenia, aké po prvý raz vykonal v roku 1927 portugalský lekár Egas Moniz a jeho metodiku vylepšil do súčasne najvyužívanejšej podoby švédsky lekár Sven Ivar Seldinger v roku 1953. Kontrastná látka sa podáva do určitého úseku tepny buď priamo cez injekčnú ihlu, alebo cez katéter, zavedený najčastejšie cez femorálnu (stehennú) tepnu a zasunutý pod kontrolou rentgenového zobrazenia (skiaskopia) na potrebné miesto (katetrizácia). Po nastrieknutí kontrastnej látky sa zhotovia série rentgenových snímok, na ktorých je zobrazený priebeh a vzhľad vnútorného povrchu tepien vrátane ich prípadných zúžení alebo uzáverov, ako aj časový priebeh plnenia. 
Klasická angiografia je základom pre výkony na cievach v rámci intervenčnej rádiológie. Katétrom, použitým na podanie kontrastnej látky sa aplikujú liečivá (napríklad fibrinolytiká), po použitom vodiči sa zavádzajú balónkové dilatátory a stenty. Najčastejšie sa vykonáva, často v spojení s intervenciou, koronárna angiografia, angiografia tepien dolných končatín, mozgová angiografia.
Digitálna subtrakčná angiografia (DSA).
Je založená na digitálnom odčítaní informácie zo snímky, zhotovenej pred podaním kontrastnej látky od obrazu po podaní kontrastnej látky (subtrakcii). V niektorých prípadoch je možné pacienta vyšetriť po podaní kontrastnej látky do žily, čo je jednoduchšie, ako podanie do tepny. V súčasnosti je stále viac nahradzovaná CT angiografiou.
CT angiografia.
Toto vyšetrenie je založené na zobrazení ciev, naplnených kontrastnou látkou, počítačovou tomografiou (CT). Vyšetrenie sa považuje za neinvazívne, kontrastná látka sa spravidla jednoducho podáva do periférnej žily pomocou dávkovača, ktorý ju aplikuje tak, aby bola prúdom krvi zanesená do vyšetrovaného úseku ciev vo chvíli snímkovania. S vývojom stále dokonalejších počítačových tomografov je možné zobrazovať stále jemnejšie cievy, takže CT angiografia postupne nahradzuje konvenčnú angiografiu a DSA. Výnimkou sú vyšetrenia, spojené s intervenciou (výkonmi, viazanými na katetrizáciu cievy). Najčastejšie sa vykonáva vyšetrenie pľúcnych tepien (CT pulmoangiografia - CTPA), aorty, srdcových tepien (koronárna CT angiografia - CTCA), obličkových a veľkých mozgových tepien. Z vyšetrení žilového systému sa vykonáva napríklad vyšetrenie portálnej žily - CT kavografia.
MR angiografia.
Zobrazenie ciev vyšetrením nukleárnou magnetickou rezonanciou sa môže vykonať aj bez aplikácie kontrastnej látky, alebo po aplikácii kontrtastnej látky. Hodí sa aj na zobrazenie anomálii stien tepien, a to aj postihnutých aterosklerózou s kalcifikáciami (zvápenatením), ktoré zhoršuje rentgenové aj CT zobrazenie. Poskytuje aj možnosť 3D spracovania obrazu. Výhodou je menšie riziko alergie na kontrastnú látku a neprítomnosť záťaže ionizujúcim žiarením, nevýhodou všeobecné obmedzenia vyšetrenia nukleárnou magnetickou rezonanciou.
Kontrastné látky.
Pre angiografie s zobrazením pomocou rentgenového žiarenia sa používajú kontrastné látky na báze jódu s vyšším potenciálom k alergickým reakciám, vylučované obličkami, ktoré môžu poškodiť.
Pre MR angiografiu sa používajú kontrastné látky na báze gadolínia, ktoré sú menej rizikové.
Angiografia v intervenčnej rádiológii.
Konvenčná angiografia je základom pre výkony cievnej intervenčnej rádiológie, ktorými sa riešia uzávery a zúženia ciev, ich aneuryzmy (vydutiny) a iné malformácie, prípadne nádory. Zakladá sa na nej aj intervenčná kardiológia - podľa rentgenového zobrazenia je možné vykonávať niektoré operácie chlopní a srdcových chýb.
Komplikácie.
Najčastejšie komplikácie angiografických vyšetrení sú krvné výrony v mieste zavedenia katétrov do veľkých ciev, najmä do femorálnej tepny a alergické reakcie. Zriedkavo sa vyskytujú embolizácie trombov alebo aterosklerotických plátov, prípadne krvácania.

</doc>
<doc id="641499" url="https://sk.wikipedia.org/wiki?curid=641499" title="Izabela Francúzska (1242)">
Izabela Francúzska (1242)

Izabela Francúzska (, * 18. marec 1242† 27. apríl 1271, Hyères) bola navarrská kráľovná (manželka) a grófka zo Champagne. Bola horlivou kresťankou a zúčastnila sa dokonca ôsmej križiackej výpravy.
Život.
Izabela sa narodila v marci 1242 ako druhá dcéra francúzskeho kráľa Ľudovíta IX. a Margaréty Provensálskej, dcéry provensálskeho grófa Ramona Berengera V. V roku 1254 ako dvanásťročná svojou nábožnosťou (uvažovala o vstupe do kláštora) zaujala navarrského princa Theobalda II. 6. apríla 1255 ich v Melune oddal františkán Odo Rigaud a po svadbe Theobald trávil nejaký čas na parížskom dvore. Kráľ Ľudovít IX. sa k nemu správal ako k synovi.
Roku 1256 sa Theobald ujal dedičstva po otcovi. Aj po prevzatí Navarry a Champagne úzko spolupracoval so svojim svokrom a stal sa jeho dôverným priateľom. Ľudovít bol pre neho vzorom. Izabela sa na verejných veciach vôbec nepodieľala, jej čas bol úplne vyplnený záujmom o náboženský život, dni trávila so svojím spovedníkom a tajným umŕtvovaním tela.
V júli 1270 sa bezdetní manželia pripojili k tuniskej krížovej výprave, čo sa im stalo osudným. Výpravu postihla katastrofa, na území Tunisu pri čakaní na posily zomrel na úplavicu Ján Tristan, pár dní po ňom aj samotný kráľ Ľudovít. Pri plavbe do Trapani zastihla vracajúcu sa flotilu víchrica a výprava stratila štyridsať vojnových lodí. Vydesení cestovatelia sa rozhodli radšej pre cestu po súši. Do vlasti sa ich napriek tomu vrátilo len pár. Theobald zomrel v decembri 1270 na bližšie neurčenú epidémiu. V apríli 1271 na území provensálskeho grófstva zomrela aj Izabela. Pohrebný sprievod tak činil veľkú časť kráľovskej rodiny. Theobaldove srdce bolo uložené u jakobínov v Proviens, Izabeline u cisterciánov v Clairvaux a telá oboch manželov vo františkánskom kláštore v Provins. dedičom Navarrského kráľovstva sa stal Theobaldov mladší brat Henrich I.

</doc>
<doc id="641501" url="https://sk.wikipedia.org/wiki?curid=641501" title="Koronarografia">
Koronarografia

Koronarografia (tiež  koronárna angiografia) je vyšetrenie vencových (koronárnych) tepien srdca zobrazením po naplnení röntgenovou kontrastnou látkou. Vykonáva sa najmä pri podozrení na ich zúženie alebo uzatvorenie následkom aterosklerózy, alebo urgentne pri infarkte myokardu. V prípade takéhoto nálezu je spravidla spojená s liečebným výkonom - perkutánnou koronárnou intervenciou, alebo zaznamenaný nález slúži ako podklad pre naplánovanie ďalšej liečby, napríklad kardiochirurgického výkonu - aortokoronárneho premostenia.
Vlastná koronarografia vznikla v 60. rokoch 20. storočia. Vyšetrenie vykonáva lekár- špecialista na invazívnu kardiológiu na angiografickom pracovisku. Začína zavedením špeciálneho katétra do koronárnej tepny, cez ktorý je injikovaná kontrastná látka, ktorou sa zviditeľní určitá časť koronárneho riečišťa. Nález sa zobrazuje na rentgenovom monitore a zaznamenáva, v minulosti na rentgenové snímky, v súčasnosti na elektronické média, ktoré umožňujú jeho neskoršie detailné posúdenie. 
Vyšetrovaný musí po absolvovaní koronarografického vyšetrenia prísne dodržiavať minimálne osemhodinový úplný kľud na lôžku, môže vykonávať len minimálne pohyby. 
Analogický postup sa používal pri katetrizačnom vyšetrení srdca, pri ktorom sa kontrastnou látkou zobrazujú jednotlivé oddiely srdca a aorta s možnosťou merania ďalších veličín, napríklad tlakov a odberom vzoriek krvi. Toto vyšetrenie je v súčasnosti takmer úplne nahradené inými vyšetreniami.
Alternatívou ku koronarografickému vyšetreniu je koronárna CT angiografia -  CTCA. Je to neinvazívne vyšetrenie , ale neumožňuje okamžité ošetrenie prípadného chorobného nálezu. Preto sa skôr používa ako plánované vyšetrenie u pacientov, u ktorých sa nepredpokladá potreba terapeutického výkonu na koronárnych tepnách.

</doc>
<doc id="641506" url="https://sk.wikipedia.org/wiki?curid=641506" title="2020 na Slovensku">
2020 na Slovensku

Tento článok obsahuje výpis významných udalostí v roku 2020 na Slovensku.

</doc>
<doc id="641509" url="https://sk.wikipedia.org/wiki?curid=641509" title="Strnádka roľná">
Strnádka roľná

Strnádka roľná alebo strnádka poľná (lat. "Emberiza rustica") je druh spevavca z čeľade strnádkovité. Hniezdi v palearktíde. Na Slovensku je to veľmi vzácny nehniezdiaci spevavec.
Podľa Medzinárodnej únie na ochranu prírody a prírodných zdrojov strnádka roľná patrí medzi zraniteľné druhy, trend celkovej populácie je klesajúci, stavy v Európe poklesli za obdobie troch generácií o 3049 %.
Výskyt a stav na Slovensku.
Prvý doložený výskyt, potvrdený fotografiou, pochádza z 1. októbra 2019 z Chráneného vtáčieho územia Ondavská rovina. V minulosti boli trikrát pozorované v období migrácie, ani jeden z týchto záznamov nebol akceptovaný faunistickou komisiou, prípadne nebol vôbec komisii zaslaný alebo sa nezachoval iný dôkaz.

</doc>
<doc id="641510" url="https://sk.wikipedia.org/wiki?curid=641510" title="Emberiza rustica">
Emberiza rustica



</doc>
<doc id="641511" url="https://sk.wikipedia.org/wiki?curid=641511" title="Strnádka poľná">
Strnádka poľná



</doc>
<doc id="641519" url="https://sk.wikipedia.org/wiki?curid=641519" title="Tripoliské grófstvo">
Tripoliské grófstvo

Tripoliské grófstvo alebo (grófstvo) Tripolis bol najmladší križiacky štát prvej križiackej výpravy na území Levantu (dnešného Libanonu a Sýrie) existujúci v rokoch 1102 až 1289. Prímorský štát bol dedičnou monarchiou, hlavným centrom vznikajúceho štátu bola Tortosa (dnešný Tartús), po dobytí Tripolisu v roku 1109 vznikla centrálna správa v ňom. De iure bol prvým grófom Bernard z Toulouse, syn križiackeho veliteľa Raimonda IV. z Toulouse. Grófstvo zaniklo 27. apríla v roku 1289 po páde Tripolisu
Historický vývoj.
18. novembra 1095 zvolal pápež Urban II. koncil do francúzskeho Clermontu, kde entuziastickým prejavom zvolal prvú križiacku výpravu. Výzva vyvolala obrovskú odozvu ako medzi šľachticmi, tak i medzi pospolitým ľudom. Kým tzv. ľudovej výprave sa uspieť nepodarilo, armáda šľachticov postupne v rokoch 1096 až 1097 prešli územím Byzantskej ríše až Sýrie. V roku 1098 Balduin z Boulogne získal Edessu a vytvoril prvý križiacky štát Edesské grófstvo. 20. októbra 1097 obľahli križiaci sýrsku Antiochiu, po ktorej dobytí sa Norman Bohemund z Tarentu stal antiochijským kniežaťom. Zvyšní križiaci pokračovali ďalej na juh, kde vznikli ďalšie dva križiacke štáty v roku 1099 Jeruzalemské kráľovstvo a nakoniec aj Tripoliské grófstvo.
Formovanie Tripoliského grófstva sa začalo v roku 1102. Po tom, čo Raimond IV. z Toulouse neuspel v mocenskom boji s Bohemundom z Tarentu a nestal sa antiochijským kniežaťom, začal bojovať s tripoliským emirom Banu Ammarom, ktorý bol spojencom Fátimovského Egypta. Prvým centrom novovznikajúceho panstva sa stalo mesto Tortosa. V roku 1105 Raimond zomrel a jeho dedičom sa stal neplnoletý syn Alfonz, za ktorého ako regent vládol jeho bratranec Viliam Jordan. Viliamovi sa 12. júla 1109 po dlhoročnom obliehaní podarilo dobyť Tripolis, avšak vládnuť v ňom už nemohol. Medzitým do Levantu totiž pricestoval Raimondov nemanželský syn Bernard, ktorý dovtedy ako regent vládol v Toulouse. Jeruzalemský kráľ Balduin, ktorému Tripolis podliehal rozhodol, že Tripolis pripadne Bernardovi a Viliam bude jeho vazalom. Alfonz žil Francúzsku a do Levantu sa vrátil počas druhej križiackej výpravy, keď bol pravdepodobne popravený. Po jeho smrti sa Bernard stal vládcom celého územia Tripoliského grófstva. 
Tripoliská politika a dejiny boli úzko previazané s dejinami Jeruzalemského kráľovstva, ktorého vazalom križiacky štát bol. Narozdiel od Antiochijského kniežatstva mal Tripolis pomerne priateľské vzťahy s Byzanciou, sám cisár Alexios I. rozkázal cyperskému stratégovi aby Raimondovi pomohol pri výstavbe pevnosti. Samotné grófstvo Tripolis sa ďalej členilo. Asi polovica krajiny sa skladala z menších panstiev. Od roku 1142 na jeho území pôsobil aj Rád johanitov, ktorý nezávisle spravoval hrad Krak des Chevaliers.
Gróf Raimond III. sa vďaka príbuzenským vzťahom s jeruzalemským kráľom Balduinom stal aj galilejským kniežaľom a dvakrát bol jeruzalemským regentom (1174 – 1177 za Balduina IV. a 1185 – 1186 za Balduina V. Následne bol Raimund z Jeruzalema vypudený frakciou túžiacou po nových bojoch s moslimami. Hoci sa Raimond snažil vyjednať mier s ajjúbovským sultánom Saladinom, paradoxne to bolo prepadnutie jeho panstva v Tiberias, ktoré spôsobilo príchod európskych posíl do Levantu. Križiaci sa následne aj napriek Raimondovým varovaniam so Saladinom stretli a utŕžili zásadnú porážku pri Hattíne 4. júla 1187. 
Vlády v Tripolise sa po smrti Raimonda III. stal druhý syn antiochijského kniežaťa Bohemunda III. - Bohemund IV. Po smrti Bohemunda III. Antiochijského v roku 1201 vytvoril Tripolis s Antiochiou personálnu úniu, ktorá s výnimkou rokov 1216 – 1219 trvala až do pádu Antiochie v roku 1268.
V roku 1287 zomrel Bohemund VII. a panovníčkou v Tripolise sa stala jeho sestra Lucia. Tá sa musela potýkať s tripoliskými mešťanmi a príslušníkmi stredomorských obchodných republík (najmä Janovčanmi a Benátčanmi), ktorí v meste získali veľký vplyv. Spor s Janovčanmi sa síce podarilo urovnať, avšak tým grófka naopak pobúrila Benátčanov. Protivníkom Tripoliského grófstva v tomto období bol najmä Mamlúcky sultanát, ktorý sa mesto pokúsil obsadiť už krátko po tom, čo padla Antiochia (v roku 1271). Tripoliský starosta benátskeho pôvodu, Bartolomeo Embriaco, preto následne požiadal o pomoc mamluckého sultána Kalávúna, ktorý mesto v roku 1289 obľahol a dobyl, čím grófstvo de facto zaniklo. Posledný z križiackych štátov - Jeruzalemské kráľovstvo Tripoliské grófstvo prežilo iba o dva roky (1291).
Zoznam tripoliských vládcov.
Vládcovia vznikajúceho štátu (vládli z Tortosy)
Zoznam tripoliských grófov (vládli z Tripolisu)
Titulárni tripoliskí grófi (v exile)
Zdroj.
"O preklad ide v poslednej časti dejín." 

</doc>
<doc id="641520" url="https://sk.wikipedia.org/wiki?curid=641520" title="Srbsko (1941 – 1944)">
Srbsko (1941 – 1944)

 
Srbsko bolo po nemeckej invázii a demontáži Juhoslávie v apríli 1941 pod nemeckou vojenskou správou (nem. "Militärverwaltung in Serbien"), ktorá tu zriadila kolaboračné civilné vlády. Najprv krátko trvajúcu komisársku vládu v čele s Milanom Aćimovičom a následne tzv. vládu národnej spásy pod Milanom Nedičom, ktorá zostala pri moci do oslobodenia v roku 1944.
Územný rozsah okupovaného Srbska zahrňoval väčšinu dnešného Stredného Srbska, severnú časť Kosova a Banát, ktorý bol autonómnou oblasťou spravovaný nemeckou menšinu. Sriem okupoval Chorvátsky štát, Báčku anektovalo Maďarsko, juhovýchodné Srbsko okupovalo a anektovalo Bulharsko a juhozápadnú časť Srbska okupovalo Taliansko, ktoré toto územie pripojilo k svojim protektorátom Albánska a Čiernej Hory.
V krajine sa po odchode väčšiny nacistických vojsk rozhorela partizánska vojna. V Srbsku operovali dve partizánske organizácie. Tzv. Četnici (pomenovaní podľa srbských bojovníkom proti Tureckej nadvláde) vedením plukovníka Dragoljuba Mihajlovića boli monarchistické hnutie, ktoré malo spočiatku podporu britskej Special Operations Executive (SOE). Táto organizácia sa však postupne odklonila od boja proti okupantom a bojovala viac proti konkurenčným partizánom. Druhým hnutím odporu boli partizáni, ktorí predstavovali komunisitické oddiely vedené Josipom Broz Titom. Partizáni postupne získali veľkú podporu obyvateľstva a najmä v priebehu roku 1943 viedli s Nemcami a Talianmi brutálnu partizánsku vojnu.
20. októbra 1944 oslobodili sovietske a partizánske vojská Belehrad. 7. marca 1945 Titova dočasná vláda vyhlásila Juhoslovanskú federatívnu ľudovú republiku.

</doc>
<doc id="641521" url="https://sk.wikipedia.org/wiki?curid=641521" title="Sophie Wilmèsová">
Sophie Wilmèsová

Sophie Wilmèsová ( Sophie Wilmès [wilmɛːs]; * 15. január 1975, Ixelles, Belgicko) je belgická politička, v súčasnosti ministerka zahraničných vecí, európskych záležitostí a obchodu Belgicka. V rokoch 20192020 zastávala úrad predsedníčky vlády Belgicka. Bola prvou ženskou predsedníčkou vlády a prvou predsedníčkou vlády so židovskými koreňmi vo svojej krajine.
Životopis.
Wilmèsová sa narodila v obci Ixelles, ktorá je jednou z 19 častí Bruselského regiónu. Otec Wilmèsovej bol učiteľom na Katolíckej univerzite v Leuvene. Jej mama je aškenázska Židovka, ktorej mnohí predkovia zomreli počas holokaustu. Vyrastala v meste Grez-Doiceau vo Valónsku a študovala na univerzite v Bruseli. Má diplomy z aplikovanej komunikácie a finančného manažmentu (z frankofónnej Univerzity Saint-Louis v Bruseli). Pracovala ako hospodárska a finančná poradkyňa v právnej firme.
Osobný život.
Wilmèsová je vydatá za Austrálčana Christophera Stonea, majú spolu štyri deti (Jonathan, Victoria, Charlotte a Elizabeth).
Politická kariéra.
V roku 2000 sa stala radnou v obci Uccle. V rokoch 2007-2014 bola Wilmèsová členkou mestskej rady v meste Sint-Genesius-Rode zodpovednou za financie, rozpočet, frankofónne školstvo, komunikáciu a miestny obchod. V rokoch 2014-2015 bola oblastnou radnou provincie Flámske Brabantsko. V roku 2014 bola zvolená do Snemovne reprezentantov. 
V septembri 2015 oznámil minister rozpočtu Belgicka Hervé Jamar, že odstúpi z postu, aby sa stal guvernérom provincie Lutyšsko. Sophie Wilmèsová bola vybratá od 1. októbra 2015 ako jeho následníčka ako ministerka rozpočtu v prvej vláde Charlesa Michela. V decembri 2018 sa stala ministerkou pre rozpočet, civilnú službu, národnú lotériu a vedeckú politiku v druhej Michelovej vláde. 27. októbra sa stala po Michelovi premiérkou Belgicka. Wilmesová však nemá podporu v parlamente, v súčasnosti vedie iba úradnícku vládu, ktorá má vládnuť dovtedy, kým sa strany dohodnú na zostavení vládnej koalície, čo sa im nedarí už od parlamentných volieb v máji 2019. Po dosiahnutí širokej koaličnej dohody (flámski a valónski socialisti, flámski a valónski liberáli, flámski a valónski zelení a flámski kresťanskí demokrati) medzi belgickými stranami Wilmesovej vláda podala demisiu a 1. októbra 2020 bola vymenovaná nová vláda na čele s Alexandrom de Croom z flámskej strany OpenVLD. Wilmesová sa v novej vláde stala podpredsedníčkou vlády. Zároveň bola vymenovaná do funkcie ministerky zahraničných vecí Belgicka, čo je tradičný post v Belgicku pre bývalých premiérov.

</doc>
<doc id="641522" url="https://sk.wikipedia.org/wiki?curid=641522" title="Sophie Wilmès">
Sophie Wilmès



</doc>
<doc id="641535" url="https://sk.wikipedia.org/wiki?curid=641535" title="Izabela Francúzska">
Izabela Francúzska

Izabela Francúzska môže byť:

</doc>
<doc id="641540" url="https://sk.wikipedia.org/wiki?curid=641540" title="Severoatlantická rada">
Severoatlantická rada

Severoatlantická rada je hlavný politický rozhodovací orgán Severoatlantickej aliancie so sídlom v Bruseli. V Severoatlantickej aliancii má najväčšiu autoritu a dozerá na politické a vojenské procesy ktoré majú súvis s bezpečnostnými otázkami celej aliancie. Je miestom, kde sa stretávajú a diskutujú všetci predstavitelia členských krajín a preberajú politické a operatívne otázky ktoré si vyžadujú kolektívne rozhodnutia. Stretnutia sú tiež príležitosťou na diskusiu členov kde sa preberajú témy ktoré ovplyvňujú mier a bezpečnosť. 
História a zásady fungovania.
Rada bola zriadená v roku 1949 článkom 9 Severoatlantickej zmluvy a je jediným orgánom ktorý má právomoc zriaďovať ďalšie subjekty. Predsedom rady je generálny tajomník ktorým je v súčasnosti Jens Stoltenberg. 
Zasadnutia rady sa zaoberajú všetkými aspektami činnosti organizácie a na základe diskutovaných bodov prijímajú rozhodnutia. Podriadené výbory pripravujú na žiadosť rady správy a odporúčania ktoré sú predmetom diskusie. 
Podľa článku 4 Washingtonskej zmluvy môže radu zvolať generálny tajomník alebo hociktorí zo zástupcov členského štátu : "Strany budú vždy spoločne konzultovať, keď je podľa ich názoru ohrozená územná celistvosť, politická nezávislosť alebo bezpečnosť hociktorej zo strán." 
Prijaté rozhodnutia musia byť prijaté jednomyselne spoločnou dohodou a každý členský štát má rovnaké právo prezentovať svoje názory. Výsledné rozhodnutia sú založené na konsenze. 
Severoatlantická rada sa stretáva na viacerých úrovniach. Stretnutia prebiehajú na úrovni stálych predstaviteľov (alebo veľvyslancov) každý týždeň, na úrovni ministrov zahraničných vecí dva krát ročne, ministrov obrany tri krát ročne a na úrovni prezidentov a premiérov príležitostne. Rozhodnutia majú na každej úrovni rovnaké postavenie a platnosť. 
Rade predsedá generálny tajomník, v prípade jeho neprítomnosti zástupca generálneho tajomníka. 
Zástupcovia sedia pri stole podľa národnosti v poradí podľa anglickej abecedy a toto pravidlo platí v celej štruktúre výborov NATO. Každý z členov má úplnú suverenitu a zodpovednosť za svoje rozhodnutia. 
Na rokovaní prezentujú zástupcovia stanoviská a politické rozhodnutia svojej krajiny a tiež informujú o názore, vývoji a dianí na rade svoje vnútroštátne subjekty. 
Dôležitou úlohou rady je tiež jej verejný profil, prostredníctvom vyhlásení a komuniké vysvetľuje politiku a rozhodnutia aliancie. Zverejneniu dokumentov zvyčajne predchádzajú ministerské a samitové stretnutia.
Rada má tiež rôzne špecializované pracovné skupiny a výbory, napríklad výbor pre politiku a partnerstvo, ktoré sa v závislosti od témy podielajú na príprave zasadnutí Rady a následných opatreniach k rozhodnutiam Rady. Veľmi dôležitá je tiež skupina pre jadrové plánovanie ktorá má s Radou severoatlantickej aliancie porovnateľnú právomoc pre záležitosti v rámci jej špeciálnej oblasti pôsobenia ktorou je Jadrová politika, postupy plánovania a konzultácie. 
Celý medzinárodný štáb v ústredí NATO sa priamo alebo nepriamo podieľa na spolupráci, podpore a pomoci Rade čím pomáha zabezpečiť vykonanie rozhodnutí Rady.

</doc>
<doc id="641544" url="https://sk.wikipedia.org/wiki?curid=641544" title="Koalícia občanov Slovenska">
Koalícia občanov Slovenska



</doc>
<doc id="641545" url="https://sk.wikipedia.org/wiki?curid=641545" title="Hnutie O2H">
Hnutie O2H



</doc>
<doc id="641546" url="https://sk.wikipedia.org/wiki?curid=641546" title="Odvaha – Veľká národná a proruská koalícia">
Odvaha – Veľká národná a proruská koalícia



</doc>
<doc id="641547" url="https://sk.wikipedia.org/wiki?curid=641547" title="OBČIANSKI KANDIDÁTI">
OBČIANSKI KANDIDÁTI



</doc>
<doc id="641548" url="https://sk.wikipedia.org/wiki?curid=641548" title="Únia – Strana pre Slovensko">
Únia – Strana pre Slovensko



</doc>
<doc id="641549" url="https://sk.wikipedia.org/wiki?curid=641549" title="LEPŠIA ŠTVRŤ">
LEPŠIA ŠTVRŤ



</doc>
<doc id="641551" url="https://sk.wikipedia.org/wiki?curid=641551" title="Strana občianskej ľavice">
Strana občianskej ľavice



</doc>
<doc id="641553" url="https://sk.wikipedia.org/wiki?curid=641553" title="Mašiko ostrovný">
Mašiko ostrovný

Mašiko ostrovný ("Carpodacus ferreorostris") je vyhynutý spevavý vták z čeľade pinkovité ("Fringillidae"). Druh opísal írsky zoológ Nicholas Aylward Vigors ako "Coccothraustes ferreorostris". Súčasná systematika (del Hoyo &amp; Collar 2016) druh radí do rodu "Carpodacus". Staršia systematika (Brooks 2000; Sibley and Monroe 1990, 1993) druh radila do monotypického rodu Chaunoproctus (slovensky: mašiko).
Mašiko ostrovný bol väčším druhom pinkovitého vtáka, meral asi 18 cm a mal masívny čierny zobák. Sfarbenie bolo u samcov na chrbte olivovo hnedé s tmavšími hnedými pruhmi. Čelo, tváre, predná časť krku a hrudníka boli červenooranžové až šarlátové. Sfarbenie nižšie prechádzalo do svetlých odtieňov. Čelo u samíc bolo žlté. Končatiny boli u oboch pohlaví žltohnedej farby.
Jediné exempláre mašika ostrovného boli získané na ostrove Čičidžima, čo je najväčší ostrov v japonskom súostroví Boninské ostrovy. Prvé exempláre získala posádka lode HMS "Blossom" v roku 1827, o rok neskôr získal ďalšie vzorky nemecký ornitológ a cestovateľ Heinrich von Kittlitz. Von Kittlitz tiež ako jediný čiastočne opísal správanie a biológiu vtáka vo voľnej prírode. Podľa Kittlitza išlo o vzácneho vtáka, ktorý žil samostatne alebo vo dvojiciach. Veľké množstvo času trávil na zemi, len málokedy sa pohyboval vysoko v korunách stromov. Zvukový prejav tvorilo jemné čisté vysoké pískanie, niekedy kratšie, niekedy dlhšie, niekedy jednotlivo, niekedy opakovane. Mašiko ostrovný sa živil drobným ovocím a bobuľami. V roku 1854 Čičidžimu navštívil americký vedec William Stimpson a mašika nenašiel, do tej doby asi druh na ostrove vyhynul. Ostrov bol od 30. rokov 19. storočia využívaný veľrybári a súčasne došlo k introdukcii nepôvodných druhov. Stimpson na ostrove pozoroval kozy, ovce, psy, mačky a potkany. Vplyv týchto živočíchov na pôvodný ekosystém spoločne s odlesňovaním viedol k vyhynutiu tohto druhu. Podľa neoverených správ mohol druh prežívať až do 80. rokov 19. storočia na blízkom ostrove Hahadžima, no neboli predložené žiadne presvedčujúce dôkazy. Exempláre sú v múzeách v Berlíne, New Yorku, Frankfurtu nad Mohanom, Leidenu, Petrohrade, Tokiu a Tringu.

</doc>
<doc id="641554" url="https://sk.wikipedia.org/wiki?curid=641554" title="Srbské kráľovstvo (rozlišovacia stránka)">
Srbské kráľovstvo (rozlišovacia stránka)

Srbské kráľovstvo môže byť:

</doc>
<doc id="641555" url="https://sk.wikipedia.org/wiki?curid=641555" title="Cyperské kráľovstvo">
Cyperské kráľovstvo

Cyperská kráľovstvo (fr. "Royaume de Chypre", gr. "Βασίλειο της Κύπρου") bol križiacky feudálny štátny útvar rozprestierajúci sa na rovnomennom ostrove v Stredozemnom mori v rokoch 1191 až 1489. Štát vznikol počas tretej križiackej výprave na území, ktoré pred tým "de iure" podliehalo Byzantskej ríši, a "de facto" vzbúrenému správcovi Cypru Izákovi Komnénovi. V roku 1191 ostrov dobyl anglický kráľ Richard I. Levie srdce a ostrov predal templárom, od ktorých ostrov kúpil bývalý jeruzalemský kráľ Guy z Lusignanu, ktorý sa stal prvým cyperským kráľom. Rod Lusignanovcov ostrovu následne vládol až do roku 1474, keď zomrel kráľ Jakub III. Ostrov následne kúpou od kráľovnej Kataríny Cornaro v roku 1489 získala Benátska republika.
História.
V roku 1185 na Cyprus z arménskeho väzenia pricestoval Izák Komnénos, pravnuk byzantského cisára Jána II. Na Cypre sa Izák s falošnými dokladmi predstavil ako nový guvernér menovaný cisárom a s pomocou armády sa zmocnil moci, čím sa stal de facto nezávislým vládcom. Izákova vláda trvala až do roku 1191, keď ostrov dobyl anglický kráľ Richard I. na svojej ceste do Svätej zeme. Dobytím Cypru križiakmi malo za následok príchod latinského vplyvu do oblasti. Richard ostrov nevrátil pod moc Byzantskej ríše, ale predal za 100 000 bezantov templárskemu rádu. Templárska vláda nad ostrovom však bola pomerne nešťastná a po povstaní Cyperčanov na Veľkú noc v roku 1192, sa rád sa nakoniec z ostrova stiahol, a požiadal Richarda I. o anuláciu kúpy. Richard preto po neúspechu tretej križiackej výpravy vládu na ostrove prenechal bývalému jeruzalemskému kráľovi Guyovi z Lusignanu, ktorý sa tým stal prvým cyperským kráľom. V roku 1194, po Guyovej smrti sa kráľom stal jeho brat Amaury, ktorý korunu získal od rímsko-nemeckého cisára Henricha VI. Amaury pokračoval v rozvoji feudálnej štruktúry kráľovstva a udelil na ostrove panstvá viacerým latinským rytierom. Začala sa výstavba nových hradov západného typu a rozvinula sa katolícka cirkevná hierarchia na čele s biskupom v Nikózii, ktorá sa stala hlavným mestom. v roku 1197 bol Amaury zvolený aj za jeruzalemského kráľa. Po Amauryho smrti únia kráľovstiev skončila a moc v kráľovstvách získal rod Ibelinovcov, ktorého členovia vládli ako regenti neplnoletých panovníkov.
Až do piatej križiackej výpravy žilo kráľovstvo s moslimskými krajinami v mieri. Cyperčania sa následne zúčastnili dvoch ťažení do egyptskej Damietty (neúspešného v rokoch 12191221 a úspešného v 1249). Až do konca výprav sa Cyprus naďalej zapájal do križiackych bojov o Orient.
Za vlády Huga III. si Cyperské kráľovstvo prisvojilo aj titul jeruzalemskej koruny a oficiálny názov kráľovstiev v personálnej únii sa zmenil na Kráľovstvo Cypru a Jeruzalema. V roku 1291 mamlúci dobyli Akkon a Jeruzalemské kráľovstvo zaniklo. Cyprus sa preto stal hlavným obchodným centrom pre obchod s Orientom a začali doň utekať kresťania z moslimami dobytej Sýrie a Palestíny. 
Po tom, čo v roku 1393 bez dedičov zomrel Levon V. Lusignan, posledný latinský kráľ Malej Arménie, sa cyperský kráľ Jakub I. prehlásil arménskym kráľom. Šlo však o "de facto" prázdny titul a jeho jediným ziskom bola prístavná pevnosť Korykos v Malej Arménii. Oficiálny titul kráľovstiev v personálnej únii znel Kráľovstvo Cypru, Jeruzalema a Arménie.
V 14. storočí sa Cyprus pre obchodné záujmy talianskych mestských štátov dostal pod vplyv Janova a Benátok a moc kráľov začala upadať. Spočiatku sa darilo najmä Janovu, ktorý v roku 1372 porazil Benátky. V roku 1374 následne Janovčania s podporou cyperských obyvateľov vtrhli do pevností Famagusta a Nikózia, a vymohli si od Cypru 90 rokov trvajúce privilégiá, ktoré republike zabezpečili obchodnú hegemóniu. V roku 1426, za vlády Janusa sa navyše Cyprus po invázii mamlúckeho sultána Barsbaja dostal do podriadeného postavenia aj voči mamlúkom, ktorým sa kráľovstvo zaviazalo platiť ročný tribút 8000 florénov. Nikózia bola vyplienená a Cyprus zaplatil jednorázový poplatok 200 000 florénov. 
V roku 1448 padol do rúk Karamanu arménsky prístav Korykos a do ďalších bojov sa ostrovný štát dostal po tom, čo na trón nastúpila kráľovná Šarlota. Jej nevlastný brat Jakub II. ju s mamlúckou pomocou vyhnal a ujal sa trónu. Aby sa zbavil janovského tlaku, vzal si kráľ za ženu Benátčanku Katarínu Cornaro.
Po tom, čo v roku 1474 zomrel neplnoletý kráľ Jakub III., sa moci ujala jeho matka, predtým regentka Katarína Cornaro. Ostrov sa dostal pod výrazný vplyv Benátok, ktoré ostrovu poskytli pomoc proti rozpínavej moci Osmanskej ríše. Po tom, čo sa v roku 1488 pred Fatmagusou objavila osmanská flotila, Katarína ostrov odovzdala Benátskej republike. 26. februára 1489 sa Benátčania ujali ostrova a vyslali k Osmanom správu o udalosti. Cyperské kráľovstvo tak po takmer 300 rokoch zaniklo. 
Ústredná a miestna správa kráľovstva.
Podobne ako v Jeruzalemskom kráľovstve, aj na Cypre fungoval tzv. Vysoký dvor ("Haute Cour"/"Cour de liges"), ktorý disponoval zákonodarnou, výkonnou i súdnou mocou. Na jeho čele stál cyperský kráľ. Krajina však bola viac feudalizovaná ako Jeruzalem a moc orgánu preto nebola podobne silná ako v Jeruzaleme, naopak veľkú moc mal kráľ. V kráľovstve existovali typické európske tituly ako senešal, komorník, kancelár, zvláštnym titulom bol tzv. "grand bailli" pre civilné záležitosti. Z vojenských hodností sa uplatňovali pozície maršala, konstábla a "grand turcoplier" (veliteľ ľahkej jazdy).
Významné postavenie v kráľovstve mali mestá Nikózia (hlavné mesto) a Famagusta. Na ich čele stáli vikomti, ktorým pomáhali "mactasibsi". Najmä Famagusta sa stala medzinárodným prístavom, ktorý spájal veľké európske krajiny s Orientom, a preto v nej významný vplyv mali západné krajiny. 
Obyvateľstvo a spoločnosť.
Na vrchu spoločnosti stála malá vrstva aristokratov na čele s kráľom. Príslušníci šľachty pochádzali najmä zo starých francúzskych rodov. Medzi najvýznamnejších predstaviteľov patrili Ibelinovia, či rod de Nores. Druhú privilegovanú vrstvu (tzv. "fondachi") tvorili zahraniční obchodníci - najmä z Janova a Benátok, ale aj z územia Provensálska, či Katalánska, ktorí postupne získavali väčší a väčší vplyv. Pôvodné grécke ortodoxné obyvateľstvo malo horšie postavenie. Prislúchalo buď medzi slobodné vrstvy "lefterov" alebo "perpiriarov", alebo medzi neslobodnú vrstvu "paricov", ktorými bola väčšina obyvateľstva). Okrem Grékov na ostrove žila aj arménska, a neskôr aj maronitská menšina. Väčšina z nich na Cyprus prišla zo Sýrie a Libanonu v 14. storočí.
Z cirkevného hľadiska existovala dvojitá štruktúra cirkevných úradov, katolícke a pravoslávne, na čele cirkvi však od roku 1196 stál jeden latinský biskup so sídlom v Nikózii. Podriadenie gréckych ortodoxných duchovných latinskému biskupovi v roku 1260 ustanovil aj pápež Alexander IV. vo svojej bule "Constitutio Cypria".

</doc>
<doc id="641560" url="https://sk.wikipedia.org/wiki?curid=641560" title="István Bethlen">
István Bethlen

Gróf István Bethlen (maďarsko-latinský prídomok „"Bethlen de Bethlen"“, ; * 8. október 1874 Gernyeszeg Rakúsko-Uhorsko – † 5. október 1946 Moskva) bol maďarský politik, v 20. rokoch 20. storočia predseda vlády.
Život.
Začiatok kariéry.
István Bethlen pochádzal zo šľachtickej rodiny. Narodil sa v rodine grófa Istvána Bethlen de Bethlen (18391881) a jeho manželky grófky Ilony Teleki de Szék (1849–1914). Vychovávali ho súkromní učitelia od jeho 5 rokov. Keď dosiahol 9 rokov, opustil domov v Sedmohradsku, aby začal študovať na súkromnej internátnej škole Theresianum vo Viedni. Bola to najprestížnejšia škola v Uhorsku. Napriek svojim zdravotným a jazykovým (nemčina) prekážkam toto štúdium zvládol.
V roku 1893 už študoval na Budapeštianskej univerzite právo a štátnu správu a strávil aj pol roka štúdiom na viacerých anglických univerzitách. Po dvoch rokoch vojenskej služby nastúpil na poľnohospodársku vysokú školu v Mosonmagyaróvári. Štúdiá ukončil v dvadsiatichšiestich rokoch veku a medzi rokmi 1901 až 1918 riadil svoje dedičné majetky v Sedmohradsku.
V roku 1901 bol prvýkrát zvolený do parlamentu za liberalistov. Počas prvej svetovej vojny pôsobil ako vládny komisár v Sedmohradsku. Na začiatku roku 1919 založil "Stranu národného zjednotenia", ktorá stála na národno-kresťanských princípoch. Túto stranu viedli magnáti a starí politici, ktorí sa usilovali o obnovenie predvojnových pomerov.
V tom istom roku sa zúčastnil parížskej mierovej konferencie, kde se snažil vyjednať pre Maďarsko priaznivejšie mierové podmienky. Po vyhlásení Maďarskej republiky rád, vedenej Bélom Kunom odcestoval do Viedne, kde sa stal hlavným predstaviteľom protibolševického Maďarského národného výboru a tu nadviazal kontakty tiež s Miklósom Horthym.
Predseda vlády.
Potom, ako bola porazená komunistická revolúcia a tiež pokus o vrátenie trónu Karolovi IV., sa v apríli 1921 stal Bethlen premiérom novej vlády. Tá ukľudnila situáciu a obnovila ústavný poriadok. Systém, ktorý bol nastolený, niesol znaky neokonzervativizmu postaveného na kresťanských základoch. Tento odmietal liberalizmus, socializmus a boľševizmus.
Na podporu autoritárskeho režimu vydali nový volebný zákon, ktorý len poopravil predvojnové uhorské obmedzené volebné právo. V roku 1922 založili vládnu stranu, ktorá spájala pravicu a strany stredu.
S opozičnými sociálnymi demokratmi uzavreli dohodu o lojalite. Prostredníctvom volebnej manipulácie, rozdávaním funkcií v štátnej správe a zmenou volebného zákona si premiér Bethlen poistil priaznivcov. Bethlen bol schopný spojiť dva najsilnejšie prvky v maďarskej spoločnosti bohatej predovšetkým na priemyselníkov židovského pôvodu v Budapešti a bývalú vrchnosť na maďarskom vidieku do trvalej koalície, čím účinne kontroloval vzostup fašizmu v zemi počas desiatich rokov (svojej vlády).
V zahraničnej politike prelomil maďarskú medzinárodnú izoláciu v roku 1927 podpísaním zmluvy o priateľstve a spolupráci s fašistickým Talianskom. V roku 1931 uzavrel zmluvu s Rakúskom, čím boli založené základy neskorších Rímskych protokolov.
Revíziu Trianonskej dohody sa aj napriek snahe grófa Bethlena nepodarilo Maďarsku dosiahnuť, tiež sa mu nepodarilo zlepšiť vzťahy s okolitými štátmi, ktoré boli súčasťou Malej dohody.
Záver života.
Kvôli narastajúcej hospodárskej kríze a množeniu rozporov vo vládnej strane Bethlen v auguste 1931 rezignoval na svoj úrad. Rýchle ho vystriedal Horthy. V poslaneckej snemovni však zaujal svoje poslanecké kreslo a stal sa kritikom posilňovania fašistických tendencií a prílišnej závislosti na Nemecku.
Za druhej svetovej vojny založil aj s inými šľachticmi protifašistický opozičný klub. Apeloval na Horthyho, aby sa ďalej nekompromitovalo Maďarsko, aby boli zastavené deportácie Židov. Tiež sa neúspešne snažil o uzatvorenie separátneho mieru so spojencami. Od roku 1944 bol nútený schovávať sa u priateľov na vidieku, no po obsadení Maďarska sovietskymi vojskami ho internovali a odviezli do Moskvy, kde 5. októbra 1946 v sovietskom väzení zomrel na infarkt.

</doc>
<doc id="641562" url="https://sk.wikipedia.org/wiki?curid=641562" title="Karl von Habsburg">
Karl von Habsburg



</doc>
<doc id="641567" url="https://sk.wikipedia.org/wiki?curid=641567" title="Maďarské kresťanskodemokratické hnutie – Magyar Kereszténydemokrata Mozgalom (MKDH-MKDM)">
Maďarské kresťanskodemokratické hnutie – Magyar Kereszténydemokrata Mozgalom (MKDH-MKDM)



</doc>
<doc id="641568" url="https://sk.wikipedia.org/wiki?curid=641568" title="SME RODINA – Boris Kollár">
SME RODINA – Boris Kollár



</doc>
<doc id="641573" url="https://sk.wikipedia.org/wiki?curid=641573" title="Lindsay Hoyle">
Lindsay Hoyle

Sir Lindsay Harvey Hoyle (* 10. jún 1957, Adlington, Anglicko, Spojené kráľovstvo) je britský politik, od novembra 2019 predseda Dolnej snemovne Spojeného kráľovstva, ktorej poslancom reprezentujúc okrsok Chorley je od roku 1997. Pred zvolením za predsedu Dolnej snemovne bol členom stredoľavicovej až ľavicovej Labouristickej strany.
Počas predsedníckeho obdobia Johna Bercowa bol Hoyle jeho zástupcom, a to v rokoch 2010 až 2019.
V roku 2018 mu bol udelený Rytiersky rad.
Politická kariéra.
Poslanec metropolitného dištriktu.
V britských miestnych voľbách v roku 1980 bol Hoyle zvolený za Labouristickú stranu na funkciu poslanca metropolitného dištriktu za jeho rodné mesto, Adlington, porazil dovtedy úradujúceho poslanca Konzervatívnej strany. Bol štyri razy znovuzvolený a dokonca v rokoch 1994 až 1997 slúžil ako podpredseda. Po zvolení za poslanca Dolnej snemovne jeho kariéra v komunálnej politike skončila.
Poslanec parlamentu.
Vo februári 1996 bol Hoyle navrhnutý na kandidáta na poslanca za okrsok Chorley za Labouristickú stranu. Voľby vo svojom okrsku vyhral, a stal sa prvým Labouristickým poslancom za tento obvod za posledných 18 rokov.
V dňoch po tragickej smrti Lady Diany v auguste 1997 navrhoval, aby sa na jej pamiatku postavila nová národná detská nemocnica. Niekoľko dní po tom napísal list prevádzkovateľovi letiska Heathrow, kde ho žiadal o premenovanie letiska na "Letisko Diany, princeznej z Walesu." Ani jeden z návrhov neuspel.
V roku 2016 sa ako jeden z mála poslancov odmietol vyjadriť, či je za odchod alebo za zotrvanie Spojeného kráľovstva v Európskej únii.
V rokoch 2010 až 2019 slúžil ako zástupca predsedu Dolnej snemovne, Johna Bercowa.
Hoyle riadil schôdzu v čase teroristického útoku na Westminster dňa 22. marca 2017 a následného zamknutia a uzavretia Parlamentu.
Predseda Dolnej snemovne.
Dňa 4. novembra 2019 Hoyle kandidoval na miesto predsedu Dolnej snemovne, ktoré sa uprázdnilo po odstúpení Johna Bercowa. Už v dňoch pred voľbou sa o Hoyleovi hovorilo ako o jednom z favoritov, hlasovanie tieto domnienky potvrdilo. Hoyle sa držal medzi prvými v prvom, druhom aj treťom kole voľby, ale nikdy nezískal viac než 50% hlasov. 
V poslednom kole sa rozhodovalo už len medzi samotným Lindsay Hoyleom a jeho protikandidátom a spolustraníkom Chrisom Bryantom. Krátko po 21.20 SEČ bolo vyhlásené, že Hoyle vyhral voľbu nového predsedu so ziskom 325 hlasov z celkového počtu 540 možných. Krátko po zvolení bol nový predseda Hoyle schválený a potvrdený kráľovnou Alžbetou II., oznámenie o schválení si podľa tradície vypočul v Snemovni Lordov. Tak ako je zvykom, po zvolení si Hoyle zrušil členstvo v strane, aby mohol byť nezávislý a nestranný.
Vo svojom prvom príhovore po zvolení povedal, že „"snemovňa sa zmení, ale k lepšiemu"“, tiež povedal, že chce byť „"transparentným predsedom"“ a vyjadril, že bude brať vážne blaho zamestnancov snemovne.
Po predčasných voľbách v decembri 2019 bol 17. decembra toho roku znovuzvolený do funkcie predsedu Dolnej snemovne.
Osobný život.
Hoyle žije vo svojom rodnom Adlingtone. Ako predseda Dolnej snemovne má ale k dispozícii aj oficiálnu rezidenciu, ktorá sa nachádza na severovýchodnom konci Westminsterského paláca a je určená na oficiálne stretnutia a rokovania, avšak jej súčasťou je aj súkromné ubytovanie na poschodí so štyrmi lôžkami.
Lindsay Hoyle sa dvakrát oženil a má tri dcéry. Medzi rokmi 1974 až 1982 bol ženatý s Lyndou Anne Fowlerovou, s ktorou sa ale rozviedli. V júni roku 1993 sa zosobášil s Catherine Swindleyovou, ktorá je jeho manželkou dodnes.
Jeho druhá manželka, Catherine Swindleyová, ho po jeho zvolení do parlamentu nahradila v máji 1998 na poste poslanca metropolitného dištriktu Chorley. Podobne ako Hoyle, tiež bola zvolená za Labouristickú stranu.
Hoyle mal dcéru s poslankyňou dištriktu Miriam Lewisovou za Konzervatívnu stranu, volala sa Natalie Lewisová-Hoyleová. Natalie umrela v decembri 2017 vo veku 28 rokov.
Hoyle je podporovateľom Bolton Wanderers FC.

</doc>
<doc id="641575" url="https://sk.wikipedia.org/wiki?curid=641575" title="Vtipnejší vyhráva">
Vtipnejší vyhráva

Vtipnejší vyhráva bola humoristická súťažná relácia, vysielaná Česko-slovenskou televíziou v rokoch 1971 až 1987. Vyrábala sa v bratislavskom televíznom štúdiu a jej vysielanie sa začalo 18. mája 1971. Princíp bol jednoduchý: známi herci a speváci tu rozprávali vtipy a získavali body podľa toho, ako rozosmiali a roztlieskali divákov.
Z televízneho štúdia v Mlynskej doline sa postupne relácia dostala do kulturákov po celej krajine, kde sa konali verejné nahrávky. Divákmi boli zamestnanci miestnych podnikov, ktoré sa takýmto spôsobom mohli prezentovať. Vtipy hodnotila najprv porota, v ktorej väčšinou boli zamestnanci spomínaných podnikov. Tí hodnotili udelením bodov vtip i jeho interpretáciu. Dovedna mohol získať takýto vtip maximálne 100 bodov. Neskôr bol používaný takzvaný "potleskomer", ktorý mal merať intenzitu potlesku v hľadisku. V každom súťažnom kole zazneli tri vtipy súťažiacich a jeden divácky vtip. Na konci relácie divácke vtipy vyhodnotila porota a najlepší divácky vtip bol odmenený stokorunáčkou.
S rozprávaním vtipov v jednotlivých kolách sa striedali menšie scénky a vystúpenia hudobného hosťa. Okrem toho však verejná nahrávka bola aj príležitosťou pre miestne či podnikové kapely.
Reláciu moderovali Oldo Hlaváček a Ivan Krajíček. Neskôr len Hlaváček, ktorý bol aj scenáristom tohto programu.""
V rokoch 1976 až 1986 bola vlajkovou loďou slovenskej televíznej zábavy a "revitalizovaná" sa chcela vrátiť na obrazovky aj v rokoch 1997 a 1998.
Infobox.
Réžia: Karol Strážnický, Juraj Haľama, František Brestovanský
Scénar: Veronika Bednárová, neskôr O. Hlaváček
Účinkujú: Oldo Hlaváček, Ivan Krajíček, Marián Labuda st., Leopold Haverl, Zora Kolínska, Andrej Hryc, Ida Rapaičová, Magda Paveleková, František Dibarbora, Rudolf Hrušínský, Pavol Mikulík, Josef Bek, Vladimír Durdík ml., Petra Černocká, Eva Krížiková, Zuzana Tlučková, Miro Noga, Stanislav Král, Zuzana Frenglová, Michal Hraška, Bronislav Poloczek, Jana Synková, Oľga Šalagová, Ľubomír Paulovič, Maja Velšicová, Ivan Mládek, František Zvarík, Jiří Císler, Ivona Krajčovičová, Ján Mistrík, Peter Debnár a Michal Dočolomanský.

</doc>
<doc id="641578" url="https://sk.wikipedia.org/wiki?curid=641578" title="Izoentalpa">
Izoentalpa

 
Izoentalpa je v termodynamike krivka opisujúca zmeny stavových veličín počas izoentalpického deja. Takým je napríklad škrtenie - prúdenie plynu cez prekážku s prudkým zúžením prierezu.
V stavovom diagrame h-s (závislosť mernej entalpie na entropii) má izoentalpa lineárny priebeh podľa rovnice:
formula_1
Čiara je rovnobežná s vodorovnou osou.
Izoentalpa vs. izoterma.
Zo vzťahu pre entalpiu:
formula_2
kde:
vyplýva pre tvar izoentalpy nasledovné:

</doc>
<doc id="641581" url="https://sk.wikipedia.org/wiki?curid=641581" title="Macík">
Macík

Macík môže byť:

</doc>
<doc id="641582" url="https://sk.wikipedia.org/wiki?curid=641582" title="Parlamentné voľby na Slovensku v roku 2020">
Parlamentné voľby na Slovensku v roku 2020



</doc>
<doc id="641583" url="https://sk.wikipedia.org/wiki?curid=641583" title="Voľby do NR SR v roku 2020">
Voľby do NR SR v roku 2020



</doc>
<doc id="641585" url="https://sk.wikipedia.org/wiki?curid=641585" title="Malden Island">
Malden Island



</doc>
<doc id="641587" url="https://sk.wikipedia.org/wiki?curid=641587" title="Liberálna strana (Slovensko)">
Liberálna strana (Slovensko)



</doc>
<doc id="641588" url="https://sk.wikipedia.org/wiki?curid=641588" title="Ján Valko">
Ján Valko

Ing. Ján Valko (* 12. november 1973, Martin, Česko-Slovensko) je bývalý riaditeľ Slovenskej informačnej služby. 
Po vyštudovaní Fakulty hospodárskej informatiky a účtovníctva na Ekonomickej univerzite v Bratislave pracoval ako maklér kapitálových trhov v spoločnosti Invest Brokers. Neskôr bol vedúcim oddelenia obchodovania v spoločnosti Allianz – Slovenská poisťovňa a členom Predstavenstva Burzy cenných papierov.
V Jadrovej a vyraďovacej spoločnosti (JAVYS) bol členom predstavenstva a vrchným riaditeľom pre ekonomiku a obchod, v októbri 2007 sa stal generálnym riaditeľom a predsedom predstavenstva JAVYS. Tieto funkcie vykonával do roku 2011.
V roku 2012 sa stal, po vymenovaní prezidentom SR Ivanom Gašparovičom, riaditeľom Slovenskej informačnej služby. Vystriedal tak vo funkcií Karola Mitríka.

</doc>
<doc id="641589" url="https://sk.wikipedia.org/wiki?curid=641589" title="Béčko-Revolučná robotnícka strana">
Béčko-Revolučná robotnícka strana



</doc>
<doc id="641590" url="https://sk.wikipedia.org/wiki?curid=641590" title="Socialistická strana občianskej slobody">
Socialistická strana občianskej slobody



</doc>
<doc id="641591" url="https://sk.wikipedia.org/wiki?curid=641591" title="SLOBODA (strana)">
SLOBODA (strana)



</doc>
<doc id="641592" url="https://sk.wikipedia.org/wiki?curid=641592" title="Jarmúk">
Jarmúk

Jarmúk (arab. نهر اليرموك"Nahr al-Jarmúk", hebr. נהר הירמוך"Nahar ha-Jarmuch", starogr. "Hieromax") je rieka v Ázii, na Blízkom východe, najväčší ľavostranný prítok rieky Jordán. Vzniká sútokom viacerých prevažne riek prameniacich v južnej Sýrii, v dolných svahoch vulkanického poľa Džabal ad-Durúz. Následne rieka prechádza cez bazaltové a vápencové plošiny severne od Tiberiadskeho jazera, kde tvorí hranicu medzi Sýriou a Jordánskom. Na malom úseku pri Golanských výšinách od šesťdňovej vojny tvorí aj hranicu medzi Jordánskom a Izraelom. 
Medzi stále prítoky rieky patria Nachal Mejcar a Nachal Rakad. Južne od Tiberiadského jazera sa po asi 80 kilometroch svojho toku sa rieka vlieva do Jordánu. V rokoch 1930 až 1948 existovala na sútoku Jordánu a Jarmúku vodná elektráreň Naharajim, ktorá bola zničená v priebehu izraelskej vojny o nezávislosť. Asi od ústia rieky bola v rokoch 20032007 Izraelom a Jordánskom vybudovaná priehrada (nádrž) al-Wahda ("Priehrada jednoty") určená na zavlažovanie a zásobovanie priľahlej časti Jordánska a asi od ústia je kanálom zabezpečené zavlažovanie jordánskych polí – asi 90 % vody sa využíva na zúrodnenie 12 tisíc ha pôdy.
Bitka pri Jarmúku.
V roku 636 sa pri rieke Jarmúk odohrala významná bitka medzi Arabskou ríšou (kalifátom) a Byzantskou ríšou, v ktorej arabské moslimské vojská pod vedením Chálida ibn al-Valída zvíťazili nad byzantskými vojskami cisára Herakleia. Víťazstvo Arabov viedlo k rozšíreniu islamu do predtým kresťanskej Sýrie, Palestíny a následne aj Egypta a znamenalo koniec byzantskej vlády v týchto krajinách.

</doc>
<doc id="641593" url="https://sk.wikipedia.org/wiki?curid=641593" title="Maďarské fórum">
Maďarské fórum

Maďarské fórum (staršie názvy: Magyar Fórum – Maďarské fórum; Maďarské fórum, Občianski demokrati Slovenska, Za regióny, Rómska koalícia, Demokratická strana, FÓRUM) je slovenská politická strana, ktorá vznikla 28. februára 2019. Jej zakladateľom a predsedom je bývalý minister a politik SMK-MKP a MOST-HÍD, poslanec Národnej rady SR, Zsolt Simon. Hlavným cieľom Maďarského fóra je zabezpečenie parlamentnej reprezentácie Maďarov na Slovensku a využitie toho ako nástroja na akcie, aby ľudia z maďarskej komunity boli rovnoprávnymi občanmi demokratického Slovenska.
História.
Stranu založil vo februári 2019 v tom čase nezaradený poslanec NR SR Zsolt Simon, ktorý v roku 2016 vystúpil zo strany MOST-HÍD kvôli jej vstupu do vládnej koalície so stranami SMER – SD a SNS.
Pred voľbami v roku 2020 strana intenzívne rokovala o spoločnej kandidátnej listine so zvyšnými štyrmi stranami maďarskej menšiny (SMK-MKP, MOST-HÍD, MKDA-MKDSZ a Spolupatričnosť), do konca októbra 2019 však strany dohodu nedosiahli. Problémom je rozdielny pohľad na možnosť spolupráce so súčasnými vládnymi stranami. Maďarské fórum odmieta spoluprácu so SMERom, SNS aj ĽSNS. Ak sa neuskutoční spoločná koaličná kandidatúra všetkých piatich strán, Maďarské fórum chce kandidovať s SMK a Spolupatričnosťou pod názvom "Magyar Közösségi Összefogás – Maďarská komunitná spolupatričnosť". V novembri 2019 vyhlásili, že pripravujú trojkoalíciu s SMK a Spolupatričnosťou.
Parlamentné voľby 2023.
Na jar 2023 viedlo MF rokovania o možnej spolupráci so stranou SZÖVETSÉG – ALIANCIA. V apríli 2023 Maďarské fórum oznámilo, že do nachádzajúcich parlamentných volieb nepôjde spoločne s Alianciou, ale utvorí koalíciu so stranou ODS Pavla Macka. Následne sa ku koalícii MF a ODS cez tzv. Veľkonočnú dohodu pridali tiež ďalšie tri malé strany – Za regióny (fakticky neexistuje ako samostatná strana), Strana rómskej koalície a Demokratická strana. Do volieb pôjde MF ako volebná strana, aby sa päť subjektov vyhlo tvorbe regulérnej päťkoalície a vyššiemu kvóru, kvôli tomu zmenila v júli 2023 názov na "Maďarské fórum, Občianski demokrati Slovenska, Za regióny, Rómska koalícia, Demokratická strana". Na čele kandidátky je Zsolt Simon, z druhého miesta kandiduje Pavel Macko a z tretieho miesta Zsolt Gál.
Program strany.
Strana si za svoje priority kladie zmenu preambuly Ústavy SR, zmenu financovania samospráv, ako aj zmenu územno-právneho členenia krajiny (župy, okresy). Maďarské fórum chce presadiť, aby južné regióny dostávali priemernú výšku zo štátnych investícií a výdavkov, počnúc rozvojom infraštruktúry, cez podporu priemyselných parkov a súkromných investícií až po podporu maďarského kultúrneho života. V kultúrnej oblasti požaduje neobmedzené používanie maďarského materinského jazyka slovom aj písmom v regiónoch, kde menšina býva, a v úradnom styku jeho rovnocennosť s úradným slovenským jazykom.
Predsedníctvo.
"Predsedníctvo aktuálne ku 22. októbru 2023:"

</doc>
<doc id="641594" url="https://sk.wikipedia.org/wiki?curid=641594" title="Seldžucká ríša">
Seldžucká ríša

Seldžucká ríša (iné názvy: Veľká seldžucká ríša sultanát Veľkých Seldžukov, per. دولت سلجوقیان, "Dawlat Seldžúkiján", tur. "Büyük Selçuklu Devleti") bola stredoveká moslimská sunnitská monarchia, založená skupinou, či kmeňom Seldžuckých Turkov (Seldžukov) pochádzajúcich z národa kinikského Oghuzov (Uzov). Eponymicky bola pomenovaná po Seldžukovi, zakladateľovi a náčelníkovi kmeňa a vládnuceho rodu Seldžukovcov. Existovala v rokoch 10371194.
História.
Vlasť turkických seldžuckých kmeňov zjednotených Seldžukom sa nachádzala pri Aralskom jazere (Chorézm) v Transoxiane. Okolo roku 960 Seldžuk spolu so svojím klanom pod vplyvom Sámánovcov konvertoval na sunnitský islam. Zakladateľom Seldžuckej ríše boli Seldžukovi vnuci Tugril Beg I. (9901063) a jeho brat Čagri Beg (9891060). Za ich vlády Turci zišli zo svojich sídlisk do Chorasánu kde v roku 1037 obsadili staroveké mestá Merv a Nišapúr. Ešte v tom roku podnikli Seldžuci viacero výpadov a dokázali zatlačiť dokonca iný turkický kmeň Ghaznovcov. V roku 1040 Ghaznovcov porazili v bitke pri Dandanakane, čo viedlo k tomu, že sa Ghaznovci stiahli zo strednej a západnej Perzie. Tugril Beg následne vládol a bojoval na západe, kým Čagri Beg ovládal východné oblasti. Vzájomné postavenie bratov je diskutabilné. 
Seldžuckí Turci prevzali mnohé prvky z pôvodnej perzskej správy - tituly, správu, či orgán diván, a perzský jazyk pre potreby administratívy a umenia. Na druhú stranu viaceré prvky v štátnej správe boli aj tureckého pôvodu. Turečtina bola naďalej používaná ako hovorový jazyk a jazyk vojenských náčelníkov. Okrem toho sa používala pre moslimský svet bežná arabčina.
V priebehu 40. rokoch 11. storočia si Seldžuci podmanili väčšinu Perzie a koncom v rokoch 10481049 dokonca prvýkrát prenikli seldžucké vojská na byzantské územie, kde vyplienili pohraničné územie. Byzantsko-gruzínske vojská síce Seldžukov ešte dokázali poraziť v bitke pri Kapetrone, avšak Seldžuci sa z byzantského pohraničia už nestiahli. V 50. rokoch pokračovali boje s Ghaznovcami o Afganistan a južnejší Sistan. V roku 1052 postúpili k Širázu a do roku 1054 získali Azerbajdžan a Chuzestan. V roku 1055 vojská Tugril Bega obsadili Bagdad, sídlo abbásovského kalifa, ktorý však bol de facto ovládaný šiítskymi Bújovcami. V nasledujúcom období bol preto pre ríšu charakteristický istý dualizmus moci - seldžuckého sultána ako svetského vládcu a abbásovského kalifa ako náboženského vodcu s obmedzenou mocou. Tugril Beg v Bagdade taktiež prijal čestný titul Ruknuddín ("Pilier náboženstva") a niekdajšie kmeňové knieža sa stalo sultánom mocnej moslimskej ríše.
Po smrti Tugril Bega sa panovníkom stal syn jeho brata Alp Arslán. Ten sa musel spočiatku potýkať s menšími povstaniami v rámci rodu, avšak vládu sa mu podarilo stabilizovať. Za jeho vlády Seldžuci rozšírili svoje panstvo až po Kaukaz, kde sa dostali do sporu s Byzantskou ríšou. Byzantský cisár Roman IV. proti Seldžukom postavil veľkú armádu, ktorá i napriek pôvodnej početnej prevahe Seldžukom v bitke pri Mantzikerte podľahla. Arslán s Byzanciou uzavrel pre Byzanciu pomerne prijateľný mier, v rámci ktorého mali Seldžuci získať iba byzantské pohraničie, ktoré Arslán potreboval pre inváziu do Fátimovského Egypta (t.j. územia od Mantzikertu cez Edessu, Antiochiu po Hierapolis. Okrem toho sa mala uskutočniť svadby cisárovej dcéry a sultánovho syna a ríša mala zaplatiť tribút 10 miliónov solidov. Byzantská správa v Anatólii sa po porážke v bitke pre rôzne povstania rozpadla a viacerí seldžuckí vojvodcovia začali postupne dobývať byzantské anatólske územia a vytvárať si na nich bejliky podriadené Seldžuckej ríši. Do roku 1100 Seldžuci získali takmer celú Anatóliu, na ktorej postupne vznikali menšie panstvá, ktoré od Seldžukov získali väčšiu nezávislosť - seldžucké panstvo Rumského sultanátu a iné turkické panstvá (napr. Danišmendovci, Saltukovci, Artukovci a iné).
Zlatý vek Seldžuckej ríše nastal za vlády Malikšáha I. Ríša sa za jeho vlády rozrástla o Palestínu, ktorú pred tým ovládali Fátimovci (v roku 1078 padol Jeruzalem), na juhu získal Omán a na východe sa rozšírila o územia Strednej Ázie až po Čínu. V rokoch 10731074 od Karachánovcov získal Transoxaniu a seldžucké postavenie si tu udržal opätovnou výpravou v roku 1089. Tribút sa zaviazalo platiť aj Gruzínske kráľovstvo, ktoré však priamo okupované nebolo. Rozvíjala sa aj kultúra. V Bagdade fungovala známa škola an-Nizamíjja. Významná bola aj seldžucká vzdelanosť. Jedným z najznámejších učencov bol vezír Nizám al-Mulk, ktorý napísal dielo "Sijasatnama" ("Kniha vlády"). Malikšáh I. sa pokúsil taktiež obmedziť moc bagdadských kalifov a výrazne zreformoval aj armádu, z ktorej odstránil niektoré tradičné turkické nomádske prvky - naopak, vytvoril profesionálnu armádu z otrokov. V tomto období sa v Seldžuckej ríši ale rozmáha aj sekta a organizácia assassínov. Ich prvou významnou obeťou bol práve vplyvný vezír Nizám al-Mulk. Definitívne sa zbaviť assassínov dokázal až sultán Ahmed Sandžar, ktorý dobyl ich pevnosť Alamut.
Po Malikšáhovej smrti sa ríša dostala do chaosu a bojov o moc. Sultán Muhammed I. nedokázal ríšu opätovne centralizovať a po jeho smrti v roku 1118 sa ríša de facto rozpadla na dve časti, v ktorých seldžuckí princovia Ahmed Sandžar a jeho bratranec Mahmúd II. súperili spolu o najvyššiu moc. V roku 1119 Sandžar Mahmúda porazil pri Sawe, avšak jeho vetva rodu naďalej ovládala západné územia s titulom sultán, zároveň avšak ako Sandžarovi vazali. Pomerne autonómne ďalej vládli aj Seldžukovci v Kermáne (juh Perzie) a v Sýrii.
Anatolské územia sa úplne odtrhli a udržali si svoju nezávislosť (najmä seldžucký Rúmsky sultanát). To dokázali využiť križiacke a byzantské vojská, ktoré od Seldžukov získali početné územia. Byzantská ríša dokázala získať pás územia v Malej Ázii. V Malej Arménii sa osamostatnili miestni Arméni a križiaci v Levante založili rad križiackych štátov od tiahnúci sa od Edessy až po Sinaj. V roku 1121 po bitke pri Didgori zlyhala aj seldžucká invázia do Gruzínska. Následne na to gruzínsky kráľ Dávid IV. v protiofenzíve od Seldžukov získal väčšinu Kaukazu a Arménie.
Zlom na západe nastal po tom, čo seldžucký vazal Zengí v roku 1144 obsadil Edessu, čo viedlo k zvolaniu druhej križiackej výpravy. Druhá križiacka výprava pre kresťanské vojská skončila neúspechom. Zároveň však znamenala aj úpadok seldžuckej moci v Levante, pretože miestni vazali (atabegovia) začali konať a vládnuť relatívne samostatne. Na východe zase Ahmed Sandžar musel potláčať viaceré vzbury miestnych kmeňov a správcov, aktívne tiež zasahoval do politiky okolitých krajín. Na severe však utrpel porážku od novej nomádskej veľmoci Karakitanskej ríše. Definitívny rozklad nastal po smrti sultána Ahmeda Sandžara v roku 1157. Ríša sa opäť dostala do chaosu. Niektoré oblasti sa odtrhli a iné boli dobyté. Na západe sa rozmohla ríša Ajjúbovcov založená Saladinom, v Perzii zase vyrástla Chorézmská ríša. Jej vládca Alaeddin Tekiš v roku v roku 1192 Seldžukov porazil v bitke pri Rajji a v roku 1194 Seldžuckú ríšu definitívne rozvrátila smrť posledného sultána Tugril Bega III.v boji chorézmskými vojskami.
Zoznam vládcov.
Väčšina mien podľa:

</doc>
<doc id="641595" url="https://sk.wikipedia.org/wiki?curid=641595" title="Seldžuci">
Seldžuci

Seldžuci alebo Seldžukovia môžu byť:

</doc>
<doc id="641596" url="https://sk.wikipedia.org/wiki?curid=641596" title="Seldžuckí Turci">
Seldžuckí Turci



</doc>
<doc id="641597" url="https://sk.wikipedia.org/wiki?curid=641597" title="Na Adamcích">
Na Adamcích

Na Adamcích je národná prírodná pamiatka č. 561, leží na severovýchodnom okraji chrbta kóty v Krumvířskej pahorkatine, na katastrálnom území obce Želetice. Jej rozloha je 15,16 ha, nadmorská výška 210-
Ochrana.
Predmetom ochrany národnej prírodnej pamiatky sú:
Zriadená bola výnosom Ministerstva kultúry Českej socialistickej republiky z 29. decembra 1972, znova potom vyhláškou Ministerstva životného prostredia č. 150/2014 Zb., ktorou bola zväčšená na viac než dvojnásobok. Správu vykonáva Agentúra ochrany prírody a krajiny ČR, regionálne pracovisko Jižní Morava (SCHKO Pálava).
Fauna.
Popísaných je 280 druhov motýľov zo skupiny "Microlepidoptera", najmä obaľovačovité "(Tortricidae)" či ploskáčovité "(Depressariidae)".
Geológia.
V podloží sú paleogénne pieskovce ždánicko-hustopečského súvrstvia vonkajšieho flyšu, miestami prekryté sprašou alebo sprašovými hlinami. Z pôd je zastúpená pararendzina kambizemná a černozeme - typické a erodované.

</doc>
<doc id="641602" url="https://sk.wikipedia.org/wiki?curid=641602" title="Palma olejná">
Palma olejná

Palma olejná môže byť:

</doc>
<doc id="641603" url="https://sk.wikipedia.org/wiki?curid=641603" title="Palma cukrová">
Palma cukrová

Palma cukrová alebo cukrová palma môže byť:

</doc>
<doc id="641604" url="https://sk.wikipedia.org/wiki?curid=641604" title="Cukrová palma">
Cukrová palma



</doc>
<doc id="641606" url="https://sk.wikipedia.org/wiki?curid=641606" title="Nick Cave and the Bad Seeds">
Nick Cave and the Bad Seeds

Nick Cave and the Bad Seeds je austrálska rocková skupina, ktorú v roku 1983 založili Nick Cave, Mick Harvey a Blixa Bargeld, pričom v súčasnosti v skupine z pôvodnej zostavy pôsobí len Cave. Skupina vydala celkovo osemnásť štúdiových albumov, posledný album pomenovaný "Wild God" vyšiel v auguste 2024. V roku 2017 vystúpila skupina v pražskej O2 arene, vystúpenie bolo hudobným webom iREPORT ocenené najvyšším hodnotením.

</doc>
<doc id="641607" url="https://sk.wikipedia.org/wiki?curid=641607" title="Nick Cave &amp; The Bad Seeds">
Nick Cave &amp; The Bad Seeds



</doc>
<doc id="641608" url="https://sk.wikipedia.org/wiki?curid=641608" title="Dominik Holec">
Dominik Holec

Dominik Holec (* 28. júl 1994, České Budějovice, Česko) je profesionálny slovenský futbalista hrajúci za český klub AC Sparta Praha, hráva ako brankár.
Holec je odchovancom Žiliny, ktorej tímu je súčasťou už od roku 2000. Cez mládežnícke kategórie a hosťovania v Tepličke nad Váhom, Zlatých Moravciach a Senici sa postupne prepracoval až do prvého tímu. Od sezóny 2018/19 je jednotkou v bráne Šošonov. 1. apríla 2020 bola Žilina v likvidácii, čo malo za následok odchod niekoľkých hráčov mužstva. Holec podpísal zmluvu s pražskou Spartou, kontrakt má platný od 1. júla 2020.

</doc>
<doc id="641609" url="https://sk.wikipedia.org/wiki?curid=641609" title="Nebojsa (Galanta)">
Nebojsa (Galanta)

Nebojsa (maď. "Nemesnebojesza") je miestna časť Galanty. Od mesta je vzdialená asi 4 km severne. V obci sa nachádzajú zvyšky ruiny renesančného kaštieľa rodiny Balogovcov a v obci leží aj malý rybník napájaný vodným tokom Derňa.
Dejiny.
Územie obce bolo obývané už od rímskych čias. Prvé zmienky o obci pochádzajú z roku 1405, keď sa obec spomína ako "Neboyza", už o päťnásť rokov sa spomína ako "Nebozya" (1420), následne ako "Neboyza" (1439), "Felsewneboyza" (1447), "Nebozya" (1458) až nakoniec "Nebojsa" (1808). Väčšina obyvateľstva bola slovenská (v roku 1890 mala 347 slovenských a 70 maďarských obyvateľov). Obec patrila rodu Balogovcov, od 18. storočia sa o ňu delilo viacero zemianskych rodín, ktoré tam vlastnili majetky, pálenicu, či rafinériu liehu Glücher. V roku 1828 mala obec 41 domov a 299 obyvateľov. Poľnohospodársky charakter si udržala aj po vzniku ČSR. Pre zlú hospodársku situáciu tu v dvadsiatych rokoch boli časté štrajky poľnohospodárskych robotníkov (1921, 1927, 1928, 1929 a 1932). V roku 1960 bola obec pripojená ku Galante. V obci prežil detstvo slovenský herec Michal Dočolomanský, ktorého otec tam vyučoval na škole.

</doc>
<doc id="641611" url="https://sk.wikipedia.org/wiki?curid=641611" title="Red Right Hand">
Red Right Hand

„Red Right Hand“ je skladba austrálskej rockovej skupiny Nick Cave and the Bad Seeds, ktorá vyšla ako singel 24. októbra 1994. Pochádza z ôsmeho štúdiového albumu skupiny s názvom "Let Love In", ktorý vyšiel v apríli 1994. Autormi skladby sú Mick Harvey, Nick Cave a Thomas Wydler a pôvodnú nahrávku produkoval Tony Cohen. Skupina skladbu zahrala pri niekoľkých stovkách koncertov a ide o jednu z nejčastejšie hraných skladieb pri ich vystúpeniach. Svoj názov dostala z básne "Stratený ráj" od Johna Miltona. V roku 2019 nahral cover verziu skladby americký raper Snoop Dogg pre seriál "Peaky Blinders". Vlastné verzie skladby ďalej hrali napríklad Iggy Pop a skupina Arctic Monkeys.

</doc>
<doc id="641617" url="https://sk.wikipedia.org/wiki?curid=641617" title="Tesla, Inc.">
Tesla, Inc.



</doc>
<doc id="641618" url="https://sk.wikipedia.org/wiki?curid=641618" title="HAT-P-5">
HAT-P-5

HAT-P-5 alebo Chasoň je hviezda 12. magnitúdy v súhvezdí Lýra vzdialená približne 1 000 svetelných rokov od Zeme. Je to hviezda spektrálneho typu G, s hmotnosťou zhruba 1,16-násobku hmotnosti Slnka a polomerom 1,1-krát väčším než ten slnečný. Jej povrchová teplota je od tej slnečnej vyššia o 200 K a vek je odhadovaný na 2,6 miliardy rokov. V októbri roku 2007 bol ohlasený objav planéty – horúceho Jupitera s obežnou dobou necelé tri dni. Hustota planéty je menšia, než hustota vody, zhruba 0,7 g/cm3 a okolo hviezdy obieha so sklonom 87°.
V rámci projektu NameExoWorlds dostalo Slovensko možnosť vybrať meno pre túto hviezdu a jej planétu. 17. decembra 2019 boli vyhlásené výsledky hlasovania, kde s počtom vyše 800 hlasov zvíťazil návrh Chasoň (hviezda) – Kráľomoc (planéta). Tieto názvy sú staroslovenskými pomenovaniami Slnka a Jupitera a budú používané spoločne s existujúcim vedeckým označením.

</doc>
<doc id="641619" url="https://sk.wikipedia.org/wiki?curid=641619" title="Avesnes-sur-Helpe">
Avesnes-sur-Helpe

Avesnes-sur-Helpe môže byť:

</doc>
<doc id="641620" url="https://sk.wikipedia.org/wiki?curid=641620" title="Bavay">
Bavay

Bavay môže byť:

</doc>
<doc id="641621" url="https://sk.wikipedia.org/wiki?curid=641621" title="Berlaimont">
Berlaimont

Berlaimont môže byť:

</doc>
<doc id="641622" url="https://sk.wikipedia.org/wiki?curid=641622" title="Hautmont">
Hautmont

Hautmont môže byť:

</doc>
<doc id="641623" url="https://sk.wikipedia.org/wiki?curid=641623" title="Landrecies">
Landrecies

Landrecies môže byť:

</doc>
<doc id="641624" url="https://sk.wikipedia.org/wiki?curid=641624" title="Trélon">
Trélon

Trélon môže byť:

</doc>
<doc id="641628" url="https://sk.wikipedia.org/wiki?curid=641628" title="Váté písky">
Váté písky

Váté písky je územie chránené ako národná prírodná pamiatka. Nachádza sa na Južnej Morave medzi časťou obce Rohatec (Rohatec-kolónie) a železničnou stanicou Bzenec-Přívoz v oblasti Bzeneckej doubravy (niekedy nazývanej Moravská Sahara). Rozkladá sa z oboch strán železničné trate Přerov - Břeclav v pruhu širokom až 60 m a dlhom 5,5 km na ploche 95,41 ha. Zo severozápadnej strany je rezervácia po celej dĺžke lemovaná borovicovou monokultúrou lesa Doubrava, na juhovýchode susedí s prírodným parkom Strážnické Pomoraví.
V budúcnosti môže byť táto rezervácia ovplyvnená plánovanou stavbou diaľnice D55.
Dôvod ochrany.
Hlavným dôvodom ochrany je výskyt významných pieskomilných spoločenstiev. Vyskytujú sa tu chránené a ohrozené druhy rastlín, živočíchov (najmä hmyzu) a húb.
Geológia.
Oblasť je tvorená sedimentami mora z mladších treťohôr, z ktorých boli odviate jemnejšie častice. Piesok je tak tvorený čistými kremíkovými zrnami s minimom iných minerálov. Vrstva piesku tu dosahuje mocnosti od 10 do 30 m.
História.
Oblasť rezervácie viatych pieskov bola zachovaná vďaka výstavbe železničnej trate tzv. "Severnej dráhy" v roku 1840, pre ktorú bolo potrebné vytvoriť bezlesný protipožiarny pás pre prevádzku parných lokomotív. Ten dnes tvorí územie prírodnej pamiatky. Ostatné oblasti na tzv. Moravskej Sahare boli v 1. pol. 19. storočia zalesnené lesníkom J. B. Bechtlem. Oblasť bola roku 1990 vyhlásená chráneným prírodným výtvorom a roku 1992 ako národná prírodná pamiatka.
Flóra a fauna.
Flóra.
Z rastlín je tu najviac rozšírená kyjanka sivá "(Corynephorus canescens)". Ďalej sa tu vyskytuje napr .:
Huby.
Z húb sa na viatych pieskoch vyskytuje predovšetkým veľmi vzácny trúdnikovník borovicový "(Dichomitus squalens)", ktorý sa objavuje iba na ďalších dvoch lokalitách v Česku.
Fauna.
Z bezstavovcov sú tu zastúpené teplomilné alebo aj veľmi vzácne druhy hmyzu a pavúkov, napr .:
Zo stavovcov je to napr .:
Výstavba diaľnice D55 v blízkosti rezervácie.
Medzi rokmi 2012 až 2015 malo dôjsť v blízkosti národnej prírodnej pamiatky k výstavbe diaľnice D55. Cesta povedie pozdĺž národnej prírodnej pamiatky Váté písky vo vzdialenosti približne 60 metrov v celej jej dĺžke 5,5 km.. Pamiatka bude oddelená od cesty 50m pruhom lesa. Projekt diaľnice pozdĺž viatych pieskov môže byť vykonaný v jednej zo 2 možných variantov. Rozdiel medzi nimi je v zakrytie či nezakrytie celej diaľnice priesvitným materiálom a pletivom. Ministerstvom životného prostredia bola ako jediný prijateľný schválený variant zakrytej diaľnice. Pozdĺž pamiatky budú cez diaľnicu vybudované dve premostenia a jeden ekomost.V súčasnej dobe (nov.2019) ešte nie je vydané stavebné povolenie. 

</doc>
<doc id="641631" url="https://sk.wikipedia.org/wiki?curid=641631" title="Vermut">
Vermut



</doc>
<doc id="641634" url="https://sk.wikipedia.org/wiki?curid=641634" title="Smetiak">
Smetiak



</doc>
<doc id="641635" url="https://sk.wikipedia.org/wiki?curid=641635" title="Bratislava/nahlas">
Bratislava/nahlas

Bratislava/nahlas (skratka B/n) alebo Bratislava nahlas bola slovenská ekologická iniciatíva, ktorá sa verejne zviditeľnila vydaním rovnomennej publikácie. Brožovaná knižka v mäkkom obale (zborník príspevkov viacerých autorov) s rozsahom 61 strán formátu A4, čiernobiela tlač s obalom so zelenou grafikou (tzv. „zelená brožúrka“), bola vydaná prvýkrát v roku 1987. Napriek tomu, že obsahovala odborné informácie o ochrane životného prostredia, stala sa predmetom aj politického diskurzu, ktorý prispel k zmene režimu o dva roky neskôr (Nežná revolúcia). Václav Havel označil túto iniciatívu za slovenskú obdobu Charty 77.
Obsah a distribúcia.
Obsah tvorili preambula, edičná poznámka a štyri hlavné časti: Prírodné zložky prostredia, Kultúrno-historické zložky prostredia, Sociálne prostredie, Súvislosti. Spolu obsahovala 17 kapitol zaoberajúcich sa problematikou ochrany životného prostredia od kvality ovzdušia až po znevýhodnené sociálne skupiny. (Znečistené ovzdušie; kvalita prirodzených zásob vody; nadnormatívne dávky hlučnosti; stav zelene v meste; situácia v obnovovaní budov v historickom jadre mesta; nevyhovujúca situácia na sídliskách; zaostávanie vo výstavbe občianskej vybavenosti; nedostatočná sieť mestskej hromadnej dopravy; zanedbané budovanie služieb, kultúrnych, športových a sociálnych zariadení v meste.) Na jej príprave, recenzovaní, zostavení a vydaní sa spolu podieľalo 84 ľudí, ktorí sú uvedení plnými občianskymi menami. Publikácia vyšla 4. júna 1987 (predvečer Medzinárodného dňa životného prostredia) ako príloha zápisnice spoločného stretnutia dvoch základných organizácií Slovenského zväzu ochrancov prírody a krajiny v Bratislave (SZOPK) číslo 6 a 13 v náklade 1 000 výtlačkov. O tri týždne neskôr bolo dokopírovaných ďalších 2 000 výtlačkov. Podľa neoficiálnych údajov bolo celkom zhotovené 60 000 kópií na rôznych nosičoch.
Hlavné témy.
V závere obsahuje viac ako 300 odporúčaní, ako situáciu zlepšiť.
Autorský kolektív.
Do publikácie prispelo celkovo 23 autorov:
Editorom bol Ján Budaj a vydavateľmi Mikuláš Huba a Juraj Flamík ako štatutárni zástupcovia Základných organizácií SZOPK č. 6 a 13 v Bratislave. Redakčný kolektív sa skladal zo 6 členov (Ján Budaj, Juraj Flamík, Fedor Gál, Eugen Gindl, Mikuláš Huba, Peter Tatár). Vrátane odborných recenzentov sa na publikácii podieľalo 84 ľudí.
V politike.
Iniciatíva "Bratislava nahlas" dostala meno podľa tejto publikácie.
Podľa Mikuláša Hubu "„Nechápali sme to len ako kritiku stavu vecí verejných a vládnuceho režimu, ale že tu je aj príspevok do diskusie.""
"„Je možné, že napríklad Ján Budaj ju vnímal od začiatku ako politický počin, ale takýto postoj bol určite výrazne menšinový. Prevažne politickou sa celá záležitosť stala až následne... po jej masívnom spropagovaní na Hlase Ameriky. Potom už ani nebola veľmi iná možnosť, ako sa začať správať‚ politicky‘.“"
Prvá správa o vydaní Bratislavy/nahlas ešte koncom roku 1987 vysielal Hlas Ameriky, ktorý opakovane odvysielal reláciu informujúcu o základných okruhoch tém publikácie. Informáciu priniesli v prvom čísle roku 1988 aj samizdatové "Lidové noviny" a samizdatový časopis "Fragment". "The New York Times" nazval publikáciu kronikou ohrozenia životného prostredia.
3. februára 1988 vyšiel v denníku ústredného výboru KSS "Pravda" článok nazvaný „Nič nového pod slnkom“ s podtitulom „Úvaha nad zelenou brožúrkou Bratislava/nahlas“. V texte podpísanom pseudonymom Dana Piskorová sa píše aj toto:"„Prednedávnom ma priateľka oslovila dosť neobvykle – otázkou, či som čítala zelene sfarbenú brožúrku ochranárov – Bratislava/nahlas, ako vraj hodnotím jej obsah a aký je môj názor na zámer zostavovateľov a vydavateľa. Keď ma zhruba oboznámila, o čo v nej ide, vzbudila môj záujem oboznámiť sa s tým, s čím sa vraj má obohatiť verejná informovanosť. Prečítala som ju raz, nič ma v nej nijako zvlášť nezaujalo, veď to, čo v „zelenej“ skladačke niektorí ochranári či skupinka ochranárov uvádza ako vedecky fundované upozornenie Bratislavčanov na „neriešené“ problémy životného prostredia, vedecko-výskumné, akademické i rezortné ústavy a ďalšie odborné ustanovizne v oveľa širšom a komplexnejšom spektre dlhodobo a cieľavedome sledujú, vyhodnocujú a s návrhmi spracúvajú pre rozhodovanie štátnym a straníckym orgánom. A tu vzniká otázka – prečo to teda vydali, prečo z existujúcich negatív vybrali tie najnegatívnejšie, prečo miestami až hororovo píšu o veciach nielen bratislavskej verejnosti nie neznámych. Začalo sa mi vyjasňovať až pri uvedomení si zostavovateľského cieľa, ktorým nie je jednota kvalifikovanej kritiky konkrétnych nedostatkov s reálnymi návrhmi na formy a prostriedky riešenia týchto problémov. Veď či môže seriózny odborník žiadať napríklad presťahovanie Slovnaftu bez toho, aby návrh doplnil ekonomickými údajmi?“"Kritiku stavu životného prostredia KSČ zobrala osobne ale nereagovala brutálne. Gustáv Husák na rokovaní 4. obvodnej konferencie KSS v bratislavskom PKO 23. apríla 1988 povedal: "„Zažili ste v Bratislave senzáciu – zelená kniha ekológie! Sú ekologické problémy? Sú! Sú v Bratislave, sú v Československu, sú na celom svete, kde je priemyselný rozvoj. Miliardy na to dávame, aby sme to prekonali. Dobre je upozorňovať na to, že v tej a v tej fabrike nie sú vhodné podmienky, v tej a v tej, to je dobromyseľné. Ale tu niekto z toho robí demagógiu, zneužíva to! To je provokácia, nielen demagógia.“"
Podľa Juraja Flamíka sa pod pseudonymom Dana Piskorová skrýval šéfredaktor Arnošt Bak, v roku 1987 zástupca šéfredaktora Pravdy. V uvedenom komentári použil výrazy, ktoré boli kľúčové pre obvinenia „rozvracanie republiky“ a „hanobenie mena v zahraničí“. Tvorcov B/n predviedli na policajný výsluch na „Februárku“. K Flamíkovi („podanie vysvetlenia“) sa správali férovo, avšak Budajovi (s tehotnou manželkou) sa vyhrážali.
Podporovatelia.
Prenasledovanie autorov malo však aj opačný efekt a to, že verejne (vystúpením na rôznych fórach, alebo písomnou reakciou) podporilo B/n približne 500 občanov, okrem iných: Vladimír Mináč, Vladimír Krivý, Milan Trizna, Peter Tremboš, Zora a Martin Bútorovci, Ivan Dianiška, Mário Dobrovodský, Pavol Frič, Soňa Szomolányi, Ivan Hoffman, Iveta Radičová, Miroslav Cipár, Vladimír Kompánek, Vladimír Maňák, Oľga Martinčeková, Karol Fröhlich, Fedor Gömöry, Jiří Kulich, Emil Hadač, Juraj Hatrik, Ilja Zeljenka a mnohí ďalší. Najväčším podporovateľom B/n na vtedajšej federálnej úrovni bol Josef Vavroušek, neskorší federálny minister životného prostredia.
Ľudia stojaci za vydaním publikácie sa o dva roky postavili ako lídri na novembrové tribúny a nevolali už len po zmenách v Bratislave, ale po zásadnej celospoločenskej zmene v štáte.
Bratislavy/nahlas, VPN a Nežná revolúcia.
Personálne spojenie autorského kolektívu a štruktúr Verejnosti proti násiliu v novembri 1989 reprezentovali Ján Budaj, Fedor Gál a Juraj Flamik. VPN dostala prostredníctvom štruktúr ochranárskeho hnutia aj neoceniteľnú organizačnú a materiálno-technologickú pomoc.
Hodnotenie Mikuláša Hubu v roku 2007: "„Pred Novembrom´89 mali environmentálne problémy v „súťažiach o najpálčivejší problém“ pomerne slabú konkurenciu. Materiálna životná úroveň obyvateľov ČSSR bola spolu s NDR najvyššia v celom východnom boku, nezamestnanosť bola neznámym pojmom, doširoka rozvinutý a preferovaný represívny aparát a medzinárodná izolovanosť nášho štátu umožňovali kriminalitu udržiavať v medziach únosnosti, no a problém upieraných ľudských práv a slobôd pociťovala bolestne iba relatívne malá menšina občanov; Relatívna liberálnosť moci voči ekologickej problematike v porovnaní s inými, ešte viac tabuizovanými a poskribovanejšími témami. I preto v čase Nežnej revolúcie a krátko po nej, mal pocit potreby zmeny práve v oblasti životného prostredia aj podľa vtedajších sociologických prieskumov prioritné postavenie.“"
A vo svojom blogu ďalej uviedol: "„Bratislava/nahlas bola jedným z vyvrcholení dovtedajších ochranárskych snažení. V tomto zmysle bola v prvom rade kritikou vtedajších rozhodnutí či nečinnosti a navrhovaním alternatívnych riešení. Bola artikulovaným a verbálnym naplnením vízie nového, demokratického, kultúrnejšieho, ekologickejšieho, zdravšieho a krajšieho Slovenska. Takto k nej pristupovala aj väčšina jej tvorcov.“"
Spor o dedičstvo.
Po Nežnej revolúcii získala "Bratislava/nahlas" uznanie, ba bola až mýtizovaná, jej autori uznávaní a oceňovaní avšak niektorí z nich pociťovali zároveň stratu záujmu o obsah a posolstvo. Mikuláš Huba túto situáciu nazval „sporom o dedičstvo“. Pozri nasledovné polemiky:
Ocenenie.
Podľa uznesenia NR SR č. 333 zo 7. novembra 2012 "„… iniciatíva Bratislava/nahlas prispela významnou mierou k tomu, ako kultivovane prebehla Nežná revolúcia na Slovensku, že dnes dýchame čistejší vzduch a žijeme v demokratickom štáte, ktorý garantuje základné slobody vrátane slobody slova. [Národná rada] vyjadruje pri príležitosti 25. výročia vzniku iniciatívy Bratislava/nahlas ocenenie občianskej angažovanosti, odbornej erudície i ľudskej statočnosti autorov tejto iniciatívy.“"
V januári 2018 boli Mikuláš Huba a Juraj Flamik ocenení prezidentom SR Andrejom Kiskom prepožičaním Radu Ľudovíta Štúra (I. resp. II. triedy).

</doc>
<doc id="641636" url="https://sk.wikipedia.org/wiki?curid=641636" title="Kyklický epos">
Kyklický epos



</doc>
<doc id="641638" url="https://sk.wikipedia.org/wiki?curid=641638" title="Popolnica">
Popolnica

Popolnica (nárečovo aj "popelnica", "popevnica", "popolňaca" a pod.) môže byť:

</doc>
<doc id="641639" url="https://sk.wikipedia.org/wiki?curid=641639" title="Zberná nádoba">
Zberná nádoba

Zberná nádoba môže byť:

</doc>
<doc id="641640" url="https://sk.wikipedia.org/wiki?curid=641640" title="Popelnica">
Popelnica



</doc>
<doc id="641641" url="https://sk.wikipedia.org/wiki?curid=641641" title="Akcia B">
Akcia B

Akcia B môže byť:

</doc>
<doc id="641642" url="https://sk.wikipedia.org/wiki?curid=641642" title="Aegaeon (mesiac)">
Aegaeon (mesiac)

Aegaeon (iné názvy: Saturn LIII, dočasné označenie: "S/2008 S 1") je prirodzený satelit Saturnu. Okolo planéty obieha po takmer kruhovej dráhe raz za 19,5 hodiny. Jeho obežná dráha sa nachádza vo vnútornej časti prstenca G medzi mesiacmi Janusom a Mimasom. S druhým spomenutým je v orbitálnej rezonancii 7:6, ktorá spôsobuje zmenu dĺžky veľkej polosi jeho obežnej dráhy so štvorročnou periódou. Rozmermi sa radí medzi nepravidelné mesiace a je najmenším známym mesiacom Saturna.
Prvé zábery tohto mesiaca boli získané sondou Cassini 15. augusta 2008. Jeho objav pod provizórnym označením S/2008 S1 ohlásila Carolyn Porcová 3. marca 2009. V máji 2009 dostal mesiačik meno Aegaeon, po Aigaiónovi (lat. Aegaeon), jednom z hekatoncheirov, storukých a päťdesiathlavých obrov z gréckej mytológie. 

</doc>
<doc id="641643" url="https://sk.wikipedia.org/wiki?curid=641643" title="Aegaeon (moon)">
Aegaeon (moon)



</doc>
<doc id="641644" url="https://sk.wikipedia.org/wiki?curid=641644" title="Aegaeon">
Aegaeon

Aegaeon môže byť:

</doc>
<doc id="641646" url="https://sk.wikipedia.org/wiki?curid=641646" title="Bernart de Ventadorn">
Bernart de Ventadorn

Bernart de Ventadorn (iné mená pozri nižšie; * okolo 1145, Moustier-Ventadour, región Limousin† okolo 1180/1195, Dalon) bol jeden z najslávnejších okcitánskych trubadúrov a jeden z najpopulárnejších a najimitovanejších trubadúrov 12. storočia. 
Z jeho lyrickej tvorby sa zachovalo okolo 41 básní, pričom takmer všetky sú o láske.18 piesní sa dochovalo aj s ich hudbou. Bernart spieval v štýle "trobar leu". Jeho tvorba je charakteristická melodickým jazykom, nostalgickým tónom, živou predstavivosťou a hudobnou virtuozitou. Úspech medzi jeho obdivovateľmi mu však priniesli najmä lyrická intenzita a emocionálny rozmer.
Život.
Podľa trubadúra Uc de Saint Circa bol Bernart zrejme synom pekára na hrade Ventadour (Ventadorn) v dnešnej obci Moustier-Ventadour v departemente Corrèze . Podľa iného zdroja, satirickej básne mladšieho jeho súčasníka Peiro d'Alvernhy, bol synom sluhu, vojaka alebo pekára a jeho matka bola slúžka alebo tiež pekárka. Zo svedectva samotného Bernarta (báseň "Lo temps vai e von e vire", tzv. "vida"krátky prozaický životopis trubadúra napísaný v starej okcitánčine) vyplýva, že spevu a písaniu sa naučil od svojho protektora vikomta Ebleho z Ventadornu, hoci nie je isté, či druhého alebo tretieho toho mena. Svoju prvú báseň napísal pre jeho ženu Marguerite de Turenne. 
Neskôr nasledoval Eleonóru Akvitánsku do Anglicka na dvor Henricha II. Plantageneta. Dôkazy o týchto cestách pochádzajú aj z jeho básní. Po návrate z Anglicka ho na istý čas zamestnal Raimond V. z Toulouse. Neskôr mal podľa jeho životopisu vstúpil do kláštora v Dalone. Zomrel niekedy okolo roku 1180/1195. 
Dielo.
Bernart de Ventadorn bol prominentným trubadúrom klasickej éry trubadúrskej poézie. Jeho majstrovstvo a popularizácia trubadúrskeho štýlu prispeli k definícii žánru a vytvorili klasickú formu dvornej milostnej poézie. Z jeho umenia čerpali celé generácie jeho nasledovníkov a imitátorov. Z jeho diela sa zachovalo 45 básní, z toho 18 aj s pôvodnou hudbou. Tri dochované básne sú "tensos", ostatné "cansos". 

</doc>
<doc id="641648" url="https://sk.wikipedia.org/wiki?curid=641648" title="Bratislavská päťka">
Bratislavská päťka

Bratislavská päťka je neformálne označenie zoskupenia piatich predstaviteľov disentu. Stali sa najznámejšími oponentmi komunistického režimu na Slovensku. Všetci pôsobili v Bratislave. Režim sa pokúsil ich zatknutím poslednýkrát zastrašiť otvorenú opozíciu. V novembri 1989 boli inšpiráciou Nežnej revolúcie s významom podobným ako mala Charta 77 v Česku. Štátna bezpečnosť ich zadržala 14. augusta 1989 potom, čo listom zo 4. augusta 1989 informovali slovenskú vládu o zámere uctiť si pamiatku obetí okupácie v auguste 1968 položením kvetov na miestach, kde vojaci Varšavskej zmluvy zastrelili demonštrujúcich obyvateľov.
Členovia.
Členmi päťky boli:
Rozdiely v situácii v Česku a na Slovensku.
Charta 77 reagovala na politickú stagnáciu už v roku 1977. Stagnácia sa osobitne týkala Slovenska. Do kampane za prepustenie Václava Havla (zatknutý v januári 1989 v súvislosti so zhromaždením pri príležitosti 20. výročia sebaupálenia študenta Palacha) sa v Česku zapájali aj intelektuáli pôsobiaci v oficiálnych inštitúciách, na Slovensku nevyvolala osobitný ohlas. Podobne aj reakcia na petíciu "Niekoľko viet" (jar 1989) bola na Slovensku podstatne slabšia ako v Česku. Napriek tomu však už bolo badať trhliny v dovtedy takmer monolitných štruktúrach komunistických elít. už vtedy, keď pokusy o perzekvovanie ochranárov za publikáciu Bratislava/nahlas (Prvý krát vydaná v roku 1987. Václav Havel označil túto iniciatívu za slovenskú obdobu Charty 77). Politické dianie v Československu akcelerovalo nielen pod vplyvom narastajúcej nespokojnosti verejnosti, ale aj pod vplyvom vonkajších okolností, najmä v Poľsku a Maďarsku. 
Priebeh udalostí v rokoch 1988 a 1989.
V októbri 1988 vzniklo v Prahe Hnutie za občiansku slobodu (HOS). Na prvom stretnutí HOS v Bratislave 11. novembra 1988 sa zúčastnilo 15 ľudí.
"„Bola to akcia Hnutia za občiansku slobodu, v ktorom boli všetky opozičné zoskupenia v Československu. Často sa podpisovali výzvy, túto sme nevnímali ako niečo veľmi osobité“", spomína Čarnogurský. Mýlil sa a scenár bol pri každom z nich rovnaký – zatknutie, domová prehliadka, výsluchy.
Dôvod zadržania bolo „poburovanie“. Miroslavovi Kusému a Jánovi Čarnogurskému pridali aj rozvracanie republiky. Obaja skončili vo vyšetrovacej väzbe, ostatných stíhali na slobode. Čarnogurskému priťažilo aj nelegálne vydávanie Bratislavských listov, Kusému zase príspevky v rádiu Slobodná Európa. Žaloba bola podaná na základe § 176 ods. 1 Tr. Por.
Ešte predtým pripomeňme, že 21. júla 1989 päťčlenná skupina zorganizovala v obci Predmier, kde vtedy stála jediná socha M. R. Štefánika, verejné zhromaždenie, na ktorom o. i. požadovali slobodné voľby. Na 21. augusta zase pripravovala kladenie kvetov v Bratislave a Košiciach, kde v prvý deň okupácie roku 1968 zahynuli nevinní ľudia.
Výzvu (uctiť si obete invázie) šírili cez zakázané stanice Slobodná Európa a Hlas Ameriky. Jednu jej kópiu dokonca zaslali priamo vláde. Signatári netušili, že by práve táto výzva mohla byť rozbuškou, ktorá spustí nové perzekúcie.
Výzva obsahovala pozvanie na 21. august kladenie kvetov na miesta v Bratislave, kde v roku 1968 vojaci slávnej Sovietskej armády vyhasili dva ľudské životy: 21. augusta 15-ročnej Danky Košanovej na schodoch do vestibulu Univerzity Komenského a na druhý deň 16-ročného študenta Petra Legnera pred Hlavnou poštou.
Kusého po dvoch mesiacoch prepustili, no súdu sa nevyhol, dostal 9 mesiacov nepodmienečne. Čarnogurský sa ocitol na slobode až 25. novembra a už na druhý deň rečnil na bratislavskom Námestí SNP.
Medzi zadržaním a prepustením Čarnogurského sa totiž udiali „historické“ udalosti: Trestné stíhanie proti nim podnietilo ďalšie spojenie opozičných prúdov na Slovensku. Petíciu za oslobodenie Bratislavskej päťky podpísal tajný biskup Ján Chryzostom Korec, vylúčený člen komunistickej strany Milan Šimečka, dokonca niektorí aktuálni členovia strany a mnohí ďalší. Proces proti Bratislavskej päťke už režim nedotiahol do konca. Prekazila ho Nežná revolúcia v novembri a decembri 1989. Federálna vláda národného porozumenia premiéra Mariána Čalfu, s väčšinou nekomunistov, nastúpila do úradu 10. decembra 1989 a v nej bol Čarnogurský podpredsedom.
Andrej Strýček, ktorý reagoval na výzvu a prišiel do Bratislavy klásť vence upozorňuje že disidentov bolo viacej ako 5. Ako svedok bol na súdnom procese s Jánom Čarnogurským v Justičnom paláci (21. a 22. novembra 1989). Na procese však došlo ku kurióznej situácii, ktorú opísal. Keďže predseda súdu už bol v tej napätej spoločenskej situácii zreteľne vyčerpaný, vo vzácnej zhode s obžalovaným sa dohodli, že priebeh pojednávania do záznamu bude diktovať doktor Čarnogurský. Ten potom s plným súhlasom predsedu súdu sám hovoril zapisovateľovi, čo má zaznamenať.

</doc>
<doc id="641649" url="https://sk.wikipedia.org/wiki?curid=641649" title="Pomothy">
Pomothy

Pomothy (staršie "Pomothy de Unatényi et Horhi") bol uhorský šľachtický rod pochádzajúci z Hontianskej župy. Ich sídlo sa nachádzalo v obci Horša.
Dejiny rodu.
Rod bol písomne prvýkrát spomenutý v roku 1339. Zakladateľom vetvy rodu bol Peter Pomothy. Na začiatku 16. storočia sa Franciscus Pomothy oženil s Alžbetou Demandíkovou de Teszéri, ktorá pochádzala zo šľachtického rodu Demandíkovcov v Hontianskej župe. Rod tak získali majetky v panstvách v Boroch, Domandiciach, Santovke a Krškanoch. V roku 1600 si Michael Pomothy, stoličný sudca v Hontianskej župe, zmenil priezvisko na "Almassy". V roku 1629 kúpili panstvo Horša, ktoré sa stalo ich hlavným sídlom.
Okolo 1650 sa rod rozdelil na tri vetvy, katolícku, evanjelickú a kalvinistickú. Katolícka línia žila prevažne v Boroch a Domadiciach, evanjelická línia žila v Horše, Kalinčiakove a Krškanoch a kalvinistická vetva žila v Boroch.
Katolícka línia sa ešte raz rozdelila v roku 1880, keď Andreas Pomothy, syn Gabriela a Anny Kmety, dostal časť panstva v Kemence a zastával pozíciu administrátora. Rod Pomothy je príbuzný so šľachtickými rodmi ako Rákoci, Širčič, Boryovci, Dedinskí, Dalmady, Johannides, Batisz, Keviczky a Sarnóczay. 
Koncom 18. storočia sa členovia rodu venovali rôznym aktivitám, niektorí z nich boli veľkostatkármi, iní sa stali podnikateľmi alebo zastávali dôležité funkcie na železnici. Potomkovia rodu dnes žijú najmä v Rakúsku, na Slovensku, v Maďarsku a v Česku ale aj inde vo svete.
Známi príslušníci rodu.
Medzi najvýznamnejších členov rodu patrili:

</doc>
<doc id="641650" url="https://sk.wikipedia.org/wiki?curid=641650" title="Bratislava nahlas">
Bratislava nahlas



</doc>
<doc id="641651" url="https://sk.wikipedia.org/wiki?curid=641651" title="B/n">
B/n



</doc>
<doc id="641655" url="https://sk.wikipedia.org/wiki?curid=641655" title="John James Voll">
John James Voll

John James Voll (* 3. máj 1922, Cincinnati, Ohio, USA – † 12. september 1987, Lexington, Massachusetts) bol americký stíhací pilot, letecké eso počas druhej svetovej vojny a neskôr dôstojník Vojenského letectva Spojených štátov. Lietal na stíhačkách P-51 Mustang ako príslušník 308. letky v rámci 31. stíhacej skupiny. Oficiálne mu bolo priznaných 21 zostrelov nepriateľských lietadiel, čím sa stal najúspešnejším stíhačom 15. leteckej armády amerických vzdušných síl, ktorá pôsobila v oblasti Stredomoria, južnej, strednej a východnej Európy, a zároveň tretím najúspešnejším pilotom Mustangu počas druhej svetovej vojny.
Životopis.
Mladosť.
John Voll sa narodil 3. mája 1922 v Cincinnati v štáte Ohio ako najstarší z piatich detí Johna a Almy May Vollových. Vyrastal však v malom meste Goshen, kde spolu so svojimi súrodencami začal chodiť do školy. Rád sa túlal v okolí mesta a v období štúdia na strednej škole s obľubou chodil na lov vtákov. Vo veku 18 rokov mu zomrel otec. Po maturite študoval na Miami College of Ohio. Dňa 5. augusta 1942 sa prihlásil do Záloh leteckého zboru a v marci 1943 bol povolaný do Armádnych vzdušných síl USA k pilotnému výcviku, s ktorým začal 8. marca 1943. Počas výcviku nalietal takmer 136 hodín a úspešne ho absolvoval 7. januára 1944, pričom mu bola pridelená hodnosť podporučíka. Následne bol pridelený k 84. stíhacej skupine, u ktorej lietal na stíhacích lietadlách P-47D Thunderbolt, na ktorých nalietal 94 a pol hodiny.
Druhá svetová vojna.
Potom bol prevelený do Talianska, kde sa 4. mája 1944 hlásil na letisku San Severo u veliteľa 31. stíhacej skupiny, plukovníka Charlesa M. McCorklea. Veliteľ 31. skupiny ho pridelil k 308. letke, ktorej v tom čase velil major James G. Thorsen. John Voll dostal od veliteľa 308. letky niekoľko dní na zoznámenie sa so stíhačkou P-51B Mustang a 14. mája ho poslal na prvý bojový let. V tento deň malo 42 Mustangov 31. skupiny sprevádzať bombardéry B-24 Liberator 456. a 459. bombardovacej skupiny, z ktorých 75 potom zaútočilo na letisko v Reggio Emilia. Stíhačom 31. skupiny sa však stretnutie s bombardérmi 456. a 459. skupiny nepodarilo. Prvých približne 20 bojových letov John absolvoval na pozícii „dvojky“ veliteľa roja a až potom sa stal číslom tri v štvorčlennom roji, resp. vedúcim pilotom druhej dvojice.
Koncom júna 1944 sa vo výzbroji 31. skupiny začali objavovať aj nové stíhačky P-51D Mustang. Verzia D sa od strojov P-51B a C líšila najmä kvapkovitým odsúvateľným krytom kabíny a zníženou zadnou časťou trupu, vďaka čomu mali piloti výrazne lepší rozhľad v hornej polosfére, a inštaláciou troch guľometov kalibru 12,7 mm v každom krídle, namiesto dvoch guľometov v každom krídle ako u P-51B a C. Johnov Mustang bol verzie P-51B-5-NA s výrobným číslom 42-106512 a kódovými písmenami HL-B. Pomenoval ho "„American Beauty“". Tento ozdobný nápis bol červenou farbou namaľovaný na prednú časť lietadla a dopĺňala ho polovičná kresba ruže. V auguste 1944 pribudla medzi slová "„American“" a "„Beauty“" aj kresba sporo odetej sediacej ženy.
V piatok 23. júna 1944 vyslala 15. letecká armáda USAAF vyše 400 bombardérov B-24 Liberator a B-17 Flying Fortress na ropné ciele v Rumunsku. Stíhači 31. skupiny vzlietli k sprievodu B-17 Flying Fortress 99., 301., 463. a 483. skupiny, pričom 91 B-17 potom zaútočilo na rafinériu Româno-Americană na východnom okraji Ploješti. Ďalších 10 B-17 301. skupiny bombardovalo zoraďovaciu stanicu v meste Niš v Juhoslávii. Proti Američanom vzlietli v tento deň rumunskí stíhači na lietadlách IAR 80, IAR 81 a Messerschmitt Bf 109G a nemeckí letci na Bf 109G-6 a Focke-Wulfoch Fw 190F-8. Takmer hodinu sa v okolí Bukurešti odohrávala letecká bitka, v ktorej si piloti troch amerických stíhacích skupín nárokovali 25 istých a dva pravdepodobné zostrely nepriateľských lietadiel. John Voll zostrelil jeden Fw 190F-8 v priestore 16 km severne od Bukurešti. Išlo o jeden zo štyroch zostrelov, ktoré boli oficiálne priznané pilotom 308. letky. Piloti 31. skupiny zostrelili v tento deň osem nepriateľských lietadiel, pričom stratili aj jeden Mustang. V sobotu 24. júna bol Voll medzi 44 pilotmi 31. skupiny, ktorých úlohou bolo samostatné vyhľadávanie nepriateľských stíhačov ("fighter sweep") v priestore Bukurešť – Ploješť, pričom sa im podarilo zostreliť jeden Bf 109. John Voll tentokrát nedosiahol zostrel. Ešte v ten deň stratila 31. skupina i jeden Mustang počas záchrannej misie nad morom.
Nasledujúci pondelok, 26. júna 1944, malo celkovo 740 bombardérov B-24 Liberator a B-17 Flying Fortress za ciele objekty v okolí Viedne v Rakúsku. Tento mohutný bombardovací zväz sprevádzalo 38 stíhačiek P-38 Lightning 1. skupiny, 39 P-38 14. skupiny, 26 P-38 82. skupiny, 42 lietadiel P-51 Mustang 31. skupiny, 37 P-51 52. skupiny a 35 strojov P-47 Thunderbolt 332. skupiny. Stíhači 31. skupiny boli pri tejto misii určení ako stíhacia ochrana bombardérov B-24 Liberator 460., 464., 465. a 485. skupiny. Celkovo 57 Liberatorov 460. a 485. skupiny potom zaútočilo na ropnú rafinériu vo Floridsdorfe, zatiaľ čo 65 B-24 464. a 465. skupiny bombardovalo neďalekú zoraďovaciu stanicu. Protivzdušná obrana Ríše, konkrétne 8. stíhacia divízia so sídlom vo Viedni-Kobenzl, vyslala v tento deň proti americkým lietadlám všetky jednotky, ktoré mala k dispozícii. Na výpomoc vzlietli aj niektoré jednotky podriadené 7. stíhacej divízii, ktorá v tom čase sídlila v Schleissheime, severne od Mníchova. Veľká letecká bitka, ktorá sa rozpútala nad západným Maďarskom a postupne sa preniesla nad územie juhozápadného Slovenska a východného Rakúska bola jednou z najväčších leteckých bitiek nad strednou Európou počas druhej svetovej vojny. Letci 31. skupiny bojovali takmer hodinu s viac ako stovkou nepriateľských stíhačov, pričom si nárokovali 15 zostrelov. John Voll zostrelil o 09:20 hod. v oblasti južne od Bratislavy jeden Bf 109G-6 a následne Me 410. Zostrel Me 410 bol Johnovi spočiatku priznaný iba z polovice spolu s poručíkom Kandeferom, ale neskôr bol asi prehodnotený a priznaný Vollovi. Bf 109G-6, ktorý zostrelil Voll, patril pravdepodobne I. skupine stíhacej eskadry JG 302. Dvojmotorový Me 410 bol pravdepodobne od I. alebo II./ZG 76. Piloti 31. skupiny sa v priestore juhozápadného Slovenska podieľali aj na zničení Pohotovostnej letky Slovenských vzdušných zbraní. Celkovo bolo stíhačom 31. skupiny za tento deň oficiálne priznaných 14 zostrelov nepriateľských lietadiel. Stratili však dva Mustangy.
V utorok 27. júna zaútočilo celkovo 299 bombardérov B-24 Liberator a B-17 Flying Fortress na ciele v Maďarsku a Juhoslávii. Úlohou 48 stíhačov 31. skupiny bol fighter sweep v oblasti Budapešti. Pilotov 308. letky viedol pri tomto bojovom lete nový veliteľ letky major Harry W. Dorris. Veliteľstvo 8. stíhacej divízie vyslalo proti Američanom stíhačky Bf 109G-6 I./JG 302, dvojmotorové Bf 110G-2 II./ZG 1 a Me 410A/B ZG 76. Do boja vzlietli tiež stíhači 101. stíhacej skupiny „Puma“ Maďarského kráľovského letectva na Bf 109G-6. Piloti 31. skupiny bojovali v priestore Budapešti a čiastočne aj nad južným Slovenskom s približne 65 stíhačkami Bf 109G-6, Bf 110G-2 a Me 410A/B, pričom dosiahli sedem istých a jeden pravdepodobný zostrel. O 10:30 hod. Voll zostrelil v oblasti 24 km severozápadne od Budapešti jeden z útočiacich Bf 109G-6. Pri tejto misii stratila 31. skupina dva Mustangy. Voll mal po tomto lete oficiálne priznané už štyri zostrely, vďaka čomu bol krátko na to povýšený do hodnosti nadporučíka.
V nedeľu 2. júla bol John Voll spolu s 31. skupinou opäť vyslaný nad Maďarsko. Ciele v Maďarsku a Juhoslávii napadlo 633 bombardérov B-24 Liberator a B-17 Flying Fortress. Celkovo 91 Mustangov 31. a 325. skupiny plnilo úlohy stíhacej ochrany strojov B-24 49. a 55. bombardovacieho krídla, pričom 222 Liberatorov následne bombardovalo zoraďovaciu stanicu Rákos v Budapešti. Nemecká protivzdušná obrana zareagovala vyslaním stíhačiek Bf 109G, Fw 190A/G, ťažko ozbrojených a opancierovaných strojov Fw 190A-8/R2 Sturmbock a dvojmotorových Bf 110G-2 s Me 410A/B. Na poplach odštartovali aj maďarskí letci 101. stíhacej skupiny „Puma“ na Bf 109G-6, ktorých viedol major Aladár Heppes. K prvým súbojom došlo v tento deň krátko pred 10:00 hod. v oblasti jazera Balaton. Bombardéry B-24 Liberator 49. a 55. krídla, ktoré mali kryť letci 31. a 325. skupiny, napadlo v priestore cieľa približne 35 nepriateľských stíhačiek, väčšinou Bf 109G a Fw 190A/G. Nemcom sa spočiatku podarilo vyhnúť americkým sprievodným stíhačom a priblížiť sa k bombardérom na vzdialenosť približne 180 m, ale palubní strelci bombardérov sa urputne bránili a nárokovali si zničenie siedmich lietadiel. Úspešný bol aj John Voll, ktorý si o 10:45 hod. v oblasti 80 km východne od Budapešti nárokoval dva zostrely stíhačiek Bf 109G, pričom jeden zostrel mu bol potom priznaný ako istý a druhý pravdepodobný. Je možné, že sa letci 308. letky stretli s niektorými z maďarských Bf 109G-6 101. stíhacej skupiny „Puma“. Piloti 31. a 325. skupiny si v tento deň nárokovali sedem istých a dva pravdepodobné zostrely nepriateľských lietadiel, z ktorých im bolo potom oficiálne priznaných šesť. O dva dni neskôr, 4. júla, sa novým veliteľom 31. skupiny stal podplukovník Yancey S. Tarrant.
Na Mustangu verzie D letel John Voll aj v utorok 18. júla 1944, kedy mala 31. skupina sprevádzať bombardéry B-24 Liberator, ktorých ciele sa nachádzali v malej oblasti v okolí Friedrichshafenu v Nemecku. Nepriaznivé počasie však spôsobilo, že Liberatory 47., 55. a 304. krídla spolu s Lightningmi 14. a 82. skupiny nemohli dokončiť svoju misiu a letci 31. skupiny sa na 43 Mustangoch nakoniec pridali k stíhacej ochrane strojov B-17 Flying Fortress 5. krídla, ktoré mali napadnúť letisko Memmingen. Letová trasa B-17 k cieľu viedla z letísk v južnom Taliansku smerom na severozápad nad Jadranským morom, cez krátky úsek severného Talianska a nad Alpami. Aj posádkam Fortressov skomplikovalo let k cieľu nepriaznivé počasie. B-17 99. skupiny sa museli otočiť späť, zatiaľ čo 27 strojov 97. skupiny muselo namiesto letiska Memmingen zaútočiť na železničný most neďaleko Casarsy v severnom Taliansku. Fortressy malo k náletu na letisko Memmingen sprevádzať 58 Mustangov 332. skupiny, ktoré však neprileteli včas do plánovaného miesta stretnutia s bombardérmi a tie sa tak po prelete Álp ocitli bez stíhacej ochrany. Protivzdušná obrana Ríše medzitým vyslala proti prilietajúcim Američanom stíhačky Bf 109G, Fw 190A-8, Fw 190A-8/R2 Sturmbock a dvojmotorové Bf 110G-2 spolu s Me 410A/B. V následnej leteckej bitke, ktorá sa odohrávala najmä v okolí bavorského mesta Kempten, sa nemeckým stíhačom podarilo zostreliť 16 B-17G. O niekoľko minút neskôr, keď už bolo takmer po všetkom, sa do bojov nad Kemptenom zapojili aj americkí stíhači. Vo všetkých letových hladinách sa uskutočnilo viacero stíhacích súbojov medzi pilotmi Bf 109G od I./JG 300 a II./JG 27 a Mustangov z 332. a časťou 31. skupiny. John Voll zostrelil o 10:55 hod. neďaleko Memmingenu jeden Fw 190A-8. Na letisko Memmingen nakoniec zaútočilo 79 B-17 2., 301., 463. a 483. skupiny. Piloti 332. a 31. skupiny si nárokovali celkovo 23 zostrelov nemeckých stíhačiek, ktoré im boli potom aj oficiálne priznané. V tejto akcii však 332. a 31. skupina stratili po tri Mustangy.
Dňa 28. júla 1944 sa novým veliteľom 308. letky stal kapitán Leland P. Molland. Keď 31. skupina postupne získavala nové Mustangy verzie D, odovzdávala niektoré staršie P-51B a C k 332. skupine. Napriek tomu zostalo i naďalej vo výzbroji 31. skupiny niekoľko P-51B a C. John Voll odlietal s P-51B ešte niekoľko bojových letov.
Vo štvrtok 17. augusta sa Voll vrátil s 31. skupinou nad Rumunsko. V tento deň sprevádzalo 187 Mustangov 31., 52., 325. a 332. skupiny bombardéry B-24 Liberator k náletom na ropné rafinérie v Ploješti. Celkovo 34 Liberatorov 98. a 449. skupiny potom napadlo rafinériu Unirea Speranţa, zatiaľ čo niektoré zo 124 B-24 49. krídla, 455. a 456. skupina zaútočili na rafinériu Româno-Americană. Ďalších 85 Liberatorov 376., 450., 454. a 459. skupiny bombardovalo rafinériu Astra Română. Piloti Mustangov sa v priestore cieľa nestretli s nepriateľskými lietadlami. Pri spiatočnom lete však podporučík Shipp z 31. skupiny ohlásil problémy s motorom a jeho lietadlo začalo zaostávať za ostatnými. John Voll bol poslaný, aby ho sprevádzal. Motor Shippovho Mustangu ale nevydržal a svoj stroj musel opustiť na padáku. John následne vystúpal späť do výšky 1 830 m a približne 910 m pod sebou uvidel tri Bf 109G. Spustil sa k nim a zameral sa na prvého z nich. Moment prekvapenia mu vyšiel a prvý z messerschmittov sa o 11:40 hod. zrútil do hôr v oblasti južne od mesta Knjaževac v Juhoslávii. Vzápätí zostrelil John aj druhý Bf 109G, ktorého pilot stihol vyskočiť na padáku. Tretí messerschmitt sa mu tiež podarilo zasiahnuť a zanechávajúc za sebou stopu chladiacej kvapaliny mieril k zemi. John však jeho zrútenie nezaznamenal.
Keď bol vo výzbroji 31. skupiny už väčší počet lietadiel P-51D Mustang, John si medzi novými Mustangmi vybral lietadlo s výrobným číslom 44-15459 a kódovými písmenami HL-B, ktoré tiež pomenoval "„American Beauty“". Podobne ako u P-51B bol tento ozdobný nápis červenou farbou namaľovaný na prednú časť lietadla a medzi slovami "„American“" a "„Beauty“" ho dopĺňala už tentokrát kompletná kresba ruže.
V piatok 25. augusta vzlietlo 53 Mustangov 31. skupiny, ktoré mali spolu s 28 Lightningmi 82. a 48 Mustangmi 52. skupiny sprevádzať zväz 80 Liberatorov 55. krídla k náletu na letisko v Prostějove, ktoré bolo vtedy základňou operačne-výcvikovej bojovej jednotky I./SG 152 so stíhačkami Fw 190A a F. John Voll začal počas letu k cieľu cítiť bolesť v ušiach. Nad Juhosláviou, severne od Sisaku, sa nakoniec musel so svojím P-51D otočiť späť na letisko San Severo. Situácia naznačovala, že sa tentokrát vráti späť bez kontaktu s lietadlami nepriateľa. V oblasti Sisaku však natrafil na dve spojovacie lietadlá Fieseler Fi 156 "Storch". Jedno z nich zostrelil o 10:30 hod., zatiaľ čo druhé lietadlo pristálo poškodené v poli po Johnových zásahoch.
Nasledujúci utorok, 29. augusta 1944, odštartovalo z letísk San Severo a Ramitelli celkovo 102 stíhačiek P-51 Mustang 31. a 332. skupiny spolu s 27 dvojmotorovými P-38 Lightning 14. skupiny z letiska Triolo k sprievodu 168 bombardérov B-17 Flying Fortress 5. krídla, ktoré mali za ciele rafinérie a zoraďovacie stanice v okolí Moravskej Ostravy. Bombardéry sa po štarte z letísk v južnom Taliansku sformovali do dlhého zväzu, ktorý uzavierali Fortressy 5. krídla. Počas letu nad Jadranským morom sa sedem B-17 20. letky 2. bombardovacej skupiny dostalo do kopovitej oblačnosti. Lietadlá museli vystúpať až do výšky 9 000 m, čo bolo zhruba o 1 000 m vyššie, než sa plánovalo. Z toho dôvodu začali tieto stroje zaostávať za zvyškom zväzu a opustili zostavu 2. skupiny. K siedmim B-17 20. letky sa postupne pripojili ďalšie tri stroje (B-17 429. letky 2. skupiny, B-17 49. letky 2. skupiny a B-24 737. letky 454. skupiny), ktoré kvôli poruchám vypadli zo svojich formácií. Zostava 5. krídla sa tak roztiahla na vzdialenosť vyše 100 km. Z letísk na perimetri Berlína medzitým vzlietli proti americkým lietadlám nemeckí stíhači na lietadlách Bf 109G, Fw 190A a Fw 190A-8/R2 Sturmbock. V priestore Drážďan sa sformovali a pokračovali v lete juhovýchodným kurzom k Moravským Budějoviciam a potom nad západné Slovensko. Nemecká protivzdušná obrana pozorne sledovala letovú trasu amerických lietadiel a zaostávanie 10 bombardérov za ostatnými nemohla prehliadnuť. Zaostávajúce americké bombardéry sa navyše ocitli bez stíhacej ochrany. Chvíľu okolo nich krúžili dve nemecké stíhačky Fw 190, ktoré sledovali pohyb formácie. Velitelia amerických bombardérov upozornili svoje posádky, že v priebehu niekoľkých minút majú priletieť sprievodní stíhači. Nedostali však informáciu, či to budú stíhačky P-51 alebo P-38. Nad Myjavou sa medzitým od nemeckého útočného zoskupenia oddelili letci II./JG 5 s Bf 109G, aby od juhozápadu zaútočili na pravý prúd bombardérov. Piloti II./JG 5 zaútočili o 10:41 hod. v priestore Nového Mesta nad Váhom ako prví a vzápätí ich nasledovali ďalšie jednotky, ktoré napadli americké bombardéry od severozápadu, západu, juhozápadu, juhu a juhovýchodu. Posádky bombardérov spočiatku nemohli rozoznať, či sa k nim blížia vlastné alebo nepriateľské stíhačky, keďže krátko pred útokom sa nemecké lietadlá sformovali do formácie, ktorú bežne používali americkí stíhači. V bojoch, ktoré sa odohrávali najmä nad moravsko-slovenským pomedzím a vošli do dejín ako „Letecká bitka nad Bielymi Karpatami“, sa nemeckým letcom podarilo zostreliť deväť B-17G 2. bombardovacej skupiny. V čase útoku nepriateľských lietadiel sa americkí stíhači v oblasti nenachádzali, okrem piatich Mustangov, ktoré nahlásili posádky bombardérov. Rozptýlených nemeckých stíhačov čoskoro po útoku napádali z prevýšenia americké Mustangy a s ubúdajúcimi zásobami benzínu a vyčerpanou muníciou hľadali letiská, kde by mohli doplniť palivo a vrátiť sa na domovské základne. Približne o 10:45 hod. sa v okolí Považskej Bystrice stretli s nemeckými Bf 109G piloti 307. letky, ktorá tiež patrila do zostavy 31. skupiny. Letci 307. letky si v oblasti Štubnianskych Teplíc (dnes Turčianske Teplice) a východne od Žiliny nárokovali tri isté a dva pravdepodobné zostrely messerschmittov. O 15 minút neskôr natrafili piloti 308. letky na malú skupinu nemeckých stíhačiek, dva Fw 190A-8/R2 Sturmbock sprevádzané jedným Bf 109G, ktoré sa vynorili z oblačnosti a pripravovali sa zaútočiť na bombardéry B-17. V následnom súboji si John Voll nárokoval v oblasti 8 km severozápadne od Nitry zostrel Fw 190, ktorý mu bol potom aj oficiálne priznaný. Druhý Fw 190 zostrelil v približne rovnakom priestore podporučík Luther W. Martin. Fw 190 patrili IV.(Sturm)/JG 3 alebo II.(Sturm)/JG 300. Počas bojov sa stíhači oboch znepriatelených letectiev dostávali aj do prízemných výšok. Podľa spomienok jedného z obyvateľov osady Plevovec (dnes na území obce Dolná Súča v okrese Trenčín) sa letecký súboj odohral aj nad touto oblasťou, keď americký stíhač strieľal na nemeckého, ktorý sa mu snažil skryť nízkym letom do údolia. Z bombardérov 5. krídla sa podarilo zaútočiť na svoje ciele 53 Fortressom 463. a 483. skupiny spolu s deviatimi lietadlami z 99. skupiny, ktoré bombardovali zoraďovaciu stanicu neďaleko rafinérie Fanto v Bohumíne. Celkovo 26 B-17 301. skupiny potom napadlo zoraďovaciu stanicu v Segedíne v Maďarsku, zatiaľ čo ďalších 21 lietadiel 99. skupiny bombardovalo zoraďovaciu stanicu v Szolnoku. Cieľom 97. skupiny sa stala oceliareň v Moravskej Ostrave a ďalších 18 Fortressov 2. skupiny zaútočilo na rafinériu Privozer Mineral v Přívoze. Letcom 31. skupiny bolo za tento deň oficiálne priznaných päť zostrelov nepriateľských stíhačiek (tri Bf 109G a dva Fw 190A-8/R2 Sturmbock).
O dva dni neskôr, vo štvrtok 31. augusta, sa John Voll s 31. skupinou znova vrátil nad Rumunsko. Celkovo 84 Mustangov 31., 325. a 332. skupiny spolu s 90 Lightningmi 1., 14. a 82. skupiny zabezpečovalo stíhaciu ochranu špeciálnej misii 38 bombardérov B-17 Flying Fortress 2. a 97. skupiny, ktoré leteli na letisko Popești-Leordeni, juhovýchodne od Bukurešti, kde mali vyzdvihnúť oslobodených amerických zajatcov. Bolo to práve v období, kedy sa nemecké jednotky sťahovali z Rumunska, ktoré uzavrelo prímerie so Spojencami. Americkí letci sa počas tohto bojového letu dostali do kontaktu s jednomotorovými stíhačkami, ale aj s viacmotorovými lietadlami nepriateľa. Voll zostrelil v oblasti východne od Băilești dve dopravné lietadlá Junkers Ju 52.
V sobotu 23. septembra 1944 sprevádzali letci 31. skupiny foto-prieskumnú misiu nad severné Taliansko. Pri spiatočnom lete uvidel John Voll cez dieru v mrakoch nad mestom Belluno lietadlo, ktoré identifikoval ako taliansku stíhačku Macchi M.C.202. Začal ju prenasledovať, ale jej pilot sa snažil Johna zbaviť. M.C.202 sa mu nakoniec podarilo zasiahnuť, ale vzápätí musel unikať pred ďalším talianskym stíhačom. Stihol ešte zbadať ako pilot zasiahnutého lietadla opúšťa svoj stroj na padáku. M.C.202 patril pravdepodobne 1. stíhacej skupine „Asso di bastoni“ talianskeho Národného republikánskeho letectva. Pred dotieravým talianskym pilotom sa potom ukryl v mrakoch a v poriadku doletel na letisko San Severo.
V utorok 17. októbra Voll vzlietol s 31. skupinou k sprievodu bombardérov B-17 Flying Fortress 5. krídla, ktoré mierili na rafinériu Blechhammer-Juh na území dnešného južného Poľska. Spolu s 31. skupinou odštartovali k stíhacej ochrane B-17 aj 52., 325. a 332. skupina. John však do cieľovej oblasti nedoletel, pretože nad moravsko-slovenským pomedzím ho nepravidelný chod motora prinútil k návratu. Zamieril k letisku Götzendorf, juhovýchodne od Viedne, kde uvidel formáciu šiestich Bf 109G. Spustil sa na nich strmhlav z výšky 4 570 m, preletel formáciou a rozptýlil ich. Strmhlavý let sa mu podarilo vyrovnať vo výške 300 m, ale dva messerschmitty ho začali prenasledovať. V manévrovom súboji s Johnom sa dvojica Bf 109G, ktoré sa ho snažili zostreliť, zrazila a zrútila k zemi. Následne John vystúpal a nabral kurz k domovskej základni. O 10 minút neskôr však asi 1 520 m pod sebou zahliadol dvojmotorové lietadlo, ktoré identifikoval ako Dornier Do 217. Na nemecké lietadlo zaútočil zo zadu a po jeho zásahoch začalo horieť. Do 217 havaroval severozápadne od Bratislavy.
V pondelok 6. novembra zabezpečovalo 92 Mustangov 31. a 325. skupiny spolu s 94 Lightningmi 14. a 82. skupiny stíhaciu ochranu lietadlám B-24 Liberator 49., 55. a 304. krídla, pričom 266 Liberatorov potom zaútočilo na južný muničný sklad vo Viedni. Približne 40 Bf 109G a šesť Fw 190 sa snažilo útočiť na bombardéry 49. krídla, ale niekoľko Mustangov ich rozohnalo. John Voll zostrelil jeden Bf 109G v oblasti južne od Győru. Jeden osamelý messerschmitt zaútočil na zaostávajúci Liberator, ale sprievodným stíhačom sa ho podarilo zahnať a nárokovali si ho ako pravdepodobný zostrel. Letci 31. skupiny si v tento deň nárokovali štyri isté a jeden pravdepodobný zostrel. John bol krátko na to povýšený do hodnosti kapitána.
Posledné vzdušné víťazstvá dosiahol John Voll vo štvrtok 16. novembra 1944, kedy odštartoval s 31. skupinou k ochrane strojov B-17 Flying Fortress 5. krídla a B-24 Liberator 47., 49., 55. a 304. krídla, ktoré mali bombardovať západnú zoraďovaciu stanicu v Mníchove. Úlohy stíhacej ochrany bombardérov letiacich na Mníchov plnilo v ten deň celkovo 203 Mustangov 31., 52., 325. a 332. skupiny spolu s 53 Lightningmi 82. skupiny. Po necelej hodine letu k cieľu Voll zistil, že mu nefunguje rádio a má problémy s elektrickou inštaláciou. Dostal povolenie k návratu a v oblasti juhovýchodne od Aviana v severnom Taliansku natrafil na osamelý dvojmotorový Junkers Ju 88. Rozhodol sa ho prenasledovať, ale ešte predtým, než stihol vystreliť, náhle zbadal v slnku dvanásť stíhačiek. Ju 88 sa zrútil k zemi krátko pred 11:15 hod. Vzápätí sa na Johna vrhlo sedem Fw 190 a päť Bf 109G. Nemecké stíhačky pravdepodobne patrili k prieskumným jednotkám NAGr. 11 s Bf 109G a SNSt 20 s Fw 190. John najprv zostrelil dva Fw 190 a potom jeden Bf 109G. Následne sa mu podarilo zasiahnuť aj ďalšie štyri lietadlá. Po návrate na letisko San Severo mu jeden Fw 190 a jeden Bf 109G vyhodnotili ako pravdepodobné zostrely a ďalšie dva Bf 109G ako poškodené. John Voll sa tak stal najúspešnejším stíhačom 15. leteckej armády USAAF a zároveň tretím najúspešnejším pilotom Mustangu počas druhej svetovej vojny. Celkovo dosiahol 21 istých zostrelov nepriateľských lietadiel, štyri pravdepodobné zostrely a tri lietadlá poškodil.
V decembri 1944 sa vrátil do Spojených štátov. Následne bol poslaný do Číny ako štábny dôstojník u Čínsko-amerického zmiešaného krídla a po skončení vojny bol 13. novembra 1945 prepustený z armády.
Povojnová kariéra.
Vrátil sa do mesta Goshen v Ohiu, kde sa stal stredoškolským učiteľom prírodných vied. Dňa 26. októbra 1948 bol však povolaný späť do služby. Po nevyhnutnom preškolení u 3525. krídla výcviku pilotov na Williamsovej základni vojenského letectva v Arizone, kde slúžil do októbra 1949, bol prevelený na Aljašku k 66. stíhacej-prepadovej letke, ktorá bola dislokovaná na Elmendorfovej leteckej základni. Medzitým sa 8. januára 1949 oženil so slečnou Joan Marguerite Kochovou. Dňa 1. septembra 1951 ho povýšili do hodnosti majora.
U 66. stíhacej-prepadovej letky slúžil do októbra 1951, kedy ho poslali k 1002. generálnej skupine inšpektorov na Nortonovej základni v Kalifornii, kde pôsobil ako špecialista a inšpektor elektrárne až do augusta 1954. Potom nastúpil na Air Command and Staff College, ktorú absolvoval v júni 1955. Od júla 1955 do novembra 1958 slúžil u Veliteľstva protivzdušnej obrany na Hamiltonovej základni v Kalifornii. V roku 1957 získal bakalársky titul na San Francisco State College. Následne bol pridelený k Poradnej skupine vojenského letectva na leteckej základni Kimpcho v Kórejskej republike.
Potom od novembra 1960 do októbra 1961 slúžil u 27. taktického stíhacieho krídla na Cannonovej základni v Novom Mexiku. Následne sa stal veliteľom 522. taktickej stíhacej letky, tiež na Cannonovej základni, pričom v tejto funkcii pôsobil do júla 1962, kedy ho pridelili ako dôstojníka operačného štábu pre 832. leteckú divíziu na Cannonovej základni. Ďalším Johnovým pôsobiskom sa na obdobie od októbra 1962 do augusta 1964 stalo Ústredie Veliteľstva taktického letectva na Langleyovej základni vo Virgínii. Medzitým bol 11. mája 1963 povýšený do hodnosti podplukovníka. V roku 1964 získal magisterský titul z manažmentu na George Washington University. Potom navštevoval Naval Warfare School v Newporte v štáte Rhode Island, ktorú absolvoval v júni 1965. V období od júla 1965 do júna 1966 absolvoval školenie leteckého atašé a následné bol pridelený do Singapuru, kde pôsobil do júla 1968. Dňa 25. februára 1967 bol povýšený do hodnosti plukovníka. Ďalej slúžil do augusta 1969 ako vedúci oddelenia plánov pre 6250. letku podpory v rámci 7. leteckej armády na leteckej základni Tân Sơn Nhất vo Vietnamskej republike, pričom pomáhal pri operácii Rolling Thunder. 
Potom navštevoval Armed Forces Staff College, ktorú úspešne ukončil v júni 1970. Johnovým posledným pôsobiskom u Vojenského letectva Spojených štátov sa od októbra 1973 stalo 77. krídlo leteckých systémov na McClellanovej základni v Kalifornii, ktorému velil do 31. júla 1974, kedy definitívne odišiel z vojenského letectva. 
Neskorší život.
S manželkou Joan mali dve deti. Po odchode z armády pracoval ako burzový maklér v Bostone a okolí. Posledné roky života strávil s manželkou v Lexingtone v štáte Massachusetts. Zomrel 12. septembra 1987 vo veku 65 rokov a je pochovaný na Massachusettskom národnom cintoríne. Joan zomrela 28. júla 1999 a je pochovaná vedľa neho.

</doc>
<doc id="641660" url="https://sk.wikipedia.org/wiki?curid=641660" title="Plastové znečistenie">
Plastové znečistenie

Plastové znečistenie alebo znečistenie plastmi je hromadenie plastových výrobkov v prírode, ktoré negatívne ovplyvňuje ľudí, voľne žijúce živočíchy a ich prirodzené prostredie. Existuje mnoho druhov plastového znečistenia. Plastové znečistenie môže taktiež negatívne vplývať na pôdu, vodné toky či oceány. V niektorých oblastiach sa realizujú plány na zníženie spotreby plastov a podporu recyklácie plastov. Závažnosť a rozsah plastového znečistenia úzko súvisí so životnosťou plastov a nízkymi nákladmi na ich výrobu, vďaka ktorým ľudia denne používajú veľké množstvo plastových výrobkov.
Druhy plastového znečistenia.
K plastovému znečisteniu prispievajú najmä dva typy plastu: termoplastický plast vo forme polypropylénu a termosetový plast.
Veľké množstvo plastov je každoročne vyrobených iba na jedno použitie. Ďalšie každoročne vyrábané plasty zahŕňajú jednorazové obaly alebo výrobky, ktoré vydržia iba jeden rok. Spotrebitelia rôznych druhov plastov ich často používajú na jeden účel a potom ich vyhodia alebo recyklujú.
Podľa Agentúry Spojených štátov na ochranu životného prostredia predstavovali plasty v Spojených štátoch v roku 2011 viac ako 12 % pevného komunálneho odpadu. V 60. rokoch 20. storočia plasty predstavovali menej ako 1 % pevného komunálneho odpadu.
Vplyv na životné prostredie.
Pôda.
Chlórované plasty uvoľňujú škodlivé chemikálie do pôdy, ktoré následne prenikajú do podzemných vôd alebo iných blízkych vodných zdrojov, čo môže spôsobiť vážne poškodenie zdravia osôb a živočíchov prichádzajúcich do styku s touto vodou.
Na skládkach sa neprestajne ukladá veľké množstvo rôznych druhov plastov. Na týchto skládkach žije veľa mikroorganizmov, ktoré urýchľujú biologický rozklad plastov. Pri rozklade biologicky rozložiteľných plastov sa uvoľňuje metán, čo je skleníkový plyn, ktorý významne prispieva ku globálnemu otepľovaniu. Na niektorých skládkach sa začínajú inštalovať zariadenia na zachytávanie metánu a jeho využitie na výrobu energie. Mnohé však túto technológiu ešte nevyužívajú. K uvoľňovaniu metánu dochádza nielen na skládkach, keďže množstvo kusov biologicky rozložiteľného plastu je pohodených na zemi. V takomto prípade trvá rozklad dlhšie.
Oceán.
Plastové pelety (druh mikroplastov), ktoré sa používajú na výrobu plastových výrobkov, sa prepravujú na nákladných lodiach, čím sa veľké množstvo dostáva do oceánov. Odhaduje sa, že celosvetovo tvoria až 10 % plastu vyplaveného na plážach. Zvyčajne trvá rok, kým sa plasty rozložia v oceánoch, pričom sa nerozložia úplne. Navyše sa pri tomto procese do vody uvoľňujú niektoré toxické chemické látky, ako napríklad bisfenol A a polystyrén. Kusy polystyrénu a plastové pelety sú najbežnejším typom plastového odpadu v oceáne a spolu s plastovými vreckami a nádobami na potraviny tvoria väčšinu odpadu v oceáne. V roku 2012 sa odhadovalo, že sa v oceánoch nachádzalo približne 165 miliónov ton odpadu.
Vplyv na morské živočíchy.
Plastové znečistenie dokáže potenciálne otráviť živočíchy, čo môže nepriaznivo ovplyvniť dostupnosť a kvalitu potravín pochádzajúcich z mora. Plastové znečistenie je taktiež veľmi škodlivé pre veľké morské cicavce. Zistilo sa, že niektoré morské druhy, ako napríklad morské korytnačky, skonzumovali veľké množstvo plastov, ktoré sa teraz nachádza v ich žalúdkoch. V takýchto prípadoch zvyčajne zvieratá umierajú hladom, pretože plasty blokujú ich tráviaci systém. Občas sa morské cicavce zamotajú do plastových výrobkov, akými sú rybárske siete, ktoré ich môžu zraniť alebo ich dokonca usmrtiť.
Niektoré štúdie naznačujú, že už viac ako 260 druhov, vrátane bezstavovcov, plasty prehltli alebo sa do nich zamotali. Keď sa zviera zamotá, nedokáže sa voľne pohybovať, čo spôsobuje komplikácie pri zháňaní potravy. Následne zvyčajne umiera hladom alebo podľahne vnútorným rezných ranám či vredom. Odhaduje sa, že každý rok plastové znečistenie v oceánoch spôsobuje smrť viac ako 400 000 morským cicavcom. V roku 2004 sa odhadovalo, že čajky zo Severného mora mali v žalúdkoch v priemere tridsať kusov plastu.
Vplyv na ľudí.
Plasty, v závislosti od konkrétneho druhu, obsahujú isté množstvo chemických látok. Pridanie chemikálii zabezpečilo plastom viacúčelové použitie, no spôsobilo to aj problémy. Niektoré z chemických látok využívaných pri výrobe plastov sa totiž dokážu dostať do ľudského tela cez kožu. Nie je však známe, do akej miery dokážu byť tieto chemikálie fyzicky škodlivé. Niektoré chemikálie využívané pri výrobe plastov môžu pri kontakte s kožou vyvolať ekzém. V mnohých druhoch plastov sa tieto toxické chemikálie používajú iba vo veľmi zanedbateľných pomeroch, ale občas sú potrebné špecifické testy, aby sa zabezpečilo, že toxické látky sú v plastoch viazané interným prvkom či polymérom.
Plastové znečistenie môže mať vplyv na ľudí aj prostredníctvom ohrozovania životného prostredia.
Snahy o zníženie používania plastov.
V poslednom období vznikli rôzne iniciatívy na zníženie používania plastov a podporu ich recyklácie. Niektoré supermarkety spoplatňujú igelitové tašky a na niektorých miestach sa používajú účinnejšie opätovne použiteľné alebo biologicky rozložiteľné materiály. Niektoré podniky uzákonili zákaz používania niektorých bežných plastových výrobkov, ako napríklad plastových fliaš či igelitových tašiek.

</doc>
<doc id="641661" url="https://sk.wikipedia.org/wiki?curid=641661" title="Chladivo">
Chladivo

Chladivo alebo chladiaca látka či chladiace médium je látka, ktorou sú naplnené chladiace zariadenia alebo chladiace okruhy zariadení. 
Chladivá chladiacich zariadení.
Výber chladiva.
Najdôležitejšími parametrami, podľa ktorých sa vyberie vhodné chladivo pre dané zariadenie sú teplota chladeného priestoru a teplota okolia. Aby bol zabezpečený dostatočný tepelný tok cez výparník a kondenzátor, rozdiel teplôt medzi okolím a chladivom v danej časti zariadenia by mal byť väčší ako 10°C (okolie výparníka teplejšie, okolie kondenzátora chladnejšie).
Najnižšia teplota chladiva vo výparníku určuje aj najnižší tlak sýtych pár v systéme. Tento by mal byť vyšší, ako atmosférický, aby do chladiaceho systému nevznikol vzduch. Teplota v kondenzátore zase súvisí s tlakom sýtosti chladiva.
Ak pre dané teplotné podmienky nevyhovuje ani jedno dostupné chladivo, použije sa tzv. kaskádový chladiaci cyklus s dvoma alebo viacerými chladiacimi cyklami s rôznymi chladivami, kotré pracujú medzi teplotami T1 &lt; T2 &lt; T3 &lt; .. &lt; Tn.
Ďalšie vlastnosti chladív.
Pri výbere chladiva treba ďalej posudzovať:
Niektoré typy chladív.
Zdroje pre kapitolu: .
Chladivá chladiacich okruhov.
Chladivá v chladiacich okruhoch zabezpečujú chladenie zariadení, ktoré pri svoje práci teplo vytvárajú a pomáhajú tak udržiavať optimálny tepelný režim daného zariadenia. V týchto prípadoch dosahuje pracovná teplota chladeného zariadenia vyššie teploty, ako je teplota okolia, preto je odvádzanie tepla poháňané prirodzeným rozdielom teplôt. Takýmito zariadeniami sú napríklad tepelné motory, spaľovacie motory, jadrové reaktory. Chladivo je potrebné vybrať s ohľadom na pracovnú teplotu zariadenia, teplotu okolia a iné špecifické podmienky.
Plynné chladivá.
Pri chladení jadrových reaktorov sa využívajú ako plynné chladivá oxid uhličitý, dusík a hélium.
Kvapalné chladivá.
Kvapalné chladivá sa nazývajú aj chladiace kvapaliny. Často používanou kvapalinou je voda, resp. destilovaná voda. Je vhodná pre zariadenia pracujúce pri teplote do 100°C v prostrediach, kde sa nedosahujú príliš vysoké záporné teploty. Ak sa použije pretlakový chladiaci systém, teploty zariadenia môžu byť aj vyššie. Používa sa aj v chladiacich okruhoch jadrových reaktorov avšak pod vysokým tlakom okolo 14 MPa. Ďalším kvapalným chladivom reaktorov je ťažká voda. Ďalšou častou kvapalnou chladiacou látkou sú oleje.
Tuhé chladivá.
Ako tuhé chladivá sa používajú tzv. tekuté kovy, ktoré majú relatívne nízku teplotu topenia. Patria sem draslík a sodík. Využívajú sa na chladenie jadrových reaktorov. 
Zdroje pre kapitolu: .
Špeciálne využitie chladív.
Pre niektoré zvlášť teplotne zaťažené súčiastky sa využíva ich špeciálna konštrukcia. Nevytvorí sa chladiaci okruh, ale chladivo je zakomponované v dutine vo vnútri súčiastky. Pri pohybe súčiastky sa chladivo v dutine pohybuje a pomáha prenášať teplo z tepelne exponovanej časti do menej zaťažených častí, resp do častí, z ktorých je možné telo ďalej odviesť. Príkladom sú duté výfukové ventily s dutinou čiastočne vyplnenou sodíkom. Pri pracovnej teplote je sodík tekutý a odvádza teplo z taniera ventilu, ktorý je vystavený horúcim spalinám k jeho drieku, ktorý je možné cez vedenie ventilu v hlave valca dobre chladiť.

</doc>
<doc id="641664" url="https://sk.wikipedia.org/wiki?curid=641664" title="Diyarbakır">
Diyarbakır

Diyarbakır (arm. Տիգրանակերտ / "Tigranakert", kurd. "Amed", gr. Άμιδα / "Amida") je hlavné provinčné mesto v Turecku, v regióne Juhovýchodná Anatólia. Mesto býva niekedy označované ako neoficiálne hlavné mesto tureckého Kurdistanu. Mestom preteká rieka Tigris.
História.
Staroveké dejiny a byzantské obdobie.
Územie Diyarbakiru bolo hustejšie osídlené už v neolitickom období. V staroveku mesto patrilo viacerým ríšam - Churitom, Aramejcom a Asýrčanom, Médom, Partom, Peržanom a iným národom. V roku 189 pred Kr. sa mesto stalo súčasťou Veľkého Arménska. V roku 66 mesto získali Rimania, ktorý ho prestavali a premenovali na "Amida". Mesto, ktoré ležalo v strategickom pohraničí bolo viackrát opevnené hradbami. V roku 359 Amidu dočasne získal perzský veľkokráľ Šápúr II. ale už v roku 363 mesto späť získal Julián Apostata. Cisár Theodosius II. mesto učinil hlavným mestom provincie "Mesopotamia Prima" a mesto sa tiež stalo sídlom biskupa - metropolitu. V rímsko-byzantskom období sa tam nachádzalo viacero kostolov a podľa Jána z Efezu (6. storočie) sa v meste nachádzalo päť kláštorov. Pod moc Peržanov sa opätovne dostalo za vlády Kaváda I. v rokoch 502504 a Husrava II. 602628.
Krátko po bitke pri rieke Jarmúk (636) mesto a jeho okolie v roku 640 získali Arabi, konkrétne ľud z kmeňa Bakr ("Bakr ibn Wa'il"), odkiaľ pochádzal i pôvodný tvar názvu mesta - "dij(y)ár Bakr" (Bakrovo územie). Mesto sa mal v 10. storočí viackrát pokúsiť dobyť aj byzantský cisár Ján I. Tzimiskes, avšak súčasťou Byzantskej ríše sa už viac nestalo.
Stredoveké dejiny.
V priebehu stredovekých islamských dejín mesta patrilo územie Diybakiru striedavo kalifovi viacerým moslimským dynastiám (Hamdánovci, Bújovci, Marvánovci). V 11. storočí sa mesto dostalo do panstva Seldžuckej ríše a následne do autonómneho panstva Artukovcov, ktorý si z mesta učinili hlavné mesto. V roku 1241 mesto získal seldžucký Rumský sultanát, avšak čoskoro na to sa oblasť mesta dostala pod vplyv Mongolov (a následne mongolského Ilchanátu), ktorí umožnili obnovu vlády Artukovcov. V 14. a 15. storočí sa hegemónmi v oblasti stali turkické ríše - Karakojunluská ríša a následne Akkojunluská ríša. V roku 1507 mesto spolu s oblasťou získal Ismá‘íl I. z perzskej dynastie Safíjovcov, avšak už v roku 1516 mesto dobyla Osmanská ríša, v ktorej područí zostalo na ďalšie storočia. Dobyvateľ mesta Mehmed Paša získal za dobytie titul Fatih ("Dobyvateľ").
Novoveké a moderné dejiny.
V Osmanskej ríši sa Diyarbakir stal centrom rovnomennej provincie, ktorá patrila k najväčším a najvýznamnejším v ríši. Významnosť umocňovala pohraničná pozícia mesta a provincie vo vzťahu k osmanskému rivalovi perzskej ríši Safíovcov. Safíjovci mesto v tomto období síce opakovane získali, avšak nedokázali ho udržať. Mesto až do 16. storočia stále nieslo v prameňoch názov "Amida". Mesto sa stalo významným kultúrnym centrom, správcami mesta bolo vystavaných viacero mešít a v roku 1815 boli opravené aj mestské hradby. V 19. storočí sa v okolí mesta podobne ako na iných miestach Osmanskej ríše sformovala opozícia emirov voči sultánom, ktorá však bola porazená. Vodcovia miestnych kmeňov si však aj napriek strate svojich titulov dokázali udržať moc.
Na sklonku veku Osmanskej ríše mesto podobne ako viaceré mestá v oblasti prešlo veľkými etnickými zmenami. Výrazne sa znížila arménska a asýrska populácia. Mohol za to jednak masaker v roku 1895, ale aj vynútené vysťahovalectvo spôsobené etnickými čistkami v roku 1915.
Po prvej svetovej vojne sa mesto nachádzalo vo francúzskej zóne vplyvu, avšak nakoniec sa stalo súčasťou dnešného Turecka. Proti kemalistickým reformám v meste však v roku 1925 vystúpila opozícia na čele s kurdským šejkom Sa‘idom. V meste bola vyhlásená čiastočná mobilizácia a povstanie ale bolo porazené. Nad mestom bol následne ustanovený zvláštny dohľad. Za vlády Atatürka mesto získalo aj dnešný tvar názvu "Diyarbakır", odvodený od medi, ktorý sa v okolí začala vo veľkom ťažiť.
V 20. a 21. storočí sa mestská populácia v dôsledku urbanizácie zásadne zväčšila a zásadne narástol počet Kurdov v meste. Podľa prieskumu v roku 2006 76% obyvateľstva mesta denne používa kurdčinu.
Zdroj.
 "O čiastočný preklad ide v častiach: Pamiatky a Infobox."

</doc>
<doc id="641665" url="https://sk.wikipedia.org/wiki?curid=641665" title="Princove ostrovy">
Princove ostrovy

Princove ostrovy (po tur. "Kizil Adalar") je skupina deviatich ostrovov v Turecku vo východnej časti Marmarského mora na juh od Istanbulu. Administratívne tvoria jeden z 39 okresov v provincii Istanbul.
Celková rozloha je asi , obýva ich približne 15 tisíc obyvateľov, žijúcich na piatich najväčších ostrovoch, ktoré sú jediné obývané. Až do polovice 20. storočia si ostrovy zachovali grécku majoritu obyvateľstva. Vďaka priaznivej klíme a dopravnej dostupnosti od centra Istanbulu sú ostrovy obývané bohatšími mestskými vrstvami a taktiež sú obľúbeným turistickým miestom pre miestnych obyvateľov. Hlavné a najväčšie mesto ostrovov je Büyükada na rovnomennom ostrove. Starostom ostrovného okresu je Erdem Gül (CHP).
Cestovný ruch a doprava.
Princove ostrovy sú počas letných mesiacov populárnym miestom pre denné výlety z Istanbulu. Na ostrovoch je takmer úplne vylúčená motorová doprava, jediné dopravné prostriedky sú bicykle a vozy ťahané koňmi. Z tohto dôvodu sú ostrovy pokojnejšie než zvyšok mesta. Na ostrovoch sa nachádza v zime asi 500, v lete asi 1000 koní do záprahov. Každoročne je nutné doviezť sem asi 400 koní. V roku 2019 do septembra za deväť mesiacov zahynulo 170 miestnych koní, najmä pre choroby a prepracovanosť. Na ostrovy sa dá dopraviť trajektmi, a to z ázijskej (Bostancı, Kartal a Maltepe) aj z európskej (Kabataş) strany. Väčšina z trajektov stojí postupne na štyroch najväčších ostrovoch v postupnosti Kınalıada, Burgazada, Heybeliada a Büyükada. Trajektové služby zabezpečuje šesť spoločností.
Počas jari a jesene je na ostrovoch menej turistov. More naopak vie byť rozbúrené, preto bývajú ostrovy pravidelne počas jesene, zimy a jari odrezané od okolitého sveta kvôli zrušeniu trajektov pre búrky a vysoké vlny. Počas zimy aj pre silné studené vetry a nevyspytateľné trajektové spojenia bývajú ostrovy takmer vyľudnené. 
Na ostrove Büyükada v zátoke svätého Mikuláša (Aya Nikola) sa nachádza Múzeum Princových ostrovov, prvé súčasné mestské múzeum v Istanbule.
Dejiny.
Počas byzantskej éry boli ostrovy známe ako miesto častého exilu mnohých vysokopostavených členov šľachty vrátane princov. Neskôr tu boli rovnako vysielaní aj členovia osmanskej sultánskej rodiny. Internovaní princovia dali aj ostrovom ich súčasný názov. Büyükada sa v gréčtine nazýval Prinkipos. Ostrovy počas obliehania Konštantínopola v roku 1453 okolo 18. apríla zabrala osmanská flotila. Počas 19. storočia sa ostrovy stali populárnym dovolenkovým miestom pre istanbulskú smotánku, pričom na najväčšom z ostrovov, Büyükade, sa stále zachovali vily z viktoriánskej éry.
Podľa osmanského všeobecného sčítania ľudu v rokoch 1881/82-1893 mala kaza (územná jednotka Osmanskej ríše) Adalar, pokrývajúce Princove ostrovy, 7 937 obyvateľov, z toho 5 501 Grékov, 533 Arménov, 254 moslimov, 133 katolíkov, 65 židov, 27 Latinov (hlásiacich sa k Latinskému cisárstvu), 7 protestantov, 3 Bulharov a 1 404 cudzích občanov.
1. októbra 1844 bol na druhom najväčšom ostrove, na Halki (Heybeliada) založený ortodoxný seminár Halki, oficiálne Teologická škola Halki (grécky: Θεολογική Σχολή Χάλκης a turecky: Ortodoks Ruhban Okulu). Halki slúžila ako hlavná škola teológie Konštantínopolského ekumenického patriarchátu pravoslávnej cirkvi až do roku 1971, kedy turecký parlament zákonom zakázal súkromné inštitúcie vyššieho vzdelávania. Teologická škola sa nachádza na vrchole Vrchu nádeje na mieste byzantského ortodoxného kláštora Svätej Trojice. Priestory školy sú naďalej udržiavané kláštorom a diskusia o jej opätovnom otvorení pokračuje.
V roku 1912 na ostrovoch žilo 10 250 Grékov a 670 Turkov. Etnická štruktúra ostrovov sa začala výraznejši poturčovať v prvých rokoch tureckej republiky po roku 1923. Na ostrovy sa sťahovalo veľké množstvo tureckej smotánky, pôvodný Britský jachtový klub, ktorý tu existoval, sa premenoval na Anadolu Kulübü a slúžil ako miesto letného oddychu v Istanbule pre tureckých poslancov. Ostrovy predstavovali až do polovice 20. storočia vzácnu ukážku multikultúrnej spoločnosti, aká bola kedysi typická pre celý marmarský región v okolí Konštantínopolu v časoch Osmanskej ríše. Po roku 1950 sa etnické skupiny, ktoré boli typické pre jednotlivé ostrovy, začali vytrácať. Väčšina Grékov opustila ostrovy po protigréckych nepokojoch v Istanbule v roku 1964, tureckej okupácii Severného Cypru v roku 1974 a súvisiacich diskriminačných zákonoch zameraných proti Grékom zo 60. rokov 20. storočia. V súčasnosti je predominantná časť obyvateľov tureckej národnosti a tak je dnes dedičstvo minulosti zachované skôr kultúrne než demograficky. V roku 2009 už na ostrovoch žilo asi iba 80 Grékov, väčšina z nich vo vysokom veku.
Známi obyvatelia.
Zo známych osôb boli ostrovy v dejinách obývané politickými vyhnancami, ako aj umelcami, najmä spisovateľmi. V exile tu žili viacerí byzantskí cisári a cisárovné, ako aj konštantínopolskí patriarchovia. Turci ostrovy navštevujú ako bydlisko spisovateľa Saita Faika Abasıyanıka či futbalistu Leftera Küçükandonyadisa. Medzi rokmi 1929-1933 na ostrove Büyükada žil vo svojom prvom exile po odchode zo ZSSR Lev Davidovič Trockij. Námornú školu na Hebeliade v rokoch 1913-1918 navštevoval turecký básnik Nâzım Hikmet. Na ostrovoch tiež žili známi arménski literáti Zahrad a Zabel Sibil Asadour, ktorí obaja bývali na Kinaliade. Dom na Burgazade (Antigone) mal aj grécky vydavateľ Demetrius Nicolaides.
Charakteristika ostrovov.
Büyükada.
Büyükada (po turecky "Veľký ostrov"; ) je najväčší z deviatich ostrovov súostrovia. Büyükada má geomorfolgicky dva kopce na severnom a južnom konci ostrova, medzi ktorými sa rozkladá údolie.
Podobne ako pri zvyšných Princových ostrovoch, aj tu je vylúčená automobilová doprava s výnimkou služobných vozov. Na prepravu po ostrove sa okrem chôdze využívajú početné bicykle alebo konské záprahy, tzv. phaetony, ktoré fungujú ako taxislužba pre miestnych aj vyhliadková služba pre turistov.
V kláštore na Büyükade bolo v exile minimálne päť byzantských cisárovien a princezien – Irena, Anna-Euphrosyna, Theophano, Zoe Porfyrogenéta a Anna Dalassene. Po deportácii zo Sovietskeho zväzu tu žil od februára 1929 štyri roky tiež Lev Davidovič Trockij. Narodila sa tu iracká princezná Fahrelnissa Zeid.
Na ostrove sa nachádza viacero historických budov vrátane kostola svätého Juraja (Aya Yorgi, Άγιος Γεώργιος)) a kláštora zo 6. storočia n.l., kostola svätého Demetera (Ayios Dimitrios) a mešity Hamidiye, postavenou sultánom Abdülhamidom II.. Na kopci Hristos, ktorý je bližšie k prístavu, sa rozkladá bývalý grécky sirotinec, obrovská drevená budova, v súčasnosti známa ako "Environmentálne centrum Prinkipo", ktoré tu chce konštantínopolský patriarcha Vartholomeos I. kvôli záchrane budovy od roku 2012 zriadiť. Sirotinec, päťpodlažnú budovu s 206 izbami, postavili podľa projektu francúzskeho architekta Alexandrea Vallauryho v roku 1899. Ako sirotinec fungovala do roku 1964, kedy ju uzavreli. Bývalý sirotinec je druhá najväčšia drevená stavba na svete a najväčšia v Európe. Kvôli neochote tureckej vlády prenechať ho konštantínopolskému patriarchátu je v dezolátnom stave, najmä čo sa týka zastrešenia. V marci 2018 bola budova zaradená ochranárskou organizáciou Europa Nova medzi sedem najohrozenejších pamiatok v Európe. Podľa odhadov Európskej investičnej banky a nadácie Europa Nostra z júla 2019 si bude oprava sirotinca Prinkipo vyžadovať najmenej 40 miliónov €. Na základe výskumu oboch organizácií v máji 2019 by na stavbe malo nájsť prácu 250-300 ľudí, financie na rekonštrukciu musí vyzbierať Grécky ortodoxný patriarchát v Istanbule.
V centrálnom údolí medzi dvoma kopcami sa nachádza kostol a kláštor Ayios Nikolaos a bývalý zábavný park Luna Park.
Heybeliada.
Heybeliada (po turecky "Sedlový ostrov"; , tiež nazývaný "Halki") je druhý najväčší ostrov v súostroví. Má približne 2,7 kilometra zo severu na juh a 1,2 kilometra zo západu na východ. Najvýraznejším prvkom na ostrove je rozľahlý areál Námornej školy pre kadetov (Deniz Lisesi) v blízkosti prístavu, ktorá bola založená v roku 1773. Architektonicky sú významné dve miesta. Prvé je Kamariotissa, jediný zachovaný byzantský kostol na ostrove a zároveň posledný kostol v Byzancii vybudovaný pred dobytím Konštantínopola. Druhé je hrob druhého anglického veľvyslanca pri Vysokej porte, Edwarda Bartona. Toho vyslala do Konštantínopolu kráľovná Alžbeta I., avšak rozhodol sa žiť na Halki, aby unikol ruchu mesta. V prístavnej časti ostrova je dnes čulý ruch so službami pre turistov.
Na ostrove sa rozkladajú štyri malé kopce, najvyšší z nich, Degirmentepe, má 136 metrov. Na Vrchu nádeje v strede ostrova (85 m.n.m.) sa rozkladá grécky ortodoxný kláštor Hagia Triada pôvodom z 11. storočia, v priestoroch ktorého sídli od roku 1844 Seminár Halki, jediný grécky ortodoxný seminár v Turecku. Súčasná budova bola vybudovaná v roku 1894. Tento teologický seminár organizačne patrí pod Konštantínopolský ekumenický patriarchát, avšak v roku 1971 bol z dôvodu novej tureckej legislatívy, ktorá umožňovala zakladanie súkromných škôl iba armáde a polícii, zatvorený. Kláštor v súčasnosti láka turistov z Grécka či Turecka, napriek prísľubu tureckej vlády a diplomatickému tlaku z patriarchátu, Grécka, EÚ či USA však seminár stále nebol znovuotvorený. Pri návšteve Istanbulu vo februári 2019 grécky premiér Alexis Tsipras ako prvý grécky predseda vlády navštívil tiež seminár Halki a žiadal od prezidenta Erdoğana, aby bol opätovne otvorený. Erdoğan to podmienil zlepšením situácie Turkov žijúcich v západnej Trácii. Podľa Grékov záleží iba na Erdoğanovi, či a kedy sa Halki otvorí.
V novembri 2017 bola kaplnka Premenenia Pána zo 17. storočia v areáli semináru Halki, ktorá prežila zemetrasenie v júni 1894, takmer úplne zničená lesníkmi z Tureckej správy lesov. Kaplnka bola pritom čerstvo zrekonštruovaná. Nebolo žiadne predošlé varovanie o demolačných prácach, organizovaných so súhlasom tureckej vlády. Búranie zastavilo iba po naliehaní ekumenického patriarchu Bartolomeja I., budova však bola ťažko poškodená.
Na ostrove sa tiež po vzniku Tureckej republiky v roku 1923 otvorilo sanatórium na liečbu tuberkulózy, ktoré bolo neskôr zatvorené. Na ostrove prežil väčšinu života spisovateľ Hüseyin Rahmi, po ktorom je pomenovaná miestna stredná škola, v jeho dome sídli múzeum a má sochu v parku pri prístave.
Z dôvodu ochrany znečistenia ostrova majú povolenie na premávku iba vozidlá bezpečnostných zborov (sanitky, hasiči, polícia) či smetiari. Dopravu zabezpečujú konské povozy, na ostrov je nutné prepraviť sa loďou, rovnako ako na okolité.
V zime dosahuje populácia ostrova asi 3 000 obyvateľov, na leto sem prichádza viac majiteľov letných domov a stúpa až na 10 tisíc. Hlavnými kultúrnymi a športovými lákadlami sú malé koncerty pod holým nebom, ktoré sponzoruje miestna samospráva a možnosť plávania. Hlavnou udalosťou je každoročný sprievod počas osláv Dňa nezávislosti Turecka, ktorého sa zúčastňuje miestna námorná kapela.
Burgazada.
Burgazada (vo význame "Ostrov Pevnosť"; ) je tretí najväčší ostrov súostrovia s priemerom 2 kilometre. Na začiatku 4. storočia pred n.l. tu Démétrios I. Macedónsky, jeden z diadochov – následníkov Alexandra Veľkého, nechal vybudovať pevnosť a pomenoval ju po svojom otcovi Antigonovi I. Jednookom. Odtiaľ pochádza grécke meno ostrova, ktoré sa zachovalo dodnes. Avšak bežné turecké pomenovanie je dnes len "Burgaz", teda "pevnosť". V roku 2003 bol na ostrove veľký lesný požiar, ktorý zničil 4 km² porastu.
Burgaz je známy ako dejisko a hlavná téma románov spisovateľa Saita Faika Abasıyanıka, ktorý tu tiež býval. Jeho dom slúži v súčasnosti ako múzeum. V jeho obľúbenej reštaurácii v Kapazankayi sa nachádza tiež jeho bronzová socha, užívajúca si výhľad na more s pohárom rakı, ktorí majitelia denne dopĺňajú. Architektonickou dominantou ostrova je grécky pravoslány kostol sv. Jána (Aya Yani Kilisesi) z roku 876. Na ostrove tiež funguje kláštor Hristos či mešita Burgazada, ktorá bola vybudovaná pri 500. výročia dobytia Konštantínopolu Turkami.
Ostrov bol etnicky grécky až do 20. storočia, kedy sem začali migrovať bohatí Turci. V nedávnej minulosti boli obyvatelia Burgazady prevažne Židia, obchodníci sa tu usídlili v 50. rokoch 20. storočia.
Kınalıada.
Kınalıada (vo význame "Henový ostrov" v turečtine podľa červenkastej farby jeho zeme pripominajúcej henu; , "Prvý") je najbližší ostrov k európskej aj ázijskej časti Istanbulu, asi 12 kilometrov na juh od centra mesta. Ostrov je jeden z najmenej zalesnených v súostroví, má červenkastú farbu, ktorá je dôsledku intenzívnej baníckej činnosti v minulosti, kedy sa tu ťažili kamene, železo a meď. Miestne kamene boli využité pri stavbe slávnych konštantínopolských hradieb. Kınalıada bol najčastejšie využívaný ostrov pre exily v byzantských časoch. Najznámejším obyvateľom bol po prehratej bitke pri Mantzikerte v roku 1071 bývalý byzantský cisár Roman IV. Diogenes. Ostrov má tiež na svojom vrchole historický kláštor. Je tu grécky ortodoxný chrám Panayia, grécka základná škola, ako aj mešita, vybudovaná v roku 1963. V moderných dejinách bolo obyvateľstvo Kınalıady prevažne arménske. Je tu najvyššia hustota arménskeho obyvateľstva v Istanbule, najmä v letných mesiacoch, kedy bývajú obyvatelia v letných domoch. V lete je asi 90 % obyvateľstva ostrova arménskeho.
Ostrov je dosiahnuteľný trajektom z európskej časti Istanbulu, z Kabataşu. Cesta trvá asi 25 minút pri rýchlom trajekte a 40 minút pri bežnom (tzv. "vapur"). Do Beşiktaşu pri Bospore trvá cesta trajektom asi 60 minút.
Sedef.
Sedef (, vo význame "Ostrov matky perál"; , v modernej podobe Αντιρόβυθος, "Antirovythos") je jeden z najmenších ostrovov súostrovia a najmenší trvalo obývaný. Nachádza sa na ňom 108 súkromných domov. Verejnosti je otvorená časť ostrova s plážou. Ostrov je takmer výlučne v súkromnom vlastníctve. Súčasné lesné borovicové porasty na Sedefe nechal zväčša zasadiť Şehsuvar Menemencioğlu, ktorý kúpil ostrov v roku 1956 a hral tiež dôležitú úlohu v ďalšom rozvoji ostrova. Zasadil sa o striktný stavebný regulatív zameraný na ochrany prírody a životného prostredia, na základe ktorého nemôžu na ostrove stáť budovy vyššie než dve podlažia.
Grécky názov ostrova Terebinthos vo význame terpentínový naznačuje, že na ostrove v minulosti rástli borovice typu "Pistacia palaestina", nazývané "terpentina". V roku 857 sem bol na desaťročné vyhnanstvo uvrhnutý konštantínopolský patriarcha Ignatios I. dovtedy, kým bol v roku 867 opätovne zvolený za patriarchu.
Yassıada.
Yassıada (po turecky "Plochý ostrov"; ) má rozlohu asi 5 hektárov a rozmery približne 740 na 185 metrov. Bol využívaný Byzantíncami ako miesto exilu pre prominentné osoby. Ako jeden z prvých tu bol internovaný arménsky patriarcha Katolikos Nerses, ktorý bol tu, ako aj na Büyükade, väznený v 4. storočí n. l. V 11. storočí Byzantínci využívali ostrov pre politických väzňov. Zvyšky štyroch podzemných väzenských ciel sú stále viditeľné. Taktiež tu bol vybudovaný kostol, ktorý nechal postaviť počas svojhu exilu v roku 860 konštantínopolský patriarcha Ignatios I. a kláštor Platea, vybudovaný na príkaz cisára Teofila medzi rokmi 829-842. V roku 1204 bol ostrov dobytý latinskými križiakmi počas Štvrtej križiackej výpravy.
V roku 1857 kúpil ostrov britský veľvyslanec Henry Bulwer, brat spisovateľa Edwarda Bulwera-Lyttona, ktorý si tu vystaval sídlo a viacero ďalších stavieb, aby žil nerušený na vzdialenom ostrove. Bulwer tiež vybudoval na ostrove poľnohospodársku produkciu, aby bol sebestačný. Neskôr však ostrov predal egyptskému chedívovi Ismáílovi, ktorý sa o ostrov nestaral a nič tu nebudoval.
So vznikom Tureckej republiky v roku 1923 sa ostrov stal majetkom štátu. V roku 1947 vláda Yassıadu predala tureckému námorníctvu, ktoré tu vystavalo viaceré školiace objekty. V rokoch 1960-1961 sa tieto objekty stali miesto súdnych procesov s členmi Demokratickej strany po úspešnom puči. Viacerí z obvinených boli odsúdení na smrť, vrátane troch vrcholových politikov na čele s expremiérom Adnanom Menderesom. Následne boli prevezení na ostrov İmralı v južnej časti Marmarského mora, kde boli v roku 1961 popravení. Po ukončení súdnych procesov bol ostrov navrátený námorníctvu a výučba tu pokračovala až do roku 1978.
V roku 1993 sa ostrov stal majetkom Istanbulskej univerzity a jej katedry morského života a plodov mora, ktorá ho využívala na prednášky a výskum. Avšak, silné vetry na ostrove predstavovali nepriaznivé podmienky pre študentov a nakoniec bola výuka presunutá inde. S vyučovaním sa prestalo v roku 1995. Ostrov bol následne až do roku 2015 opustený. V tom čase sa stal ostrov obľúbeným miestom pre mieste potápačské školy a amatérskych potápačov.
V roku 2013 získal ostrov čestný názov „Ostrov demokracie a slobody“ na počet väznenia Adnana Menderesa. V roku 2015 prezident Recep Tayyip Erdoğan zrušil zákon, ktorý zakazoval výstavbu na ostrove. Ostrov sa z vlastníctva Ministerstva kultúry a cestovného ruchu Turecka dostal na 29 rokov do prenájmu Nevşehirskej obchodnej a priemyselnej komory. Následne sa rozbehol megalomanský developerský projekt "Ostrov demokracie a slobody" pod patronátom prezidenta Erdoğana, ktorého súčasťou bola úplná premena ostrova. Na ostrove boli vybudované ubytovacie kapacity vrátane hotela so 125 izbami a 30 bungalovov, kongresové centrum pre 600 ľudí, ako aj mešita s kapacitou 1 200 ľudí. Veľké kontroverzie vzbudzovali výruby stromov, ktoré pôvodne pokrývali takmer celý ostrov, no po finalizácii projektu v máji 2019 z nich ostalo len minimum. V súvislosti s diskusiami o stavebných úpravách a výstavbe na Princových ostrovoch sa kladie premena Yassıady ako odstrašujúci príklad, ktorému je nutné sa vyhnúť. Developer chce podobným spôsobom na kongresové centrum prestavať aj susednú Sivriadu.
Sivriada.
Ostrov Sivriada (po turecky "Ostrý ostrov"; ) je momentálne neobývaný. Geologicky je ostrov hornatý, predstavuje vrchol podmorského kopca, maximálna nadmorská výška dosahuje 90 metrov. Ostrov bol často využívaný byzantskými mníchmi ako vzdialené miesto pre modlitby a meditácie. Byzantskí cisári ho využívali ako väzenie pre prominentných oponentov. Na príkaz cisára Nikefora I. tu bol väznený Platón zo Sakkoudionu, strýko známeho mnícha a svätca Teodora Studitu, kvôli podpore svojho synovca v konflikte s cisárom. Ďalší známi väzni boli Gebon, Basileos Skleros, Nikeforitzes (vedúci minister cisára Michala VII. Dukasa) či konštantínopolskí patriarchovia Ján a Michaél II. Kourkouas. Hrobky tých, ktorí na ostrove zomreli počas byzantskej éry, sú stále zachované a viditeľné. V roku 1911 sa tu odohral obrovský masaker psov. Guvernér Istanbulu a minister vnútra z vtedajšej Mladotureckej strany prikázali pre modernizáciu mesta pochytať všetkých istanbulských túlavých psov a odviezť ich na Sivriadu. Tu až 80 000 z nich zahynulo, zväčša z hladu a smädu na ostrove bez jedla, vody či stromov, sčasti na utopenie pri pokuse o odplávanie.
V blízkosti prístavného móla a príbytku pre rybárov je možné vidieť zrúcaninu rímskej usadlosti a byzantského kláštora z 9. storočia n. l. Na ostrove bol najväčší stavebný ruch v 9. storočí, kedy tu bol postavený kostol, kaplnka zasvätená svätým mučeníkom, kláštor na východnej strane ostrova a cisterna v strednej časti (taktiež sčasti zachovaná do súčasnosti).
Kaşık.
Kaşık, (, v preklade "Lyžičkový ostrov"; ) sa nachádza medzi Burgazadou a Heybeliadou. Je neobývaný, je druhým najmenším v súostroví, má rozlohu približne 0,006/0,008 km².
Tavşan.
Ostrov Tavşan (, v preklade "Králičí ostrov"; , pomenovaný podľa mytologickej postavy), je najmenší z Princových ostrovov, má asi 0,004 km².

</doc>
<doc id="641669" url="https://sk.wikipedia.org/wiki?curid=641669" title="Szepsi">
Szepsi



</doc>
<doc id="641670" url="https://sk.wikipedia.org/wiki?curid=641670" title="Mimikálna chobotnica">
Mimikálna chobotnica

Mimikálna chobotnica (lat. "Thaumoctopus mimicus") patrí do kmeňa mäkkýšov, triedy hlavonožcov a radu osmonožcov. Jej hlavnou charakteristikou je schopnosť imitovať s veľkou jednoduchosťou približne 15 morských druhov. Tento zaujímavý živočích bol objavený skupinou vedcov v roku 1998 na pobrežiach ostrova Sulawesi v Indonézii. Prvýkrát mimikálnu chobotnicu videl rybár a bola označená za prvý druh schopný prevziať charakteristiky niekoľkých vodných živočíchov. Prvý vedec, ktorý skúmal tohto mäkkýša bol Mark Norman, ktorý zdôvodňuje, že najzaujímavejšie na danej chobotnici je jej schopnosť vedieť rozlíšiť, za akého morského tvora sa má vydávať, aby pred možným predátorom vzbudila väčšiu hrozbu.
Morfologické vlastnosti.
Mimikálna chobotnica meria približne 60 cm a na jej tele sú prúžky sivastých farieb a farieb žltého odtieňa. Čo sa týka ostatných fyziologických charakteristík, mimikálna chobotnica je identická s ostatnými chobotnicami, takže jediný ich rozdiel je v osobitnom správaní. Za podstatné treba považovať to, že imitácia, ktorej je chobotnica schopná nie je náhodná a pozorovaním sa zistilo, že chobotnica sa dokáže presne premeniť na predátora, ktorý ju pozoruje. Mimikálna chobotnica má 8 chápadiel, na ktorých sa nachádzajú dva rady prísaviek. Jej ramená sú orientované na stredovú časť tela: hlavu, v ktorej sa nachádza mozog a tri srdcia. Dve srdcia pumpujú krv do žiabier a tretie srdce pumpuje krv do zvyšku tela. Mimikálna chobotnica sa chráni atramentom, ktorý vypúšťa z tela. Dôležité je vedieť, že každé jedno chápadlo je odkázané na menší mozoček, ktorý je prepojený s hlavným mozgom, čo spôsobuje samostatné ovládanie každej jednej končatiny. 
Je však nevyhnutné vziať do úvahy, že pevnosť mimikálnej chobotnice, absencia kostí a jej flexibilita sú životné dôležité, vďaka čomu môže jednoducho tvarovať telo, aby jej imitácie boli úspešné. Navyše všetky tieto vlastnosti jej umožňujú spojiť končatiny a v niektorých situáciách prejsť aj veľmi malé diery, aby sa tak mohla schovať. 
Rozmnožovanie.
Rozmnožovanie mimikálnej chobotnice je rovnaké ako pri klasickej chobotnici, to znamená, že tretie samčie chápadlo je sexuálny orgán, ktorý vloží do samičej kloaky, ona následne vezme vajíčka a uloží ich do dier na dne. Samček, ktorý sa chce páriť sa čo najviac priblíži k samičke, aby mohol natiahnuť rameno a vložiť ho do plášťovej dutiny samičky. V priebehu dvoch týždňov sa vytvorí okolo 150 000 vajíčok a každé jedno je pokryté transparentnou membránou. Samička chráni vajíčka 50 dní až do narodenia mláďat, ktoré potom počas jedného mesiaca plávajú na povrchu, tvoria súčasť planktónu a následne sa ponoria do hlbín, kde začínajú normálny život. 
Miesto výskytu.
Chobotnica obýva tropické moria v juhovýchodnej Ázii (presnejšie miesta, ktoré sa nazývajú Koralový trojuholník v juhovýchodnej Ázii). Väčšinu života trávia mimikálne chobotnice tým, že sa schovávajú medzi sutiny a skaly. 
Potrava.
Mimikálna chobotnica priláka svoju korisť rýchlymi pohybmi jedným z ramien, pričom korisť verí tomu, že rameno je červík. V niektorých prípadoch sa šúchaním priblíži k zvieraťu a nakoniec rýchlo zaútočí. Vo všeobecnosti sa tento zaujímavý živočích živí kôrovcami a inými mäkkýšmi. 
Správanie.
Je dôležité vedieť, že hlavný a skoro jediný rozdiel medzi mimikálnou chobotnicou a ostatnými živočíchmi jej druhu je správanie, takže vydávanie sa za iného živočícha nezvykne byť sporadické a náhodné, ale mimikálna chobotnica sa rozhodne nadobudnúť formu a vlastnosti iného morského živočícha preto, aby unikla pred predátorom. 
Príklady živočíchov, ktoré napodobňuje.
Niektoré zo živočíchov, ktoré imituje sú: 
Morský had: mimikálna chobotnica je schopná schovať pod piesok väčšinu svojho tela, pričom viditeľné je iba jedno jej chápadlo, ktoré pripomína hada s čiernymi pásikmi. 
Jedovatý krídlovec ohnivý: pre nadobudnutie podoby tohto živočícha, chobotnica pozvoľna roztiahne svoje končatiny. Jej chápadlá sa skutočne veľmi podobajú na ostne ryby. 
Jedovatý jazyk zebrovitý: chobotnica roztiahne všetky svoje ramená pred telo, pričom tak nadobudne oválnu podobu. 
Medzi ďalšími napodobňovanými živočíchmi sú kraby, morské mušle, raje, medúzy, morské sasanky, ploské ryby a morské hviezdice. 
Niektoré štúdie o jej správaní.
Najzaujímavejšie na tejto chobotnici nie je iba schopnosť obmieňať farby, ale aj schopnosť drasticky a rýchlo meniť formu. Jednou z najvýraznejších zvláštností je, že vo veľa prípadoch sa tento živočích snaží byť viditeľnejší pred svojím predátorom, akoby by sa mal sfarbiť do farieb prostredia a presne tým skúša imitovať živočícha, ktorý sa živí takým morským jedincom, ktorý naň číha. Niektorí vedci považujú tieto prejavy adaptácie za niečo, čo vzniklo ako potreba vystrašiť ostatné živočíchy na to, aby si chobotnica zaistila prežitie. 
Napriek tomu, jednou z najväčších zvláštností pre vedcov je pochopiť tomu, ako a prečo táto chobotnica nadobudla nové schopnosti a najmä ako ich rozvinula. Doktorka Christine Huffand z Conservation International v Indonézii je jednou z odborníčok, ktorá skúma tohto zaujímavého živočícha a hovorí ,Spríbuznené živočíchy "T. mimicus" používajú bledé farby a maskovanie na to, aby sa úspešne skryli pred predátormi“ a následne si kladie otázku: ,Prečo "T. mimicus" na seba upozorňuje a opakovane prestáva využívať dedičné maskovanie svojich predkov, ktoré mení za nový a odvážny model?“ 
Po istých štúdiách jej DNA, výskumníci dospeli k záveru, že jej schopnosť plávať ako ploská ryba s iba jednou jej končatinou zdedila po predkoch rovnako ako jej farebné odtiene. Pokiaľ ide o prežitie, rovnako sa verí, že jej schopnosť napodobňovania je nanajvýš výhodná, takže imitovať jedovaté ploské ryby dokáže presvedčiť jej predátorov, že bude lepšie upustiť od útoku. 

</doc>
<doc id="641671" url="https://sk.wikipedia.org/wiki?curid=641671" title="Králik madeirský">
Králik madeirský

Králik madeirský ("Regulus madeirensis") je druh spevavca z čeľade králikovité ("Regulidae"). Ide o vtáka malého vzrastu a jedného z mnohých živočíšnych a rastlinných endemitov Makaronézie. Predtým než ho v roku 2003 uznali za nový druh, bol klasifikovaný ako poddruh králika ohnivohlavého. Od svojho príbuzného sa odlišuje vzhľadom aj spevom a genetická analýza potvrdila, že ide o odlišný druh. Vták vyskytujúci sa na Madeire má vrchné časti tela zelené, spodné časti belavé, na krídlach má dva biele pásiky a na hlave charakteristickú kresbu pozostávajúcu z čierneho očného pásika, krátkeho bieleho nadočnicového prúžku a chochola, ktorý je v prípade samcov prevažne oranžový a v prípade samíc žltý.
Samica stavia guľovité hniezdo z pavučiny, machu a malých vetvičiek. Sama sedí na vajciach a sama zahrieva mláďatá. Obaja rodičia mláďatá kŕmia. Tento druh sa živí hmyzom a ďalšími malými bezstavovcami v lesoch z vresovca stromovitého, vavrínových lesoch (laurisilva) a v ďalších typoch lesa. V rámci jeho obmedzenej oblasti výskytu ide o rozšíreného vtáka a nepovažuje sa za ohrozený druh.
Taxonómia.
Králik madeirský bol po prvýkrát opísaný anglickým prírodovedcom Edwardom Vernonom Harcourtom v roku 1851. Králik madeirský bol až donedávna považovaný za poddruh "R. i. madeirensis" králika ohnivohlavého ("Regulus ingnicapillus"). Avšak fylogenetická analýza založená na géne cytochróm b ukázala, že králik, žijúci na Madeire sa líši na úrovni druhu a nejde tak o poddruh "R. i. ignicapillus". Nezhoda génu cytochróm b medzi králikom madeirským a jeho európskym príbuzným je na úrovni 8,5 %, čo je porovnateľné s úrovňou nezhody preukázanou medzi inými uznanými druhmi rodu "Regulus, ako napríklad" 9 % medzi králikom zlatohlavým a králikom satrapa. Vyčlenenie nového druhu bolo schválené v roku 2003 združením AERC (Association of European Records and Rarities Committees), ale niektoré útvary ako napríklad zoznam vtáčích druhov "Clements" ešte nový druh neuznali. Anglické pomenovanie odporučené Medzinárodným ornitologickým kongresom bolo pôvodne „Madeiracrest“, ale bolo neskôr zmenené na „Madeira Firecrest“. Španielske pomenovanie odporučené Španielskou ornitologickou spoločnosťou je „reyezuelo de Madeira“.
Výskyt.
Králik madeirský je endemickým druhom hlavného ostrova súostrovia Madeira – Madeira. Vyskytuje sa prevažne vo vysokých polohách od 600 do vo všetkých typoch lesov a krovinatých porastov stredomorského podnebia, uprednostňuje však vresovce. Aj keď je prispôsobený na krovinaté porasty s endemickými druhmi stromov, hniezdi tiež na kroch skupiny "Genisteae", opadavých reliktných vavrínových lesoch (laurisilva), v ktorých prevláda dub a v kríkoch japonského cédru kryptomérie japonskej – introdukovaného druhu. Nevyskytuje sa pri cudzích druhoch ako eukalyptus a akácia, ktoré nahradili veľkú časť endemických vavrínových lesov na Madeire.
Správanie.
Rozmnožovanie.
Samec počas obdobia párenia spieva, často so vztýčeným chocholom a predvádza sa, pričom mieri zobákom na iného vtáka, ukazujúc chochol a charakteristickú kresbu na tvári. Toto správanie sa odlišuje od predvádzania sa králika zlatohlavého s menej nápadnou kresbou na tvári, ktorý nakláňa hlavu, aby zvýraznil chochol. Králik madeirský je monogamný vták. Tak ako je typické pre čeľaď králikovitých ("Regulidae"), hniezdo má tvar uzavretej misky a je postavené z troch vrstiev s malým vchodovým otvorom blízko vrchola. Vonkajšia vrstva hniezda je tvorená machom, malými vetvičkami, pavučinami a lišajníkmi. Pavučinou sa hniezdo taktiež upevňuje na tenké vetvy, na ktorých je zavesené. Stredná vrstva z machu je úplne pokrytá pierkami (až 3 000) a páperím. Aj keď ju samček sprevádza, samička stavia hniezdo sama, čo môže trvať v rozmedzí od niekoľkých dní až do troch týždňov.
Vajcia sa podobajú na vajcia kolibiarika čipčavého (biele s trochou hnedých škvŕn) a líšia sa od vajec králika ohnivohlavého, ktoré sú ružové s len málo zreteľnými červenkastými škvrnami na širšom konci. Presný počet vajec v znáške nie je známy, ale predpokladá sa, že je to menej ako 7 až 12 vajec ako v prípade králika ohnivohlavého. Samička sedí na vajciach, z ktorých sa po 14,5 až 16,5 dňoch začnú liahnuť mláďatá, ktoré samička zahrieva. Mláďatá opúšťajú hniezdo 19 až 20 dní po vyliahnutí. Obaja rodičia kŕmia mláďatá pred aj po vyletení z hniezda.
Potrava.
Všetky druhy rodu "Regulus" (králik) sú takmer výhradne hmyzožravé a živia sa malými článkonožcami s mäkkými kutikulami, ako sú chvostoskoky, vošky a pavúky. Živia sa taktiež kokónmi a vajíčkami pavúkov či hmyzu a príležitostne peľom. Potravu hľadajú na stromoch, prevažne na vrchnej časti konárov, na miestach výskytu borovicorastov a na vrchnej časti listov opadavých stromov. Toto správanie sa líši od králika ohnivohlavého, ktorý hľadá potravu prevažne na spodnej časti konárov a listov. Králik madeirský taktiež zbiera potravu v machoch a lišajníkoch, ktoré často pokrývajú konáre a kmene vavrínov a dubov.
Stav populácie.
Rozloha výskytu králika madeirského pozostáva z jediného ostrova, na ktorom sa považuje za pomerne rozšíreného až veľmi rozšíreného, napriek tomu, že jeho populácia nebola vyčíslená. Preto bol podľa Červeného zoznamu IUCN klasifikovaný ako najmenej ohrozený druh. Je možné, že jeho populácia klesá z dôvodu fragmentácie jeho habitatu a straty habitatu pôvodných lesov, avšak jeho schopnosť kolonizovať výsadby niektorých druhov introdukovaných stromov tento stav do istej miery zlepšuje.

</doc>
<doc id="641672" url="https://sk.wikipedia.org/wiki?curid=641672" title="Superdeti">
Superdeti

Superdeti je slovenská spevácka skupina s hudobno-edukatívnym zameraním, ktorá vznikla v roku 2014. Hlavnou speváčkou je herečka a speváčka Petra Bubeníková. Cieľom skupiny je podporovať detské talenty v ich umeleckej ceste. Medzi detskými spevákmi, ktorí boli alebo stále sú v skupine, sa nachádzajú deti, ktoré majú skúsenosti s herectvom, spevom, tancom, divadlom či dabingom. Superdeti majú za sebou nespočetné množstvo vystúpení po celom Slovensku, školách, škôlkach, kultúrnych domoch a koncertných sálach.
Hudobná kariéra.
Superdeti vznikli ako nápad a realizácia podpory detského talentu Barbory Krajčírovej, ktorá svoj sen pomáhať deťom v ich túžbach rozvíja neustále. Jej cieľom je podporiť s projektom Superdeti čo najvyšší počet detí, ktoré vďaka pesničkám budú stáť na pódiu a vyskúšajú si dráhu spevákov. Okrem speváckeho talentu sa v Superdeťoch spája aj pomoc v tanečnom, hereckom a dabingovom odvetví. Mnohé deti zo Superdetí našli svoje záľuby aj v týchto sférach. Na viacerých koncertoch a vystúpeniach spolupracujú s tanečnými skupinami, detskými blogermi, stylistami, kameramanmi, fotografmi, aby tak deti dosiahli, čo najlepšie výsledky. V rámci podpory hudobného talentu spolupracujú s pedagógmi VŠMU či štátnych konzervatórií. Pri nahrávaní skladieb využívajú profesionálne hudobné štúdia s producentmi, ktorí ich navedú na technicky správne naspievanie skladieb.
Diskografia.
Superdeti (2014).
Prvý album s príznačným názvom Superdeti vyšiel v roku 2014. Autorom hudby je Tomi Popovič, autorkami textu sú Barbora Krajčírová a Zuzana Štelbaská. Album obsahuje skladby, ktoré majú deti ľahkou formou priviesť k náuke o farbách, základných návykoch, predstavovaní seba i ostatných. Témou skladieb je detský svet ako strašidlá, zvieratká a sny. Nechýba uspávanka a superdeti hymna.
"Pesničky z albumu:"
Vianočný album (2015).
V roku 2015 vyšiel ďalší, limitovaný a exkluzívny vianočný album v spolupráci so Slovenskou poštou, kde okrem klasických vianočných kolied sú aj dve autorské vianočné skladby a rozprávky a poštáričke a poštárikovi. Album sa vďaka svojej limitovanej edícii už nedá zakúpiť ale nachádza sa na YouTube kanáli Superdeti.
"Pesničky z albumu:"
Momentálne (2019) skupina pripravuje ďalší album, pričom avizujú hudobnú spoluprácu s producentom Mariánom Čurkom a dvornou textárkou a autorkou Barborou Krajčírovou.

</doc>
<doc id="641675" url="https://sk.wikipedia.org/wiki?curid=641675" title="John J. Voll">
John J. Voll



</doc>
<doc id="641677" url="https://sk.wikipedia.org/wiki?curid=641677" title="Barbora Krajčírová">
Barbora Krajčírová

Barbora Krajčírová rod. Rakovská (* 8. august 1986, Bratislava) je dlhoročnou televíznou a rozhlasovou moderátorkou. S moderovaním zbierala prvé skúsenosti ako 17 ročná v hudobnej relácii "Dekahity" v TV Markíza. Neskôr pôsobila v regionálnych televíziách Bratislava – Ružinov a Bratislava – Nové mesto, kde pracovala ako redaktorka v daných mestských častiach.
V komerčnej mediálnej sfére začala ako hlásateľka "Počasia" v TV Markíza, moderátorka v relácii "Teleráno", "Slovensko má talent", "Kabrioleto", "Žrebovanie výherných čísel", "Pláž 33". V TV JOJ uvádzala "Tanec Snov", "Moja prvá dovolenka", "15 výročie TV JOJ" a rôzne súťaže. V súčasnosti moderuje "TIPOS – žrebovanie lotérií", reláciu "Folklorika" a rannú aj popoludňajšiu show v rádiu Jemné. Z rozhlasového éteru sa v minulosti prihovárala aj z rádia Vlna či Europa 2.
Barbora sa okrem moderovaniu venuje aj detskej tvorbe. Vyštudovala pedagogickú fakultu univerzity Komenského v Bratislave, odbor cudzie jazyky, anglický jazyk a literatúru a francúzsky jazyk a literatúru. Napísala detské knihy "Z hrnca do rozprávky" (2014), "Hrebienok" (2015), detské skladby v albume Superdeti (2015). Momentálne textovala a tvorila detské skladby pre hudobnú stanicu Lala TV s Mariánom Čurkom a jej autorským projektom Superdeti. Vzdelanie si v súčasnosti dopĺňa na doktorandskom štúdiu na univerzite v Prešove. Je vydatá a má dve deti, dcéru Amiu a syna Kristiána.

</doc>
<doc id="641683" url="https://sk.wikipedia.org/wiki?curid=641683" title="Krídlo (zoológia)">
Krídlo (zoológia)

Krídla sú končatiny alebo výrastky, ktoré majú len tri skupiny zvierat: hmyz, vtáky, netopiere a kedysi vtákojaštery (pterosaury). Krídla sa zvyčajne používajú na lietanie, aj keď nie všetky zvieratá, ktoré krídla majú, sú schopné udržať sa vo vzduchu.
Niektoré zvieratá majú blany medzi končatinami a telom (ako letuchy), alebo medzi prstami (ako lietajúca žaba), alebo medzi pohyblivými rebrami (plaz "Draco volans" – dráčik lietavý), ale nie sú dostatočné na lietanie a nenazývajú sa krídlami; s nimi sa môžu len vznášať.
Hmyz.
Krídla hmyzu (jeden alebo dva páry) vyrastajú z hrude. Pri hmyze majú spravidla len dospelé jedince dva páry blanitých krídel s viac menej rozsiahlou sieťovou žilnatinou, môžu byť priesvitné alebo sfarbené alebo môžu mať rôzne odtiene. Podľa toho, či zostanú alebo nezostanú roztiahnuté v pokoji poznáme krídla, ktoré sa dajú alebo nedajú zložiť. Pri niektorých radoch hmyzu (ako sú chrobáky lat. "Coleoptera" a rovnokrídlovce lat. "Orthoptera") je prvý pár krídel tvorený z kožovitej a rohovitej látky, a preto sa tieto krídla nazývajú krovky. Pri motýľoch (lat. "Lepidoptera") sú krídla oveľa väčšie ako pri ostatných radoch. Sú pokryté veľmi jemným práškom tvoreným veľkým množstvom šupín rôznej farby, vďaka ktorým vzniká nádherné sfarbenie motýľov.
Znaky krídel slúžili entomológom na klasifikáciu hmyzu podľa radov na:
Vtáky.
Predné končatiny umožňujú vtákom lietať a nosiť perie a vytvárajú oporný povrch, ktorý im umožňuje lietať.
Letky sú veľké perá vtákov najdôležitejšie pri lietaní. Sú spojením statnosti, ľahkosti a pružnosti.
Primárne letky, teda dlhé perá na okraji krídla, sú do veľkej miery zodpovedné za schopnosť lietania. Na riadenie svojho letu môže vták otvoriť alebo zatvoriť perá, ktoré sa nachádzajú na vonkajšej časti.
Sekundárne letky sú zvyčajne kratšie. Počas letu pracujú menej, ich perá sú tiež kratšie a slabšie upevnené v svalovine. S výnimkou niektorých pier, ktorými samček láka samičku v období párenia, majú pravidelnejší tvar ako primárne letky.
Sekundárne letky sa orientujú v smere vetra. Preto nemusia mať šikmý tvar, aby podporili silu vzletu ako primárne letky.
Krídla vtákov ponúkajú mimoriadnu rozmanitosť. Napríklad krídla tučniakov nemajú perie a sú zredukované na skutočné kýpte vhodné len na plávanie. Krídla vtáka kivi (lat. "Apteryx") sú ešte menej vyvinuté a pokryté perím, ktoré je podobné vlasom. U pštrosov a niektorých kúr sa krídla vyznačujú nedostatočným vývinom. Na druhej strane, letce sú veľmi vyvinuté, aj keď sa medzi nimi ukazujú výrazné rozdiely, pretože niektoré druhy majú špičky krídel krátke, široké a zaoblené a konce úzke, predĺžené a veľmi ostré. Spravidla majú sťahovavé vtáky, ktoré lietajú na dlhšiu vzdialenosť (žeriav, hus, volavka popolavá, atď.) dlhé a široké krídla a vtáky, ktoré lietajú na kratšiu vzdialenosť (lastovička, albatros, chavkoš, atď.) majú krídla dlhé, ale oveľa užšie.
Netopiere.
Predné končatiny a prsty netopierov (lat. "Chiroptera") vytvárajú oporu pre blanu, ktorá im umožňuje lietať. Sú to jediné cicavce, ktoré dokážu lietať (aktívny let, nie vznášanie). Krídlo predstavuje otvorená končatina pokrytá blanou, tzv. "patagium". Let je pomalý a veľmi ľahko ovládateľný (na rozdiel od vtákov).
Mytológia.
Starí Gréci spájali krídla s láskou, s víťazstvom a s inými božstvami, ktoré boli neskôr zastúpené bez nich: tak ako Minerva, Diana, Venuša, atď.
V mnohých starovekých pamiatkach a hlavne v tých, ktoré sa nevhodne nazývajú etruské, nie sú krídla nič viac, než alegórie a symbol ľahkosti. Z toho istého dôvodu básnici dali krídla hadom bohyne Ceres, Pegasu, Pelopsovým koňom, Triptolemosovmu vozu, blesku, kaduceusu, atď. Tieto krídla sú pevné alebo pohyblivé. Medzi tie pohyblivé patria Merkúrove krídla pripevnené k jeho petasu alebo ku klobúku a k jeho sandálom. Krídla, ktoré predstavujú víťazstvo alebo zúrivosť, bývajú zvyčajne uviazané stuhami okolo hrudi. Podľa Platóna sú krídla hieroglyfom inteligencie; a zlaté krídla, ktoré údajný Orfeus dáva prvému Saturnovmu synovi, sú podľa Kirké symbolom múdrosti duše sveta podľa platónskych ideí.

</doc>
<doc id="641684" url="https://sk.wikipedia.org/wiki?curid=641684" title="Pestovanie rias">
Pestovanie rias

Pestovanie rias je odvetvie akvakultúry, ktoré sa zaoberá pestovaním rôznych druhov rias. Väčšina pestovaných rias spadá do kategórie mikrorias, medzi ktoré patria fytoplanktón, mikrofyty a iné druhy rias.
Makroriasy, vo všeobecnosti známe ako morské riasy, majú veľké využitie ako na trhu, tak aj v priemysle. Avšak kvôli veľkosti a špecifickým potrebám na rast je ich hromadné pestovanie v porovnaní s pestovaním mikrorias náročnejšie a ich zber prebieha priamo v oceáne.
Dejiny rias a ich využitie.
Predpokladá sa, že primárne sa riasy využívali ako potrava. Jedným príkladom je "Nori" riasa, do ktorej sa obaľuje suši. Aj iné druhy rias sú jedlé, ako napríklad "Spirulina" a "Palmaria palmata" (známa aj pod názvom "Dulse"). "Dulse" je červená riasa, bežne dostupná na trhu najmä v Írsku a v Atlantickej Kanade. Jedáva sa surová, čerstvá, vysušená alebo uvarená ako špenát.
"Spirulina" patrí do skupiny baktérii, nazývaných sinice. Táto riasa bola dlho využívaná ako zdroj potravy vo východnej Afrike a v predhispánskom Mexiku. Vďaka vysokému obsahu bielkovín a iných živín sa vo všeobecnosti využíva ako doplnok stravy a pomáha pri liečbe podvýživy.
"Chlorela", ďalšia populárna mikroriasa, má podobné výživové hodnoty ako "Spirulina", avšak je jedinečným zdrojom „rastového faktoru Chlorely“ - fytochemikálie, ktorá napomáha zrýchlenému rastu zvierat a detí. Chlorela je taktiež zdrojom bunkovej steny, ktorá má vplyv na odbúravanie toxínov a ťažkých kovov, napríklad ortuti (prvok). Bunková stena sa spojí s toxínom a vylúči ho z tela. Chlorela je veľmi populárna v Japonsku a patrí medzi najpredpisovanejšie doplnky stravy v krajine.
Červená riasa "Porphyra" sa taktiež zbiera a využíva viacerými spôsobmi.
Priemysel výťažkov z rias, inak nazývaných fykokoloidov, vyžaduje neustály prísun morských rias, pričom väčšina sa získava z morských elektrární. V tropických oblastiach má pestovanie morských rias veľký vplyv na socioekonomiku, pretože vytvára priame pracovné pozície pre viac ako 60 tisíc rodín v juhovýchodnej Ázii (hlavne na Filipínach, v Indonézii, Malajzii a Vietname), východnej Afrike a v poslednom čase aj v Indii. Pestuje sa najmä červená riasa "Kappaphycus alvarezii", ktorá vytvára druh karagénu, teda šťavu alebo koloid, ktorý sa využíva ako stabilizátor v potravinárstve, kozmetike a zdravotníctve.
Metóda pestovania rias na otvorenom mori je jednoduchšia a šetrnejšia, keďže nevyžaduje tradičné poľnohospodárske postupy a nie je potrebné pri nej používať hnojivá a pesticídy. Na pestovanie sa používajú otvorené drevené a PVC nádrže s polypropylénovými lanami na pripevnenie rastlinných sadeníc, rastúceho vo vegetačných cykloch, ktoré sa pohybujú v rozmedzí štyroch až šiestich týždňov, v závislosti od úrodnosti pôdy, ročného obdobia a použitého kmeňa rias.
Z ekologického hľadiska pestovanie morských rias vytvára substrát a útočisko pre mnohé druhy rýb a bezstavovcov, ktoré zohrávajú dôležitú úlohu v životnom cykle rýb. Riasy taktiež vytvárajú rozpustený kyslík, a tým zvyšujú primárnu produktivitu pri vytváraní biomasy.
Palivo z rias.
Skupina vedcov z Univerzity v Jaéne (UJA), pod vedením Sebastiána Sáncheza Villasclarasa, vypracovala štúdiu, zaoberajúcu sa terciárnym stupňom čistenia odpadových vôd pomocou mikroriasy "Botryococcus braunii", ktorá produkuje veľké množstvo tekutých uhľovodíkov.
Rôzne americké spoločnosti s rizikovým kapitálom sa rozhodli zavrhnúť etanol vyprodukovaný pri pestovaní kukurice a investovať do výrobcov, ktorí pri produkcii využívajú riasy.
Španielska ministerka pre vedu a inováciu, Cristina Garmendia, plánuje v rámci mimoriadneho rozpočtu vo výške 490 miliónov €, ktoré jej oddelenie investuje na Plán E (Španielsky plán pre stimuláciu ekonomiky a zamestnanosti), venovať 23 miliónov € na výstavbu výskumných centier pre riasy, s cieľom zachytávať oxid uhličitý a vyrábať biopalivá.
Viacero medzinárodných spoločností prijalo výzvu hromadne pestovať mikroriasy na energetické účely a táto oblasť sa veľmi rýchlo rozvíja. Jedným príkladom je nedávne ohlásenie spoločnosti Solazyme, ktorá je výrobcom prvého leteckého petroleja vytvoreného z riasovej biomasy. Ďalším príkladom je iniciatíva britskej spoločnosti Carbon Trust, ktorá venovala 26 miliónov libier na rozvoj týchto technológií alebo taktiež možno spomenúť záujem, ktorý prejavila americká spoločnosť DARPA (Agentúra pre výskum pokročilých obranných projektov) na využitie pestovania mikrorias pre armádne účely.
V Španielsku sa v súčasnosti podľa ohlásenia o vybudovaní prvých komerčných plantáží začína zavádzať do praxe rozvoj technológii pestovania rias na energetické využitie. Nachádzajú sa napríklad v meste Muchamiel, pod záštitou alicantskej spoločnosti BFS, s cieľom vytvárať elektrickú energiu s výkonom 30 MW, a taktiež v meste Jerez de la Frontera, kde plantáž Aurantia, vytvorená pod záštitou spoločnosti Celulosa Investment, plánuje vyrábať biopalivá a iné produkty v zariadení, ktoré bude zároveň zachytávať oxid uhličitý, ktorý je do vzduchu vypúšťaný v dôsledku produkcie vo fabrike na cement, ktorú v tejto andalúzskej oblasti vlastní spoločnosť Holcim.

</doc>
<doc id="641687" url="https://sk.wikipedia.org/wiki?curid=641687" title="SEAT Ibiza piatej generácie">
SEAT Ibiza piatej generácie

SEAT Ibiza piatej generácie je malý osobný automobil s karosériou hatchback od španielskej automobilky SEAT. Premiéru mal 31. januára 2017 na ženevskom autosalóne. 
SEAT Ibiza s interným kódom 6F je vyvinutý na základe novej modulárnej platformy MQB A0, a preto je piata generácia modelov Ibiza širšia o 87 mm a kratšia o 2 mm, vďaka čomu je v porovnaní s predošlou generáciou kompaktnejšia. Okrem toho po prvýkrát ukazuje nový dizajn spoločnosti SEAT a stavia na nové technológie, ako to bolo v prípade modelu SEAT Ateca. Kufor je tiež o čosi väčší. Piata generácia automobilov Ibiza bola ako prvá z koncernu Volkswagen vyvinutá na základe tejto novej platformy, dokonca skôr než automobily Volkswagen Polo šiestej generácie, Audi A1 GB a nedávno predstavený model Škoda Scala. 
Na trhu je dostuný iba model s 5-dverovou karosériou, ktorý dopĺňa automobil v kategórii SUV – Seat Arona SUV. Okrem toho má rovnaký štýl ako jej modely SEAT León a SEAT Ateca, ktorý je takisto vyvinutý na základe rovnakej platformy.
Upravená verzia piatej generácie modelu Ibiza je predstavená v apríli 2021.
Varianty.
 Štandardne je dostupný v štyroch variantoch: Reference, Style, FR a Xcellence. 
CUPRA Ibiza.
Od piatej generácie modelov Ibiza spoločnosť SEAT už neuvádza na trh verziu SEAT Ibiza Cupra, pretože z verzie CUPRA sa v roku 2018 stala druhá značka spoločnosti SEAT, ktorá sa zameriava na športové automobily. Spolu s novou značkou CUPRA predstavili aj koncept Cupra Ibiza Concept, zostavený na základe modelov ibiza piatej generácie, ktorý slúži ako výrobný model značky CUPRA namiesto značky SEAT. V októbri 2019 generálny riaditeľ spoločnosti SEAT Luca de Meo potvrdil, že projekt CUPRA Ibiza bol zrušený a uviedol, že: 
"„Nepodarilo sa nám nájsť technický základ na vytvorenie naozaj seriózneho modelu. Ale čo je dôležitejšie, pokiaľ ide o množstvo, ktoré si predstavujeme v tomto segmente, vôbec sme nenašli vhodný podnikateľský plán, pretože "trh s hot hatch vozidlami" je veľmi špecifický, obmedzuje sa len na niekoľko krajín.“" 
Bezpečnosť.
Automobil SEAT Ibiza piatej generácie absolvoval nárazové skúšky EuroNCAP v roku 2017 a získal maximálny počet hviezdičiek (5): 
Pokiaľ ide o hodnotenie nárazových skúšok LatinNCAP, model Ibiza 6F si domov odniesol päť hviezdičiek v kategórii ochrana dospelej posádky a päť hviezdičiek v kategórii ochrana detskej posádky. Testovaný model bol vybavený šiestimi airbagmi (štanadardné vybavenie). Podľa hodnotenia Latin NCAP ponúka SEAT Ibiza vhodnú ochranu pre dospelých pri čelnom a bočnom náraze a zároveň spĺňa požiadavky na ochranu pri bočnom náraze do stĺpa, pričom úplne chráni hlavu. Malý automobil navyše získal spravodlivé a dobré hodnotenie v kategórii ochrana detskej posádky pri čelnom i bočnom náraze. Treba pripomenúť, že tento model je štandardne vybavený elektronickým stabilizačným systémom.
Ocenenia.
V roku 2018 získal ocenenie Španielske auto roka a v hodnotení Európske auto roka skončil na druhom mieste. 
Pohon.
Je vybavený benzínovým motorom TSI s objemom 1,0 litra (výkon 75, 95 a 115 koní) a motorom TSI s objemom 1,5 litra (výkon 150 koní – tento druh motora sa prestal vyrábať koncom roka 2018), hybridným motorom CNG s objemom 1,0 litra TGI (výkon 90 k) a dvoma dieselovými motormi TDI s objemom 1,6 litra (výkon 95 a 115 koní). 
V niektorých krajinách (napríklad v Mexiku) je dostupný iba motor s prirodzeným nasávaním s objemom 1,6 litra (výkon 110 koní a krútiaci moment 114 ft⋅lb), zatiaľ čo motor TSI s objemom 1,0 litra (výkon 110 k a krútiaci moment 148 ft⋅lb) je vyhradený pre verziu FR ako voliteľná možnosť. 

</doc>
<doc id="641688" url="https://sk.wikipedia.org/wiki?curid=641688" title="Eolické piesky">
Eolické piesky

Eolické piesky alebo viate piesky sú eolické sedimenty vzniknuté zo zvetraných morských usadenín alebo z naplavenín vodných tokov. Kumulujú sa na miestach kde sa mení sila vetra.
Vznik.
Vznikli dlhodobým pôsobením vetra majúceho na krajinu geomorfologický účinok, z povrchu boli odviate najjemnejšie erodované voľné častice pôdy a zostal len kremenný piesok s minimom prímesí iných materiálov. Vplyvom turbulencie vzduchu sú piesčité zrná dôsledkom skokového presúvania zaoblené a na povrchu matné a jemne zjamkované. Vrstva tohoto materiálu, ktorá môže dosahovať hrúbky aj niekoľko desiatok metrov, tvorí až 25 % povrchu súčasných púští.
Usporiadanie.
Eolické piesky môžu podľa miestnych geologických podmienok a intenzity vetrov vytvárať:
Výskyt.
Na Slovensku je najrozsiahlejším územím s viatymi pieskami Borská nížina na Záhorí – z kremitých usadenín Moravy a Dyje. Menšie územia sa nachádzajú ešte v Podunajskej (z vápnitých usadenín Dunaja) a Východoslovenskej nížine.
V Česku sa viate piesky vo väčšom rozsahu nachádzajú len v národnej prírodnej pamiatke Váté písky neďaleko Bzenca (cca 100 ha).
Odlišnosti.
Oblasti s eolickými pieskami prestavujú špecifické biotopy odlišné od prímorských piesočnatých stanovíšť. Neslané piesky sú tu kyslé až zásadité, chudobné na živiny a pre mohutnú vrstvu sú mimo dosahu spodnej vody. Dôležitým ekologickým faktorom je tiež možný pohyb pieskových dún a trvalá prirodzená veterná erózia. Tieto areály sú v celej Európe považované za jedny z najohrozenejších biotopov.
Flóra.
Na eolických pieskoch zvyčajne rastú psamofyty, rastliny ktoré sa neľahkým prírodným podmienkam dokázali prispôsobiť, rastú na suchom, najviac vlhkom piesku a bývajú niekedy presúvaným pieskom zaviate. Sú to napr.:
Fauna.
So zvláštnymi prírodnými podmienkami sa zžilo aj mnoho živočíchov, medzi tie vzácnejšie patria: dudok chochlatý "(Upupa epops)", chrústik "(Anoxia pilosa)", jašterica zelená "(Lacerta viridis)", modlivka zelená "(Mantis religiosa)", mravkolev bežný "(Myrmeleon formicarius)", pamodlivka dlhokrká "(Mantispa styriaca)", pestroň vlkovcový "(Zerynthia polyxena)", askalafus škvrnitokrídly "(Libelloides macaronius)", škovránik stromový "(Lullula arborea)", stepník červený "(Eresus kollari)", svižník poľný "(Cicindela campestris)", užovka hladká "(Coronella austriaca)".

</doc>
<doc id="641689" url="https://sk.wikipedia.org/wiki?curid=641689" title="Čínska dáma">
Čínska dáma

Čínska dáma je strategická dosková hra určená pre 2 až 6 hráčov. Ide o variant hry halma. Cieľom hry je premiestniť všetky svoje figúrky do protiľahlého cípu hviezdy.
Každý hráč má svoju sadu - farbu figúrok. Pri dvoch hráčoch stoja figúrky v základnej pozícii proti sebe (obaja hrači hrajú napríklad na červenom poli), pri troch má každý hráč jednu farbu pola, pri štyroch ako 2 a 2 hráči proti sebe nastúpia (jedna farba polí sa vynechá). Pri šiestich hráčoch (obsadené všetky polia) či štyroch hráčoch sa krajné figúrky vynechajú (v mieste stretu dvoch farieb polí nemožno mať dve figúrky).
Ťah sa vykonáva figúrkou len do boku alebo šikmo vpred - v smere hry k protiľahlému rohu. Buď hráč posunie figúrku o 1 pole (pokiaľ je susedné pole voľné), alebo môže svoj presun figúrok zrýchliť preskokom cez inú figúrku (susedovu alebo vlastnú) - teda o 2 polia podobne ako dáma. Tento preskok sa dá aj reťaziť, vykonať aj 6 preskokov a rôznymi smermi vykonať ťah, avšak nikdy nie späť.

</doc>
<doc id="641691" url="https://sk.wikipedia.org/wiki?curid=641691" title="Viate piesky">
Viate piesky



</doc>
<doc id="641692" url="https://sk.wikipedia.org/wiki?curid=641692" title="Diospyros celebica">
Diospyros celebica

Diospyros celebica (v drevárstve známy ako: "makassarský eben"")" je strom z rodu ebenovník z čeľade ebenovníkovité. Radí sa medzi ostatné ebeny. Prvý opis "Diospyros celebica" (makassarského ebenu) urobil v roku 1933 Reinier Cornelis Bakhuizen van den Brink v diele: "Gardens' Bulletin. Straits Settlements." Používa sa na výrobu nábytku, hudobných nástrojov (resp. ich častí), ozdobných predmetov, intarzií či v rezbárstve. Vyskytuje sa v juhovýchodnej Ázií, prevažne v Indonézii, na ostrove Sulawesi. Pomenovanie makassarský eben pochádza od hlavného prístavného mesta Makassar na ostrove Sulawesi. 
Opis.
Diospyros celebica rastie ako vždyzelený strom a za priaznivých podmienok až do výšky 20 m a priemeru 40 cm, hoci sa dnes takéto stromy vyskytujú zriedka. Niektoré vzácne a staršie exempláre dosahujú výšky až 40 m. Priemer stromu môže byť v takýchto prípadoch až 100 cm alebo viac.
Kôra je hnedá a hladká až mierne vyvýšená a krehká (odlupuje sa na malé kúsky). Pretože je makassarský eben po stáročia obľúbeným drevárskym materiálom, väčšina stromov bola vyrúbaná a použitá na výrobu kvalitného nábytku. Strom je chránený a patrí do skupiny všeobecne ohrozených. Listy sú jednoduché, jemne osrstené, krátke stonky a kopijovité a kožovité listy sú usporiadané striedavo a môžu byť dlhé 12 – 35 cm a 2,5 – 7 cm široké. Nezrelé plody sú zelené až tmavozelené a spadnuté červenohnedé až tmavohnedé. Počet semien je 4 – 8 s dĺžkou 2 až 5 cm strácajú klíčivosť po niekoľkých dňoch a musia byť získané z padlých plodov. Čím dlhšie semená majú kontakt so zemou, tým horšia je kvalita semien, pretože ich napadá huba "Peniciliopsis clavariaeformis". Spravidla kvitne iba raz ročne.
Drevo a využitie.
Makasarové drevo patrí k „farebnejším“ druhom. V beli je žlto biele, jadrové drevo je čierne s veľmi charakteristickým svetložltým až hnedým pozdĺžnym žilkovaním. Drevo sa často kazí, vykazuje praskliny a štiepi sa. Nie je ľahké ho sušiť a je na to potrebný dlhý čas. Najmä pri väčších prierezoch je výrazná tendencia k roztrhnutiu a prasknutiu. Okrem toho by drevo malo byť pri sušení bez prievanu a malo by byť zároveň chránené pred povrchovým poškodením. Napriek veľkej tvrdosti, je ľahké ho strojne obrábať. Pri práci na dreve sa odporúča nosiť ochrannú masku, pretože výsledný drevný prach dráždi očí a sliznice dýchacích orgánov. Na použitie je vhodné iba jadro. Podiel jadra však môže byť len 10 – 20 % kvôli veľkému obsahu beľového dreva v priereze kmeňa. Makassar a všetko ostatné ebenové drevo je bez chuti a bez zápachu. 
Makassarský eben už niekoľko tisícročí má, vďaka svojej farebnej kráse v spojení s takmer kovovým hladkým povrchom, miesto v nábytkárskej tradícií. Tento materiál je vysoko ceneným pre stolárske práce, jemné rezbárske práce, a je veľmi vyhľadávaný pre špeciálne stĺpy (床柱 - "tokobašira") v tradičných japonských domoch. V minulosti bolo hlavným dovozcom makassarského ebenu Japonsko. Eben bol tak dlho používaný a exportovaný do Európy a Ameriky, že druh "Diospyros celebica" dnes patrí medzi zraniteľné druhy.
Makassarský eben patrí medzi najcennejšie dyhy z ušľachtilého dreva. Z tohto dôvodu sa používa na výrobu dyhovaného nábytku, hlavne v období funkcionalizmu. Vo funkcionalistickej vile Tugendhat (Brno, Česko) sa nachádza 12-dielna polkruhová stena z makassarskeho ebenu, z ktorého je aj knižnica vo východnej časti obytného priestoru. Ďalej sa používa aj pri výrobe luxusného nábytku, obkladov, parkiet a ďalších aplikácií. Používa sa tiež ako špeciálne drevo na rezbárske práce, na chrbty kefiek, biliardové špičky, gombíky, hudobné nástroje a a ich časti, ako sú klávesy na klavír, hmatníky, xylofónové dosky, fagoty a klarinety. 

</doc>
<doc id="641694" url="https://sk.wikipedia.org/wiki?curid=641694" title="Dagmar Burešová">
Dagmar Burešová

 
Dagmar Burešová (* 19. október 1929, Praha – † 30. jún 2018, Praha) bola československá advokátka, ktorá sa preslávila angažovaním v prípade Jana Palacha.
Životopis.
Dagmar Burešová sa narodila 19. októbra 1929 v rodine advokáta Josefa Kubišty v Prahe, kde s manželom a deťmi prežila celý život. Vyštudovala pražskú Právnickú fakultu Karlovej univerzity. Špecializovala sa na pracovné právo a problematiku náhrady škôd pri pracovných úrazoch. Keď sa Dáša vydávala, začínali sa päťdesiate roky a v Československu panoval tuhý politický režim. To znamenalo, že si ľudia nemohli slobodne zvoliť politikov a nesmeli ich ani kritizovať. Hrozilo za to väzenie, niekedy dokonca smrť. Dáša mala 21 rokov, študovala právo a jej muž Radim, ktorý mal 23, študoval medicínu. Hoci nežili vo veľmi veselých časoch, boli spolu po svadbe skutočne šťastní. Každý rok chodili na dovolenku pod stan, mali veľa priateľov, s ktorými zažili kopu zábavy. Časom sa im narodili dve dcéry, Zuzka a Lucka. O domácnosť sa im starala Radimova mamka, babička Zuzanky a Lucinky. Keď už bola veľmi stará, prevzal starostlivosť o domácnosť vtedy už známy detský lekár Radim. K jej najznámejším prípadom patrili Jan Palach a Milan Kundera. Bola odpočúvaná ŠtB, od ktorej si vyslúžila prezývku „Dáma“ – slušná, elegantná, upravená. Na sedem rokov jej zabavili pas. Postihované boli aj jej deti – dcéra nebola prijatá na gymnázium. V živote sa riadila heslom „zbabelosť by mala byť trestná.“ V rámci súťaže Právnik roka bola v roku 2007 uvedená do právnickej siene slávy. Zomrela 30. júna 2018 vo veku 88 rokov v Prahe. 

</doc>
<doc id="641696" url="https://sk.wikipedia.org/wiki?curid=641696" title="Palachov týždeň">
Palachov týždeň

Palachov týždeň (15. január21. január 1989) bola akcia, zmyslom ktorej bolo pietne pripomenutie 20. výročia upálenia Jana Palacha na protest proti okupácii Československa 21. augusta 1968 a postupujúcej normalizácii.
Priebeh.
Udalosti spojené s touto akciou vyvrcholili vo štvrtok 19. januára 1989, keď bezpečnostné zložky v spolupráci s príslušníkmi tzv. ľudových milícií brutálne rozohnali mnohotisícové zhromaždenie občanov na Václavskom námestí. 21. januára 1989 sa uskutočnila púť k Palachovmu hrobu do obce Všetaty. Hlavní organizátori akcie zo strany protikomunistickej opozície (Václav Havel, Dana Němcová, Petr Placák, Alexandr Vondra a pod.) boli zatknutí.
Dôsledky.
Pre komunistický režim bolo verejné vystúpenie občanov žiadajúcich občianske a politické slobody maximálne nepríjemné. Oficiálne médiá, nekompromisne kontrolované vládnucou Komunistickou stranou Československa, občanov pripomínajúcich si Palachovu smrť označovali ako „protisocialistické živly“. Brutálne zachádzanie s protestujúcimi sa dočkalo medzinárodného ohlasu vrátane kritiky zo strany svetoznámych osobností vedy, politiky a umenia. Režim svojím postupom bez pochybností znova dokázal, že účasť Československej socialistickej republiky na podpise Medzinárodného paktu o občianskych a politických právach bola len formálna a v skutočnosti sú akékoľvek snahy o dosiahnutie a prehĺbenie občianskych práv brutálne potláčané. Kardinál František Tomášek na situáciu 20. januára 1989 reagoval listom predsedovi vlády Československa Ladislavovi Adamcovi, v ktorom odsúdil tvrdé potlačenie demonštrácií.

</doc>
<doc id="641698" url="https://sk.wikipedia.org/wiki?curid=641698" title="Pyžamová revolúcia">
Pyžamová revolúcia

Takzvaná pyžamová revolúcia bol protest vysokoškolských študentov, ku ktorému došlo v noci 17. januára 1956 na chalpčenskom internáte Suvorák na Suvorovovej ulici (od roku 1992 názov Dobrovičova ulica) v Bratislave-Starom Meste. Približne 200300 študentov Filozofickej (FF) a Právnickej fakulty Univerzity Komenského v Bratislave (PrF UK) sa spontánne zišlo v internátnej jedálni, aby tak vyjadrili svoj nesúhlas s rozhodnutím ministra národnej obrany Alexeja Čepičky o predĺžení základnej vojenskej služby pre vysokoškolákov. K počiatočnému protestu proti rušeniu vojenskej prípravy na vysokých školách sa pridali ďalší sympatizanti a objektom kritiky sa postupne stala aj absencia akademických slobôd, násilné vyučovanie marxizmu-leninizmu či povinná dochádzka na prednášky. Zhromaždenie malo prvky študentskej recesie a dostalo názov podľa toho, že účastníci prišli oblečení v pyžamách. Vtedajší poslucháč štvrtého ročníka FF UK Ján Beňo začiatok zhromaždenia opísal nasledovne:
Poslucháč tretieho ročníka PrF UK Anton Blaha sformuloval text petície za zrušenie rozkazu ministra národnej obrany, ktorú podpísali 12 prítomní študenti (piati po čase svoje podpisy odvolali) a adresovali prezidentovi republiky Antonínovi Zápotockému.
Hoci táto akcia nebola priamo politicky motivovaná, bratislavskí funkcionári Komunistickej strany Slovenska ju tak interpretovali a účastníci sa stali predmetom vyšetrovania Štátnej bezpečnosti. Beňo bol obvinený zo zorganizovania celej akcie a pozbavený členstva v Komunistickej strane Československa, Blahu režim potrestal prerušením štúdia a zaradením do výroby na jeden rok, ako aj vylúčením z Československého zväzu mládeže (ČZM). Išlo o prvý z viacerých otvorených prejavov nespokojnosti českého a slovenského študentstva v roku 1956, ktoré zintenzívnili v súvislosti s XX. zjazdom Komunistickej strany Sovietskeho zväzu (14.26. február 1956), na ktorom bol odsúdený kult osobnosti Josifa Vissarionoviča Stalina. Tieto študentské protestné akcie sa súhrne označujú ako študentské udalosti roku 1956.

</doc>
<doc id="641712" url="https://sk.wikipedia.org/wiki?curid=641712" title="Miroslav Cipár">
Miroslav Cipár

Miroslav Cipár (* 8. január 1935, Vysoká nad Kysucou-Semeteš – † 8. november 2021, Bratislava) bol slovenský maliar, grafik, ilustrátor a sochár.
Životopis.
Miroslav Cipár sa narodil v osade Semeteš, od roku 1902 časti obce Vysoká nad Kysucou. Pochádzal z rodiny živnostníka Štefana Cipára, jediného preživšieho semetešskej tragédie z 20. apríla 1945, kedy bolo vyvraždených 21 mužov a chlapcov vo veku 16 až 61 rokov a vypálila 13 domov. Jeho rodičia boli amerikáni, z USA sa na Kysuce vrátili v roku 1932. Po prevrate v roku 1948 komunisti Cipárovcom ako nepriateľom národa vyvlastnili dom aj obchod.
Základnú školu – jednotriedku absolvoval v osade Semeteš, gymnázium navštevoval od roku 1945 v Žiline. Od roku 1953 študoval slovenský jazyk a výtvarnú výchovu na Pedagogickej fakulte Univerzity Komenského v Bratislave. V rokoch 19551961 absolvoval štúdium grafiky a monumentálnej maľby na Vysokej škole výtvarných umení v Bratislave (u profesorov Vincenta Hložníka a Petra Matejku). Po absolvovaní povinnej vojenskej služby v rokoch 19611963 pôsobil v Bratislave ako výtvarník v slobodnom povolaní. V rokoch 19711972 pracoval rok v Indii v Children´s Book Institute v Naí Dillí.
Stál pri zrode viacerých kultúrnych projektov, ako napríklad "Bienále ilustrácií Bratislava" (BIB), "Trienále insitného umenia", "Bienále Danuvius". V roku 1989 stál na čele mestskej pobočky "Zväzu výtvarných umelcov".
Zohral významnú úlohu počas Nežnej revolúcie. V jeho ateliéri sa 19. novembra 1989 stretli slovenskí výtvarníci a spísali prvé revolučné vyhlásenie. Stal sa potom jedným zo zakladateľov hnutia Verejnosti proti násiliu a pôsobil v koordinačnom centre VPN. Po prvých slobodných voľbách v júni 1990 sa vo VPN prestal angažovať a pôsobil znova ako výtvarník v slobodnom povolaní.„Bolo to pre mňa nepochopiteľné, až komické, že som mal rozhodovať ako člen koordinačného výboru VPN o tom, kto bude minister kultúry. Pripadal som si nekompetentný. Odmietol som všetky ponuky VŠVU na pedagogický postup s tým, že neviem riadiť ani seba, čiže nemôžem riadiť kolektív. Bola to obranná formulka, ktorá fungovala... Politické tendencie, ktoré nasávajú tých, čo majú záujem byť blízko pri zdroji, stávajú sa súčasťou politického tela. To cítite a vidíte na ľuďoch, ktorí tendujú k politickému telu, sú ochotní získavať výhody a funkcie.“

</doc>
<doc id="641713" url="https://sk.wikipedia.org/wiki?curid=641713" title="Zdeněk Mlynář (politik)">
Zdeněk Mlynář (politik)

Zdeněk Mlynář, rodným menom do roku 1945 Zdeněk Müller (* 22. jún 1930, Vysoké Mýto – † 15. apríl 1997, Viedeň) bol český komunistický politik, právnik, signatár Charty 77, pedagóg, vedec a politológ.
Životopis.
Od roku 1946 bol členom Komunistickej strany Česko-Slovenska v období­ 19501955 absolvoval Moskovskú právnickú fakultu Lomonosovej univerzity (kde sa stal priateľom kolegu, študenta Michaila Gorbačova). Následne vstúpil do Ústavu štátu a práva Česko-slovenskej akadémie vied, kde zostal až do 1968.
Počas Pražskej jari bol zvolený za tajomníka ústredného výboru KSČ. Po okupácii Česko-Slovenska vojakmi Varšavskej zmluvy v auguste 1968, on a ďalší vedúci členovia strany boli odvlečený do Moskvy, kde pripojil podpis pod takzvaný Moskovský protokol. Následne bol členom predsedníctva KSČ, potom v novembri toho istého roku rezignoval na všetky svoje funkcie a v 1970 ho vylúčili z Komunistickej strany. Jeho novým zamestnávateľom sa stalo české Národné múzeum, kde sa venoval entomológii na vedeckej úrovni.
Podpísal Chartu 77 a podieľal sa na anti-režimovej činnosti. To bol dôvod pre represívny tlak štátnej moci na jeho osobu, v dôsledku čoho emigroval.
Po Nežnej revolúcii sa vrátil do Česko-Slovenska. Stal sa čestným predsedom a volebným lídrom strany Levý blok pre parlamentné voľby 1996. Po volebnom neúspechu strany zo svojho postu odstúpil a definitívne opustil politiku pre zhoršený zdravotný stav.
Zomrel vo Viedni v apríli 1997. Pohrebu v Prahe sa zúčastnil bývalý generálny tajomník KSSS a prezident Sovietskeho zväzu Michail Sergejevič Gorbačov.
Jeho manželka bola ekonómka a diplomatka, Rita Budínová-Mlynářová-Klímová. Dcéra Milena Bartlová je profesorka dejín umenia, syn Vladimíra Mlynář je novinár a politik.

</doc>
<doc id="641715" url="https://sk.wikipedia.org/wiki?curid=641715" title="Moc bezmocných">
Moc bezmocných

Moc bezmocných je text Václava Havla, napísaný v októbri 1978 na Hrádečku. Autor bol jedným z prvých hovorcov Charty 77 a v tomto texte sa venoval jej myšlienkam i pôsobeniu a to na základe rozboru vtedajšieho politického režimu, pozície disidentstva. Bol preložený do viacerých jazykov (nie do slovenčiny). Pred Novembrom 1989 bol publikovaný prvýkrát knižne vo vydavateľstve Index v Kolíne nad Rýnom v roku 1980, v prvom preklade do cudzieho jazyka a to do poľštiny vyšiel v časopise "Krytyka: kwartalnik polytyczny" č. 5 v roku 1980 (v tomto časopise bol Havel členom redakčného kolektívu) pod názvom Siła bezsilnych. Po novembri 1989 vyšiel knižne po prvýkrát vo vtedajšom Československu vo vydavateľstve Lidové noviny v roku 1990.
Obsah.
Uvedený text, ktorí viacerí autori označujú ako esej, bol venovaný „pamiatke Jana Patočku“. V úvode popisuje nový jav „disidentstva“ a charakterizuje ho ako politické pôsobenie skupín, ktoré sa v „post-totalitných režimoch“ snažia byť politicky aktívne, ale bez toho aby sa chceli priamo podieľať na výkone štátnej moci. Stadiaľ aj názov Moc bezmocných.
Pri charakteristike vtedajších východoeurópskych režimov, ktoré autor označuje ako „post-totalitné“ a odlišuje ich od známych diktatúr, použil príklad so zeleninárom, ktorý dá do výlohy heslo Proletári všetkých krajín, spojte sa! Heslo pre neho nemá žiadny význam a je len gestom prispôsobenia sa a vyjadrením lojality voči panujúcemu režimu. K tomuto príkladu sa autor opakovane vracia a ukazuje na ňom rozpor medzi „intenciami života“ a „intenciami systému“.
Proti tejto verejnej lži Havel stavia – nadväzuje tak na Alexandra Solženicyna – „život v pravde“ ako nárok a možný politický program, ktorý sa však nechce uchádzať o štátnu moc.
Autor rozoberá povahu možnej opozície a význam pojmu „disident“ vo vtedajších pomeroch, a to práve na príklade Charty 77.
Zmieňuje sa tiež o pojme „drobnej práce“ v reakcii na tézy Tomáša Garrique Masaryka a ukazuje na ich obmedzenia v daných pomeroch: i drobná poctivá práca tu musí naraziť na bariéry režimu. Ako protiklad tomu autor stavia možnosti „nezávislého spoločenského života“ či „spoločenskej sebaobrany“, v duchu formulácii poľského Výboru spoločenskej sebaobrany Výboru obrany robotníkov (KSS KOR).
Záver patrí otázkam mravnej obnovy spoločnosti, ekologického hnutia a pozitívneho programu samosprávnych disidentských skupín.
Posolstvom textu je, aby sa ľudia o verejné veci nielen zaujímali, ale aj sa snažili ich pravdivo poznať.

</doc>
<doc id="641720" url="https://sk.wikipedia.org/wiki?curid=641720" title="Petr Pithart">
Petr Pithart

Doc. JUDr. Petr Pithart, Dr. h. c. (* 2. január 1941, Kladno) je český politik a právnik, ktorý slúžil ako predseda vlády Českej republiky (neskôr federálneho regiónu Česko-Slovenska) od 6. februára 1990 až do 2. júla 1992. Taktiež bol senátorom mesta Chrudim od roku 1996 až do roku 2012 a slúžil ako prezident senátu od 8. januára 1996 až do 16. decembra 1998 a potom znova od 19. decembra 2000 až do 15. decembra 2004. 1. januára 2018 slovenský prezident Andrej Kiska udelil Pithartovi Rad Bieleho Dvojkríža II. triedy.
Politická kariéra.
Pithart bol členom Komunistickej strany Československa od roku 1960, bol aktívnym počas obdobia Pražskej jari a opustil túto stranu po sovietskej invázii. Neskôr bol jeden z najviac prominentných disidentov proti komunistickému režimu a bol uväznený za jeho činy, vrátane toho, že bol jeden z prvých, ktorí podpísali Chartu 77. V roku 1989 bol jedným z prominentných lídrov Občianskeho fóra, založeného na počiatku Nežnej Revolúcie. Vďaka jeho účasti na rokovaniach vedúcich k zmenám českej a slovenskej vlády bol menovaný predsedom vlády Českej socialistickej republiky.
Pithart je často charakterizovaný skôr ako filozof a mysliteľ, než taktický a charizmatický vodca. V snahe stať sa prezidentom Českej republiky vo voľbách v roku 2003 neuspel a prezidentom sa stal Václav Klaus.
V roku 1998 sa pripojil k "Křesťanské a demokratické unii  – Československá strana lidová." V roku 1996 bol zvolený ako senátor. Znovuzvolený bol v rokoch 2000 a 2006. V roku 2012 odišiel do dôchodku.
Životopis.
V roku 1963 sa oženil so spisovateľkou Drahomírou, rodenou Hromádkovou. Jeho otcom bol námestník ministra priemyslu, veľvyslanec v Juhoslávii a neskôr vo Francúzsku Vilém Pithart, predvojnový člen KSČ väznený za vojny s nacistami, ktorý bol po roku 1970 perzekvovaný za protest proti okupácii Československa u prezidenta de Gaulla.
Spolu s Milanom Othálom a Petrom Příhodou napísal pod pseudonymom "PODIVEN" knihu "Češi v dějinách nové doby," v ktorej jej autori spochybňovali niektoré mýty českých moderných dejín, napríklad okolo českého národného obrodenia, vzniku moderného českého národa či povojnovom vysídlení Nemcov z Československa. Niektorí historici, napríklad historička Věra Olivová, hodnotia knihu kriticky ako nahliadanie na dejiny prizmatom univerzalistického katolicizmu, spochybňujúceho samotný vznik československého štátu a jeho predstaviteľov Masaryka a Beneša.
Niektoré svoje samizdatové diela napísal pod pseudonymom J. Sládeček.
Od roku 1990 a po svojom vládnom angažmáne pôsobil znovu od roku 1994 ako docent Právnickej fakulty Karlovej Univerzity vedúci Katedry politológie a sociológie. V medziobdobí 1992 až 1994 pôsobil na Stredoeurópskej univerzite v Prahe.
Bol dlhoročným predsedom Spoločnosti Bernarda Bolzana, ktorá sa od 90. rokov venovala podpore česko-nemeckých vzťahov.

</doc>
<doc id="641721" url="https://sk.wikipedia.org/wiki?curid=641721" title="Akademická sloboda">
Akademická sloboda

Akademická sloboda je sloboda členov akademickej obce (vysokoškolských pedagógov, výskumných a iných pracovníkov a študentov) na vysokých školách vedecky bádať, umelecky tvoriť, uverejňovať výsledky svojho bádania atď. Akademická sloboda nadväzuje na tradíciu z dôb prvých európskych univerzít.
Na Slovensku jej právny základ zakotvuje Ústava Slovenskej republiky z 1. septembra 1992, ktorá v čl. 43 uvádza: "„Sloboda vedeckého bádania a umenia sa zaručuje. Práva na výsledky tvorivej duševnej činnosti chráni zákon.“" § 4 ods. 1 zákona č. 131/2002 Z. z. z 21. februára 2002 o vysokých školách a o zmene a doplnení niektorých zákonov bližšie vymedzuje akademické slobody a akademické práva, medzi ktoré zaraďuje:
Využívanie týchto slobôd a práv ale musí byť "„v súlade so zásadami demokracie, humanity a s právnym poriadkom“" (§ 4 ods. 2 zákona).

</doc>
<doc id="641723" url="https://sk.wikipedia.org/wiki?curid=641723" title="Mierový klub Johna Lennona">
Mierový klub Johna Lennona

Mierový klub Johna Lennona (MKJL) založili Ota Veverka, Stanislav Penc a Heřman Chromý v decembri 1988 v Prahe. V prehlásení zakladatelia odmietli rozpor medzi slovnými proklamáciami o mierovom spolužití a opačnými skutkami vládnych predstaviteľov.
Činnosť.
Činnosť klubu bez pevnej organizačnej štruktúry bola sústredená najmä na rozvíjanie alternatívnej kultúry a spoluprácu s ostatnými nezávislými iniciatívami, s ktorými organizoval množstvo opozičných akcií ako napríklad demonštrácie či kampane za oslobodenie politických väzňov. V polovici mája 1989 mal klub okolo 80 členov, prevažne mládež. V lete 1989 usporadúvali členovia MKJL diskusné fóra na Karlovom moste a zúčastnili sa niekoľko pietnych stretnutí na počesť obetí potlačenej študentskej revolty v Pekingu. Po septembri sa činnosť klubu sústredila na usporadúvanie kultúrnych akcií.
Vznik.
Vznik MKJL súvisel s tradíciou spontánnych zhromaždení mládeže, ktorá sa od roku 1981 každoročne schádzala 8. decembra na výročie smrti Johna Lennona pri jeho symbolickom pomníku na Velkopřevorském námestí.
Lennoniády v 80. rokoch.
Pôvodne malé spontánne stretnutia na Malej Strane prerástli v roku 1984 na protirežimové verejné vystúpenia. Vtedy stretnutie prvýkrát prerástlo priestor Kampy a bolo príslušníkmi VB rozohnané pomocou služobných áut a psov. Arogancia policajného aparátu viedla k postupnej politizácii spomienkových zhromaždení, ktorých priebeh začali ovplyvňovať osoby z disidentského prostredia. Od polovice osemdesiatych rokov sa spisovali petície na prepustenie politických väzňov, uzákonenie náhradnej civilnej služby, odchod sovietskych jednotiek a odstránenie jadrových zbraní na území Československa.
Neoficiálny pochod Prahou.
V decembri 1985 sa okolo tisíc účastníkov spomienkového stretnutia pri skandovaní pacifistických hesiel vydalo centrom Prahy na neoficiálny pochod. V reakcii na decembrový pochod Prahou vydala Charta 77 dokument "Prostor pro mladou generaci" v ktorom navrhla kroky ku zlepšeniu podmienok na život mladých ľudí. Na základe skúsenosti z decembrového zhromaždenia sa Tomáš Dvořák rozhodol založiť novú organizáciu "Mladé umenie pre mier". V máji 1986 požiadal prípravný výbor ministerstvo vnútra o schválenie organizačného rádu, podľa ktorého sa chcel venovať najmä kultúrnym aktivitám, podobne ako práve likvidovaná Jazzová sekcia. Napriek tomu, že sa v júni 1986 prípravný výbor rozhodol po nátlaku zo strany ŠtB rezignovať, znamenal tento pokus prvý krok k formovaniu neoficiálneho mierového hnutia. O pochode Prahou informovali západné rozhlasové stanice a tak sprostredkovali informácie o výročných stretnutiach mimopražským poslucháčom, ktorí tvorili v nasledujúcom období ich významnú časť.
V nasledujúcich dvoch rokoch pripravilo vedenie krajskej správy SNB podrobný plán opatrení, ktoré dodržiavali niekoľko stoviek príslušníkov represívneho aparátu. V predstihu boli prevedené desiatky preventívnych pohovorov a bola aktivovaná sieť tajných spolupracovníkov.
V roku 1987 usporiadalo Pražské kultúrne stredisko podľa pokynov polície a pod hlavičkou SSM v sále Mestskej knižnice koncert venovaný Johnovi Lennonovi, ktorý mal odlákať časť prípadných účastníkov spontánneho stretnutia na Kampe. Na Veľkopřevorském námestí sa napriek uvedených opatrení znovu zišlo niekoľko stoviek osôb, ktorých vek sa pohyboval v rozmedzí od 17 do 25 rokov. Podľa prehlásenia ŠtB prevládali ľudia robotníckych profesií, učni, študenti stredných škôl a pracovníci služieb.

</doc>
<doc id="641724" url="https://sk.wikipedia.org/wiki?curid=641724" title="Regulus madeirensis">
Regulus madeirensis



</doc>
<doc id="641725" url="https://sk.wikipedia.org/wiki?curid=641725" title="Jaroslav Hutka">
Jaroslav Hutka

Jaroslav Hutka (* 21. apríl 1947, Olomouc) je český folkový skladateľ, pesničkár a hudobník.
Životopis.
Jaroslav Hutka sa narodil 21. apríla 1947 v Olomouci. Študoval na umelecko-priemyslovej škole. Bol členom pesničkárskeho združenia Šafrán, vystupoval s Vladimírom Veitom, neskôr s vlastným hudobným programom, v ktorom okrem iného popularizoval moravské ľudové piesne. Stal sa signatárom Charty 77. Bol nútený žiť v emigrácii v Holandsku. Po páde socializmu sa 25. novembra 1989 vrátil a vystúpil na manifestácii Občianskeho fóra.
V súčasnosti si svoju tvorbu sám vydáva, kreslí a tlačí obaly na CD. Medzi jeho najznámejšie piesne patrí Náměšť. Okrem vlastnej tvorby hrá aj moravské ľudové balady.

</doc>
<doc id="641730" url="https://sk.wikipedia.org/wiki?curid=641730" title="Prejav Miloša Jakeša na Červenom hrádku">
Prejav Miloša Jakeša na Červenom hrádku

Prejav Miloša Jakeša na Červenom hrádku predniesol generálny tajomník Ústredného výboru Komunistickej strany Česko-Slovenska Miloš Jakeš v pondelok 17. júla 1989 na schôdzi straníckych funkcionárov v kultúrnom dome v Červenom Hrádku (časť mesta Plzeň). Na neformálnom stretnutí komunistov prejav zaznamenal technik Česko-slovenskej televízie Petr Smrčka, pričom tento záznam nebol určený na zverejnenie. Československá televízia použila z neho veľmi krátku časť v relácii Televizne noviny ale rozsiahlejší záznam sa dostal do rádia Slobodná Európa, ktorá ho odvysielala komentovaný 29. júla 1989. Prejav mal byť zásadnou odpoveďou komunistickej strany na chartistický manifest Niekoľko viet a Gorbačovovu perestrojku, avšak stal sa dôkazom Jakešovej nekompetentnosti, čo sa o štyri mesiace potvrdilo vypuknutím nežnej revolúcie 17. novembra 1989.
Obsah.
Prvá časť jeho zaznamenaného vystúpenie tvoril 30 minútový prejav. Následne odpovedal 36 minút na vopred pripravené otázky, ktorých bolo pôvodne 30 a Jakeš si vzal 15 minút prestávky na prípravu odpovedí. V zázname zodpovedal na 9 z nich. Zaoberal sa v nich ekonomickou a politickou situáciou v krajine. V súvislosti s petíciou Niekoľko viet spomenul niektorých signatárov z radov umelcov, predovšetkým speváčku Hanu Zagorovú a národného umelca Jan Baucha. „Ti umělci, kteří to podepsali. Žádnej z nás nebere takový platy. Dostávám seznam umělců, kteří berou nad 100­tisíc korun. No tak řekněme paní Zagorová, je to milá holka, ale ona už tři roky po sobě bere 600­tisíc a další ne 600­tisíc, milion, dva miliony berou, Jandové a jiní, .."Z disentu hovoril o Václavovi Havlovi, Alexandrovi Dubčekovi, Oldřichovi Černíkovi a Jiřím Hájkovi. Zo zahraničných politikov napríklad o bývalom nemeckom kancelárovi Willy Brandtovi, ktorý od roku 1976 viedol Socialistickú internacionálu a intervenoval v prospech Alexandra Dubčeka. Spomenul aj nemeckého ministra zahraničia Hansa-Dietricha Genschera, ktorý sa prihováral za možnosť vycestovania Václava Havla z Československa.„A máme-li tedy my, centrálně jako ÚV rozmotávat, to musíte vy pomoct, aby ten Havel pocítil, že ho lidé zezdola kritizují.“
Zverejnenie.
V roku 1998 sa k nahrávke prihlásil Petr Smrčka, ktorý bol vtedy technikom na vysielacom pracovisku Československej televízie. V prenosovom vozidle bol aj neskorší predseda odborárov v Českej televízii Antonín Dekoj. Záznam od neho chcel prevziať Jakešov tajomník, ale dostal iba jednu pásku a druhá zostala Dekojovi. Nahrávka sa potom na magnetofónovej kazete dostala k literárnemu kritikovi Josefovi Vohryzkovi a nie je isté, či bola pôvodne od Smrčka alebo Dekoja. Vohryzek ju priniesol hovorcovi Charty 77 Alexandrovi Vondrovi a ten ju poslal redaktorovi Slobodnej Európy Milanovi Schulzovi. Rozhlasová stanica ju potom 29. júla odvysielala aj so Schulzovým komentárom. Kópie nahrávky sa medzi ľuďmi rýchlo množili a Schulz ju mal k dispozícii aj od Pavla Tigrida.
V roku 2005 Miloš Jakeš vyhlásil, že za únikom nahrávky bola ŠtB a prejav bol zostrihaný. „Základné je, že to nebol prejav. Dostal som desiatky otázok, tak som odpovedal. Inak by som sa napríklad ani k pani Zagorovej nedostal,“ povedal M. Jakeš. Z reči, ktorú Jakeš predniesol, nebolo podľa neho nič pripravené - pôvodne mal vraj iba odpovedať na otázky.Štátna bezpečnosť po vzniku nahrávky pátrala a vytipovala 53 osôb, ktoré ju mohli zaobstarať. Nikoho konkrétneho ale neidentifikovala. 
Originál nahrávky odovzdal Petr Smrčka po niekoľkých rokoch Václavovi Havlovi. Prejav sa počas nežnej revolúcie púšťal zo záznamu v uliciach a neskôr vyšiel aj na CD. Miloš Jakeš v roku 2009 uvažoval o vymáhaní honoráru za autorské práva.
Historický význam.
Jakešov prejav je zaujímavou sondou do zmýšľania vedúcich predstaviteľov komunistického režimu niekoľko mesiacov pred jeho zánikom. Ortodoxný stúpenec normalizácie Miloš Jakeš v ňom dôrazne pomerne presne identifikoval základné a pre režim osudové problémy, ktoré však už nemohli byť riešené v intenciách direktívno-centralistického modelu socializmu. Prejav vošiel do histórie najmä vetou, v ktorej generálny tajomník vyslovil obavu, že bez podpory zdola zostanú on a celé predsedníctvo strany osamotení ako kôl v plote. 
Podľa Lukáša Krivošíka Jakeš v prejave vlastne vysvetlil, prečo socializmus ekonomicky zlyhal.
Nesúvislý prejav šéfa komunistov, ktorý mal byť zásadnou odpoveďou komunistickej generality na manifest Niekoľko viet. Stal sa však legendou a pre väčšinu obyvateľov, ktorý ho počuli (záznam sa šíril na Slovensku aj ako kazetová nahrávka rádia Slobodná Európa) terčom posmechu a dôkazom Jakešovej nekompetentnosti, čo sa presne o 4 mesiace potvrdilo. Od roku 1987 bol Jakeš vo funkcii generálneho tajomníka KSČ. Už týždeň po začiatku nežnej revolúcie 24. novembra 1989 odstúpil zo svojej funkcie a 5. decembra ho dokonca vylúčili zo strany. „Jakešov prejav bol stelesnením bezradnosti. Bol to prejav štátnika, ktorý si nevie rady a je v koncoch," povedal politológ Miroslav Kusý na leto 1989.

</doc>
<doc id="641731" url="https://sk.wikipedia.org/wiki?curid=641731" title="Ústav marxizmu-leninizmu Ústredného výboru Komunistickej strany Slovenska">
Ústav marxizmu-leninizmu Ústredného výboru Komunistickej strany Slovenska

Ústav marxizmu-leninizmu Ústredného výboru Komunistickej strany Slovenska (skratka ÚML ÚV KSS) bolo hlavné teoretické, ideologické a historiografické pracovisko ÚV KSS v období tzv. normalizácie na Slovensku. 
Vznik a zánik.
Viliam Plevza, ktorý sa zaoberal dejinami tzv. revolučného robotníckeho hnutia, komunistickej strany a novšími politickými dejinami Československa, bol od roku 1969 riaditeľom Ústavu dejín KSS. Tento ústav bol v roku 1971 premenovaný na Ústav marxizmu-leninizmu ÚV KSS (ÚML ÚV KSS). Vtedajším žargónom ústav:„vznikol na základe uznesenia Predsedníctva ÚV KSS z 1. júna 1971 na báze bývalého Ústavu dejín KSS, ktorý sa počas svojej takmer osemnásťročnej existencie orientoval prevažne na výskum komunistického a robotníckeho hnutia na Slovensku. S týmto svojím profilom ústav po prekonaní krízy v stra­ne a spoločnosti zohral významnú úlohu v presadzovaní základných hodnôt marxisticko-leninskej historiografie, ktoré sa dosiahli vo výskume dejín strany na Slovensku a v mnohých smeroch aj v celoštátnom meradle.“Ústav zanikol v dôsledku zmeny mocenských pomerov po Novembri 1989. ÚML ÚV KSS sa potom transformoval na Ústav sociálnych a politických teórií.
Popis činnosti pracoviska.
Ústav predstieral formu a činnosť vedeckého pracoviska a jeho hlavnými úlohami bolo najmä vypracúvať, precizovať a zdôvodňovať ideologické tézy o historickej nevyhnutnosti rastu tzv. vedúcej úlohy komunistickej strany v spoločnosti v procese tzv. výstavby rozvinutej socialistickej spoločnosti a s tým spojené politické, sociálne, hospodárske, kultúrne a i. témy. Ústav mal za úlohu spracúvať dejiny KSČ a v súvislosti s tým upravovať (i falšovať) najmä politické a hospodárske dejiny štátu, študovať problematiku medzinárodných vzťahov. 
Ústav archivoval dokumenty ÚV KSS. Tieto sa v zmysle ustanovenia § 3 ods. 3 písm. b) ústavného zákona č. 460/1990 Zb. o majetku KSČ dostali do Slovenského národného archívu v priebehu rokov 1990 až 1993.
Ústav školil ašpirantov / doktorandov z oblasti marxistickej filozofie a dejín medzinárodného robotníckeho hnutia pre potreby komunistického straníckeho aparátu. Od roku 1973 mal oprávnenie udeľovať vedecké hodnosti a vychovávať nových vedeckých pracovníkov, tak ako normálne vedecké inštitúcie.
Vydával jednorazové i periodické publikácie z vlastnej produkcie i spisy popredných komunistických funkcionárov (najmä Gustáva Husáka).
V roku 1985 ústav hodnotil 15 rokov od svojho vzniku napríklad vyzdvihovaním práce Viliama Plevzu (šéf) a Andreja Gabaľa (autor) "Zápas o budúcnosť" (1986). Výhru v zápase o budúcnosť staval na predchádzajúcich úspechoch: „V rokoch 1976 – 1980 pripravil ústav 11 publikácií a viacero zborníkov štúdií z oblasti výskumu niektorých problémov budovania rozvinu­tej socialistickej spoločnosti, najmä politického systé­mu, národnostných vzťahov, vedúcej úlohy KSČ, vedecko-technickej revolúcie, kultúry, výchovy osobnosti. V tom­to období vyšli také publikácie ako "Dejinné poučenie o trvalej platnosti Poučenia z krízového vývoja v strane a spoločnosti po XIII. zjazde KSČ."“
Zamestnanci.
Medzi vedeckých pracovníkov ústavu patril napr. politici Pavol Kanis, Peter Weiss (vedecký tajomník ÚML ÚV KSS), politológovia Jozef Kiss, Darina Malová, publicisti D. Gabaľ, J. Čierny a ďalší.

</doc>
<doc id="641734" url="https://sk.wikipedia.org/wiki?curid=641734" title="Náměstí Jana Palacha">
Náměstí Jana Palacha

Náměstí Jana Palacha (predošlým názvom tiež "náměstí Krasnoarmějců") je námestie v pražskej mestskej časti Staré Město, na pravej strane Vltavy.
Názov námestia.
Pôvodný názov námestia bol Rejdiště, podľa jazdiarni, ktorá tu stávala (viz ulici Na Rejdišti s budovou Pražské hudební konzervatoře zo zadnej strany Rudolfina). V rokoch 1916 až 1919 nieslo meno náměstí císařovny Zity, v rokoch 1919 až 1942 Smetanovo náměstí. Počas okupácie sa volalo Mozartplatz a po jej skončení opäť Smetanovo.
Od roku 1952 nieslo názov náměstí Krasnoarmějců. Po sebaupálení Jana Palacha bolo námestie spontánne premenované na námestie Jana Palacha, oficiálne tak bolo premenované 20. decembra 1989.

</doc>
<doc id="641740" url="https://sk.wikipedia.org/wiki?curid=641740" title="Ústav marxizmu-leninizmu ÚV KSS">
Ústav marxizmu-leninizmu ÚV KSS



</doc>
<doc id="641746" url="https://sk.wikipedia.org/wiki?curid=641746" title="Fáma o smrti Martina Šmída">
Fáma o smrti Martina Šmída

Fáma o smrti Martina Šmída bola neoverená informácia, fáma, ktorá zohrala významnú úlohu počas Nežnej revolúcie v roku 1989. Zverejnenie správy o smrti študenta počas demonštrácie 17. novembra 1989 vyvolalo pohoršenie a prispelo k pádu komunistického režimu. Až neskôr vyšlo najavo, že nešlo ani o smrť, ani o študenta. Poručík, príslušník Štátnej bezpečnosti Ludvík Zifčák pri vypočúvaní na vojenskej prokuratúre v roku 1990 priznal, že klamal a vymýšľal si ale na verejnosti ďalej šíril verziu udalosti, že to bola dobre naplánovaná aj uskutočnená, teda úspešná, provokácia ŠtB.
Fáma.
Správu o údajnej smrti študenta "Martina Šmída" počas zásahu polície proti študentskej demonštrácii 17. novembra 1989 vyniesla na verejnosť Drahomíra Dražská, vrátnička vysokoškolských internátov v pražskej Troji. Správa sa (spočiatku s upozornením, že ide o neoverenú informáciu) rýchlo rozšírila do tlačových agentúr (Petr Uhl ako predstaviteľ Východoevropskej informačnej agentúry, informáciu posunul do rádia Slobodná Európa, Michael Žantovský správu podal agentúre Reuters). Zverejnenie správy o smrti študenta vyvolalo v spoločnosti veľké pohoršenie a prispelo k pádu komunistického režimu v Česko-Slovensku.
Obeť, Martin Šmíd, mal byť študent Matematicko-fyzikálnej fakulty Karlovej univerzity. Na škole a dokonca v totožnom – druhom ročníku v tom čase študovali dve osoby s týmto menom, avšak ani jednému sa 17. novembra nič nestalo, jeden na demonštrácii vôbec nebol a druhý odišiel ešte pred policajným zásahom.
K rozšíreniu fámy prispela i prítomnosť ležiaceho bezvládneho tela po zásahu štátnych zložiek, šlo však o príslušníka Štátnej bezpečnosti (ŠtB) – poručíka Ludvíka Zifčáka, ktorý bol pod menom Milan Růžička nasadený do študentského hnutia, aby ŠtB prinášal informácie. V priebehu zásahu bol udretý do predlaktia a v dôsledku nervového vypätia asi na desať minút omdlel. Následne bol Zifčák ošetrený v nemocnici a v nasledujúcich dňoch sa opäť pohyboval medzi študentmi a zúčastnil sa ďalších demonštrácií.
Motivácia Drahomíry Dražskej bola dlho predmetom špekulácií. Podľa zástancov konšpiračných teórií bola celá akcia provokáciou ŠtB, ktorá Dražskú k šíreniu dezinformácie naviedla. Samotná Drahomíra Dražská v rozhovore v roku 2009 prehlásila, že si správu o zabití študenta vymyslela z hnevu a bezmocnosti, keď v nemocnici čakala na ošetrenie (bola pri zákroku polície ľahko zranená) a odmietla, že by bola spolupracovníčkou ŠtB.
Bývalý príslušník ŠtB Ludvík Zifčák neskôr opakovane tvrdil, že úlohu mŕtveho študenta zohral úmyselne. V roku 2009 v jednom rozhovore napríklad Zifčák uviedol, že v ŠtB mal na starosti študentské hnutie a podieľal sa na založení „Nezávislého študentského hnutia“, ktoré demonštráciu na Albertove zvolalo a túto informáciu odovzdalo do Slobodnej Európy (podľa Zifčáka financovanej CIA) a Hlasu Ameriky. Ďalej prehlásil, že mal spolu so svojimi kolegami úlohu sprievod naviesť smerom na Václavské námestie a zahrať tam rolu mŕtveho študenta, čo údajne priznal aj Zifčákov nadriadený major Petr Žák. Šírenie správy mala zaistiť Drahomíra Dražská, ktorá bola údajne členkou Zifčákovej skupiny. Vyšetrovacia komisia Federálneho zhromaždenia pre objasnenie udalosti 17. novembra 1989 Zifčákove tvrdenia vyvrátila a označila ich za "„opakovanú snahu prisudzovať svojej osobe a reálnym udalostiam podstatne iný význam, než aký v skutočnosti mali“". Sám Zifčák pri vypočúvaní na vojenskej prokuratúre v roku 1990 priznal, že si vymýšľa, na verejnosti ale ďalej šíril svoju verziu udalosti.

</doc>
<doc id="641748" url="https://sk.wikipedia.org/wiki?curid=641748" title="Makassarský eben">
Makassarský eben



</doc>
<doc id="641751" url="https://sk.wikipedia.org/wiki?curid=641751" title="Námestie Jana Palacha">
Námestie Jana Palacha



</doc>
<doc id="641752" url="https://sk.wikipedia.org/wiki?curid=641752" title="Hodgkinova choroba">
Hodgkinova choroba

Hodgkinova choroba (iné názvy: lymfogranulomatóza, Hodgkinov lymfóm, lymfosarkóm, obrovskofolikulárny lymfoblastóm, retikuloendotelióm, s akronymami z anglického jazyka HD: "Hodgkin’s disease" alebo HL: "Hodgkin lymphoma") je druh zhubného lymfómu. V roku 1832 ho po prvýkrát objavil Thomas Hodgkin. Keď sa ešte považoval za nevyliečiteľný, chirurgička a ontologička Vera Peter v roku 1950, dospela vo svojej štúdii k záveru, že v počiatočných štádiách sa choroba dá vyliečiť „ožiarením postihnutého miesta“. Príčina Hodgkinovho lymfómu nie je známa. Najčastejšie sa vyskytuje medzi ľuďmi vo veku 15 až 35 rokov a 50 až 70 rokov. Domnieva sa, že v niektorých prípadoch môže ochorenie vyvolať aj infekcia vírusom Epsteina a Barrovej (EBV). Osoby trpiace HIV sú vo väčšom riziku než zvyšok populácie.
Úvod.
Lymfatické uzliny obsahujú biele krvinky, nazývané lymfocyty, ktorých úlohou je bojovať proti infekciám. Šíria sa celým telom prostredníctvom lymfatických ciev (úzke kanály podobné žilám). Lymfatické cievy prevádzajú belasú tekutinu, lymfu, ktorá sa tiež skladá z lymfocytov. Nakoniec sa lymfatická tekutina dostane do ciev umiestnených v hornej časti hrudníka. Medzi ďalšími časťami z ktorých sa skladá lymfatický systém, je slezina, kostná dreň a týmus (detská žľaza). Slezina je orgán nachádzajúci sa v hornej časti brucha naľavo a tvoria ju hlavne zrelé a nezrelé lymfocyty. Jej úlohou je odstraňovať staré bunky a ďalšie odpadové látky z krvi. Kostná dreň je špongii podobné tkanivo, ktoré sa nachádza v kostiach. Tvorí biele a červené krvinky spolu s lymfocytmi. Týmus je malý orgán v hrudníku a má významnú úlohu pri dozrievaní T-lymfocytu. Vzhľadom na to, že lymfatické tkanivo sa nachádza v mnohých častiach tela, Hodgkinov lymfóm sa môže vytvoriť skoro všade. Vo všeobecnosti sú najčastejším miestom vzniku lymfatické uzliny v hornej časti tela ako hrudník, krk a podpazušie. Tento druh rakoviny spôsobuje zväčšenie lymfatického tkaniva, čo môže vyvolať tlak na niektoré dôležité štruktúry. Hodgkinova choroba sa šíri najmä prostredníctvom lymfatických ciev a lymfatických uzlín.
Epidemiológia Hodgkinovho lymfómu.
V Spojených štátoch amerických v roku 2005 trpelo týmto ochorením 7 350 ľudí, z ktorých 1 410 zomrelo. Miera prežitia v Spojených štátoch amerických v rozmedzí piatich rokov (20042010) predstavuje 85 %. Vzhľadom na to, že veľa ľudí je v mladom veku, po liečbe často žijú 40 a viac rokov.

</doc>
<doc id="641762" url="https://sk.wikipedia.org/wiki?curid=641762" title="ÚML ÚV KSS">
ÚML ÚV KSS



</doc>
<doc id="641766" url="https://sk.wikipedia.org/wiki?curid=641766" title="Rudolf E. Kálmán">
Rudolf E. Kálmán

Rudolf Emil Kálmán (* 19. máj 1930, Budapešť, Maďarsko† 2. júl 2016, Gainesville, Florida, USA) bol maďarsko-americký elektrotechnik, matematik a vynálezca. Najznámejší bol pre svoj vynález a vývoj Kalmanovho filtra, matematického algoritmu, ktorý sa bežne používa pri spracovaní signálov, riadiacich systémoch a navádzaní, navigácii a riadení. Za túto prácu udelil prezident USA Barack Obama Kálmánovi ocenenie National Medal of Science 7. októbra 2009.
Život a kariéra.
Rudolf Kálmán sa narodil v Budapešti v roku 1930 Ottovi a Ursule Kálmánovi (rodená Grundmann). Po emigrácii do Spojených štátov v roku 1943 získal bakalársky titul v roku 1953 a magisterský titul v roku 1954, oba v Massachusetts Institute of Technology v elektrotechnike. Kálmán ukončil doktorát v roku 1957 na Columbia University v New Yorku.
Od roku 1958 do roku 1964 pôsobil ako výskumný matematik v Research Institute for Advanced Studies ("Výskumný ústav pre pokročilé štúdium") v Baltimore v Marylande. Od roku 1964 do roku 1971 pôsobil ako profesor na Stanfordovej univerzite a od roku 1971 do roku 1992 ako profesor postgraduálneho výskumu a riaditeľ Centra pre teóriu matematického systému na Floridskej univerzite. Pravidelne sa vracal do Fontainebleau v rokoch 1969 až 1972 v Mines ParisTech, kde pôsobil ako vedecký poradca pre "Centre de recherches en automique". Od roku 1973 pôsobil aj ako predseda teórie matematického systému na Švajčiarskom federálnom technologickom inštitúte v Zürichu vo Švajčiarsku.
Kálmán zomrel ráno 2. júla 2016 vo svojom dome v Gainesville na Floride.
Práca.
Kálmán bol elektrotechnický inžinier s vysokoškolským a postgraduálnym štúdiom na MIT a Columbia University. Známy je pre jeho spoločný vynález Kalmanovho filtra (alebo "Kalman-Bucy Filter"), čo je široko používaná matematická technika v digitálnych počítačoch riadiacich systémov, navigačných systémov, avioniky a kozmických lodí ako extrahovať signál z dlhého sledu rušených alebo neúplných meraní, zvyčajne tých, ktoré sa vykonávajú elektronickými a gyroskopickými systémami.
Kálmánove myšlienky o filtrovaní sa spočiatku stretávali s obrovským skepticizmom, natoľko, že bol nútený urobiť prvú publikáciu svojich výsledkov v strojárstve, a nie v elektrotechnike alebo systémovom inžinierstve. Kálmán mal však väčšie úspechy pri prezentácii svojich nápadov, keď v roku 1960 navštívil Stanleyho F. Schmidta vo výskumnom stredisku NASA Ames. To viedlo k použitiu Kálmánových filtrov počas programu Apollo a ďalej v raketopláne NASA, v námorných ponorkách a v bezpilotných vzdušných prostriedkoch a zbraniach, ako sú napríklad rakety s plochou dráhou letu.
Počas šesťdesiatych rokov publikoval Kálmán niekoľko seminárnych prác, ktoré dôsledne stanovili, čo sa dnes nazýva popis stavu dynamických systémov. Predstavil formálnu definíciu systému, predstavy o kontrolovateľnosti a pozorovateľnosti, ktoré nakoniec viedli k Kalmanovmu rozkladu. Kálmán tiež urobil priekopnícke príspevky k teórii optimálneho riadenia a vo svojej spoločnej práci s J. E. Bertramom poskytol komplexnú a dôkladnú expozíciu teórie stability pre dynamické systémy. S B. L. Ho spolupracoval aj na probléme minimálnej realizácie a poskytol známy Ho-Kalmanov algoritmus.
Ocenenia a vyznamenania.
Kálmán bol členom Americkej národnej akadémie vied, Národnej akadémie inžinierstva a Americkej akadémie umení a vied. Bol zahraničným členom maďarskej, francúzskej a ruskej akadémie vied. Získal mnoho čestných doktorátov z iných univerzít. V roku 2012 sa stal členom Americkej matematickej spoločnosti.
Kálmán získal IEEE Medal of Honor v roku 1974, IEEE Centennial Medal v roku 1984, Kjótsku cenu za vyspelé technológie od nadácie Inamori v roku 1985, cenu Steele od Americkej matematickej spoločnosti v roku 1987, cenu Richarda E. Bellmana za kultúrne dedičstvo v roku 1997 a Cenu Charlesa Starka Drapera od Národnej akadémie inžinierstva v roku 2008.
V roku 1990 získal Kálmán čestný doktorát na Heriot-Wattovej univerzite.

</doc>
<doc id="641768" url="https://sk.wikipedia.org/wiki?curid=641768" title="George Hincapie">
George Hincapie

George Hincapie (* 29. jún 1973) je bývalý americký cyklista, ktorý aktívne pretekal v rokoch 19942012. Hincapie bol kľúčovým domestikom Lancea Armstronga či neskôr Alberta Contadora a Cadela Evansa pri ich triumfoch na Tour de France v rokoch 2007 a 2011.
10. októbra 2012 vydal Hincapie vyhlásenie, v ktorom sa priznal k užívaniu dopingu počas svojej cyklistickej kariéry. Následkom toho dostal Hincapie šesťmesačný zákaz činnosti a jeho meno bolo vymazané zo všetkých výsledkových listín v období od 31. mája 2004 do 31. júla 2006.
Štartoval na rekordných 17-tich Tour de France avšak kvôli dopingovému trestu bol napokon diskvalifikovaný z Tour 2004, 2005 a 2006 a tak oficiálne rekord Joopa Zoetemelka v počte účastí na Tour de France neprekonal. Zúčastnil sa tiež piatich olympiád medzi rokmi 1992 až 2008.
Najväčšie úspechy.
Víťazstvá v profi pelotóne:
Etapové závody:
Jednodňové závody a klasiky:
Výsledky na pretekoch Grand Tours.
Výsledky v celkovom hodnotení na pretekoch Grand Tours:
Súkromný život.
Hincapie sa narodil v Queense v New Yorku v USA. Jeho otec Ricardo, ktorý bol pôvodom z Kolumbie ho priviedol k cyklistike a svoj prvý tréning absolvoval v New Yorskom Central Parku. Vyštudoval "Farmingdale High School" na Long Island v roku 1991.
V roku 2004 spoločne s bratom Richardom založil ich vlastnú firmu vyrábajúcu športové oblečenie pod názvom "Hincapie Sports".
Je ženatý, so svojou manželkou Melanie Simonneau, ktorá bola predtým aj dievčaťom, ktoré sa objavovalo na pódiu Tour pri dekorovaní víťazov má dve deti, dcéru Juliu Paris (2004) a syna Enza (2008). Žijú v Greenville v južnej Karolíne.

</doc>
<doc id="641770" url="https://sk.wikipedia.org/wiki?curid=641770" title="Milan Šútovec">
Milan Šútovec

Milan Šútovec, CSc. (* 12. september 1940, Martin) je slovenský literárny vedec, spisovateľ a scenárista, bývalý česko-slovenský politik za hnutie Verejnosť proti násiliu, poslanec Snemovne ľudu a poslanec a predseda Snemovne národov Federálneho zhromaždenia po Nežnej revolúcii.
Životopis.
V rokoch 19551958 študoval na Jedenásťročnej strednej škole v Martine. V rokoch 19591964 absolvoval štúdium slovenčiny a histórie na Filozofickej fakulte Univerzity Komenského v Bratislave s titulom prom. filológ. Medzi rokmi 1962 a 1972 pôsobil postupne ako redaktor časopisov Kultúrny život a "Slovenské pohľady" a vo vydavateľstve Tatran. Od roku 1972 pracoval v Literárnovednom ústave Slovenskej akadémie vied v Bratislave, v roku 1978 tam získal vedeckú hodnosť Kandidát vied o umení (CSc).
V januári 1990 bol kooptovaný do Federálneho zhromaždenia ako poslanec za Verejnosť proti násiliu (VPN) do Snemovne ľudu. Vykonával funkciu snemovného predsedu Výboru pre kultúru a výchovu. Po voľbách v júni 1990 bol počas celého volebného obdobia do roku 1992 poslancom Snemovne národov za VPN. Súčasne bol členom Predsedníctva a predsedom Snemovne národov a členom Predsedníctva a podpredsedom Federálneho zhromaždenia. V roku 1991 bol aj predsedom poslaneckého klubu VPN.
Medzi rokmi 19931996 viedol Bratislavskú kanceláriu nemeckej nadácie Konrad-Adenuer-Stiftung, v rokoch 1997/1998 bol predsedom Asociácie organizácií spisovateľov Slovenska. V roku 1997 znovu nastúpil ako vedecký pracovník do Ústavu slovenskej literatúry Slovenskej akadémie vied; tam po roku 2000 niekoľko rokov predseda Vedeckej rady a vedúci Oddelenia dejín slov. literatúry. 2012 odchod do trvalého dôchodku.
Je autorom viacerých literárnovedných kníh ("Romány a mýty", 1982, "Mýtus a dejiny v próze naturizmu", 2005, "O epickom diele", 1999, "Membra disiecta litteraria, 2012"), dvoch súborov literárnych kritík a kultúrnej publicistiky ("Rekapitulácia nekapitulácie", 1999, "Zo šedej zóny, 1990") a dvoch súborov politických článkov a fejtónov ("Demokratické ovzdušie a politický smog", 2002, "Maslo na našich hlavách, 2011"). O politických udalostiach okolo návrhu na nové pomenovanie česko-slovenského štátu na jar roku 1990 pojednáva jeho kniha "Semióza ako politikum alebo Pomlčková vojna, 1999." Napísal aj scenár k filmu "Súkromná vojna", ktorý je inšpirovaný jeho románom "Muži a zbrane, 1975, (réžia M. Hollý)". Politologicko-historiografický charakter má jeho rozsiahla encyklopedická príručka "Politické Slovensko, 2019." Viaceré jeho publikácie sú katalogizované v Knižnici Kongresu USA, Washington, DC. 
Má synov Andreja a Martina, ktorý je pod umeleckým menom Shooty známym slovenským karikaturistom.
Vo parlamentných voľbách v roku 2006 kandidoval na 79. mieste kandidátky strany Slobodné fórum, navrhla ho Demokratícká únia.

</doc>
<doc id="641779" url="https://sk.wikipedia.org/wiki?curid=641779" title="Angela Raffa">
Angela Raffa



</doc>
<doc id="641780" url="https://sk.wikipedia.org/wiki?curid=641780" title="Jazevčí">
Jazevčí

Jazevčí je národná prírodná rezervácia ev. č. 1032 severovýchodne od obce Javorník v okrese Hodonín. Oblasť spravuje AOPK ČR Správa CHKO Biele Karpaty.
Nachádza sa na ľavom údolnom svahu Veličky a v údolí jej ľavostranného prítoku, na svahoch Hradiště () a kóty 523 m, v nadmorskej výške 340 až 450 m, asi 3 km severovýchodne od obce Javorník.
Ochrana.
Predmetom ochrany sú krajinársky veľmi hodnotné prirodzené lúčne spoločenstvá Bielych Karpát s hojným výskytom vstavačovitých, chránených a ohrozených ďalších druhov rastlín a živočíchov a ochrana minerálnych prameňov.

</doc>
<doc id="641782" url="https://sk.wikipedia.org/wiki?curid=641782" title="Zahrady pod Hájem">
Zahrady pod Hájem

Zahrady pod Hájem je národná prírodná rezervácia ev. č. 1036 na východnom okraji obce Velká nad Veličkou v okrese Hodonín. Oblasť spravuje AOPK ČR Správa CHKO Biele Karpaty.
Ochrana.
Predmetom ochrany je komplex kvetnatých karpatských lúk a lužných stepí s bohatou kvetenou a zverinou.

</doc>
<doc id="641787" url="https://sk.wikipedia.org/wiki?curid=641787" title="Hodgkinov lymfóm">
Hodgkinov lymfóm



</doc>
<doc id="641789" url="https://sk.wikipedia.org/wiki?curid=641789" title="Lymfosarkóm">
Lymfosarkóm



</doc>
<doc id="641790" url="https://sk.wikipedia.org/wiki?curid=641790" title="Obrovskofolikulárny lymfoblastóm">
Obrovskofolikulárny lymfoblastóm



</doc>
<doc id="641791" url="https://sk.wikipedia.org/wiki?curid=641791" title="Retikuloendotelióm">
Retikuloendotelióm



</doc>
<doc id="641794" url="https://sk.wikipedia.org/wiki?curid=641794" title="Afragola">
Afragola

Afragola (výsl. IPA: [afraˈɡoːla], v miestnom dialekte [afraˈvɔlə]) je mesto v južnom Taliansku, súčasť metropolitného mesta Neapol v kraji Kampánia. V roku 2016 malo 65 tisíc obyvateľov.

</doc>
<doc id="641795" url="https://sk.wikipedia.org/wiki?curid=641795" title="Chladiaca látka">
Chladiaca látka



</doc>
<doc id="641796" url="https://sk.wikipedia.org/wiki?curid=641796" title="Chladiace médium">
Chladiace médium



</doc>
<doc id="641801" url="https://sk.wikipedia.org/wiki?curid=641801" title="Pompilius Pirrotti">
Pompilius Pirrotti

Svätý Pompilius Pirrotti, krstený Dominik Michal Ján Krstiteľ Pirrotti (* 29. september 1710, Montecalvo Irpino – † 15. júl 1766, Campi Salentina) bol katolícky kňaz, piarista, svätec.
Detstvo.
Narodil sa 29. septembra 1710 v Montecalve – dnešné Taliansko, ako šieste z jedenástich detí Girolamovi Pirrottimu a Orsole Bozzutiovej. Základné vzdelanie v humanistických vedách a lásku k literatúre získal v rodinnom prostredí pod vedením otca – advokáta. V šestnástich rokoch ušiel z domu a vstúpil do Rehole piaristov v Benevente.
Charakteristika.
Bol vysokej a chudej postavy, citlivej povahy a chatrného zdravia. Veľmi citlivo prežíval medziľudské konflikty. Zároveň bol človekom veľmi odhodlaným a náročným na seba. Potvrdzuje to aj jeho režim dňa – nezvyčajne plný a vyčerpávajúci. Zrejme vďaka svojej precitlivenosti trpieval bolesťami hlavy a žalúdka. O svojom zdraví často písal v listoch: "Bol som nútený priložiť si pijavice kvôli odobratiu krvi. Veľmi ma bolela hlava, mal som pocit že je ťažká a cítil som tupú bolesť. V inom liste: „Nedokážem opísať, aký hrozný tlak pociťujem na srdci posledné dni; časté závraty, jem toľko ako vtáčik aj tak moje brucho je nadmerne nafúknuté.“ Pred smrťou sa vyjadril: „V Ráde som nikomu neublížil, dokonca ani mravcovi.“ Vo svojej kláštornej cele mal len stôl, stolík a namiesto postele rohož, na ktorej i zomrel.
Pôsobenie.
Teologické štúdia absolvoval v Chieti a Melfi. Kňazskú vysviacku prijal ako 24 ročný v Brindisi v kostole sv. Benedikta, po nej pôsobil ako učiteľ na piaristických školách, ľudový kazateľ, duchovný vodca, exercitátor, rektor viacerých piaristických kolégií a magister študentov v Neapole. Vo svojej kazateľskej, teologickej i rehoľnej činnosti vystupoval proti jansenizmu. Pracoval veľmi horlivo, často na úkor svojho zdravia. Bol obľúbený medzi ľuďmi.
Spiritualita.
Napriek neprajnosti a prenasledovaniu sa stal šíriteľom vtedy málo známej úcty k Srdcu Ježišovmu. Počas písania deväť dňovej pobožnosti k Srdcu Ježišovmu na neho útočil diabol. V beatifikačnom spise sa píše: „Pri práci na novéne sedel za ťažkým dreveným stolom, na ktorého pohyb bolo potrebných niekoľko silných mužov, stôl sa triasol a svedkovia počuli výzvy Pompilia: ‚Odíď, divoká beštia, odíď!‘“ Novéna k Srdcu Ježišovmu sa rýchlo rozšírila. Mal dar uzdravovania, proroctva, bol mystikom a mimoriadnym ctiteľom Panny Márie. Nazýval ju „"Bella Mama"“ ("dobrá mama"). Modlieval sa posvätný ruženec za duše v očistci, vďaka ktorému vstupoval do dôverného priateľstva s dušami zosnulých, ktoré mu prejavovali vďačnosť za posilu, akú im on poskytoval. Dobový zápis z piaristického kolégia v Podolínci vyzdvihuje jeho apoštolského ducha, obetavosť, trpezlivosť pri misionárskej práci, dodržiavanie Reguly a extrémnu chudobu.
Smrť a kanonizácia.
Svoju smrť predpovedal svojmu predstavenému na 15. júla 1766. Tak sa i stalo. Zomrel vo veku 56 rokov v 40. tom roku rehoľného života počas modlitby prvých vešpier sviatku Panny Márie Karmelskej. Pochovali ho hneď na druhý deň, kvôli obávam z davov ľudí, ktorí by sa chceli zúčastniť pohrebu. 
Za blahoslaveného ho vyhlásil pápež Lev XIII. a za svätého Pius XI. roku 1934. Sv. Pompilius je zapísaný do Rímskeho martyrológia pod dátumom 15. júl.
Bol prvým kanonizovaným piaristom po sv. Jozefovi Kalazanskom.
Piaristický kostol v Campi Salentina je strediskom jeho úcty s každoročnými púťami. Roku 2016 bola vytvorená nová urna pre pozostatky svätca v tvare jeho postavy.

</doc>
<doc id="641802" url="https://sk.wikipedia.org/wiki?curid=641802" title="Výparník">
Výparník

Výparník je časť chladiacich zariadení, v ktorých chladivo odoberá teplo z okolia alebo z teplonosnej látky. Chladivo do výparníka vstupuje v stave sýtej kvapaliny alebo mokrej pary a odoberaním tepla sa ohrieva, čo má za následok jeho vyparovanie, resp. vysušovanie pár chladiva.
Typy výparníkov.
Zaplavený kotlový výparník.
"Zaplavený kotlový výparník" sa konštrukčne podobá kotlovému kondenzátoru. Tvorí ho dutý uzavretý valec so sústavou rúrok vo vnútri. Rúrkami preteká ochladzovaná látka. Rúrky sú z vonkajšej strany omývané chladivom, ktoré sa po zohriatí odparuje. Hladinu chladiva reguluje regulačný plavákový ventil. Na výstupe pár chladiva býva namontovaný aj odlučovač kvapaliny, pretože pary chladiva so sebou môžu strhávať aj kvapôčky neodpareného chladiva. Odlúčené chladivo sa vracia späť do výparníka. Nevýhodou týchto výparníkov je, že potrebujú veľké množstvo chladiva.
Suchý výparník.
Suchý výparník je konštruovaný naopak. Chladivo prúdi a vyparuje sa vo vnútri rúrok. Z vonkajšej strany je privádzaná ochladzovaná látka. Suchý výparník môže byť konštruovaný ako "kotlový", alebo "zväzkový". Chladivo sa privádza do rúrok na najvyššom mieste a počas stekania sa ohrieva a odparuje.

</doc>
<doc id="641803" url="https://sk.wikipedia.org/wiki?curid=641803" title="Kotlový výparník">
Kotlový výparník



</doc>
<doc id="641804" url="https://sk.wikipedia.org/wiki?curid=641804" title="Suchý výparník">
Suchý výparník



</doc>
<doc id="641809" url="https://sk.wikipedia.org/wiki?curid=641809" title="Lymfogranulomatóza">
Lymfogranulomatóza



</doc>
<doc id="641812" url="https://sk.wikipedia.org/wiki?curid=641812" title="Ovocinárstvo">
Ovocinárstvo

Ovocinárstvo je odbor záhradníctva zaoberajúci sa pestovaním ovocných stromov a ovocia.
Ovocinárstvo na Slovensku.
Pestovanie ovocia na Slovensku dokladajú archeologické nálezy ako aj názvy obcí (napr. Hruštín, Višňové, Jablonica) po celej krajine už od raného stredoveku. Ovocinárstvo podporovala výučbou na školách napr. Mária Terézia a jej nasledovník Jozef II.
Na Slovensku je evidovaných takmer 7 500 ha ovocných sadov. Len asi 2 500 ha má aspoň priemernú technickú vybavenosť. Veľké množstvo sadov reálne neprodukuje takmer nič, alebo len veľmi málo a je využívaných iba na poberanie dotácií. V súčasnosti čelí ovocinárstvo problémom s pracovnou silou. V roku 2018 napr. ovocinári na Slovensku nestihli pozbierať až 23% úrody.

</doc>
<doc id="641814" url="https://sk.wikipedia.org/wiki?curid=641814" title="Jan Stráský">
Jan Stráský

PhDr. Jan Stráský (* 24. december 1940, Plzeň† 6. november 2019, Praha) bol český politik, posledný predseda federálnej vlády Česko-Slovenska, úradujúci prezident ČSFR a poslanec Českej národnej rady, po zániku Česko-Slovenska český minister dopravy (19931995) a zdravotníctva (19951998), poslanec Poslaneckej snemovne, do roku 1998 člen ODS, následne Únie slobody. V rokoch 20112012 bol riaditeľom správy Národného parku Šumava.
Život pred politickou kariérou.
Jan Stráský sa narodil 24. decembra v Plzni. V roku 1958 v Plzni absolvoval obchodnú akadémiu a začal pracovať v pobočke Štátnej banky československej v Bloviciach a neskôr v jej ústredí v Prahe 1 a po roku 1968 na blízkej pobočke, kde pôsobil až do roku 1990. V dobe normalizácie mal kontakty s českým disentom. V rokoch 19901991 bol námestníkom generálneho riaditeľa Komerčnej banky. V rokoch 19631970 študoval filozofiu a politickú ekonómiu na Filozofickej fakulte UK. Od roku 1964 bol členom KSČ, v roku 1969 zo strany vystúpil a v roku 1970 bol dodatočne vylúčený.
Politická kariéra.
Už v roku 1990, počas svojho pôsobenia v Komerčnej banke bol externým poradcom predsedu vlády Českej republiky. Od mája 1991 do júla 1992 bol podpredsedom vlády Českej republiky a zároveň predsedom Hospodárskej rady vlády Českej republiky. V roku 1991 sa stal zakladajúcim členom ODS a na treťom kongrese ODS v novembri 1992 bol zvolený za podpredsedu strany, kde zostal až do decembra 1997.
Vo voľbách v roku 1992 sa stal poslancom Českej národnej rady. Podieľal na vyjednávaniach medzi českou a slovenskou stranou a 2. júla 1992 stal sa posledným predsedom vlády Česko-Slovenska. Zároveň bol poverený aj riadením federálneho ministerstva zahraničného obchodu. Od abdikácie posledného prezidenta Václava Havla 20. júla 1992 vykonával aj právomoci prezidenta republiky.
Po vzniku samostatného Česka sa v rámci transformácie Českej národnej rady na Poslaneckú snemovňu Parlamentu Českej republiky stal jej členom a svoj mandát za stranu ODS (volebný obvod Východočeský kraj) si udržal aj po voľbách v roku 1996. V období 1. apríla 1993 do 30. júna 1993 vykonával funkciu zmocnenca vlády pre riadenie Českých železníc. Po vzniku samostatného Česka taktiež zastával aj post českého ministra dopravy a od októbra 1995 post českého ministra zahraničia.
V roku 1997 sa pridal ku kritikom Václava Klausa, ktorého vyzval odchodu z čela vlády. V januári 1998 vystúpil zo strany ODS a vstúpil do Únie slobody. Od roku 1998 bol v dôchodku a krátko na to odišiel z politiky. Od januára 2001 pracoval ako riaditeľ Krajského úradu Juhočeského kraja, kde však na konci roku 2006 skončil.
Život po politickej kariére.
V roku 2006 sa ako dlhodobý člen predsedníctva Klubu českých turistov stal predsedom tejto organizácie. Funkciu zastával do apríla 2014. O turistických atrakciách v Česku napísal aj niekoľko diel. Pri príležitosti 70. narodenín v decembri 2010 obdržal Striebornú plaketu prezidenta (Českej) republiky. 14. februára 2011 bol menovaný dočasným riaditeľom NP Šumava. V tejto pozícii mal porušiť zákon, a bol vystavený kritike pre svoj postoj ku kalamite lesných škodcov. Za svoje aktivity v tejto funkcii bol ocenený anti-cenou Ropák roku 2011 a cenou Zelená perla 2011 za výrok: "„Zákon je dodržiavaný tým, že bude neustále porušovaný, ale jeho porušovanie bude kryté ním umožnenými výnimkami.“" 
Zomrel 6. novembra 2019 vo veku 78 rokov v domove pre seniorov v Prahe-Štěrboholiach.

</doc>
<doc id="641815" url="https://sk.wikipedia.org/wiki?curid=641815" title="Nákupný park">
Nákupný park

Nákupný park (iné názvy: maloobchodný park, retail park; alebo "power centre") je druh obchodnej zóny, ktorá zvyčajne funguje ako doplnok k hypermarketu alebo supermarketu a ktorá obsahuje tri až desať prodajní. Nákupné parky majú minimálne 5000 m² prenajímateľnej plochy, najväčšie aj viac než 20000 m².
Rozdiely oproti nákupnému stredisku.
Na rozdiel od nákupného strediska má každá predajňa v nákupnom parku nezávisle riešené zásobovanie a samostatný vchod pre zákazníkov priamo zo spoločného parkoviska. Každý obchodník sa riadi vlastnou marketingovou stratégiou. Vďaka jednoduchému konceptu a výberu predajní (zvyčajne potraviny, drogéria, móda, lekáreň, elektrospotrebiče a chovateľské potreby) je možné postaviť nákupný park aj v menších mestách, kde by nebolo efektívne postaviť klasické nákupné centrum.

</doc>
<doc id="641821" url="https://sk.wikipedia.org/wiki?curid=641821" title="Pillerova komisia">
Pillerova komisia

Pillerova komisia bola rehabilitačná komisia, ktorá pôsobila v rokoch 19681969, t.j. počas tzv. Pražskej jari. Jej úlohou bola rehabilitácia nespravodlivo odsúdených osôb z perzekučných procesov v 50. rokoch 20. storočia. Pre udalosti nasledujúce po 21. auguste 1968 však nemala pre svoju činnosť dostatok priestoru a podpory zo strany KSČ a jej pôvodný cieľ nebol dosiahnutý.
Komisia.
Komisia bola ustanovená začiatkom apríla 1968. Pretože šlo o pálčivú funkciu, hľadal sa jej vedúci dlhší čas. Nakoniec bol za vedúceho komisie menovaný Jan Piller, vtedajší vedúci tajomník KSČ v Stredočeskom kraji. Ďalšími členmi komisie boli Marie Sedláková, Marie Miková, Oldřich Rákosník, Milan Hladký, František Krajčír, Jindřich Uher, Jiří Rypel, Leopold Hoffman, Jaroslav Frýbert, Štefan Infner a historik Karel Kaplan. Pravdepodobne Kaplan po mesačnom váhaní komisie presadil vytvorenie rozsiahleho tímu odborníkov, ktorí mali vypracovať základ správy komisie. 
Pôvodná úloha komisie podobne ako predchádzajúce komisie (Barákova, Kolderova a z nej vyčlenená barnabitská) sa mala zamerať iba na komunistických funkcionárov. Väčšina z nich však už oslobodená bola, časť z nich už nežila. Komisia preto svoju úlohu sama rozšírila aj na nekomunistov. Komisia následne vydala asi 2 000 stranovú správu, ktorá však bola viackrát revidovaná. Správa sa mimo iného kriticky vyjadrovala voči sovietskym poradcom, ktorý v Československu od roku 1949 pôsobili.
Správa bola predložená Alexandrovi Dubčekovi, ktorý ju prijal a požiadal jej tvorcov o mlčanlivosť, kým o správe nerozhodnú príslušné orgány. Správa však následne bola prejednaná až 6. mája 1969, keď už bolo vedenie KSČ v rukách Gustáva Husáka a normalizačného prúdu. Výsledok komisie bol kriticky zamietnutý. Následne vznikla nová komisia, ktorá mala rozhodnutie Pillerovej komisie prepracovať a otázku rehabilitácií zo strany komunistov navždy uzavrieť. Nová komisia sa vrátila k záverom Kolderovej komisie z rokov 19621963.

</doc>
<doc id="641822" url="https://sk.wikipedia.org/wiki?curid=641822" title="Lustračný zákon">
Lustračný zákon

Lustračný zákon je skrátené pomenovanie "zákona Federálneho zhromaždenia Českej a Slovenskej Federatívnej Republiky č. 451/1991 Zb. zo 4. októbra 1991, ktorým sa ustanovujú niektoré ďalšie predpoklady na výkon niektorých funkcií v štátnych orgánoch a organizáciách Českej a Slovenskej Federatívnej Republiky, Českej republiky a Slovenskej republiky".
Zákon Federálneho zhromaždenia Českej a Slovenskej Federatívnej Republiky (FZ ČSFR) bol právnym vyjadrením politickej potreby zamedziť ďalší výkon politických a štátnych funkcií predstaviteľom totalitného režimu. Lustračný zákon vznikol z potreby jednotnej právnej úpravy výkonu lustrácií ako nástroja na zamedzenie ďalšieho mocenského vplyvu konfidentov zrušenej politickej polície totalitného režimu (Štátnej bezpečnosti (ŠtB)). 
Lustračný zákon stanovoval niektoré „ďalšie predpoklady“ pre výkon funkcií :
Funkcie obsadzované voľbou, vymenovaním alebo ustanovením tam nemohli naďalej vykonávať osoby, ktoré boli v období 25.2.1948 - 17.11.1989 príslušníkmi ŠtB, boli evidované v materiáloch ŠtB ako agent ŠtB, držiteľ požičaného bytu, držiteľ konšpiračného bytu, informátor alebo ideový spolupracovník ŠtB, vedomý spolupracovník ŠtB, tajomník orgánu KSČ alebo KSS, členov ÚV KSČ alebo ÚV KSS, pracovníkom aparátu niektorých v zákone uvedených straníckych orgánov na úseku politického riadenia bezpečnosti, príslušníkom Ľudových milícií a ďalšie. Zákon stanovil povinnosť uchádzačovi o niektorú z uvedených funkcií predložiť tzv. lustračné osvedčenie vydané Ministerstvom vnútra. 
Lustračný zákon patril k najťažším a najrozpornejším agendám II. vlády Mariána Čalfu. Po zániku Česko-Slovenska sa zákon na Slovensku neuplatňoval, v Česku jeho účinnosť 2x predlžovali, v Česku zostal účinný bez časového limitu, na Slovensku expiroval.

</doc>
<doc id="641824" url="https://sk.wikipedia.org/wiki?curid=641824" title="Lustračné osvedčenie">
Lustračné osvedčenie

Lustračné osvedčenie je úradná listina vydávaná po príslušných lustráciach v r. 1991–1992 Federálnym ministerstvom vnútra ČSFR podľa požiadavky lustračného zákona. 
Lustračné osvedčenie dokladali tí, ktorí vykonávali alebo chceli/mali vykonávať nejakú z funkcií obsadzovaných voľbou, vymenovaním alebo ustanovovaním, že v rozhodujúcom období od 25. 2. 1948 do 17. 11. 1989 neboli: 
Osvedčenie malo rozsah jednej strany formátu A4, bolo podpísané ministrom vnútra a potvrdené úradnou pečiatkou. Mohlo mať negatívne znenie s formulkou „nie je evidovaný“ alebo pozitívne znenie s formulkou „je evidovaný“. Mnohé prípady pozitívnych osvedčení boli v priebehu rokov predmetom reklamácií a súdnych sporov. Po zániku Česko-Slovenska sa na Slovensku lustračné osvedčenia prestali vydávať, v Česku sa doklad naďalej vyžadoval. 

</doc>
<doc id="641825" url="https://sk.wikipedia.org/wiki?curid=641825" title="Lustrácia">
Lustrácia

Lustrácie znamenajú osvetľovanie či overovanie skutočností v dokumentoch, registroch, resp. úradných knihách.
Pôvod a cieľ.
Slovo lustrácie je neutrálny termín z právnického, byrokratického a policajného slovníka. Slovo získalo politický obsah po Novembri 1989, keď sa lustrácie stali nástrojom zápasu nových politických síl so zvyškami starého totalitného režimu i nástrojom intríg a súbojov rôznych prúdov vnútri politických elít (najmä Občianske fórum, Obroda, VPN a KDH).
Lustrácie mali zodpovedať otázku, či sa lustrovaná osoba nachádza v evidenciách československej bezpečnosti ako kádrový pracovník ŠtB. Zápis v evidenciách a registroch sa pokladal za politicky nezlučiteľný s výkonom ústavných a ďalších štátnych funkcií v demokratickom politickom režime.
Lustrovanie.
Po Novembri 1989 prebiehali v dvoch fázach, v divokej a regulovanej lustračným zákonom. Záujem o lustrácie vyvolali rozsiahle skartácie a manipulácie s archívmi ŠtB. Manipulácie a krádeže spisového materiálu ŠtB sa diali aj na Slovensku a súviseli so slovenským ministrom vnútra Vladimírom Mečiarom. Lustrovanie ústavných činiteľov začala bez zákonných podkladov vykonávať Kancelária prezidenta republiky i vnútorná a organizačná správa FMV - tajne lustrovaní boli i prezident, členovia všetkých vlád i poslanci. Lustrácie vyvolali vážne politické napätie, vniesli do spoločnosti silné morálne dilemy a mali dlhodobý negatívny vplyv na spoločenský i súkromný život zúčastnených (napr. Jána Budaja). V ďalších obdobiach prebiehali lustrácie podľa lustračného zákona a mnohí lustrovaní boli na jeho základe po čase súdne rehabilitovaní. Problematika lustrácií sa na Slovensku výrazne premietla do vzniku a činnosti Ústavu pamäti národa.

</doc>
<doc id="641826" url="https://sk.wikipedia.org/wiki?curid=641826" title="Hun Sen">
Hun Sen

Hun Sen (khmérsky: ហ៊ុន សែន, * 5. august 1952; niekedy uvádzaný 4. apríl 1951, Peam Koh Sna, Francúzska Indočína (dnešná Kambodža)) je kambodžský politik, od roku 1985 dlhoročný predseda vlády Kambodže. Narodil sa ako a do roku 1972 používal meno Hun Bunal. V mladosti bol partizánskym vojakom, je predsedom Kambodžskej ľudovej strany, v minulosti taktiež zastával úrad ministra zahraničných vecí Kambodže. Jeho vláda býva často kritizovaná kvôli porušovaniu ľudských práv.
Mladosť a politické začiatky.
Hun Sen sa narodil ako Hun Bunal, na vidieku ako tretie dieťa zo šiestich. V čase narodenia (1952, resp. 1951) bola Kambodža súčasťou francúzskeho protektorátu Francúzska Indočína. Jeho otec, Hun Neang, bol najskôr budhistickým mníchom, neskôr sa angažoval v boji proti francúzskej koloniálnej nadvláde. Tá skončila s obnovením Kambodžského kráľovstva v roku 1953. Hun Bunal začal v roku 1958 navštevovať základnú školu v rodnej obci Peam Koh Sna. Keďže mal dobré študijné výsledky, mohol od roku 1964 pokračovať na gymnáziu Indra Dehvi v hlavnom meste Phnom Penh. Od roku 1965 sa začal politicky angažovať, po vlne násilia v roku 1968 vo veku 16 až 17 rokov opustil školu aj hlavné mesto a utiekol do obce Memot, kde pracoval na kaučukovníkovej plantáži. Zároveň sa však angažoval v odboroch, vstúpil do Komunistickej strany.
V roku 1970 došlo v Kambodži ku prevratu a kráľovstvo bolo nahradené republikou. V marci 1970 Hun Bunal vyslyšal výzvu zvrhnutého kráľa Norodoma Sihanuka a vstúpil do partizánskeho boja proti novo vzniknutej Kambodžskej republike. V roku 1972 si zmenil meno na to súčasné a pridal sa ku parašutistom. O dva roky neskôr sa už vypracoval na veliteľa východného sektoru. Svojim vojakom bol údajne príkladom, vždy stál v prvej línii, päťkrát bol zranený a v apríli 1975 dokonca v boji prišiel o ľavé oko. Počas vlády Červených Khmérov velil vo svojich necelých 25 rokoch východnému pluku. Neexistuje svedectvo, že by sa vtedy dopúšťal masakrov. Keď v roku 1977 dochádzalo ku viacerým vnútorným čistkám v kambodžskej armáde, Sen radšej utiekol do Vietnamu. Najprv sa niekoľko mesiacov skrýval v džungli, následne bol niekoľko mesiacov väznený Vietnamcami a nakoniec sa pridal ku novo sa formujúcim jednotkám, ktoré mali odstrániť genocídny režim Červených Khmérov. 30. decembra 1978 prekročil spolu so 110 000 vietnamskými vojakmi kambodžskú hranicu a bol vietnamskou armádou vo veku 26 rokov ustanovený ako minister zahraničných vecí Ľudovej republiky Kampučea, čo bol štát, ktorý s vietnamskou okupačnou podporou existoval v rokoch 19791989. V roku 1981 sa stal poslancom a vicepremiérom.
Premiér.
V roku 1985 sa stal vo veku 33 rokov prvý raz predsedom vlády. Stal sa spolupracovníkom komunistických vietnamských okupačných síl a pomohol im s finálnou likvidáciou odboja Červených Khmérov. Po páde východného bloku sa Sen štylizoval do role vlasteneckého bojovníka za kambodžskú nezávislosť a kapitalistického reformátora, ktorý vyjednával o odchode vietnamských okupačných vojsk z krajiny. V roku 1991 spoločne s kráľom podpísal mierové dohody v Paríži.
V roku 1993 v Kambodži prebehli prvé a posledné relatívne slobodné voľby pod záštitou OSN. Zvíťazila strana FUNCINPEC princa Norodoma Ranariddha s 58 mandátmi. Hun Senova Kambodžská ľudová strana (CPP) skončila druhá s 51 kreslami (zo 120). Vzhľadom na to, že v parlamente nemala ani jedna strana väčšinu, došlo po siahodlhých a neúspešných rokovaniach k ustanoveniu krehkej spoluvlády dvoch premiérov. Tento stav trval do roku 1997, kedy Hun Sen pripravil štátny prevrat. Senove jednotky pozabíjali stovky princových stúpencov, samotný Rinariddh bol nútený utiecť z krajiny. Od tej doby v Kambodži žiadne skutočne slobodné voľby neprebehli. V neslobodných a sfalšovaných voľbách opakujúcich sa každých päť rokov Hun Sen opakovane víťazil, naposledy v lete 2018. S výnimkou obdobia po rokoch 2003 a 2013 vládol samostatne s jeho stranou CPP. V roku 2013 jeho víťazstvo ohrozovala zjednotená opozícia so stranou CNRP, no CPP aj tak získala väčšinu kresiel (68, CNRP 55). Posledné víťazstvo v roku 2018 bolo možné najmä preto, že koncom roka 2017 cez Najvyšší súd nechal zakázať najväčšiu opozičnú stranu Sama Rainsyho a Kema Sokhu, Kambodžskú stranu národnej záchrany (CNRP), stovky jej príslušníkov nechal obviniť z vlastizrady, desiatky členov vrátane jej parlamentného lídra Kema Sokhy nechal zatvoriť do väzenia a zvyšok aj s Rainsym či Mu Sochua bol pre obvinenia nútený utiecť z krajiny.
Hun Sen za svoje politické úspechy považuje vytiahnutie krajiny z chudoby, ktorého ťahúň je textilný priemysel.
Kritika vládnutia.
Senova vláda je spájaná s masívnym porušovaním ľudských práv a korupciou. Hun Senovi sa podarilo do krajiny prilákať zahraničných investorov v oblasti primárneho sektoru hospodárstva (poľnohospodárstvo a ťažba), ktorým vyhovuje kleptokratický spôsob vládnutia. Ich investície vyviedli krajinu z najhoršej chudoby vlády Červených Khmérov. Krajina však naďalej zostáva najchudobnejšou v regióne, je zaradená v programe EBA Európskej únie pre najchudobnejšie štáty sveta. Korupcia, politicky nestabilné prostredie a zhoršenie public relations kvôli spolupráci s Hun Senovým režimom sú hlavné dôvody, prečo sa krajine vyhýbajú investori v pokročilejších sektoroch hospodárstva.
Pod Hun Senovou vládou dochádza k masívnemu porušovaniu bezpečnosti pri práci, zámerne zastaveným vyšetrovaniam úmrtí v dôsledku zlých pracovných podmienok, k štátom tolerovanému otroctvu, vyvlastňovaniu majetku chudobných roľníkov a núteným deportáciám celých vidieckych komunít v prospech nadnárodných spoločností. Tieto rozhodnutia sú spojené úplatkárskymi praktikami a sám Hun Sen z pozície predsedu vlády získal z neznámych zdrojov majetok v hodnote niekoľko sto miliónov amerických dolárov. Ozbrojené zložky sú podľa neziskových organizácií zodpovedné za tisíce mimosúdnych vrážd opozičných politikov, novinárov, právnikov, obhajcov ľudských práv, náboženských predstaviteľov a ďalších vodcov tradičných vidieckych komunít. Vo vezení sedia až desiatky tisíc politických väzňov.
Hun Senova vláda je tiež spájaná s masívnou deforestráciou. Kambodža je tretia najrýchlejšie odlesňovaná krajina sveta, len medzi rokmi 20002005 zmizlo 30 % miestnych lesov. V roku 2018 Hun Sen vyhlásil, že proti nelegálnej ťažbe v lesoch bude bojovať strieľaním drevorubačov z vrtuľníkov.
V roku 2019 z obavy z návratu Sama Rainsyho z exilu nechal Hun Sen zatknúť desiatky spolupracovníkov zakázanej strany CNRP a diplomaticky tlačil na okolité krajiny ASEANu, aby Rainsymu a jeho kolegom z exilu neumožnili cestovať do Kambodže. Taktiež nechal v novembri 2019 na thajsko-kambodžských hraniciach rozostaviť tisíce vojakov, aby bránili Rainsymu v prekročení hraníc.

</doc>
<doc id="641827" url="https://sk.wikipedia.org/wiki?curid=641827" title="Muži 28. októbra">
Muži 28. októbra

Muži 28. októbra je ustálené historiografické pomenovanie pre skupinu organizátorov a vedúcich osobností protihabsburského štátneho prevratu v Prahe 28. októbra 1918. 
Bola to skupina členov Národného výboru československého a jeho predsedníctva, signatárov prvých dokumentov, ktorými sa zriadil nový česko-slovenský štát. 
Členovia.
Za Mužov 28. októbra označuje literatúra Aloisa Rašína, Františka Soukupa, Jiřího Stříbrného, Vavra Šrobára a Antonína Švehlu.

</doc>
<doc id="641830" url="https://sk.wikipedia.org/wiki?curid=641830" title="Barákova komisia">
Barákova komisia

Barákova komisia bola komisia ÚV KSČ pre preskúmanie zákonnosti niektorých súdnych prípadov, ktoré sa uskutočnili v Československu od nástupu KSČ v roku 1948 z hľadiska výšky trestov. Pretože sa zaoberala len otázkou výšky trestov a nie otázkou viny, šlo skôr o komisiu revíznu a nie rehabilitačnú. Ustanovená bola 10. januára 1955 a jej činnosť trvala až do roku 1957. Na jej čele stál vtedajší minister vnútra Rudolf Barák. Činnosť komisie bola spočiatku tajná a podklady získavala bez zákonného podkladu pod rôznymi inými zámienkami.
Výsledkom komisie bolo zmiernenie relatívne malého množstva trestov udelených v politických procesoch 50. rokov (čo v niektorých prípadoch viedlo k prepusteniu väznených). Niektoré prípady boli vyriešené udelením amnestie. Komisia však bola zameraná len na procesy v rámci KSČ a jej závery nesmerovali proti strane ale len voči jej neurčitým členom. To bolo spôsobené mimo iné tým, že väčšina osobností, ktoré sa na procesoch podieľali ešte zastávali svoje úrady, alebo sa priamo podieľali na práci komisii (aj samotný Barák). Na druhej strane komisia oficiálne zistila viaceré pochybnosti, či informácie o psychickom nátlaku a mučení, ktoré výrazne spochybňovali spravodlivosť a právoplatnosť procesov.
V nadväznosti na Barákovu komisiu bol Rudolf Barák 5. apríla 1956 menovaný aj vedúcim tzv. komisie C, ktorá mala za úlohu sa zvlášť zaoberať prípadom Slánsky a spol. Potreba prešetrenia prípadu prichádzala najmä zo zahraničia, kde sa podobné prešetrenia ikonických procesov vnútri strany tiež uskutočnili. Prípad so Slánským bol síce prekvalifikovaný, zároveň však potvrdený ako oprávnený.
Barákova komisia sa zaoberala aj slovenskými komunistickými politikmi uväznenými v rámci tzv. procesu s buržoáznymi nacionalistami. Samotný pomerne čerstvý prípad komisia ešte v roku 1955 potvrdila, bola však prerušená väzba Ladislava Novomeského a jeho prípad bol posunutý na súd, ktorý Novomeského následne v roku 1956 pre údajné "dobré správanie a odsedenie si polovice trestu" oslobodil.
V 60. rokoch sa uskutočnila druhá rehabilitačná komisia (Kolderova komisia), v rámci ktorej bola Barákova komisia prešetrená a podrobená kritike. Rudolf Barák, vedúci komisie bol zároveň uznaný za zodpovedného za nespravodlivý prístup komisie k otázke rehabilitácií, a následne bol odsúdený k 15 rokom väzenia pre trestný čin sabotáže a rozkrádania socialistického majetku.

</doc>
<doc id="641831" url="https://sk.wikipedia.org/wiki?curid=641831" title="Lustrácie">
Lustrácie



</doc>
<doc id="641833" url="https://sk.wikipedia.org/wiki?curid=641833" title="Martina Halinárová-Jašicová">
Martina Halinárová-Jašicová



</doc>
<doc id="641834" url="https://sk.wikipedia.org/wiki?curid=641834" title="Kakadu žltochochlatý">
Kakadu žltochochlatý

Kakadu žltochochlatý ("Cacatua sulphurea") je druh papagája kakadu z rodu "Cacatua". Druh opísal Johann Friedrich Gmelin ako "Psittacus sulphureus" v roku 1788. Sú známe štyri poddruhy: "C. s. sulfurea" (vyskytuje sa na ostrove Sulawesi, na blízkych ostrovoch Muna a Buton a na súostroviach Tukangbesi a Tanahjampea vo Floreskom mori); "C. s. abbotti" (ostrov Masakambing, ktorý je súčasťou súostrovia Masalembu v Jávskom mori); "C. s. parvula" (Nusa Penida a Malé Sundy); "C. s. citrinocristata" (ostrov Sumba v Malých Sundách). Introdukovaný bol do Singapuru, Hongkongu a na Taiwan. Historicky sa hojne vyskytoval v celom pôvodnom areáli, no jeho populácia silno poklesla, najmä v poslednej štvrtine 20. storočia. Hlavným dôvodom tohto poklesu sa stal neudržateľný lov pre obchod s klietkovými vtákmi, spoločne so stratou biotopov. Medzinárodná únia na ochranu prírody a prírodných zdrojov druh hodnotí ako kriticky ohrozený, od roku 2005 je zaradený aj na zoznam CITES (príloha I). Najväčšia populácia žije pravdepodobne na ostrove Sumba, ale aj tu nastal dramatický pokles (z približne 3 200 vtákov v roku 1992 na 563 vtákov v roku 2012). Významná populácia sa vyskytuje tiež na ostrove Komodo (ca 500 jedincov). Celková veľkosť populácie bola v roku 2016 odhadnutá na menej ako 3 000 jedincov.
Dospelé vtáky môžu dosiahnuť dĺžku približne 33 cm a hmotnosť približne 350 gramov. Sfarbenie je biele, pod krídlami a chvostom žlté, s výrazným žltým dopredu zahnutým chocholom na hlave. Pohlavia sú si podobné, no odlišujú sa farbou dúhovky, ktorá je u samcov čierna a u samíc červenohnedá. Zobák je čierny, končatiny šedé. Kakadu žltochochlatý sa vyskytuje v lesoch, na okrajoch lesov, v krovinatých oblastiach aj v obrábaných areáloch až do nadmorskej výšky 1 000 metrov. Vtáky žijú jednotlivo, v pároch alebo v malých skupinkách. Pred tým, než sa stal druh vzácnym, bolo možné pozorovať aj väčšie kŕdle. Potravu tvoria semená, bobule, ovocie, orechy a kvety, niekedy aj pestovaná kukurica a ryža. Rozmnožovanie prebieha medzi septembrom a októbrom (ostrov Sumba), hniezdi v dutinách stromov. Samica kladie až tri vajcia, ktoré inkubujú obaja rodičia približne 24 dní.

</doc>
<doc id="641835" url="https://sk.wikipedia.org/wiki?curid=641835" title="Kolderova komisia">
Kolderova komisia

Kolderova komisia bola rehabilitačná komisia ÚV KSČ pôsobiaca od septembra 1962 do apríla 1963. Nazvaná bola podľa komunistického funkcionára Drahomíra Koldera. Členmi komisie boli viaceré významné osoby 60. rokov, mimo iné aj Alexander Dubček, Jozef Lenárt, Bohuslav Laštovička, Lubomír Štrougal, Václav Prchlík. Významný vplyv na činnosť komisie však mal najmä prezident a prvý tajomník KSČ Antonín Novotný, ktorý všetky správy musel pred predložením strane schváliť.
Komisia prišla k záverom, že procesy s komunistami, ktoré sa uskutočnili v 50. rokoch 20. storočia boli vykonštruované a protizákonné. Napriek tomu, že celkovo komisia prispela k rehabilitácii asi 400 odsúdených osôb – komunistov, bola vo viacerých ohľadoch nedôsledná. Na rozdiel od predchádzajúcich prešetrovaní komisia rehabilitovala všetkých členov procesu so Slánským, zároveň však Rudolf Slánsky bol rehabilitovaný len právne a v rámci strany mu bolo naďalej vytýkaných viacero prešľapov proti straníckym normám. V politickej rovine komisia taktiež potvrdila proces s buržoáznymi nacionalistami, ktorému sa však v nadväznosti na Kolderovu komisiu koncom roka 1963 venovala aj tzv. barnabitská komisia.
Zodpovednosť za justičné omyly komisia zvalila najmä na politicky a stranícky mŕtve osoby (Alexej Čepička, Ladislav Kopřiva, Gustav Bareš). Ako následok Kolderovej komisie však muselo zo svojich funkcií odísť niekoľko významnejších komunistov, medzi inými napr. Karol Bacílek, Pavol David, či Bruno Köhler. Komisia zároveň prešetrila aj činnosť staršej – Barákovej komisie a jej závery uznala za chybné a jej predsedu Rudolfa Baráka za zodpovedného za jej výsledok.

</doc>
<doc id="641863" url="https://sk.wikipedia.org/wiki?curid=641863" title="Cacatua sulphurea">
Cacatua sulphurea



</doc>
<doc id="641866" url="https://sk.wikipedia.org/wiki?curid=641866" title="Hun Bunal">
Hun Bunal



</doc>
<doc id="641868" url="https://sk.wikipedia.org/wiki?curid=641868" title="Ján Cselényi">
Ján Cselényi

Ján Cselényi (* 25. marec 1877, Krížovany - † 21. jún 1935, Spišská Kapitula) bol vlastivedný pracovník, pedagóg, historik, profesor Učiteľského ústavu v Spišskej Kapitule v rokoch 1911 – 1935 .
Študoval v Prešove a na univerzite v Budapešti.
V rokoch 1911 – 35 bol profesorom dejepisu a slovenčiny v Učiteľskom ústave v Spišskej Kapitule. Organizoval a viedol spevokol ústavu a Samovzdelávací krúžok Sándora Petöfiho (neskôr Samovzdelávací kruh Jána Hollého).
 Zaoberal sa dejinami okolia Spišskej Kapituly, čo aj zúročil vo svojej monografii "Spišský hrad a okolie Spišského Podhradia" (Spišské Podhradie, 1931). Svoje články uverejňoval v regionálnych novinách a turistických časopisoch.
 V roku 1934 mu pápež Pius XI. udelil vyznamenanie Pro Ecclesia et Pontifice.

</doc>
<doc id="641870" url="https://sk.wikipedia.org/wiki?curid=641870" title="Barnabitská komisia">
Barnabitská komisia

Barnabitská komisia bola rehabilitačná komisia vytvorená predsedníctvom ÚV KSČ s cieľom prešetriť proces s tzv. slovenskými buržoáznymi nacionalistami, ktorý a konal v roku 1954. 
Hoci bolo G. Husákovi aj L. Novomeskému po ich prepustení z väzenia navrátené členstvo v komunistickej strane, vylúčenie z ÚV KSČ z roku 1951 zostalo v platnosti a bolo dokonca na zasadnutí ÚV KSČ v apríli 1963 potvrdené. Obaja sa však obrátili na stranícke orgány (najmä samotné ÚV KSČ) so žiadosťou o plnú stranícku rehabilitácii a o prešetrenie samotnej existencie príčiny ich postihu. Odvolávali sa pritom na atmosféru obdobia kultu osobnosti a odvolali svoje sebakritiky, ktoré vyhlásili za vynútené. Ich prípad sa tak stal špecifický tým, že pre túto jedinú skupinu bola zriadená zvláštna komisia, ktorá mala prípad prešetriť.
Komisia bola ustanovená rozhodnutím z 26. júna 1963 na podnet predsedníctva ÚV KSS. Jej činnosť trvala až do konca roku 1963. Názov komisia dostala pre miesto jednaní jej členov – bývalý kláštor barnabitiek na Hradčanoch. Na čele komisie stál Jozef Lenárt, ktorý otázku buržoáznych nacionalistov riešil už aj v rámci Kolderovej komisie. Na jeseň 1963 sa ukázalo, že komisia sa zrejme odchýli od vyhlásení predchádzajúcich komisií. Z viacerých dôvodov v tomto období svoj zenit prežíval aj premiér Viliam Široký, ktorý sa tiež podieľal na procesoch proti tzv. buržoáznym nacionalistom. Prezident a stranícky vodca Antonín Novotný Širokého odmietol pre jeho prečiny podržať, čo viedlo k vzniku novej vlády. Na jej čelo sa 20. septembra 1963 postavil Lenárt, ktorého miesto člena a predsedu v komisii preto prebral Vladimír Koucký.
Komisia sa skladala z viacerých pracovníkov, mimo iných zúčastnil sa na nej aj historik Karel Kaplan. Jednotliví pracovníci boli zaradení a rozoberali pôsobenie odsúdených podľa časových úsekov – pred druhou svetovou vojnou, v priebehu druhej svetovej vojny, pred februárom 1948 a po februári 1948. Na jeseň 1963 sa ukázalo, že komisia sa zrejme odchýli od vyhlásení predchádzajúcich komisií a odsúdených rehabilituje. Novotný, ktorý mal obavy zo smerovania komisie a z možného Husákovho mocenského vzostupu do komisie dosadil komunistov Bohuslava Laštovičku a Michala Sabolčíka, od ktorých podľa Kaplana pravdepodobne očakával zvrátenie smerovania komisie, čo sa im však nepodarilo. Závery komisie boli prerokované 18. a 19. decembra 1963 na zasadnutí ÚV KSČ, ktoré schválilo rezolúciu "O preskúmaní kritiky buržoázneho nacionalizmu vznesenej na IX. zjazde KSS". Záver komisie viedol k rehabilitácii odsúdených (a medzitým právne amnestovaných) slovenských komunistov, medzi nimi najmä Gustáva Husáka, ale aj Ladislava Novomeského, Karola Šmidkeho, Vlada Clementisa, či ďalších.

</doc>
<doc id="641876" url="https://sk.wikipedia.org/wiki?curid=641876" title="Branislav Diďák">
Branislav Diďák

Plk. Branislav Diďák (*nar. 1972) je bývalý policajt, whistleblower o pomeroch a šikane policajtov v Policajnom zbore, v súčasnosti aktivista v oblasti komplexnej reformy Policajného zboru SR. Policajný zbor opustil na vlastnú žiadosť koncom roka 2017 na pozícii riaditeľa kynológie a hipológie Prezídia Policajného zboru PZ. Upozornil na zvláštne praktiky a ľudí, ktorí majú mať podchytených svojich policajtov následkom čoho na neho bývalý policajný prezident Tibor Gašpar podal trestné oznámenie. Naďalej s políciou aktívne spolupracuje ako súdny znalec.
Whistleblower o pomeroch v PZ.
Po skončení v PZ sa stal tvárou dobrovoľnej iniciatívy a verejne začal poukazovať na zastaralý systém riadenia polície. Už počas služby v zbore sa stretával s bývalými policajtmi, radovými ale aj na vysokých pozíciách, a začali sa organizovať ako záujmová skupina, ktorá chce priniesť ozdravenie systému (Za lepšiu políciu). V rozhovore pre ".týždeň" tvrdil, že “Robert Kaliňák si zasa políciu sprivatizoval a vytvoril z nej svoju SBS na potieranie protivníkov Smeru.” To potvrdzujú aj slová prokurátora Špirka, ktorý vystúpil na jeseň 2018 s podozreniami zneužívania finančných prostriedkov bývalým Ministrom vnútra Robertom Kaliňákom a bývalým ministrom financií Jánom Počiatkom pri obstarávaní IT služieb za 15 miliónov eur.
V septembri 2018 mediálne poukázal na prepojenia najvyšších zložiek polície na Nitrianske mafiánske podsvetie riadené Norbertom Bödörom. To sa potvrdilo na jeseň 2019. Bödör mal podľa správ získaných z Threemy Mariána Kočnera, spolu s Kočnerom, zneužívať na jeseň 2017 policajné zložky a špeciálne oddelenie NAKA na sledovanie širokej skupiny novinárov píšucim proti Mariánovi Kočnerovi.
V roku 2017/2018 absolvoval vzdelávací program Politická akadémia, ktorý organizuje IPEV.
Iniciatíva Za lepšiu políciu.
Dňa 24. Apríla 2019 predstavil Diďák balík opatrení obsiahnutých v reforme slovenskej polície pod názvom Polícia pre 21. storočie, ktorých cieľom má byť "transparentná, dôveryhodná a odborná polícia".
Iniciátorom reformy aj tlačovej konferencie je oficiálne Iniciatíva Za lepšiu políciu, ktorá združuje 20 odborníkov z radov Policajného zboru, hasičov, záchranárov a civilných zamestnancov ministerstva vnútra v rôznych jeho zložkách.Iniciatívu zastrešuje plukovník Branislav Diďák.
Reforma slovenskej polície je rozdelená ako reforma navonok a reforma dovnútra. Opatrenia smerom navonok majú zabezpečiť politickú nezávislosť policajtov, verejnú kontrolu výberu funkcionárov a zvýšenie dôveryhodnosti v políciu. Pri reforme smerom dovnútra ide o presné pravidlá kariérneho postupu policajtov, ich odmeňovanie podľa výkonnostných kritérií, primeraný plat policajtov a rovnosť pred zákonom, aby aj policajti boli postihovaní za rôzne priestupky.

</doc>
<doc id="641879" url="https://sk.wikipedia.org/wiki?curid=641879" title="Martin Šmíd">
Martin Šmíd



</doc>
<doc id="641882" url="https://sk.wikipedia.org/wiki?curid=641882" title="Zmluva o medzinárodnom obchode s ohrozenými druhmi voľne žijúcich živočíchov a rastlín">
Zmluva o medzinárodnom obchode s ohrozenými druhmi voľne žijúcich živočíchov a rastlín



</doc>
<doc id="641884" url="https://sk.wikipedia.org/wiki?curid=641884" title="Sam Rainsy">
Sam Rainsy

Sam Rainsy (* 10. marec 1949, Phnom Penh, Francúzska Indočína (dnešná Kambodža) je kambodžský ekonóm, aktivista a politik. Predstavuje spolu s dlhoročným premiérom krajiny Hun Senom najvýznamnejšiu politickú osobnosť Kambodže novodobej histórie. V 90. rokoch 20. storočia pôsobil v jedinej koaličnej vláde kambodžskej histórie ako minister hospodárstva a financií. Následne si založil vlastnú politickú stranu SRP, ktorá sa v roku 2012 zlúčila do CNRP. Do roku 2015 bol parlamentným lídrom opozície, od januára 2018 je na čele Kambodžského hnutia národnej záchrany (CNRM) a z exilu sa snaží o ukončenie režimu Hun Sena. Rainsy počas svojho života viackrát dlhodobo opustil Kambodžu do exilu kvôli perzekúcii či obvineniam voči svojej osobe, prakticky polovicu života prežil vo Francúzsku. Obvinenia voči jeho osobe boli často politicky motivované zo strany Hun Sena a jeho Kambodžskej ľudovej strany (KPK), boli zväčša uzavreté kráľovskou milosťou.
Životopis.
Detstvo v Kambodži.
Sam Rainsy sa narodil v Phnom Penhe vo vtedajšej Francúzskej Indočíne 10. marca 1949. V roku 1965 odišiel kvôli zhoršujúcim sa pomerom v krajine, najmä dopadom vojny vo Vietname študovať do Francúzska.
Exil vo Francúzsku (1965-1992).
Vo Francúzsku vyštudoval Rainsy ekonómiu a účtovníctvo na univerzite Science Po a INSEAD a následne začal pôsobiť ako investičný manažér a výkonný riaditeľ vo viacerých parížskych finančných spoločnostiach. V roku 1989 sa stal tiež členom rojalistickej strany FUNCINPEC.
Návrat do Kambodže, pôsobenie vo vláde a SRP (1992-1995).
Po návrate do Kambodže v roku 1992 bol zvolený za stranu FUNCINPEC za poslanca pre provinciu Siem Reap. V roku 1993 po voľbách zabezpečených cez UNTAC OSN sa stal ministrom hospodárstva a financií vo vláde princa Norodoma Ranariddha. Post zastával do roku 1994. V roku 1995 bol však vylúčený z parlamentu potom, čo neustál hlasovanie o nedôvere. V roku 1995 založil vlastnú stranu, Khmérsku národnú stranu (KNP), ktorá pred voľbami v roku 1998 kvôli administratívnym komplikáciám pri registrácii zmenila názov na Strana Sama Rainsyho (SRP). V roku 2003 získala strana vo voľbách 22 % hlasov.
Odvtedy trikrát stratil svoju parlamentnú imunitu. V rokoch 2000-2002 a opäť v rokoch 2012-2014 predsedal Rainsy Rade ázijských liberálov a demokratov.
Druhý exil (2005-2006).
Rainsy odišiel do druhého exilu 3. februára 2005 z obáv zo zatknutia potom, čo mu bola hlasovaním Národného zhromaždenia odobratá parlamentná imunita (spolu s ním aj ďalším politikom SRP, Cheaovi Pochovi a Cheamovi Channymu). Rainsy čelil viacerým obvineniam z hanobenia, resp. urážky na cti potom, čo obvinil Kambodžskú ľudovú stranu (KPK) a FUNCINPEC z korupcia počas budovania vtedajšej koaličnej vlády. Tiež obvinil premiéra Hun Senaa zo zapojenia do vraždy odborového predáka Cheu Vicheu blízkeho strane SRP v roku 2004. V tom čase veľvyslanectvo USA v Phnom Penhe vyhlásilo, že je "hlboko znepokojené" očividnou snahou vlády "umlčať opozíciu" Iné zastupiteľské úrady, miestne a medzinárodné organizácie zdieľali rovnaké obavy. Rainsy bol odsúdený v neprítomnosti 22. decembra 2005 v súvislosti s obvineniami z hanobenia. Súd ho odsúdil na 18 mesiacov väzenia a a peňažnú pokutu 14 000 USD za náhradu škody a súdne trovy.
Návrat do Kambodže (2006-2009).
5. februára 2006 dostal Rainsy na žiadosť premiéra Hun Sena kráľovskú milosť od kráľa Norodoma Sihamoniho. Následne sa 10. februára 2006 vrátil do Kambodže. V apríli 2008 Rainsy obvinil vtedajšieho ministra zahraničných vecí Kambodže Hora Namhonga, že počas režimu Červených Khmérov bol veliteľom väzenia Boeung Trabek. Toto tvrdenie spísal aj vo svojej knihe Rooted In Stone, za čo ho francúzsky správny súd v decembri 2008 uznal vinným z ohovárania a udelil mu symbolickú pokutu 1€.
Tretí exil (2009-2013).
V októbri 2009 Rainsy opäť odišiel do exilu do Francúzska. Stalo sa tak potom, čo bol obvinený z klamstiev o kambodžsko-vietnamskej hranici. Rainsy tu usporiadal v roku 2009 protest a tvrdil, že hranica na východe krajiny pri Svay Reing je vytýčená chybne a zasahuje na kambodžské územie. V januári 2010 bol Rainsy uznaný vinným z podnecovania rasových vášní a ničenia hraničných demarkačných bodov. Za to bol odsúdený v neprítomnosti na dva roky väzenia a pokutu 1 927 USD.
V septembri 2010 bol Rainsy odsúdený v neprítomnosti tiež na desať rokov väzenia a pokutu 14 000 USD za politicky motivované obvinenia. V tomto prípade išlo o pozmeňovanie verejných dokumentov a šírenie dezinformácií ohľadne máp, ktoré vytvoril. Mapy zobrazovali kambodžsko-vietnamskú hranicu vo Svay Rieng. Posledným z trojice súdov bol súd za údajné ohováranie Hora Namhonga. V apríli 2011 bol Rainsy odsúdený za ohováranie ministra na dva roky väzenia. Ak by sa v roku 2011 teda vrátil do krajiny, hrozil by mu pobyt vo väzení v celkovej dĺžke 14 rokov.
V roku 2012 sa Strana Sama Rainsyho zlúčila so Stranou ľudských práv a vytvorila Kambodžskú stranu národnej záchrany (CNRP). Po rezignácii Rainsyho z dôvodu jeho nástupu do čela CNRP ho v novembri 2012 v čele frakcie SRP nahradil Kong Korm.
Návrat do Kambodže, líder opozície (2013-2015).
7. júla 2013 Rainsy ohlásil, že sa chce vrátiť do Kambodže kvôli nadchádzajúcim voľbám do parlamentu. Následne mu bola 12. júla 2013 opätovne na žiadosť premiéra Hun Sena udelená kráľom milosť. Avšak, Rainsy stále nemohol kandidovať vo voľbách. Rainsy sa vrátil do Kambodže 19. júla 2013, pri jeho návrate ho po cestách vítali tisícky jeho stúpencov.
Vo voľbách získala zjednotená opozičná strana CNRP 55 kresiel v 120-člennom parlamente. Sam Rainsy a Kem Sokha odmietli výsledky volieb a obvinili vládnúcu stranu z volebného podvodu. Opozícia následne od septembra 2013 až do júla 2014 bojkotovala zasadanie parlamentu.
Kambodžská politická kríza sa oficiálne skončila 22. júla 2014, kedy bola dosiahnutá dohoda medzi KPK a CNRP. Opozícia súhlasila s obsadením miest v parlamente, čo ukončilo najdlhší povolebný pat v histórii krajiny. Taktiež CNRP získala vedúce pozície v parlamente – Kem Sokha sa stal prvým podpredsedom Národného zhromaždenia a politici CNRP predsedali piatim z desiatich výborov parlamentu. Rainsy navrhol Národnému zhromaždeniu, aby formálne uznalo oficiálnu opozíciu a tlačil na zostavenie plnohodnoteného tieňového kabinetu. Také zmeny by mu umožnili debatovať priamo s premiérom Hun Senom, podobne, ako to funguje v britskom westminsterskom systéme.
Štvrtý exil (2015-2019).
13. novembra 2015 bola Rainsyho milosť v súvislosti s obvinenami z ohovárania Hora Namhonga stiahnutá. O tri dni nato mu bol pri hlasovaní poslancov KPK jednohlasne odobratý poslanecký mandát a imunita a čelil viacerým obvineniam. Rainsy si stál za svojími pôvodnými tvrdeniami, že Hor Namhong bol zodpovedný za smrť väzňov počas režimu Červených Khmérov. V novembri 2015 okresný súd v Phnom Penhe žiadal od Rainsyho, aby sa dostavil na vypočúvanie v súvislosti s jeho údajným zapojením vo výrobe a použití falošnej mapy pri urovnaní hraničného sporu s Vietnamom. 1. decembra 2015 ten istý súd v neprítomnosti predvolal Rainsyho, aby vyjasnil svoje stanovisko k príspevku na svojom Facebookovom profile potom, čo sa naň sťažoval predseda parlamentu Heng Samrin.
V roku 2016 Rainsy tiež obvinil vládu Hun Sena zo zosnovania vraždy politického aktivistu Kema Leya. V októbri 2016 Rainsy požiadal o kráľovskú milosť, to však bolo zamietnuté premiérom Senom.
Vo februári 2017 mu bola zakázaná politická aktivita. Stalo sa tak na základe novej legislatívy predloženej premiérom Senom, ktorá zakazovala odsúdeným osobám viesť politickú stranu. Rainsy odstúpil z postu predsedu CNRP a opustil stranu pred komunálnymi voľbami v roku 2017 a všeobecnými voľbami v roku 2018. Rezignáciu CNRP akceptovala 12. februára 2017.
Na čele CNRP ho nahradil Kem Sokha. Ten bol v septembri 2017 zatknutý vládou a až do novembra 2019 bol väznený bez vznesenia obvinenia a súdu. Sam Rainsy v reakcii na to vytvoril Kambodžské hnutie národnej záchrany (CNRM), ktorého cieľom je zvýšiť medzinárodný tlak na Senov režim. USA vo februári 2018 pozastavilo alebo obmedzilo programy na podporu kambodžskej armády, miestnych vlád a daňového úradu. Nemecko vo februári 2018 pozastavilo vydávanie víz pre členov kambodžskej vlády. EÚ v rovnakom mesiaci zvažovala opatrenia voči členom Hun Senovho režimu. V marci 2018 Sokhovo väznenie bez súdu predĺžili o šesť mesiacov, čím mu zabránili zúčastniť sa parlamentných volieb v júli 2018 a Hun Sen odmietol návrh od Rainsyho na začatie rozhovorov na ukončenie krízy.
V auguste 2019 Rainsy naznačil úmysel vrátiť sa do Kambodže na Deň nezávislosti, teda 9. november 2019. Vláda potvrdila, že pokiaľ sa vráti, tak ho nechá zatknúť.
V septembri 2019 Rainsy vyhlásil, že vládu Hun Sena je nutné ukončiť a vyzval občanov Kambodže na povstanie.
Na začiatku novembra 2019 Rainsy ohlásil ukončenie štvrtého exilu a plánovaný návrat do Kambodže, očakávaný 9. novembra 2019. Rainsyho však 7. novembra 2019 na príkaz thajskej vlády na letisku Charlesa de Gaulla nevpustili do lietadla Thai Airways do Bangkoku, preto priletel až 9. novembra do malajzijského Kuala Lumpur, kde sa stretol s ďalšou líderkou opozície, Mu Sochua. Do Kambodže sa v plánovanom termíne nevrátil, keďže premiér Hun Sen povolal armádu na stráženie štátnych hraníc s Thajskom proti vpusteniu Rainsyho a pod hrozbou právnych konsekvencií zakázal aerolíniám lietajúcim do Kambodže, aby Rainsymu predali letenku.

</doc>
<doc id="641886" url="https://sk.wikipedia.org/wiki?curid=641886" title="Karl Josef Erich Rahner">
Karl Josef Erich Rahner



</doc>
<doc id="641887" url="https://sk.wikipedia.org/wiki?curid=641887" title="Kambodžská ľudová strana">
Kambodžská ľudová strana

Kambodžská ľudová strana (v khmérčine គណបក្សប្រជាជនកម្ពុជា, doslovne Kanakpak Pracheachon Kâmpuchéa, skratka KPK) je kambodžská politická strana. V rokoch 19511991 fungovala ako Kampučská ľudová revolučná strana (v khmérčine គណបក្សប្រជាជនបដិវត្តន៍កម្ពុជា). Strana vznikla v roku 1951 ako krajne ľavicové hnutie. Od roku 1979 po oslobodení krajiny vietnamskou armádou od Červených Khmérov je nepretržite vládnucou stranou v Kambodži. Od roku 2015 na jej čele stojí súčasný kambodžský predseda vlády Hun Sen.
V roku 1991 sa pretransformovala na monarchistickú a viac reformistickú stranu. V prvých slobodných voľbách v krajine, ktoré prebehli v roku 1993 pod dohľadom OSN, získala KPK 38,2 % hlasov a skončila druhá za víťazným FUNCINPECom, s ktorým ale nakoniec zložila vládnu koalíciu a Hun Sen sa stal druhým predsedom vlády. V roku 1997 vykonal Hun Sen a KPK ozbrojený prevrat voči členom FUNCINPECu a uchopil všetku moc v krajine. Od roku 1997 strana vyhrala všetky voľby v krajine a vládne sama, pričom medzinárodné spoločenstvo nepovažuje volebný systém v Kambodži za demokratický a slobodný. Je považovaná za autoritársku a populistickú stranu, ktorej líder Hun Sen perzekvuje svojich politických oponentov.

</doc>
<doc id="641890" url="https://sk.wikipedia.org/wiki?curid=641890" title="Gaudeamus igitur">
Gaudeamus igitur

Gaudeamus igitur (incipit, doslova "radujme sa teda", pôvodný názov De brevitate vitae – "o krátkosti života") je neoficiálna študentská hymna. Často sa spieva pri rôznych akademických príležitostiach. Pôvodne išlo o pijanskú pieseň, ktorá ironicky oslavuje (predovšetkým erotické) radosti študentského života a mladosti. Pritom je spievaná na veľmi vážnu a vznešenú melódiu. Melódia vznikla v trinástom storočí, zrejme v prostredí Bolonskej univerzity. Text je v latinčine s niektorými germanizmami, je vagantského pôvodu, definitívnu verziu vytvoril ale až nemecký študent teológie Christian Wilhelm Kindleben a publikoval ju v roku 1781. Existuje množstvo textových verzií, z desiatich slôh sa bežne spievajú len niektoré.
Túto pôvodnú melódiu použil ako motív napríklad Bedřich Smetana vo svojom „Pochode študentských légií“ z roku 1848.
Noty a text.
&lt;score&gt;
\relative a' {
 \time 3/4
 \key a \major
 \bar "||"
 gis8. a16 b4 b cis8. a16 b4 b gis8. a16 b4 b cis8 a b4 b
 a8. gis16 fis8( d') cis( b) cis4( b) a^\fermata
 a8 gis fis8( d') cis( b) e2( gis,4) a2 r4
 \bar "|."
\addlyrics {
 Gau -- de -- a -- mus i -- gi -- tur,
 iu -- ve -- nes dum su -- mus,
 post iu -- cun -- dam iu -- ven -- tu -- tem
 post mo -- les -- tam se -- nec -- tu -- tem
 nos ha -- be -- bit hu -- mus,
 nos ha -- be -- bit hu -- mus.
&lt;/score&gt;

</doc>
<doc id="641891" url="https://sk.wikipedia.org/wiki?curid=641891" title="Erzurum">
Erzurum

Erzurum (arm. "Karin" (Էրզրում) alebo "Ersrum" (Կարին), gr. a historicky "Theodosio(u)polis") je mesto a správne centrum rovnomennej provincie vo východnom Turecku. V meste sídli významná Atatürkova univerzita. Podnebie v meste je v lete suché, v zime je bežné sneženie, v dôsledku čoho je mesto významným centrom zimných športov v Turecku. V roku 2011 sa tu konala zimná Univerziáda.
História.
Starovek.
V staroveku patrila oblasť viacerým lokálnym veľmociam. Významnejšie dejiny mesta sa začínajú v rámci Veľkého Arménska, keď mesto nieslo názov "Karin" a bolo provinčným centrom. Po rozdelení Arménska medzi Rímsku ríšu a Peržanov v roku 387 prešlo do rúk Rímskej ríše. Rimania mesto prestavali a premenovali na "Theodosiopolis" po cisárovi Theodosiovi I. Mesto bolo významnou pohraničnou pevnosťou proti Perzskej ríši, čo živilo záujem rímskych (a byzantských) vládcov o jeho opakované opevňovanie.
Stredoveké dejiny.
Prvýkrát bolo mesto Arabmi dobyté už v roku 653 za vlády kalifa Utmána, avšak následne bolo znovu získané a jeho majitelia sa striedali až do vlády Konštantína V. Začiatkom 8. storočia bolo mesto dobyté arabskými Umájjovcami a stalo sa centrom miestneho emirátu. Dôležitú úlohu v regionálnych dejinách však zohrávali vplyvné arménske rody. V 10. storočí oslabla moc kalifátu a mesto v roku 949 znovu obsadili Byzantínci pod vedením Theofila Kurkua, starého otca neskoršieho cisára Jána I. Mesto v tomto období obývali najmä Arméni a Gréci. Za vlády Bazila II. bolo mesto centrom ibérijskej thémy.
Po bitke pri Mantzikerte sa mesta zmocnili Seldžuci. Miestny klan Saltukovcov sa však v nasledujúcom období podobne ako iné skupiny v Malej Ázii dokázal od centrálnej moci v Seldžuckej ríši pomerne osamostatniť a vládnuť ako nezávislá dynastia. V tomto období mesto získava názov podobný súčasnému názvu ("Arzan al-Rum" a podobné ekvivalenty). Oblasť bola v tomto období miestom bojov medzi Gruzínskym kráľovstvom a tureckými panovníkmi. Samotné mesto sa ako centrum saltuckej moci stalo významným centrom obchodu a kultúry Východnej Anatólie. V roku 1201 mesto získala seldžucká Rumská ríša. Už čoskoro však do oblasti vtrhli Mongoli, ktorý mesto dobyli a vyplienili. Miestni vládcovia navyše Mongolom museli platiť veľkú daň. Lokálnou veľmocou sa následne stala mongolská ríša Ilchanát. Krátko moc nad mestom držal aj Tímúr a následne sa mesto stalo súčasťou Akkojunluskej ríše. V 16. storočí mesto získala perzská dynastia Safíjovcov, avšak už v roku 1514 osmanský sultán Selim I. mesto pričlenil k Osmanskej ríši.
Novoveké a moderné dejiny.
V rámci Osmanskej ríše sa mesto stalo centrom rovnomenného ejalétu. Naďalej bolo ohrozované Safíjovskou Perziou, avšak strategická pozícia na karavánovej ceste z Iránu do Burzy z neho robila i centrum obchodu. Významné boli miestne revolúcie - revolúcia správcu (pašu) Abazu Mehmeda. a povstanie Dželali (pomenované podľa nepravidelných anatolských jednotiek). Mesto v tomto období prešlo i pod dočasnú správu Iránu, avšak následne bolo v roku 1747 opätovne vrátené Osmanom. V rusko-iránskych konfliktoch zohrávalo mesto dôležitú úlohu i naďalej - v roku 1821 sa pri Erzurume uskutočnila veľká bitka v ktorej boli Osmania porazení a v meste bol následne v roku 1823 uzavrený Erzurumský mier. V roku 1847 bol v meste uzavrený ďalší mier s Iránom. 
Mesto bolo takisto viackrát obsadené Rusmi. Prvýkrát v roku 1829. I napriek ďalšie bojom v okolí mesta sa ho Rusom druhýkrát podarilo dobyť v priebehu rusko-tureckej vojny v rokoch 1877 až 1878. Po zmluve zo San Stefano však bolo mesto opätovne Osmanom vrátené. Tretíkrát mesto Rusi získali v roku 1916, avšak po mieri v Brest-Litovsku bolo mesto tretíkrát vrátené Turkom. Významnú úlohu mesto zohralo v dejinách rodiacej sa modernej Tureckej republiky. V roku 1919 sa v meste konal Erzurumský kongres, jedna z prvých udalostí Tureckej vojny za nezávislosť. 
Koncom 19. storočia sa v meste pre hamídijské masakry (arménska genocída) znížila arménska kresťanská populácia a prevahu získalo turecké obyvateľstvo. 
Referencie.
 
Zdroj.
 "O preklad ide v časti pamiatky (de) a infobox (tr)".

</doc>
<doc id="641893" url="https://sk.wikipedia.org/wiki?curid=641893" title="Búrová">
Búrová

Búrová je národná prírodná pamiatka ev. č. 1037 juhozápadne od obce Suchov v okrese Hodonín. Oblasť spravuje AOPK ČR Správa CHKO Biele Karpaty.
Ochrana.
Predmetom ochrany je ojedinelý výskyt kýchavice čiernej ("Veratrum nigrum") na Morave a ochrana prirodzených spoločenstiev karpatských lúk.

</doc>
<doc id="641896" url="https://sk.wikipedia.org/wiki?curid=641896" title="Kresťanská ľudová strana">
Kresťanská ľudová strana



</doc>
<doc id="641897" url="https://sk.wikipedia.org/wiki?curid=641897" title="Theodosiopolis">
Theodosiopolis

Theodosiopolis (gréckym písmom Θεοδοσιόπολις) alebo Theodosioupolis (iné prepisy: Theodosiúpolis, Theodosiupolis; gréckym písmom Θεοδοσιούπολις) môže byť niektoré z nasledujúcich historických miest (nazvaných po niektorom cisárovi nesúcom meno Theodosius):

</doc>
<doc id="641899" url="https://sk.wikipedia.org/wiki?curid=641899" title="Oszkár Világi">
Oszkár Világi

Oszkár Világi (* 17. apríl 1963, Dunajská Streda) je slovenský právnik, veľkopodnikateľ, manažér, liberálnodemokratický ponovembrový politik, účastník Nežnej revolúcie.
Životopis.
Je absolventom Právnickej fakulty Univerzity Komenského v Bratislave, pracoval ako notár v Dunajskej Strede. V novembri 1989 bol spoluzakladateľom liberálnej politickej strany Maďarská nezávislá iniciatíva, od 31. januára 1990 bol kooptovaný ako poslanec Snemovne ľudu, od prvých slobodných volieb bol opätovne poslancom, neskôr podpredsedom ústavnoprávneho výboru Snemovne ľudu. Bol podporovateľom reformnej politiky Mariána Čalfu. Po volebnom neúspechu Maďarskej nezávislej iniciatívy v roku 1999 sa stal spolumajiteľom advokátskej kancelárie, majetkovoprávnym, investičným a reštrukturalizačným poradcom veľkých domácich i zahraničných firiem. Podnikal v poľnohospodárstve a potravinárstve. Od roku 2003 bol členom najvyššieho vedenia petrochemického podniku Slovnaft, od roku 2006 je jeho generálny riaditeľ, člen vedenia nadnárodnej spoločnosti MOL a majiteľ futbalového klubu DAC Dunajská Streda. Slúži ako honorárny konzul Ománu na Slovensku.

</doc>
<doc id="641901" url="https://sk.wikipedia.org/wiki?curid=641901" title="Vojenské ústredie">
Vojenské ústredie

Vojenské ústredie alebo Vojenské ústredie Slovenskej národnej rady bola utajená resp. paralelná veliteľská štruktúra na Veliteľstve pozemného vojska v Banskej Bystrici s vedomím exilového prezidenta ČSR E. Beneša vybudovaná plukovníkom J. Golianom a jeho dôverníkmi na konšpiratívne organizovanie príprav povstania proti režimu Slovenského štátu.
Práca Vojenského ústredia.
Ústredie vybudovalo konšpiratívnu sieť vo vojenských posádkach, vykonávalo utajené logistické operácie na zaistenie a sústredenie zásob, pripravovalo operačné plány a spolupracovalo s civilnými ilegálnymi zložkami a orgánmi odboja - najmä so SNR, s partizánskym hnutím a so spravodajskými skupinami vojenských orgánov tzv. Dočasného štátneho zriadenia v Londýne. Po prevzatí kontroly nad Veliteľstvom pozemného vojska vydal 29.8.1944 večer veliteľ Vojenského ústredia J. Golian konšpirujúcim vojenským veliteľom dohovorený signál/heslo "Začnite s vysťahovaním" na začatie vojenských povstaleckých aktivít na celom území Slovenska. Táto udalosť sa pokladá za dátum vypuknutia Slovenského národného povstania. 

</doc>
<doc id="641902" url="https://sk.wikipedia.org/wiki?curid=641902" title="Metternichovský absolutizmus">
Metternichovský absolutizmus

Metternichovský absolutizmus alebo Metternichov absolutizmus bol konzervatívny vládny systém v habsburskej monarchii v období 1815 - 1848.
Charakteristika obdobia.
Bol to svojho druhu systém policajného štátu, pomenovaný podľa jeho spolutvorcu Clemensa W. L. Metternicha, od r. 1809 ministra zahraničia, od r. 1821 kancelára, jedného z diplomatických tvorcov tzv. Svätej aliancie z roku 1815. Metternichovský systém, kde úlohy vlády plnila tzv. štátna konferencia, odmietol liberalizačné črty jozefínskych reforiem a presadzoval hodnotové ideály a ideové princípy Svätej aliancie:
Počas Metternichovho absolutizmu sa zaviedol režim osvedčovania štátnopolitickej lojality zabezpečovaný aparátom tajnej polície, odstránil autonómiu univerzít, cenzuroval publikácie a verejné prejavy, dôslednou kontrolou a reglementáciou verejnej činnosti vyvolával zdanie všadeprítomnosti štátu a cisára ako záruky pokojných, sociálne i politicky zakonzervovaných a usporiadaných pomerov v akoby apolitickej spoločnosti. V tomto období sa vytvorila a upevnila stredná meštianska vrstva a vykryštalizovali sa základy jej životného štýlu (v umení to bolo obdobie biedermeieru), ktorý pretrval do konca 19. storočia. Obdobie metternichovského absolutizmu tvorí historický rámec a definuje vonkajšie politické podmienky vývinu slovenského národného obrodenia najmä v jeho II. a III. fáze (kollárovská generácia, štúrovská generácia). Zdanlivá stabilita tohto systému sa zrútila počas revolúcií v celej monarchii v r. 1848 a vzápätí nastúpil Bachov absolutizmus. Metternich sa po odvolaní cisárom utiahol do Anglicka. 

</doc>
<doc id="641903" url="https://sk.wikipedia.org/wiki?curid=641903" title="Párky">
Párky



</doc>
<doc id="641905" url="https://sk.wikipedia.org/wiki?curid=641905" title="Theodosioupolis">
Theodosioupolis



</doc>
<doc id="641906" url="https://sk.wikipedia.org/wiki?curid=641906" title="Theodosiúpolis">
Theodosiúpolis



</doc>
<doc id="641907" url="https://sk.wikipedia.org/wiki?curid=641907" title="Arménia">
Arménia



</doc>
<doc id="641908" url="https://sk.wikipedia.org/wiki?curid=641908" title="Armenia">
Armenia

Armenia môže byť:

</doc>
<doc id="641909" url="https://sk.wikipedia.org/wiki?curid=641909" title="Pobeda">
Pobeda

Pobeda (po rusky a bulharsky doslova "víťazstvo") môže byť:

</doc>
<doc id="641910" url="https://sk.wikipedia.org/wiki?curid=641910" title="Red Wings Airlines">
Red Wings Airlines



</doc>
<doc id="641911" url="https://sk.wikipedia.org/wiki?curid=641911" title="Malatya (súčasné mesto)">
Malatya (súčasné mesto)

Malatya (pred tým aj: Melitene, v osmanskej turečtine: "Malatija"/iné prepisy: "Malatja", "Malatia", "Malatía", "Melatia", "Melatja", po arabsky "Malatíja", po kurdsky "Meletî" alebo "Meledî"; ) je mesto v Turecku neďaleko rieky Eufrat. Je to hlavné mesto rovnomennej provincie.
Charakteristika.
Mesto je významný železničný spoj a priemyselné centrum v oblasti. Výroba v meste sa zameriava najmä na výrobu textilu, cukru a cementu. Významné je aj miestne poľnohospodárstvo a v blízkosti sa nachádzajú aj zdroje chrómu, olova a medi. V meste sídli aj športový klub Malatyaspor, či univerzita İnönü. Mesto a región je známy pre pestovanie marhúľ a najväčším vývozcom marhúľ na svete. Asi 1015% produkcie čerstvých marhúľ a 6085% svetovej produkcie sušených marhúľ pochádza z Malatye. V meste sa od roku 1978 každoročne koná aj marhuľový festival.
Dejiny.
Dnešné mesto sa pôvodne volalo Aspuzu (variantné názvy: Aspusu, Asbusu, Aspuzi, Aspozan, Aspuzan, Asapuzu, İsposan) a vznikalo postupne v novoveku, a to najmä postupným presunom väčšiny obyvateľov a neskôr aj názvu z 10 km vzdialeného susedného stredovekého a ranonovekého mesta Malatija (v dnešnej turečtine: Malatya, po grécky Meliténé, dnešný názov: Battalgazi), ktorého dejiny sú opísané v článku Battalgazi (mesto). Premena a premenovanie Aspuzu na (novú) Malatiju konkrétne prebehla nasledovne: V ranom novoveku bolo Aspuzu miestom záhrad a letných sídiel dovtedajšej Malatije (t.j. dnešného Battalgazi). Postupne sa ale do Aspuzu veľa obyvateľov z Malatije presťahovalo natrvalo – v polovici 17. storočia už v Aspuzu žilo 5 000 domácností, kým vo vtedajšej Malatiji žilo len 300 domácností. Zánik vtedajšej Malatije sa urýchlil v roku 1838, keď sa v priebehu osmanského ťaženia do Egypta v meste počas zimy utáborila osmanská armáda. Mestské obyvateľstvo sa preto muselo presťahovať do Aspuzu. Po návrate domov obyvatelia našli svoje mesto natoľko zdevastované, že ho znova nevybudovali a z veľkej časti sa natrvalo presťahovali do Aspuzu. Čoskoro nato Aspuzu dostalo meno opusteného mesta, čiže meno Malatija, resp. v dnešnej turečtine Malatya.
V roku 1893 mesto Malatija postihlo ničivé zemetrasenie pri ktorom zomrelo 885 ľudí a časť mesta musela byť nanovo obnovená. V 19. storočí sa rapídne zvýšil počet občanov na zhruba 40 000, no po prvej svetovej vojne klesol na polovicu. Znížil sa aj počet arménskej a sýrskej kresťanskej populácie. Po druhej svetovej vojne patrilo mesto k najrýchlejšie rastúcim v dnešnom Turecku.
Keďže sa mesto medzičasom značne rozrástlo, na východnom okraji dnes už zahŕňa aj územie archeologickej lokality Arslantepe, t.j. historického mesta Melid. Dejiny tohto mesta sú uvedené v článku Melid. Melid je vlastne len jeden zo starých variantov dnešného názvu Malatya. Názov Malatya teda vlastne celkovo v priebehu dejín postupne migroval medzi 3 sídlami: Najprv sa tak volalo Arslantepe, potom Battalgazi a nakoniec dnešná Malatya (Aspuzu) 

</doc>
<doc id="641912" url="https://sk.wikipedia.org/wiki?curid=641912" title="Precesia uzlov">
Precesia uzlov

Precesia uzlov alebo precesia uzlovej priamky alebo stáčanie uzlových bodov, tiež J2 perturbácia, () je precesia orbitálnej roviny satelitu okolo osi otáčania astronomického objektu, napríklad Zeme. Táto precesia je spôsobená nesférickou povahou rotačného vydutého telesa, ktoré vytvára nehomogénne gravitačné pole.
Nasledujúci článok sa týka nízkej obežnej dráhy umelých satelitov Zeme, ktoré nemajú merateľný vplyv na pohyb Zeme; precesia uzlov mohutnejších prírodných satelitov, ako je Mesiac, je zložitejšia. 
Okolo guľového telesa by obežná rovina zostala zafixovaná v priestore gravitačne primárneho telesa. Väčšina telies sa však točí, čo spôsobuje rovníkové vydutie - rovníkový priemer je väčší ako polárny. Toto vydutie vytvára gravitačný efekt, ktorý spôsobuje, že obežné dráhy rotujú okolo osi rotácie primárneho telesa. 
Smer precesie je opačný ako smer otáčania. Pre typickú prográdnu obežnú dráhu okolo Zeme (t. j. v smere rotácie primárneho telesa) sa dĺžka vzostupného uzla znižuje, to znamená, že uzol rotuje na západ. Ak je obežná dráha retrográdna, zvyšuje sa dĺžka vzostupného uzla, t. j. uzol rotuje smerom na východ. Precesia uzlov umožňuje heliosynchrónnym obežným dráham udržiavať takmer konštantný uhol vzhľadom k Slnku . 
Opis.
Neotáčajúce sa teleso planetárnej mierky alebo väčšie by bolo gravitáciou vytvarované do gule. Prakticky sa však všetky objekty otáčajú. Odstredivá sila deformuje teleso tak, že má rovníkové vydutie. Z dôvodu vydutia nesmeruje gravitačná sila pôsobiaca na satelit priamo do stredu centrálneho telesa, ale je posunutá smerom k rovníku. Bez ohľadu na hemisféru, v ktorej je satelit, prednostne je pritiahnutý mierne k rovníku. To vytvára krútiaci moment na obežnej dráhe. Tento krútiaci moment neznižuje sklon; ale spôsobuje gyroskopickú precesiu indukovanú krútiacim momentom a táto precesia spôsobuje, že sa orbitálne uzly časom posúvajú. Na precesiu uzlov rotácia centrálneho telesa nie je nutnou podmienkou, nutnou podmienkou je rovníkové vydutie, ktoré by ale bez rotácie telesa nevzniklo. 
Rovnice.
Miera precesie.
Miera precesie závisí od sklonu orbitálnej roviny k rovníkovej rovine (inklinácia), veľkosti obežnej dráhy, ako aj od orbitálnej excentricity. 
V prípade satelitu na progresívnej obežnej dráhe okolo Zeme je precesia smerom na západ (uzlová regresia), uzol a satelit sa pohybujú opačným smerom. Dobrá aproximácia miery precesie je 
formula_1
kde 
ωp je miera precesie (rad/s)
RE je rovníkový polomer telesa (6 378 137 m pre Zem)
a je semi-major axis
e je excentricita
ω je uhlová rýchlosť (2π deleno obežná doba, rad / sek)
i je inklinácia
J2 zonálny geopotenciálny koeficient druhého stupňa ( 1,082 626 68 x 10-3 pre Zem) 
J2 súvisí s sploštením takto: 
 formula_2
kde 
εE je sploštenie
RE je rovníkový polomer telesa (6 378 137 m pre Zem)
ωE je uhlová rýchlosť ( 7,292 115 x 10-5 pre Zem)
GME je gravitačná konštanta (3,986 004 418 x 1014 pre Zem)
Precesia uzlov nízkych obežných dráh Zeme je zvyčajne niekoľko stupňov za deň na západ (negatívna). Pre satelit na kruhovej orbite (e = 0) s výškou 800 km a sklonom 56° okolo Zeme:
formula_3
Obežná doba je 6052,4 s, takže uhlová rýchlosť je 0,001038 rad/s. Precesia je preto
formula_4
To sa rovná -3,683° za deň, takže obežná rovina urobí za 98 dní jedno úplné otočenie (v inerčnom rámci). 
Pohyb Slnka je približne +1° za deň (360° za rok / 365,2422 dní za tropický rok ≈ 0,9856473° za deň), takže zdanlivý pohyb slnka vzhľadom k rovine obežnej dráhy je asi 2,8° za deň, čo vedie k v úplnom cykle za asi 127 dní. Pre retrográdne dráhy ω je negatívne, takže precesia sa stáva pozitívnou. (Alternatívne, ω možno považovať za pozitívne, ale sklon je väčší ako 90°, takže kosínus sklonu je negatívny.) V tomto prípade je možné, aby sa precesia približne zhodovala so zdanlivým pohybom slnka, čo by viedlo k heliosynchrónnej obežnej dráhe.
História.
Československý geodet a astronóm Prof. Dr. Emil Buchar (1901 – 1979) bol prvý, kto na základe pozorovaní stáčania uzlovej priamky niekoľkých prvých ruských umelých družíc (1957 – 1959) tento jav správne objasnil a kvantitatívne vysvetlil.

</doc>
<doc id="641915" url="https://sk.wikipedia.org/wiki?curid=641915" title="S7 Airlines">
S7 Airlines



</doc>
<doc id="641916" url="https://sk.wikipedia.org/wiki?curid=641916" title="Transaero Airlines">
Transaero Airlines



</doc>
<doc id="641917" url="https://sk.wikipedia.org/wiki?curid=641917" title="Volga-Dnepr Airlines">
Volga-Dnepr Airlines



</doc>
<doc id="641918" url="https://sk.wikipedia.org/wiki?curid=641918" title="Metternichov absolutizmus">
Metternichov absolutizmus



</doc>
<doc id="641920" url="https://sk.wikipedia.org/wiki?curid=641920" title="Aurel Joliat">
Aurel Joliat



</doc>
<doc id="641921" url="https://sk.wikipedia.org/wiki?curid=641921" title="Polus City Center">
Polus City Center



</doc>
<doc id="641922" url="https://sk.wikipedia.org/wiki?curid=641922" title="Retail park">
Retail park



</doc>
<doc id="641923" url="https://sk.wikipedia.org/wiki?curid=641923" title="Maloobchodný park">
Maloobchodný park



</doc>
<doc id="641924" url="https://sk.wikipedia.org/wiki?curid=641924" title="Uruši">
Uruši

Uruši, japonský lak alebo čínsky lak, je prírodný polymér vyrábaný zo živice (urušiol) stromov "Toxicodendron vernicifluum" (predtým "Rhus verniciflua"), "Toxicodendron succedancum" (predtým "Rhus succedanea"), "Gluta usitata" (predtým "Melanorrboea usitata") a "Gluta laccifera" (predtým "Melanorrboea laccifera"). Vlastnosťami sa podobá epoxidovým živiciam. Vyschnutý lak je odolný voči vlhkosti, vysokej a nízkej teplote, plesniam a tiež slabým kyselinám, či zásadám. Používa sa preto často na povrchovú úpravu drevených nádob, nábytku a niekedy aj na povrchovú úpravu kovu a na lepenie keramiky.
Opis a vlastnosti.
Uruši je farebne i tvarovo stále a pružné, takže dokáže odolať i miernym nárazom. Lak vyniká svojou homogénnosťou, priľnavosťou, leskom a kompatibilitou s inými materiálmi. Tekutá surová uruši ("ki-uruši") má kávovomliečnu farbu, na vzduchu však rýchlo oxiduje a sfarbuje sa do červenohneda. Lak je preto potrebné rýchlo spracovať. Vyschnutý lak je odolný voči vlhkosti, vysokej i nízkej teplote, plesňam a tiež slabým kyselinám či zásadám, riedidlám a nevedie elektrický prúd. Je však náchylný na UV žiarenie, ktoré degraduje vlastnosti laku a časom ho mení v prach. Výborne drží na podklade, najmä na dobre spracovanej koži (usni), porceláne, či dreve. Existujú ale aj postupy ako nanášať uruši na kov a v súčasnosti dokonca aj na sklo.
Za hlavnú nevýhodu možno považovať nevhodnosť laku pre strojové spracovanie a nemožnosť dosiahnuť čisto bielu farbu. Výnimočnú odolnosť uruši voči agresívnym chemickým látkam chceli na úpravu vnútorných stien sudov s bojovými plynmi počas druhej svetovej vojny využiť v Japonsku, čo sa im však nepodarilo, keďže sa pri kontakte s uruši môže dostaviť alergická reakcia.
Kvalita uruši sa líši v závislosti od materiálu podľa obdobia jeho zberu. V prvých dvoch mesiacoch zberu vzniká hmota nazývaná "hacu uruši", ktorá obsahuje veľké množstvo vody a je vhodná ako lepidlo alebo k fixovaniu niektorých doplnkových prvkov v dekorácií typu "našidži". Najhodnotnejší lak čerpáme od augusta do októbra.
Aplikácia.
Na povrch sa lak aplikuje vo viacerých vrstvách pomocou špeciálnej stierky "hera" alebo pomocou špeciálneho štetca vyrobeného z ľudských vlasov. Tuhnutie totiž spôsobuje oxidačná polymerizácia urušiolu, ktorú katalyzuje enzým lakáza, dodávajúca kyslík z vody obsiahnutej vo vzduchu. Potrebnou podmienkou je preto cca 7085% vlhkosť vzduchu. Medzery v sieti polymerovaného urušiolu vyplňujú prítomné gumy. Tuhnutie najlepšie prebieha pri teplote 25 °C, doba tvrdnutia závisí na hrúbke vrstvy, ale priemerne je to 56 hodín v ideálnych podmienkach. Pri zahriatí nad 80 °C sa enzým lakáza ničí, takže uruši stráca schopnosť tuhnúť. Polymerizáciu je nutné katalyzovať zahriatím na cca 160 °C. Týmto spôsobom sa uruši spracováva najmä vo Vietname či pri takzvanom pripekaní, kedy sa uruši nanáša na kov a vystavuje teplote po dobu 6 hodín.
Využitie.
Keďže je uruši dobrým konzervantom, najčastejšie sa používa k povrchovej úprave dreva, čím drevo chráni pred plesňami a hnilobou. Je tvrdé a po vytvrdnutí je pomerne pružné, ale starnutím svoju pružnosť stráca a stáva krehkým. Preto sa nanáša najmä na nepružné materiály. Z princípu drží lepšie na poréznom povrchu, v súčasnosti sú však produkované nové typy s pozmenenými vlastnosťami, jeden z nich je aj uruši držiace na hladkých plochách napr. na skle. Pretože drevo medzi jadrami lakovaných predmetov prevažuje, medzi tradičnými typmi podkladov sa dajú nájsť aj poloflexibilné drevené jadrá tvorené z vrstiev látky (tzv. suchý lak), papieru či kože alebo nesavé materiály, ako je kov, alebo porcelán. Pretože je uruši náročnejší lak a má zložitú mnohofázovú technológiu výroby, patrilo vždy k pomerne drahším materiálom.
V Japonsku má lak široké spektrum využitia: často je používaný pre povrchovú úpravu dreveného riadu a iných predmetov bežného používania, ako sú misky, podnosy, krabičky na čaj, či jedlo ("džúbako") a pod. Medzi luxusné lakované predmety patrili najrôznejšie nádoby a súbory nádob, zdobené paravány, drobné doplnky a nábytok a samozrejme i najrôznejšie druhy krabíc a krabičiek, na písomnosti ("fubako" alebo "fumibako"), na dokumenty ("bunko"), krabička na vonné živice ("kógó"), krabice na papier ("rjóšibako"), na prášok na černenie zubov ("kanebako"), na osobné potreby ("tebako"), krabice na štetec, brúsny kameň a ostatní písacie potreby ("suzuribako") atď.
Uruši skvele konzervuje drevo, a tak sú jednoduché lakové nátery a dekorácie používané aj pri vnútornej i vonkajšej výzdobe chrámu a k výrobe drobného nábytku. Obľúbeným zbierkovým predmetom a artefaktom v západných múzeách je takzvané "inró", malá troj alebo päťposchodová krabička pôvodne používaná na pečate a vankúšik s atramentom. Od obdobia Edo sa využívala aj na lieky. Krabičky "inró" okrem praktických účelov slúžili aj ako módny doplnok a preto bývali bohato zdobené (najmä v kombinácii s drahými kovmi a perleťou).
Pre dobré adhezívne vlastnosti sa (najčastejšie v kombinácií zo škrobmi) taktiež používa, ako pevné a stabilné lepidlo drevených jadier, alebo keramických črepov (technika "kincugi/kincukuroi").
Atraktívnymi lakovanými artefaktami sú tiež samurajské zbroje či lakované pošvy mečov. Červená a čierna samurajská zbroj tvorila a tvorí predmety určené k chrámovej, alebo domácej náboženskej praxi – napr. pri domácich variantoch skriňových oltárov "bucudan". Oltáre sú celé drevené, s pozlátenými detailami. Samotné telo oltára býva často natrené priehľadným alebo čiernym lakom, či upravenou technikou "fukiuruši". Kvôli zvyšujúcemu sa tlaku na znižovanie cien lakových predmetov sa stále častejšie používa lacná náhrada uruši vyrobená zo šupiek orechov kešu – lak "kašú" alebo syntetická živica. Náter uruši zostáva ako tradičná povrchová úprava stále obľúbená, prinajmenšom ako posledná laková vrstva. Lak sa využíva aj ako súčasť lepenej keramiky "kincugi".
V Európe sú asi najznámejšími lakovanými prácami rozličné truhly, skrinky a šperkovnice. Často však ide aj o lakované paravány, drobný nábytok a predmety európskeho typu s japonským dekórom alebo dekórom v európskeho štýlu upravený technikou "makie". Na hradoch, v múzejných a v súkromných zbierkach často možno nájsť čierne predmety zo zlatým dekórom, ktoré do Európy boli exportované z Japonska a Číny niekedy od konca 16. storočia. Tieto predmety boli často kombinované s čínskym porcelánom.
Ázijské salóny vo viedenskom Schönbrunne sú napríklad zdobené veľkými dekoratívnymi plochami, ktoré boli vyrobené z pôvodných obojstranných čínskych a japonských paravánov. V zbierkach Múzea J. Paula Gettyho je niekoľko komod európskeho pôvodu, na ktoré bol prenesený dekoratívny povrch z dovezených japonských truhiel. Exportné laky síce najsilnejšie zasahujú európske prostredie, z japonského hľadiska ide však o veľmi úzku skupinu japonských lakových prác, pretože boli produkované iba pre export a ich forma a aj estetika majú málo niečo spoločné s bežnou japonskou lakovou produkciou.
Výskyt.
Uruši sa najčastejšie nazýva japonským alebo čínskym lakom. Jeho produkcia je rozšírená v celej východnej a juhovýchodnej Ázií, skoro všade, kde rastie niektorý z viac druhov lakodárnych stromov ako je napr. "Toxicodendron vernicifluum (predtým Rhus verniciflua), Toxicodendron succedancum (predtým Rhus succedanea), Gluta usitata (predtým Melanorrboea usitata) a Gluta laccifera (predtým Melanorrboea laccifera)."
Poznámka.
V tomto článku je pre prepis japonských názvov použitá česká transkripcia prevzatá z knihy Anny Čumlivskej: "Manuál japonského laku". Názvy zdrojov sú uvádzané aj v origináli latinkou s anglickou transkripciou sú ponechané v pôvodnom znení. Čítanie jednotlivých odborných výrazov aj japonský zápis v registri vychádza zo "Šikkóši gakkai" (2012), v registri sú potom v zátvorke potom uvedené prípadne staršie spôsoby výslovnosti podľa "Šinsó gappon šicugei džite"n (2004). Výslovnosť slov odpovedá zápisu v českej a slovenskej transkripcii, len pri niektorých slovách s akcentom na ďalších slabikách sa napríklad v slabikách "ši" a "cu" pred hláskami "k" a "t" v mnohých oblastiach Japonska vypúšťajú samohlásky. "Šika" sa teda môže čítať ""ška", "šitanuricuke" sa číta ako "štanuricke"" atď.

</doc>
<doc id="641929" url="https://sk.wikipedia.org/wiki?curid=641929" title="Fanúšek">
Fanúšek



</doc>
<doc id="641930" url="https://sk.wikipedia.org/wiki?curid=641930" title="Fanda">
Fanda

Fanda môže byť:

</doc>
<doc id="641931" url="https://sk.wikipedia.org/wiki?curid=641931" title="Fanynka">
Fanynka

Fanynka môže byť:

</doc>
<doc id="641932" url="https://sk.wikipedia.org/wiki?curid=641932" title="Fanúšička">
Fanúšička



</doc>
<doc id="641934" url="https://sk.wikipedia.org/wiki?curid=641934" title="Ranvej">
Ranvej



</doc>
<doc id="641935" url="https://sk.wikipedia.org/wiki?curid=641935" title="Vzletovo-pristávacia dráha">
Vzletovo-pristávacia dráha



</doc>
<doc id="641936" url="https://sk.wikipedia.org/wiki?curid=641936" title="Rozjazdová a pristávacia dráha">
Rozjazdová a pristávacia dráha



</doc>
<doc id="641937" url="https://sk.wikipedia.org/wiki?curid=641937" title="Štartovacia a pristávacia dráha">
Štartovacia a pristávacia dráha



</doc>
<doc id="641938" url="https://sk.wikipedia.org/wiki?curid=641938" title="Rozbehová a dobehová dráha">
Rozbehová a dobehová dráha



</doc>
<doc id="641939" url="https://sk.wikipedia.org/wiki?curid=641939" title="Pista">
Pista

Pista môže byť:

</doc>
<doc id="641940" url="https://sk.wikipedia.org/wiki?curid=641940" title="Ľudová strana (Slovensko)">
Ľudová strana (Slovensko)



</doc>
<doc id="641942" url="https://sk.wikipedia.org/wiki?curid=641942" title="Mikuláš Jančura">
Mikuláš Jančura

Mgr. Mikuláš Jančura, PhD. je slovenský automobilový historik a univerzitný pedagóg. Pôsobí ako odborný asistent na Katedre histórie Filozofickej fakulty Univerzity Pavla Jozefa Šafárika v Košiciach (KH FF UPJŠ).
Život.
V rokoch 19972002 vyštudoval hotelovú akadémiu v Spišskej Novej Vsi, následne pokračoval v bakalárskom (20052008) a magisterskom (20082010) štúdiu v programe učiteľstvo akademických predmetov v odboroch históriafilozofia na Fakulte humanitných vied Univerzity Mateja Bela v Banskej Bystrici. V rokoch 20102013 absolvoval doktorandské štúdium v odbore slovenské dejiny na FF UPJŠ s dizertačnou prácou na tému "Hospodárske predpoklady a spoločenské aspekty rozvoja osobného automobilizmu na Slovensku v rokoch 19181938". Od 4. januára 2014 pôsobí ako asistent na KH FF UPJŠ. Bol hlavným organizátorom interaktívnej výstavy „Dejiny tvoríš Ty!“.
Vo svojej vedecko-výskumnej činnosti sa venuje dejinám automobilizmu na Slovensku so zameraním na medzivojnové obdobie (19181938). V rámci pedagogickej činnosti vyučuje predmety týkajúce sa dejín vedy a techniky, dejín filozofie, dejín európskeho umenia, fenoménu motorizmu, ako aj hospodárske a sociálne dejiny Slovenska v 20. storočí.
Dielo.
"Vybrané sú monografie, knihy a najvýznamnejšie vedecké štúdie. Pre úplný zoznam publikácií pozri databázu evidencie publikačnej činnosti UPJŠ (dost. 2019-11-13)."

</doc>
<doc id="641947" url="https://sk.wikipedia.org/wiki?curid=641947" title="Amnestia Václava Havla z 1. januára 1990">
Amnestia Václava Havla z 1. januára 1990

Amnestia Václava Havla z 1. januára 1990 bola prvá z dvoch amnestií udelených v kontexte revolučných udalostí po Nežnej revolúcii prezidentom Václavom Havlom po jeho prvej voľbe za hlavu štátu.
Amnestia bola publikovaná v Zbierke zákonov ČSSR č. 1/1990 ako „Rozhodnutie prezidenta Československej socialistickej republiky o amnestii zo dňa 1. januára 1990“. Jej podstatou bolo odpustenie trestov a zbytkov trestov, ktoré boli kratšie ako dva roky za úmyselné trestné činy a tri roky za trestné činy spáchané z nedbanlivosti a tiež zodpovedajúce skrátenie o dva alebo tri roky dlhších trestov. Na jej príprave sa ako právna autorita zúčastňovala aj Dagmar Burešová. Z približne 30 000 vtedajších odsúdených a väznených prepustila amnestia na slobodu 23 260 osôb, ktorým boli odpustené podmienečne odložené tresty odňatia slobody, tresty nápravného opatrenia alebo ich zvyšky, peňažné tresty alebo ich zvyšky, nevykonané tresty odňatia slobody. Amnestia sa nevzťahovala na trestné činy zneužívania právomoci verejného činiteľa a na trestné činy teroru, všeobecného ohrozenia, vraždy, lúpeže, znásilnenia, pohlavného zneužívania a na obzvlášť nebezpečných recidivistov. 
Veľká šírka amnestie a jej nepripravená realizácia spôsobili vo verejnosti pocit ohrozenia a u časti politikov celého politického spektra vyvolali silnú kritiku, Amnestia a s ňou súvisiace udalosti (napr. vzbura väzňov v Leopoldove) mali výrazný podiel na opadnutí vlny revolučnej eufórie a na úbytku sympatií k Václavovi Havlovi. Mnohí z prepustených väzňov rýchlo recidivovali a niektorí spáchali aj ťažké zločiny. Za príklad takého väzňa sa uvádza aj vrah Jozef Slovák, ktorý bol podmienečne prepustený v marci 1990 a od júna 1990 do júla 1991 zabil ďalších štyroch ľudí a bol za to odsúdený na doživotie. Na Slováka a jemu podobné prípady sa ale amnestia nevzťahovala, bol tak prepustený individuálne po odpykaní dvoch tretín pred tým uloženého trestu, aj keď možno pod tlakom okolností vyvolaných amnestiou a vzburami väzňov.

</doc>
<doc id="641948" url="https://sk.wikipedia.org/wiki?curid=641948" title="Melitene">
Melitene



</doc>
<doc id="641950" url="https://sk.wikipedia.org/wiki?curid=641950" title="FC Neded">
FC Neded

FC Neded je poloprofesionálny futbalový klub z obce Neded, aktuálne pôsobiaci v 7. lige. Svoje zápasy hrá na štadióne FC Neded.
Ligová história.
"Účinkovanie klubu od roku 1993 do súčasnosti"

</doc>
<doc id="641951" url="https://sk.wikipedia.org/wiki?curid=641951" title="Meliténé">
Meliténé



</doc>
<doc id="641953" url="https://sk.wikipedia.org/wiki?curid=641953" title="Malatija">
Malatija



</doc>
<doc id="641956" url="https://sk.wikipedia.org/wiki?curid=641956" title="Kuvičok jarabý">
Kuvičok jarabý

Kuvičok jarabý ("Glaucidium cuculoides" alebo "Taenioglaux cuculoides") je malý druh sovy z Ázie. Podľa Medzinárodnej únie na ochranu prírody a prírodných zdrojov kuvičok jarabý patrí medzi najmenej ohrozené druhy, populácia je stúpajúca z dôvodu postupujúcej degradácie krajiny, ktorá vytvára vhodné priestory pre kuvička jarabého.
Opis.
Kuvičok jarabý meria iba 22. Krídlo meria 131 a chvost je dlhý 75. Hmotnosť samcov je 150176 g, samica váži 240 g a je len o málo väčšia ako samček. Kuvičok jarabý je tmavohnedý alebo olivovohnedý s hustými belavými priečnymi čiarami. Na hlave má svetlé husté pásiky a bielu bradu. Hlava je okrúhla, na záhlaví nemá „okcipitálnu tvár“. Spodná časť tela je biela so skupinami priečne pruhovaných pierok, zoskupených do tmavohnedých pozdĺžnych pásov. Chvost je čiernohnedý so šiestimi belavými priečnymi úzkymi pásmi. 
Pazúry tmavohnedé, oči sú výrazne citrónovožlté a zobák zelenkavo-žltý..
Od kuvička obojkového sa rozlišuje tak, že má na hlave svetlé páskovanie a nie bodkovanie a nemá „okcipitálnu tvár“. Na rozdiel od kuvička džungľového je väčší a spodnú časť teľa nemá priečne pásikavú ale zvisle pruhovanú.
Hlas.
Samec kuvička jarabého sa ozýva melodickými sériami postupne sa zrýchľujúcim sledom striedavými "„kwü kwü ke kwü-ke kwüke kwüke kwükekwüke..“" Séria začína pomaly a postupne zosilňuje. Jedna séria trvá 520 s. s náhlym ukončením.
Rozšírenie.
Kuvičok jarabý je stály vták, nemigruje. Svoju západnú hranicu rozšírenia dosahuje v Himalájach maximálne a východným smerom sa jeho areál rozprestiera až po Juhovýchodnú Áziu. 
Biotop.
V Himalájach obýva horské a podhorské borovicovovo-dubové lesy s rododendrónmi a v najnižších polohách svojho areálu rozšírenia subtropickú i tropickú stálozelenú džungľu. Nevyhýba sa ani blízkosti ľudí, môže sa vyskytovať v parkoch a záhradách.
Spôsob života.
Kuvičok jarabý je druh zväčša s dennou aktivitou. Často je pozorovaný sediaci na otvorených miestach na plnom slnku, posedávajúci na vetvách a zlomených pňoch i loviaci ktorúkoľvek dennú hodinu. Takisto sa môže ozývať po celý deň, hoci hlasovo najaktívnejší je za šera a niekoľko hodín po západe slnka. Ak ho objavia vtáky, ktoré patria tiež medzi jeho korisť a útočia na neho, zaujme nehybnú a strnulú polohu a pomaly pritom kýve chvostom horizontálne..
Hniezdenie.
Kuvičok jarabý hniezdi v mesiacoch apríl až máj, vo vyšších polohách až do júna. Hniezdi v prirodzených stromových dutinách alebo vysekaných ďatlovitými, napríklad barbetovité (Megalaimidae), ktorých dokáže pritom aj usmrtiť. Zvyčajne znáša 4 biele okrúhle vajíčka (priemer 30 zmeraných vajec bol 35,8 x 30,4 mm).
Potrava.
Kuvičok jarabý sa živý najmä veľkým hmyzom ako sú kobylky, koníky a cikády. Okrem toho uloví aj malé stavovce ako jašterice, drobné vtáky a hlodavce. Existuje pozorovanie, ako ulovil letiacu prepelicu poľnú.
Taxonómia a poddruhy.
Kuvička jarabého ako prvý taxonomicky zaradil Nicholas Aylward Vigors v roku 1831 ako "Noctua cuculoides". V minulosti boli zaradené ako podruhy aj dnes už samostatné druhy kuvičok hnedochrbtý a kuvičok trilkavý.
Rozlišuje sa 8 poddruhov:
Poddruhy "G. c. austerum, G. c. delacouri a G. c. deignani" považujú autori König a Weick za synonymá poddruhu "G. c. rufescens".

</doc>
<doc id="641958" url="https://sk.wikipedia.org/wiki?curid=641958" title="Glaucidium cuculoides">
Glaucidium cuculoides



</doc>
<doc id="641959" url="https://sk.wikipedia.org/wiki?curid=641959" title="Taenioglaux cuculoides">
Taenioglaux cuculoides



</doc>
<doc id="641960" url="https://sk.wikipedia.org/wiki?curid=641960" title="Noctua cuculoides">
Noctua cuculoides



</doc>
<doc id="641962" url="https://sk.wikipedia.org/wiki?curid=641962" title="Znečistenie plastmi">
Znečistenie plastmi



</doc>
<doc id="641966" url="https://sk.wikipedia.org/wiki?curid=641966" title="Kuvičok trilkavý">
Kuvičok trilkavý

Kuvičok trilkavý ("Glaucidium castanopterum" alebo "Taenioglaux castanoptera") je malý druh sovy z Ázie, endemit v Indonézii. Podľa Medzinárodnej únie na ochranu prírody a prírodných zdrojov kuvičok trilkavý patrí medzi najmenej ohrozené druhy, populácia je stabilná, nie sú žiadne informácie o poklesoch ani hrozbách. Je vzácny, v málo narušenom prostredí miestami aj bežný, najviac ho ohrozuje strata dažďového pralesa.
Opis.
Kuvičok trilkavý meria iba 23, dĺžka krídla je 144 a chvosta 75. O hmotnosti nie sú dáta. Kuvičok trilkavý má hnedú hlavu a boky hrude s hustými belavými priečnymi čiarami. Na záhlaví nemá „okcipitálnu tvár“. Chrbtová strana je gaštanovohnedá, okolo pliec s belavými škvrnami. Spodná časť tela je biela so skupinami priečne pruhovaných pierok, zoskupených do tmavohnedých pozdĺžnych pásov. Chvost je tmavohnedý so siedmimi belavými priečnymi úzkymi pásmi, ktoré majú horný okraj čierny. Pazúry tmavohnedé, oči sú žlté a zobák zelenkavo-žltý.
Na rozdiel od kuvička jarabého má kuvičok trilkavý kratší chvost aj krídla. Na Jáve a Bali nežije iný podobný druh malej sovy, výrik jávsky má ušká z pierok a pierka na spodnej časti tela majú čierne pásiky s jemnými vlnitými priečnymi čiarkami. 
Hlas.
Samec kuvička trilkavého sa ozýva trilkom, ktorý sa postupne zosilňuje a náhle skončí. Tento trilok vydáva v pravidelných intervaloch najmä za ranného a večerného šera. 
Rozšírenie.
Kuvičok trilkavý je stály vták, nemigruje. Žije len na Jáve a Bali. 
Biotop.
Kuvičok trilkavý žije najmä v lesoch dažďového pralesa nížin. Vyskytuje sa aj v podhorských a horských lesoch aj v miešaných bambusových porastoch a to v nadmorských výškach od pobrežia mora až po , v západnej časti Jávy v oblasti stratovulkánov Papandayan maximálne do Početnejšie stavy sú v nadmorských výškach okolo 500 m. Objavuje sa aj v záhradách obcí. 
Spôsob života.
Kuvičok trilkavý obľubuje vrcholové partie vysokých stromov na strmých svahoch. Aktívny je najmä za súmraku ale je aktívny i cez deň. Býva pozorovaný cez deň i loviaci a kŕmiaci mláďatá..
Hniezdenie.
Kuvičok trilkavý hniezdi v mesiacoch február až apríl. Hniezdi v prirodzených stromových dutinách a nevyhýba sa ani bútľavinám s veľkým vstupným otvorom alebo vysekaných ďatlovitými, napríklad barbetovité (Megalaimidae). Zvyčajne znáša 2 biele okrúhle vajíčka (priemer 8 zmeraných vajec bol 33,5 x 29,5 mm).
Potrava.
Kuvičok trilkavý sa živý najmä hmyzom ako sú chrobáky, kobylky, koníky, pavúky a cikády. Okrem toho uloví aj malé stavovce ako drobné vtáky a hlodavce, príležitostne aj jašterice a malé druhy hadov.

</doc>
<doc id="641967" url="https://sk.wikipedia.org/wiki?curid=641967" title="Glaucidium castanopterum">
Glaucidium castanopterum



</doc>
<doc id="641974" url="https://sk.wikipedia.org/wiki?curid=641974" title="Kantharos (nádoba)">
Kantharos (nádoba)

Kantharos ("kantharos") je typ starogréckej keramickej nádoby.
Kantharos (mn. č. "kantharoi"), hlboká keramická (často aj z kovu) čaša s vysokými vertikálnymi uchami, najčastejšie umiestnená na podstavci s dlhou nôžkou, bol nádobou na pitie. Hodil sa najmä na (aristokratických) symposiach pri pití vína. Grécky spisovateľ Athénaios vo svojom diele "Deipnosofistai" uvádza, že kantharos je pohár na pitie spočívajúci na „tenkej stopke so širokou nohou“. 
Najstaršie známe exempláre kantharoi sú zo stredneheladského obdobia (cca 2000 – 1600 pred Kr.). Pre toto obdobie je charakteristická tzv. "minyjká keramika" (pomenovaná po mýtickom kráľovi Minyovi), ktorá je z čistej tvrdo vypálenej hliny, vždy jednofarebná, najskôr šedá a neskôr žltá, vyrobená na rýchlom hrnčiarskom kruhu. Od 8. stor. pred Kr. sa najčastejšie vyrábal v Boiótii, spočiatku zdobený v orientalizujúcom, neskôr čiernofigúrovom a potom červenofigúrovom štýle. V 5. stor. pred Kr. bol kantharos v starovekom Grécku bežný. V ich výzdobe vtedy prevládali figurálne námety (v Atike sa na nich často zobrazoval Dionýzos). Na gréckom západe (v južnej Itálii) sa 4. stor. pred Kr. vyrábal hlavne v Apúlii, kde bol významným vývozným artiklom až do 3. stor. pred Kr.
Od konca 7. stor. pred Kr. alebo začiatku 6. stor. pred Kr. sa kantharos vyrábal aj Etrúrii v štýle bucchero, ktorý bol typický pre etruskú keramiku s čiernym lesklým povrchom (keramika v štýle Bucchero sa vyrábala aj vo východnej Iónii).
Kantharos sa podľa najrozšírenejších tvarov delí na štyri typy (A, B, C, a D). Ďalšími formami sú figurálne kantharoi, ktoré zobrazujú zvieratá, ľudskú hlavu alebo ľudské tváre (tzv. janiform kantharos) 

</doc>
<doc id="641975" url="https://sk.wikipedia.org/wiki?curid=641975" title="Atol Tarawa">
Atol Tarawa



</doc>
<doc id="641989" url="https://sk.wikipedia.org/wiki?curid=641989" title="Železničná stanica Komárno">
Železničná stanica Komárno

Železničná stanica Komárno je železničná stanica v Komárne. Leží na tratiach 131 Bratislava – Komárno, 135 Nové Zámky – Komárom a 136 Komárno – Kolárovo. Je elektrifikovaná striedavou sústavou 25 kV.
Doprava.
Stanica obsahuje 9 dopravných koľají, 6 manipulačných a 8 ostatných. Vyvýšené nástupištia sú 4. Stanica obsahuje 5 vlečiek. Na trati do Kolárova je od 2. februára 2003 zastavená osobná doprava. Stanica je zmiešanou, zriaďovaciou, riadiacou pre trať Komárno - Kolárovo a zároveň hraničnou stanicou s Maďarskom.
V stanici je k dispozícii osobná pokladňa ZSSK s Komplexným vybavením pre cestujúcich. V minulosti na stanici mal zastúpenie aj súkromný dopravca RegioJet, ktorý od roku 2010 prevádzkoval spojenie Komárna s Bratislavou cez Dunajskú Stredu.

</doc>
<doc id="641990" url="https://sk.wikipedia.org/wiki?curid=641990" title="Obehové hospodárstvo">
Obehové hospodárstvo

Obehové hospodárstvo (iné názvy: cirkulárna ekonomika, obehová ekonomika, cirkulárne hospodárstvo) je ekonomický model uprednostňujúci opätovné využívanie a recyklovanie vecí. Presnejšie definície sa rôznia, jedna z nich je takáto: Obehové hospodárstvo je „regeneratívny systém, v ktorom sa minimalizujú vstupy zdrojov, odpady, emisie a úniky energie prostredníctvom spomalenia, uzavretia a zúženia cyklov toku materiálu a energie. Možno to dosiahnuť navrhovaním vecí, ktoré dlho vydržia, údržbou, opravami, opäťovným používaním, repasovaním, obnovou výrobkov a recykláciou“.
Je to jedna zo stratégii trvalo udržateľného rozvoja.

</doc>
<doc id="641992" url="https://sk.wikipedia.org/wiki?curid=641992" title="Leo Moracchioli">
Leo Moracchioli

Leo Moracchioli (* 10. október 1978, Ålgård, Nórsko) je nórsky heavy metalový hudobník a producent. Je multi-inštrumentalistom, ktorý je známy vďaka svojim metalovým cover verziám populárnych skladieb, ktoré mu priniesli už 3,3 milióna sledovateľov na YouTube (2018). Nahral viac ako 270 cover verzií, rýchlosťou približne jednej skladby za týždeň, vrátane cover verzií skladieb „Hello“ od speváčky Adele, „Sail“ od skupiny AWOLNATION, „Poker Face“ a „Bad Romance“ od speváčky Lady Gaga, „Feel Good Inc.“ od skupiny Gorillaz, „Chandelier“ od speváčky Sia, „Africa“ od skupiny Toto, „Redemption Song“ od Boba Marleyho, „Old Town Road“ od Lil Nas X-a a veľa ďalších. Jeho cover verzia skladby „Despacito“ od Luisa Fonsiho dosiahla dňa 10. augusta 2017 35. miesto v rebríčku Single Top 40 v Maďarsku.
Pre každé svoje video vytvára aranžmá a hrá na všetky hudobné nástroje, s výnimkou malého počtu skladieb, v ktorých spolupracoval s inými inštrumentalistami; často vyžadujúcimi najmenej 50 skladieb. Moracchioli tvrdí, že aj keď hrá cover verzie skladieb, je to tvorivým odbytom pre neho, aby mohol hrať vlastné skladby. Hoci väčšina jeho videí obsahuje iba jeho a niekedy aj jeho rodinu alebo hudobného hosťa - niekedy aj kolegu z YouTube, ktorý sa diaľkovo zúčastňuje - v prípade jeho video cover skladby „Thriller“ od Michaela Jacksona sa k nemu pripojil gitarista skupiny Drowning Pool, C. J. Pierce. Videoklip bol nakrútený v nočnom klube a zahŕňal najatých záložných tanečníkov. Okrem svojich metalových cover verzií produkoval aj svoju "akustickú" cover verziu skladby „Duality“ od metalovej skupiny Slipknot, pričom v nej využil píšťalky, timpany a tubu. So svojou skupinou Frog Leap sa niekedy vydáva na medzinárodné turné. Schvaľuje gitary TC Electronic a Chapman Guitars. Dňa 3. augusta 2019 sa spolu so svojou skupinou Frog Leap zúčastnil 30. ročníku festivalu Wacken Open Air.

</doc>
<doc id="641993" url="https://sk.wikipedia.org/wiki?curid=641993" title="White Place">
White Place

White Place je slovenská štvorčlenná kapela pôvodom z Prešova, ktorej ústrednou postavou je skladateľ a spevák Daniel Jenčo. Po hudobnej stránke zakladá na prepracovaných aranžmánoch pozostávajúcich z rozličných rockových a experimentálnych prvkov, v čom sa odrážajú skúsenosti členov, z ktorých každý má za sebou hudobné pozadie. Na basu hrá Stanislav Čorej, na syntetizátorové nástroje, drum-mašiny a gitaru Mário Jenčo a na bicie nástroje Lukáš Fabian. Kapela debutovala 25. augusta 2019 albumom s názvom "Room" a singlom „Breathe“, po troch rokoch skúšania a experimentovania s nahrávacími postupmi.
Názov kapely odkazuje na slobodné tvorivé prostredie. Podľa Jenča je biela farba sémioticky najnasýtenejšou farbou vôbec, pretože v sebe prirodzene obsahuje všetky ostatné farby.
Členovia kapely.
Jenčo hrá vo White Place na klavír a gitaru a je hlavným textárom, ako sám vraví, texty prvého albumu sú inšpirované najmä štúdiom psychologickej a sociologickej literatúry. Je absolventom mediálnych štúdií, konzervatoristom a v súčasnosti vyučuje hru na gitare na umeleckej škole. V minulosti hral spolu s Matúšom Ďžuňom, Šimonom Dulovcom a Lukášom Fabiánom v pop-rockovej kapele Noble Apocalypse. Po odchode Dulovca sa kapela rozpadla a Jenčo bol prizvaný do projektu Micro-Mused, trojčlenného cover bandu Muse, kde sa osvedčili jeho klavírne, gitarové a vokálne vlohy. Je aktívnym členom kreatívneho štúdia Cube Art, kde pracuje ako kameraman, a v rámci čoho sa tiež dostal k tvorbe filmovej hudby.
Stanislav Čorej je dlhodobým bubeníkom a zakladajúcim členom slovenskej popovej kapely Komajota. Bol tiež aktívnym členom predchodcu Komajoty, kapely Nuda. V súčasnosti sa okrem Komajoty venuje sólovému projektu "Poloľudia". Vo White Place hrá na basu a v jeho štúdiu v Prešove vznikol finálny mix debutu "Room", ktorého sa ujal ako producent.
Multi-inštrumentalista a spevák Mário Jenčo, Danielov brat je hybným motorom elektronickej frakcie zvuku White Place. Okrem automatických bubeníkov hrá na gitaru a syntetizátorové nástroje a obstaráva efektové bočné vokály. Je frontmanom momentálne neaktívnej slovenskej space-rockovej kapely "Frequency", s ktorou nahral a vydal dva albumy. Venuje sa tiež vlastnému avant-popovému sólovému projektu "Jeseň".
Bubeník Lukáš Fabian je aktívnym členom prešovskej indie-rockovej kapely "No Brake", spolu s bratmi Jenčovými študuje na košickom konzervatóriu. S Danielom boli aktívni v kapele "Noble Apocalypse" a sú vôbec najdlhšími spoluhráčmi z celej zostavy.

</doc>
<doc id="641995" url="https://sk.wikipedia.org/wiki?curid=641995" title="ProfiAuto">
ProfiAuto

ProfiAuto je medzinárodná sieť automobilových veľkoobchodov, obchodov a servisov založená v roku 2008 spoločnosťou Moto-Profil.
O sieti.
Distribútor motoristických dielov a príslušenstva spoločnosť Moto-Profil vznikla v roku 1993 v Poľsku. Dnes dodáva náhradné diely do 15 000 autoservisov a pôsobí v 25 krajinách. V roku 2008 vytvorila spoločnosť Moto-Profil vlastnú sieť veľkoobchodov, obchodov a servisov pod značkou ProfiAuto. Na slovenský trh vstúpilo ProfiAuto v roku 2016. V súčasnej dobe je do siete ProfiAuto v Poľsku, na Slovensku a v Česku zapojených viac ako 240 partnerov a viac ako 1 800 autoservisov.
Sieť ProfiAuto tvoria na Slovensku partnerské obchody, ktoré majú k dispozícii približne 350 000 položiek od 250 značkových dodávateľov na distribúciu náhradných dielov pre osobné, úžitkové a nákladné automobily. Pod značkou ProfiAuto Service pôsobí na slovenskom trhu takmer 150 nezávislých autoservisov, ktoré využívajú obchodnú, informačnú, propagačnú a marketingovú podporu siete ProfiAuto a zúčastňujú sa tiež na rôznych odborných školeniach. Vstup do siete ProfiAuto je spojený so splnením formálnych a technických kritérií, ako sú servisné vybavenie, odbornosť, kvalita služieb a prístup k zákazníkom.
Veľtrhy ProfiAuto Show.
ProfiAuto je organizátorom každoročného automobilového veľtrhu ProfiAuto Show, čo je jedna z najväčších automobilových akcií v Poľsku určená pre odborníkov z automobilovej branže a motoristických nadšencov. ProfiAuto Show sa každoročne koná v Medzinárodnom kongresovom centre a multifunkčnej hale Spodek v Katoviciach. V júni 2019 sa konal 16. ročník akcie pod heslom „Poháňaní vášňou“, ktorého sa zúčastnilo 46 tisíc návštevníkov a počas dvoch dní tu prezentovalo 150 vystavovateľov.
ProfiAuto PitStop.
Sieť ProfiAuto je organizátorom akcie ProfiAuto PitStop, pravidelnej bezplatnej kontroly technického stavu vozidiel, cieľom ktorej je upozorniť vodičov na vplyv technického stavu vozidla na bezpečnosť počas jazdy a zdôrazniť nutnosť pravidelných preventívnych kontrol v servise. Bezpečnostné akcie PitStop sú organizované na Slovensku od roku 2016. V roku 2019 sa akcie PitStop konali napríklad v Košiciach, Námestove, Vranove nad Topľou alebo v Trenčíne.
ProfiAuto Racing Team.
Značka ProfiAuto je sponzorom rely tímu ProfiAuto Racing Team, ktorý preteká napríklad v poľskom seriáli pretekov do vrchu. Značka ProfiAuto podporuje tiež vrchárskeho pretekára Mareka Rybníčka, ktorý sa v roku 2019 účastní seriálu pretekov Majstrovstiev Európy vrátane pretekov na Dobšinskom kopci.
Ostatné aktivity.
ProfiAuto je zakladateľom akcie ProfiRacing Cup, čo je špeciálny školiaci projekt pre slovenských automechanikov zo siete ProfiAuto Service, ktorý kombinuje ako odborné školenia o aktuálnych trendoch a novinkách v servisnej oblasti, tak i testovanie a zdokonaľovanie vodičských schopností účastníkov.
Sieť ProfiAuto podporuje veteránsku akciu Stredom Európy alebo preteky v Offroad Triale. V minulom roku 2018 získalo ProfiAuto 1. miesto v ankete Kalendár roka 2019 portálu MotoFocus.sk.

</doc>
<doc id="642003" url="https://sk.wikipedia.org/wiki?curid=642003" title="Feel Good Inc.">
Feel Good Inc.

„Feel Good Inc.“ je singel britskej virtuálnej hudobnej skupiny Gorillaz z albumu "Demon Days", ktorý vyšiel 9. mája 2005. Bol nahraný v spolupráci s hip-hopovým triom De La Soul. Kompozícia bola veľmi dobre prijatá kritikmi a je považovaná za jedno z najlepších diel skupiny. Skladba vyhrala cenu Grammy v kategórii Najlepšia popová spolupráca s vokálmi.

</doc>
<doc id="642006" url="https://sk.wikipedia.org/wiki?curid=642006" title="Taenioglaux castanoptera">
Taenioglaux castanoptera



</doc>
<doc id="642007" url="https://sk.wikipedia.org/wiki?curid=642007" title="Strix castanoptera">
Strix castanoptera



</doc>
<doc id="642011" url="https://sk.wikipedia.org/wiki?curid=642011" title="Výr vodný">
Výr vodný

Výr vodný alebo výr Blakistonov () je veľký druh rybožravej sovy z čeľade sovovité ("Strigidae") z východnej Ázie. Podľa Medzinárodnej únie na ochranu prírody a prírodných zdrojov výr vodný patrí medzi ohrozené druhy, trend celkovej populácie je klesajúci. Stav druhu negatívne ovplyvňuje širšia škála vplyvov, ako deštrukcia biotopov v súvislosti s jeho špeciálnymi nárokmi na lov a hniezdenie. Vyžaduje nerušené vodné toky s čistou vodou s plytčinami, kde loví a veľké staré bútľavé stromy, kde hniezdi. 
Opis.
Výr vodný meria 60, krídla má dlhé 498, ktorých rozpätie dosahuje . Chvost má dĺžku 243. Hmotnosť samcov je 31503450 g a samíc 33604600 g.
Samička je väčšia ako samček. Poznávacím znakom sú široké ušká z pierok na hlave smerujúce do strán, skoro až vodorovne a žlté oči. Celkové operenie je sivohnedé a škvrnité s jemnými hnedými priečnymi vlnkami. Tvárová časť je tmavej gaštanovej farby bez ohraničenia. Zobák je dlhý. Prsty nie sú operené. 
Podobné druhy sú výr skalný, ktorý je však celkovo tmavej farby so širokými škvrnami na hrudi a s oranžovými očami. Sova tmavá, ktorá je menšia, má okrúhlu hlavu, malé žlté oči, nemá ušká z pierok. Sova dlhochvostá je tiež menšia bez uší z pierok ale oči má tmavohnedé. 
Rozšírenie.
Výr vodný je na väčšine svojho územia rozšírenia stály, s výnimkou povodia severnejšie položených riek Ussuri a Bikin. Žije v povodí rieky Amur a jej prítokoch Ussuri, Bikin. V oblasti južne od Vladivostoku, pri jazere Chanka a západne od pohoria Veľký Chingan. Žije na veľkých ostrovoch Sachalin, Hokkaido a z južnej skupiny Kurilských ostrovov obýva Kunašir, Iturup a Šikotan.
Hlas.
Volanie výra vodného je hlboké a krátke, znie asi ako "hú-hú vú" alebo "fú fu-vu". Týmto hlasom sa vedia ozývať aj v duete. Počas kŕmenia mláďatá vydávajú ťahavý trilok "pi-prrir-pirirr..".
Biotop.
Obýva odľahlé lužné a ihličnaté lesy pozdĺž rýchlo tečúcich riek, ktoré aspoň z časti v zime nezamŕzajú. Na Kurilských ostrovoch obýva smrekové a jedľové lesy s listnatými stromami, lemujúcimi vodné plochy, toky, ústia a pobrežie mora. Dokáže loviť aj na skalnatom pobreží na severe.
Spôsob života.
Výr vodný je aktívny hlavne v noci (Mandžusko), v čase krátkych nocí aj za šera i za svetla (Ussuri, Bikin). V porovnaní s inými druhmi sov loví veľmi často sediac a chodiac na zemi, pričom sa v zime nachádzajú aj vyšliapané chodníky okolo otvorov v ľade. Pri výdatných nezamŕzajúcich prameňoch boli pozorované aj skupiny 56 sov.
Hniezdenie.
Nezahniezdi každý rok, čo zrejme súvisí s potravnou ponukou a prevládajúcim počasím. Znášať začínajú skoro, už od polovice marca, v čase keď je ešte snehová pokrývka. Na ostrove Kunašir na Kurilských ostrovov bolo nájdené mláďa už v apríli.
V hustých nížinných lužných lesoch riek Bikin, Ussuri a ich prítokov boli hniezda nájdené v stromových dutinách topoľov a jaseňov ("Fraxinus mandshurica"). Obsadzovali dutiny aj vo výškach 12. Hniezdia aj na zlomených pňoch a na zemi. Obľubujú veľmi priestranné bútľaviny. Znášku tvoria 13 vajcia, najčastejšie však dve. Tvarom i farbou sú podobné vajíčkam ostatných vtákov rodu "Bubo" - úplne biele. Na znáške sedí len samička približne 35 dní, samec jej prináša potravu. Po vyliahnutí mláďat s nimi samička ostáva v hniezde a samček pokračuje s kŕmením. Asi po ďalších 3540 dňoch mláďatá opúšťajú hniezdo a ešte niekoľko mesiacov sa o ne starajú rodičia.
Potrava.
Výr vodný sa živí najmä rybami. Mláďatá kŕmi v tom čase ľahko dostupnými žabami a cez zimu sa ich jedálniček rozšíri o cicavce. 
Taxonómia a poddruhy.
Výra vodného ako prvý taxonomicky zaradil Seebohm v roku 1883. Dal mu meno podľa anglického prírodovedca Thomasa Blakistona, ktorý dokladoval druh z japonského ostrova Hokkaido v tom istom roku - "Ketupa blakistoni". Na základe osteologického porovnania a porovnania DNA bolo zistené, že výr vodný je bližší príbuzný výrovi skalnému ako k druhom sov rodu "Ketupa". 
Rozlišujú sa dva poddruhy: 

</doc>
<doc id="642012" url="https://sk.wikipedia.org/wiki?curid=642012" title="Bubo blakistoni">
Bubo blakistoni



</doc>
<doc id="642013" url="https://sk.wikipedia.org/wiki?curid=642013" title="Ketupa blakistoni">
Ketupa blakistoni



</doc>
<doc id="642014" url="https://sk.wikipedia.org/wiki?curid=642014" title="Výr Blakistonov">
Výr Blakistonov



</doc>
<doc id="642021" url="https://sk.wikipedia.org/wiki?curid=642021" title="Lego Indiana Jones">
Lego Indiana Jones

Lego Indiana Jones je tematická značka Lego, založená na filmovej licencii série Indiana Jones od spoločnosti Lucasfilm. Exkluzívne povolenie bolo prvýkrát oznámené v júni 2007 a nasledovalo úspešné povolenie ďalšej tematickej značky Lego Star Wars, tiež s Lucasfilm.
Prvý súbor produktov bol uvedený na trh v roku 2008 na základe dvoch z troch predchádzajúcich filmov (Dobyvatelia stratenej archy a Indiana Jones a posledná krížová výprava). Neskôr v roku 2008 boli spolu s filmom uvedené súpravy zo štvrtého filmu Indiana Jones a kráľovstvo krištáľovej lebky. Film Indiana Jones a Chrám skazy sa predstavil až v roku 2009 vo veľkom sete, ktorý obsahoval baňu s vtedy novými úzkorozchodnými koľajami železničnej trate Lego.
Téma je tiež súčasťou série Lego videohier. Videohra ' bola vydaná 3. júna 2008, inšpirovaná pôvodnou trilógiou. V novembri 2009 vyšlo pokračovanie s názvom ', vrátane scén z nového filmu Kráľovstvo krištáľovej lebky a editorom úrovní.
Počítačom animovaný krátky film "Lego Indiana Jones and the Raiders of the Lost Brick", (réžia Peder Pedersen) bol uvedený na oficiálnej stránke Lego. Kombinuje detaily zo všetkých štyroch filmov Indiana Jones v jednom dobrodružstve.

</doc>
<doc id="642023" url="https://sk.wikipedia.org/wiki?curid=642023" title="Lego Harry Potter">
Lego Harry Potter

Lego Harry Potter je téma Lego založená na filmoch série Harry Potter. Pre prvých šesť filmov boli vydané lego modely dôležitých scén, vozidiel a postáv zo všetkých 7 kníh Harry Potter. Prvé súpravy sa objavili v roku 2001, čo sa zhoduje s vydaním prvého filmu "Harry Potter a Kameň mudrcov". Ďalšie sety boli vydané spolu s novými filmami, až po Harryho Pottera a Fénixov rád. Téma potom čakala tri roky, s vydaním nových setov v rokoch 2010 a 2011. V roku 2018 bolo oznámené, že budú vydané nové sety založené na filmovej sérii Harry Potter. Téma pokračovala aj v roku 2019, a podľa informácií vyjdú 4 nové sety aj v roku 2020.
V júni 2009 spoločnosť Lego oficiálne oznámila, že sa pripravuje videohra '. Bola vydaná v júni 2010. Videohra ' vyšla v novembri 2011. V roku 2016 vyšli tieto dve videohry spolu na jednom disku pre platformy PS4, Xbox One a Nintendo Switch.

</doc>
<doc id="642024" url="https://sk.wikipedia.org/wiki?curid=642024" title="Oligosacharidy materského mlieka">
Oligosacharidy materského mlieka

Oligosacharidy materského mlieka predstavujú po laktóze a tukoch tretiu najväčšiu pevnú zložku materského mlieka. Ide o bioaktívnu zložku s ochrannými účinkami, ktorá má významný vplyv na rozvoj imunity dieťaťa. Oligosacharidy materského mlieka vytvárajú viac ako 200 rôznych zložitých štruktúr. Najhojnejším oligosacharidom je 2’–fukozyllaktóza, skrátene 2’FL.
História.
Výskum materského mlieka na začiatku 20. storočia ukázal, že srvátková zložka materského mlieka obsahuje faktor podporujúci rast "Lactobacillus bifidus" (neskôr preklasifikovaný na "Bifidobacterium bifidus"). Chemická povaha „bifidusového faktoru“ v materskom mlieku ale známa nebola.
K prielomu vo výskume došlo v roku 1954, kedy chemik Richard Kuhn a pediater Paul György preukázali, že tento „faktor” sa skladá z oligosacharidov.
Zloženie.
Oligosacharidy materského mlieka sú zložené z piatich základných monomérov: kyseliny sialovej, "N"-acetylglukozamínu, L-fukózy, D-glukózy a D-galaktózy. Ich tvorba sa odohráva v mliečnej žľaze, kde sa niekoľko monosacharidov pripojí k molekule laktózy pôsobením glykozyltransferáz. Zloženie týchto oligosacharidov je podmienené geneticky a je závislé na sekretorickom a Lewisovom krvnom systéme matky. Význam majú i environmentálne vplyvy (dĺžka dojčenia, vek matky, prostredie).
Výskyt.
Obsah oligosacharidov sa v materskom mlieku v priebehu laktácie mení, najvyššia koncentrácia je v kolostre – 20 – 25 g/l, potom ich množstvo klesá a pohybuje sa v rozmedzí 5 – 20 g/l. Každá žena má unikátne zloženie oligosacharidov materského mlieka. Najviac sa vyskytujúcim oligosacharidom HMO je 2´-fukozyllaktóza (2´FL). V mlieku iných cicavcov sa oligosacharidy vyskytujú v minimálnom množstve.
Význam oligosacharidov materského mlieka.
Oligosacharidy materského mlieka sú veľmi odolné proti natráveniu v gastrointestinálnom trakte – a to ako proti nízkemu pH v žalúdku dieťaťa, tak proti pankreatickým enzýmom alebo enzýmom kefovému lemu, takže sa do čreva dostávajú nezmenené, sú v ňom metabolizované baktériami a vylúčia sa stolicou. Asi 1 % sa dostane do krvi, prítomnosť týchto látok bola zistená i v moči dojčených detí.
Oligosacharidy poskytujú ochranu črevným prospešným baktériám, majú antiadhezívne a antimikrobiálne účinky, podieľajú sa na rozvoji imunitného systému a majú vplyv aj na rozvoj mozgu.
Prebiotický efekt.
Oligosacharidy materského mlieka sú schopné selektívne stimulovať bifidobaktérie a tým napomáhať ich rastu a zvyšovať ich množstvo.
Antiadhezívny a antimikrobiálny účinok.
Oligosacharidy materského mlieka vďaka svojim štruktúram, zabraňujú uchyteniu patogénov na epiteliálne bunky, a tým chránia hostiteľa proti kolonizácii patogénnymi mikroorganizmami a v rozvoji ochorení.
Vplyv na vývoj mozgu.
Kyselina sialová je dôležitá pre vývoj mozgu pri syntéze gangliosidov a glykoproteínov.
Vplyv na vývoj imunity.
Bol preukázaný vplyv na produkciu cytokínov, oligosacharidy môžu ovplyvniť zrenie lymfocytov a modulovať špecifické imunitné odpovede postnatálneho alergénu potlačením Th2 reakcií u atopických detí.
Využitie.
Na základe znalostí o účinkoch HMO na detský organizmus začali byť náhradné dojčenské výživy obohacované o prebiotické oligosacharidy (napríklad GOS, galaktooligosacharidy) alebo ich zmesi (scGOS/lcFOS /9:1/ – zmes galaktooligosacharidov a fruktooligosacharidov) s cieľom tieto účinky napodobniť. Tieto prebiotické oligosacharidy sa v materskom mlieku nevyskytujú, GOS pochádza z kravského mlieka a FOS z rastlín. Tiež sa výrazne líšia svojím zložením, vplyvom na črevnú mikroflóru a účinkami na imunitu.
Obrovský vedecký pokrok už umožňuje vyrábať štruktúry oligosacharidov materského mlieka, ktoré sú identické so štruktúrami HMO. Ako prvé sa pridávajú 2’FL (2’fukozyllaktóza) – najviac zastúpený HMO v materskom mlieku a LNnT (Lakto-N-neo-Tetraóza). U týchto dojčenských výživ je preukázané, že prispievajú k imunologickým biomarkerom podobným ako u dojčených detí a vedú k menšej chorobnosti a menšiemu užívaniu liekov.

</doc>
<doc id="642026" url="https://sk.wikipedia.org/wiki?curid=642026" title="Námestie Nežnej revolúcie">
Námestie Nežnej revolúcie

Námestie Nežnej revolúcie je námestie v Starom Meste v Bratislave v bezprostrednej blízkosti Námestia SNP v priestore pred Starou tržnicou.
S iniciatívou premenovať časť Námestia SNP na Námestie Nežnej revolúcie prišiel v lete 2019 primátor Bratislavy Matúš Vallo s tým, že Nežná revolúcia, rovnako ako Slovenské národné povstanie, symbolizujú odpor verejnosti voči totalite a prejavenie vôle občanov po slobode. Staromestskí poslanci návrh schválili v septembri, mestskí v októbri. Pomenované bolo 15. novembra 2019 pri príležitosti 30. výročia Nežnej revolúcie, pamätná tabuľa bola slávnostne odhalená 16. novembra 2019.

</doc>
<doc id="642027" url="https://sk.wikipedia.org/wiki?curid=642027" title="William G. Kaelin">
William G. Kaelin

William G. Kaelin Jr. (* 23. november 1957, New York, New York, USA) je americký onkológ a profesor medicíny na Harvard University. Jeho laboratórium sa zaoberá skúmaním bielkovín potláčajúcich nádorový supresorový gén. Je tiež držiteľom ceny "Lasker Award", "ASCO Science of Oncology Award", "AACR Princess Takamatsu Award". 
V roku 2019 dostal spoločne s Petrom Ratcliffom a Greggom Semenzom Nobelovu cenu za fyziológiu alebo medicínu za objav spôsobu ako bunky vnímajú a prispôsobujú sa dostupnosti kyslíka.
Životopis.
Do roku 1982 študoval matematiku, chémiu a medicínu na Duke University. Následne pracoval v laboratóriu lekára Davida Livingstona, kde zaznamenal svoje prvé úspechy pri štúdiu retinoblastómu. V roku 1992 založil vlastné laboratórium, v ktorom skúmal dedičné ochorenia, ako Von Hippelova-Lindauova choroba. V roku 2002 sa stal profesorom na lekárskej fakulte Harvard University.
V roku 2008 sa stal asistentom riaditeľa "Dana–Farber/Harvard Cancer Center". Jeho výskum sa v tejto inštitúcii zameral predovšetkým na pochopenie úlohy mutácií v nádorových supresorových génoch pri vývoji rakoviny. Jeho hlavné vedecké práce pojednávali o génoch pre potláčanie retinoblastómu, Von Hippelovej-Lindauovej choroby a nádorovom proteíne p53. Jeho výskum financovali "National Institutes of Health", "American Cancer Society", "Doris Duke Charitable Foundation" a ďalšie inštitúcie. Pôsobí ako člen správnej rady "Eli Lilly and Company" a vedeckého poradného výboru "Stand Up to Cancer".
Od roku 1988 bol ženatý s lekárkou Carolyn Kaelinovou až do jej smrti na rakovinu v roku 2015. Mali spolu dve deti.
Výskum.
Po postgraduálnom štúdiu v roku 1992 založil laboratórium v ​​Dan-Farberovom inštitúte, aby pokračoval vo výskume supresie nádorov. Zaoberal sa predovšetkým Von Hippelovou-Lindauovou chorobu (VHL). Bolo známe, že nádory VHL zapríčinené génovou mutáciou sú angiogénne a spôsobujú, že krvné cievy vylučujú erytropoetín (EPO); hormón, ktorý je prirodzeným produktom tela, ktoré jeho vylučovaním reaguje na hypoxiu (nízku hladinu kyslíka) v krvi. Kaelin predpokladal, že môže existovať súvislosť medzi tvorbou nádorov VHL a neschopnosťou tela detegovať kyslík. Jeho výskum zistil, že v oblastiach výskytu VHL sú gény exprimované ako kritický proteín v procese EPO, ale je v nich potlačená mutácia. Tento výsledok bol v súlade s prácou Petra Ratcliffea a Gregga Semenza, ktorí identifikovali dvojdielny proteín, tzv. faktory indukujúce hypoxiu (HIF), ktoré sú nevyhnutné pre produkciu EPO a vyvolávané hladinou kyslíka v krvi. Kaelin zistil, že proteín VHL pomáha regulovať HIF a u subjektov, kde proteíny VHL nie sú prítomné, HIF produkuje EPO a vedie tak k rakovine. Kombinovaná práca Kaelina, Ratcliffea a Semenzu objavila ako bunky detegujú a reagujú na hladinu kyslíka v krvi, a viedla k vývoju liekov, ktoré pomáhajú pacientom s anémiou a zlyhaním obličiek.

</doc>
<doc id="642029" url="https://sk.wikipedia.org/wiki?curid=642029" title="Lego Star Wars">
Lego Star Wars

Lego Star Wars je téma Lego, ktorá predstavuje ságu Star Wars. Pôvodne bola licencovaná iba v rokoch 19992008, ale Lego Group predĺžila licenciu u spoločnosti Lucasfilm Ltd. viackrát: najskôr do roku 2011, potom do roku 2016, potom opäť do roku 2022.
Značka vytvorila šesť vydaní videohier, ktoré vyvinuli Traveller's Tales: (2005), (2006), (2007), (2011) (2016) a (2020). Lego Group vyrobilo aj veľa krátkych filmov a minisérií.
Star Wars bola prvá téma Lego ktorá bola licencovaná v histórii Lego. Prvých niekoľko setov založených na pôvodnej trilógii bolo vydaných v roku 1999, čo sa zhoduje s vydaním Star wars Ep I. Skrytá hrozba. Prvá vlna súprav Lego Star Wars zahŕňala ikonické hviezdne lode z originálnej trilógie a epizóde I. Nasledujú sady založené na prequel trilógii (epizódy I až III) Star Wars, počnúc epizódou I - The Phantom Menace. Vždy keď sa blížil nový film v prequel trilógii, vydalo Lego nové modely lodí a scén z týchto filmov, ale aj ďalšie sety z pôvodnej trilógie. Lego tiež produkoval modely založené na The Clone Wars, ktoré vyšlo začiatkom roku 2008. Vyrobené boli aj sety založené na Star Wars Rebeli, , Battlefront, Rogue One, Solo, The Last Jedi, Star Wars Resistance, Mandalorian a Rise of Skywalker.
Väčšina postáv zo Star wars sa zhmotnila v podobe minifigúrky Lego. Prvá Star Wars minifigúrka s kódom Sw0001, je bojový droid, ktorý sa objavil v prequel trilógii. Niektoré minifigúrky sa opakovane objavujú vo viacerých súpravách Lego, zatiaľ čo iné môžu byť veľmi vzácne, čo výrazne zvyšuje ich hodnotu pri ďalšom predaji. V roku 2019 prekročil počet minifigúrok Lego Star Wars 1 000, a to hlavnou hrdinkou videohry Battlefront II Iden Versio, ktorá nesie kód sw1000.

</doc>
<doc id="642032" url="https://sk.wikipedia.org/wiki?curid=642032" title="Lego Batman">
Lego Batman

Lego Batman je licencovaná téma stavebnice Lego, ktorá bola uvedená na trh v roku 2006. Predstavovala Batmana, superhrdinu z DC Comics. Súpravy sú vybavené vozidlami, postavami a scénami z komiksov a filmov. V roku 2008 bola vydaná videohra "" spolu so štyrmi novými setmi. Táto téma bola obnovená začiatkom roku 2012 ako súčasť línie Lego DC Comics Superheroes.
V roku 2019 Lego osamostatnilo tému Lego Batman. Pri príležitosti 80. výročia Batmanovho debutu vyšlo 6 nových setov. Táto téma bude pokračovať aj v roku 2020.

</doc>
<doc id="642033" url="https://sk.wikipedia.org/wiki?curid=642033" title="Lego Minecraft">
Lego Minecraft

Lego Minecraft je Lego téma licencovaná vývojármi Minecraftu (Mojang). Skoršie sety „Micro World“ obsahovali skupinu štyroch vzájomne prepojených scén, ktoré bolo možné usporiadať. Neskoršie súpravy obsahujú miesta postavené z primitívnych typov kociek (aby zostali verné Minecraftovej estetike).
Téma bola po prvýkrát uvedená na trh v roku 2013, kedy vyšli sety „Micro World“. V roku 2014 vyšli prvé sety ktoré obsahovali klasické Lego minifigúrky (až na hlavy ktoré mali postavy v tvare kocky). Téma pokračovala do roku 2019, pričom v roku 2020 budú na trh uvedené nové sety.
Bol vzniknutý aj takzvaný "Dragon Slayer" skin ktorý dostaneš tým že zadáš určitý kód na stránku.

</doc>
<doc id="642034" url="https://sk.wikipedia.org/wiki?curid=642034" title="Alex Kapranos">
Alex Kapranos

Alexander Paul Kapranos Huntley (* 20. marec 1972, Almondsbury, Gloucestershire, Anglicko), známy ako Alex Kapranos, je gitarista, spevák a frontman glasgowskej indie rockovej hudobnej skupiny Franz Ferdinand.
Biografia.
Narodil sa 20. marca 1972 v anglickom mestečku Almondsbury, jeho matka bola Angličanka, otec Grék. V roku 1980 sa s rodičmi presťahoval do Edinburghu a o štyri roky neskôr do Glasgowa. Vo svojich sedemnástich rokoch začal štúdium teológie na aberdeenskej univerzite. Tento odbor nedoštudoval, avšak na školu nezanevrel – navštevoval University of Strathclyde v Glasgowe, kde vyštudoval odbor Angličtina a catering (Bc.).
Pred založením skupiny Franz Ferdinand pôsobil v skupinách The Blisters (neskôr The Karelia), The Amphetameanies a The Yummy Fur. S novými spoluhráčmi, ktorých stretol v Glasgowe, si rýchlo získali priazeň publika druhým singlom „Take Me Out“ (vyšiel 12. januára 2004). Krátko na to nasledoval debutový album "Franz Ferdinand" a úspešný vstup do svetového hudobného povedomia (album vyšiel aj v USA a Japonsku). Druhý album "You Could Have It So Much Better" dokonca obsadil prvé miesto britskej albumovej hitparády.
Alex Kapranos produkoval v roku 2007 tretí album škótskej skupiny The Cribs s názvom "Men’s Needs, Women’s Needs, Whatever", okrem hudby písal tiež pre časopis "The Guardian" o kulinárskych špecialitách, ktoré spoločne so skupinou skúšal počas turné v roku 2005.

</doc>
<doc id="642035" url="https://sk.wikipedia.org/wiki?curid=642035" title="SKEMA Business School">
SKEMA Business School

SKEMA Business School je európska biznis škola, nachádzajúca sa v mestách Lille, Suresnes, Sophia Antipolise, Suzhou, Raleigh, Belo Horizonte a Kapské Mesto. Bola založená v roku 2009.
Charakteristika.
SKEMA Business School je trojnásobne akreditovaná medzinárodnými AMBA, EQUIS a AACSB. Škola má cca 45 000 absolventov v 145 krajinách sveta. Významnými absolventmi sú Alain Dinin (CEO Nexity) alebo Jean-Philippe Courtois (CEO Microsoft).

</doc>
<doc id="642036" url="https://sk.wikipedia.org/wiki?curid=642036" title="Autobusová stanica Nitra">
Autobusová stanica Nitra

Autobusová stanica Nitra je autobusová stanica v Nitre. Patrí spoločnosti Arriva Nitra.
Rekonštrukcia.
Je v prevádzke od roku 1978. V roku 2015 začala rekonštrukcia. V rámci rekonštrukcie „boli vybudované nové prístrešky pre prímestské a diaľkové linky, nové spevnené plochy, elektronický informačný systém, pešie komunikácie, nový mobiliár a vo väčšom rozsahu aj mestská zeleň. Osvetlenie pod prístreškami a obvodové osvetlenie má inteligentné riadenie s autonómnym stmievaním. Všetky pôvodné inžinierske siete boli zmodernizované.“ Po rekonštrukcii bola stanica otvorená 20. augusta 2019.

</doc>
<doc id="642068" url="https://sk.wikipedia.org/wiki?curid=642068" title="SLOBODA">
SLOBODA



</doc>
<doc id="642069" url="https://sk.wikipedia.org/wiki?curid=642069" title="Kotleba – Ľudová strana Naše Slovensko">
Kotleba – Ľudová strana Naše Slovensko



</doc>
<doc id="642074" url="https://sk.wikipedia.org/wiki?curid=642074" title="Loona">
Loona

Loona môže byť:

</doc>
<doc id="642079" url="https://sk.wikipedia.org/wiki?curid=642079" title="Bazoš">
Bazoš

Bazoš je pôvodne český inzertný portál, v súčasnosti prevádzkovaný aj na Slovensku, v Poľsku a v Rakúsku. Slovenskú verziu používa vyše 1,7 milióna používateľov mesačne. 
História.
Zakladateľom a majiteľom inzertného portálu je Radim Smička. Pred vznikom Bazoša založil a prevádzkoval webové stránky o hardvéri, kde na žiadosť priateľov pridal v roku 2003 do svojej ponuky aj inzerciu PC komponentov. S rastúcim počtom používateľov pribúdali ďalšie kategórie inzercie. Následne sa inzercia úplne oddelila od pôvodného webu o hardvéri, čím vznikol Bazoš.
Slovenská verzia existuje od roku 2006. 

</doc>
<doc id="642080" url="https://sk.wikipedia.org/wiki?curid=642080" title="Bazos">
Bazos



</doc>
<doc id="642085" url="https://sk.wikipedia.org/wiki?curid=642085" title="Heliosynchrónna obežná dráha">
Heliosynchrónna obežná dráha

Heliosynchrónna obežná dráha je takmer polárna obežná dráha okolo planéty, v ktorej satelit prechádza cez ktorýkoľvek daný bod povrchu planéty v rovnakom miestnom strednom slnečnom čase. Technicky precesia uzlovej priamky danej obežnej dráhy za rok spraví jednu celú otáčku, takže si vždy zachováva rovnaký sklon k Slnku.
Aplikácia.
Heliosynchrónna obežná dráha umožňuje umiestniť satelit do stáleho slnečného svetla a preto môžu solárne panely nepretržite pracovať. Táto obežná dráha je užitočná pre zobrazovacie, špionážne a meteorologické satelity pretože zakaždým, keď satelit prelietava ponad dané miesto, bude uhol osvetlenia povrchu planéty pod ním takmer rovnaký. Toto konzistentné osvetlenie je užitočná vlastnosť pre satelity, ktoré zobrazujú zemský povrch vo viditeľných alebo infračervených vlnových dĺžkach, ako sú meteorologické a špionážne satelity alebo pre satelity určené k diaľkovému prieskumu Zeme (napríklad satelity pre prieskum oceánov alebo atmosféry. Satelit na heliosynchrónnej dráhe môže prelietavať cez rovník dvanásťkrát denne zakaždým v približne 15:00 stredného miestneho času.
Špeciálnymi prípadmi heliosynchrónnej obežnej dráhy sú "poludňajšie a polnočné orbity", kde miestny priemerný slnečný čas prechodu cez rovníkovú šírku je okolo poludnia alebo polnoci. "Úsvitová" a "súmraková obežná dráha", kde miestny stredný slnečný čas prechodu cez rovníkové šírky je okolo východu alebo západu Slnka, takže satelit letí v terminátore. Let v terminátore je užitočný pre aktívne radarové satelity, pretože solárne panely satelitov sú vždy osvetlené. To je užitočné aj pre niektoré satelity s pasívnymi prístrojmi, ktoré musia obmedzovať vplyv Slnka na samotné merania. U nich je možné nasmerovať prístroje na nočnú stranu Zeme. Obežná dráha úsvit/súmrak sa používa pre vedecké satelity pozorujúce slnečné žiarenie, ako sú Yohkoh, TRACE, Hinode a PROBA2, umožňuje im takmer nepretržité pozorovanie Slnka.
Orbitálna precesia.
Heliosynchrónna obežná dráha sa dosiahne tak, že orbitálna rovina precesuje (rotuje) každý deň približne o jeden stupeň na východ vzhľadom na nebeskú sféru, aby držala tempo s pohybom Zeme okolo Slnka. Táto precesia sa dosiahne vyladením sklonu a výšky obežnej dráhy (pozri technické podrobnosti) tak, aby rovníkové vydutie Zeme spôsobilo požadovanú rýchlosť rotácie roviny obežnej dráhy družice. Rovina obežnej dráhy teda nie je vo vzťahu k vzdialeným hviezdam fixovaná, ale pomaly sa otáča okolo zemskej osi.
Typické heliosynchrónne dráhy na Zemi sú vo výške okolo 600800 km, s periódami v rozmedzí 96100 minút a sklony okolo 98°.
Heliosynchrónne obežné dráhy sa môžu vyskytovať okolo iných sploštených planét, napríklad u Marsu. Satelit okolo takmer sférickej Venuše bude potrebovať vonkajšiu silu, aby udržal heliosynchrónnu obežnú dráhu.
Technické detaily.
Uzlová precesia na jeden obeh pre obežnú dráhu okolo sploštenej planéty je daná
 formula_1
kde
 J2 zonálny geopotenciálny koeficient druhého stupňa, 1,082 626 68 x 10-3 pre Zem
 RE je stredný polomer planéty, pre Zem 6378,137 km
 p je parameter elipsy
 i je sklon obežnej dráhy k rovníku
Obežná dráha bude synchrónna so Slnkom, keď sa miera precesie ρ rovná strednému pohybu Zeme okolo Slnka, ktorý je 360° za hviezdny rok, takže musíme nastaviť ΔΩ / T = ρ, kde T je doba obehu.
Ak je obežná doba satelitu
 formula_2
kde
a je hlavná polos orbity
μ je gravitačný parameter planéty
p ≈ a pre kruhové alebo takmer kruhové obežné dráhy, to znamená, že
 formula_3
alebo keď ρ je 360° za rok
 formula_4
Podľa tohto vzťahu heliosynchrónna orbita s a = , satelit vo výške asi 800 km, má inklináciu 98,696°.
Zaujímavé je, že podľa tejto aproximácie sa cos (i) rovná -1, keď sa veľká polos rovná , čo znamená, že iba dráhy s polosou menšou ako 12 352 km môžu byť heliosynchrónne. Perióda obehu môže byť v rozsahu od 88 minút pre veľmi nízku obežnú dráhu (a = , i = 96 °) do 3,8 hodiny (a = , ale táto obežná dráha by bola rovníková s i = 180°). Dlhšie obežné doby sú možné len pomocou excentrických dráh s perigeom bližším, avšak apogeom vzdialenejším.
Ak chceme, aby určitý satelit prelietal nad určeným miestom každý deň vždy v rovnakú hodinu, možno vybrať z dráh s 7 až 16 obehmi okolo Zeme za deň, ako je uvedené v tabuľke nižšie. (Obežná doba, ktorá by sa mala použiť, je v skutočnosti o niečo dlhšia. Napríklad, retrográdna rovníková obežná dráha, ktorá prechádza cez rovnaké miesto po 24 hodinách, má skutočnú periódu okolo 365/364 ≈ 1.0027 dlhšiu ako je čas medzi preletmi. Pre nerovníkové obežné dráhy je faktor bližší k 1.)
Keď niekto povie, že obežná dráha synchronizovaná so Slnkom prechádza zakaždým cez miesto na Zemi v rovnakom miestnom čase, znamená to stredný slnečný čas, nie pravý slnečný čas (nie podľa slnečných hodín). Slnko nebude v priebehu roka presne na tej istej pozícii na oblohe (pozri Rovnica času a Analema).
Heliosynchrónne obežné dráhy sú väčšinou vybrané pre satelity na pozorovanie Zeme, s nadmorskou výškou typicky medzi 600 a nad zemským povrchom. Aj keď obežná dráha zostane synchrónna so Slnkom, budú sa meniť ďalšie orbitálne parametre, ako napríklad argument pericentra a excentricita, v dôsledku vyšších porúch v gravitačnom poli Zeme, tlaku slnečného žiarenia a ďalších príčin. Najmä satelity na pozorovanie Zeme preferujú obežné dráhy s konštantnou nadmorskou výškou pre rovnaké miesto na povrchu. Dôkladný výber excentricity a umiestnenia perigea odhaľuje špecifické kombinácie, v ktorých sa perturbácie do značnej miery rušia, a preto je obežná dráha relatívne stabilná - zamrznutá obežná dráha. Satelity ERS-1, ERS-2 a Envisat Európskej vesmírnej agentúry, ako aj MetOp z EUMETSAT, sú prevádzkované v zmrazených heliosynchrónnych obežných dráhach.

</doc>
<doc id="642086" url="https://sk.wikipedia.org/wiki?curid=642086" title="Cesta II. triedy 474 (Česko)">
Cesta II. triedy 474 (Česko)

Cesta II. triedy 474 (skrátene II/474) je česká cesta II. triedy v Moravsko-sliezskom kraji (v okresoch Frýdek-Místek a Karviná), ktorá spája Mosty u Jablunkova a Třinec a v druhej časti Hnojník a Dětmarovice. 
Priebeh.
Prvú časť cesty tvoria úseky, ktoré pôvodne tvorili cestu I/11, ale po výstavbe obchvatov Mostov u Jablunkova, Jablunkova, Třinca a novej cesty cez Hrádek boli prekategorizované na cestu II. triedy. Trasa začína tesne za hraničným priechodom so Slovenskem odbočením z I/68 (pôvodne I/11), vedie zastavaným územím obcí a miest medzi Mostami u Jablunkova a Třincom, kde končí na križovatke s II/476.
Druhá časť sa začína na križovatke s pôvodnou trasou cesty I/68 v Hnojníku, vedie na sever cez obce Třanovice, Těrlicko (peáž s I/11) , Horní Suchá, Karviná-Doly (peáž s I/59), Orlová a končí v Dětmaroviciach na križovatke s I/67, neďaleko elektárne Dětmarovice.
Po dostavbe preložiek ciest I/11 a I/68 a majetkovoprávnom vysporiadaní medzi štátom a krajom by se súčasťou II/474 mali stať aj pôvodné úseky týchto ciest medzi obcami Bystřice a Třanovice. Vďaka tomu sa obe časti cesty spoja do súvislého celku. Tieto úseky sú provizórne označené ako I/11J a I/68H. 

</doc>
<doc id="642088" url="https://sk.wikipedia.org/wiki?curid=642088" title="Hajtman kraja">
Hajtman kraja

Hajtman kraja (- oficiálny názov; iné názvy: krajský hajtman, hajtman; etymológiu pozri v článku hajtman) je súčasnosti najvyšší predstaviteľ kraja v Česku (čes. "hejtman kraje, krajský hejtman, hejtman"). V minulosti (do konca 2. sv. vojny) to bol najvyšší predstaviteľ kraja v Sasku (nem. "Kreishauptmann").
Česko.
Podobné funkcie v dejinách Česka.
Od 16. storočia do roku 1918 boli krajinskí hajtmani zástupcami panovníka na čele českých krajín okrem Čiech. 
Do roku 1945 boli v rámci Česko-Slovenska v Česku okresní hajtmani na čele okresov; na Slovensku sa táto funkcia volala okresný náčelník.
Hajtman kraja v súčasnom Česku.
V Česku bola funkcia hajtmana kraja zriadená v roku 2000 spolu so zriadením trinástich samosprávnych krajov ako vyšších územno-správnych celkov. Na čele štrnásteho kraja, hlavného mesta Prahy, stojí primátor.
Hajtmana na svoje čelo volí zo svojich radov krajské zastupiteľstvo, ktorému hajtman zodpovedá za výkon svojej funkcie. Hajtman navonok zastupuje kraj. Na úkony, ktoré vyžadujú schválenie zastupiteľstvom alebo krajskou radou, musí mať ich poverenie. Povinnosti a právomoci hajtmana sú dané zákonom o krajoch.

</doc>
<doc id="642091" url="https://sk.wikipedia.org/wiki?curid=642091" title="Bocian okuliarnatý">
Bocian okuliarnatý

Bocian okuliarnatý ("Ciconia stormi") je druh brodivca z čeľade bocianovité (Ciconiidae). Prvýkrat druh opísal nemecký vedec August Wilhelm Heinrich Blasius roku 1896 ako "Melanopelargus episcopus stormi". Bocian okuliarnatý bol často považovaný za rovnaký druh ako bocian bielokrký ("Ciconia episcopus"), no v súčasnosti sú oba druhy považované za samostatné, pričom areály výskytu týchto druhov sa krížia. Bocian okuliarnatý sa vyskytuje v Indonézii na ostrove Borneo a na juhovýchodnej Sumatre, zriedka sa objavuje tiež na Malajskom polostrove alebo v Thajsku. Čo do počtu jedincov patrí bocian okuliarnatý medzi najviac ohrozené druhy bocianov na svete. Na Malajskom polostrove je populácia odhadovaná na 150 vtákov, na Kalimantane a Sumatre pod 250 jedincov. Celková veľkosť populácie bola odhadnutá na 400500 jedincov, z toho asi 260330 dospelcov. Trend celkovej populácie je klesajúci. Hlavným dôvodom tohto poklesu je strata prirodzeného prostredia. Len medzi rokmi 19851997 došlo k zničeniu jednej štvrtiny lesov na Kalimantane a od roku 1985 zmizlo takmer 30 % pôvodných lesov na Sumatre. Dôvodom je predovšetkým ťažba dreva a uvoľňovanie pôdy pre pestovanie paliem olejových ("Elaeis guineensis"). V menšej miere sa objavuje tiež lov. Ako chránený druh je bocian okuliarnatý hodnotený v Indonézii, Thajsku a v Sarawaku, ale skutočné vymáhanie ochrany alebo ochranné akcie nie sú realizované. Bocian okuliarnatý sa ale vyskytuje vo viac ako desiatich chránených areáloch. Medzinárodná únia na ochranu prírody a prírodných zdrojov (IUCN) druh hodnotí ako ohrozený.
Bocian okuliarnatý dosahuje výšku 7591 cm. Sfarbenie je na hrudníku, chrbte, krídlach a korune čierne, na krku, šiji a bruchu biele. Okolo očí sa rozprestierajú výrazné žlté kruhy. Zobák je červený, tiež končatiny majú matne červené sfarbenie. Neobjevuje sa výrazný sexuálny dimorfizmus, aj keď samce bývajú pravdepodobne o niečo väčší ako samice. Bocian okuliarnatý sa vyskytuje v pôvodných hustých močaristých alebo riečnych lesoch. Žije prevažne samotársky. O rozmnožovaní existuje dosiaľ len málo informácií. Prvé hniezdo tohto druhu bolo objavené v Thajsku 27. septembra 1986. Mláďatá sa vykľuli asi 21. až 24. októbra, ale 22. novembra bolo hniezdo zničené jedným dedinčanom. Druhé známe hniezdo bolo nájdené na juhu Sumatry v oblasti Sembilang 26. apríla 1989, pričom bolo získané jedno vajce bielej farby (ktoré sa dnes nachádza v Bogorskom muzeu). Rodičia mláďatá kŕmili niekoľkokrát denne rybami, žabami a červami. Očakáva sa, že mláďatá sú schopné lietať po asi 90 dňoch.

</doc>
<doc id="642099" url="https://sk.wikipedia.org/wiki?curid=642099" title="Heliosynchrónna dráha">
Heliosynchrónna dráha



</doc>
<doc id="642100" url="https://sk.wikipedia.org/wiki?curid=642100" title="Zamrznutá obežná dráha">
Zamrznutá obežná dráha

Zamrznutá obežná dráha (angl. Frozen orbit")" v orbitálnej mechanike je obežná dráha satelitu, ktorá minimalizuje prirodzený posun generovaný zemským tvarom prostredníctvom starostlivo zvolených orbitálnych parametrov. Zvyčajne sa jedná o obežnú dráhu, kde po dlhú dobu zostáva nadmorská výška v určitom bode na obežnej dráhe rovnaká . Zmeny sklonu obežnej dráhy, argumentu perigea a excentricity sa minimalizujú výberom počiatočných hodnôt tak, aby sa perturbácie navzájom rušili. To vytvára dlhodobo stabilnú obežnú dráhu so zníženými požiadavkami na palivo pre kompenzáciu porúch. 

</doc>
<doc id="642101" url="https://sk.wikipedia.org/wiki?curid=642101" title="Jozef Ochaba">
Jozef Ochaba

Jozef Ochaba (* 29. marec 1920, Štefanová† 22. január 2009, Pouillé, Francúzsko) bol slovenský rímskokatolícky kňaz, salezián, misionár a exilový pracovník.
Životopis.
Narodil sa v Štefanovej a gymnázium navštevoval v Šaštíne a v Trnave. Saleziánsky noviciát si vykonal vo Svätom Benediku. Teologické štúdiá absolvoval na Saleziánskej teologickej vysokej škole vo Svätom Kríži nad Hronom (1946 – 1950).
Po násilnom zrušení Saleziánskej spoločnosti z noci z 13. na 14. apríla 1950 bol internovaný a následne poslaný na preškolenie (krycia operácia pre násilnú likvidáciu mužských rehoľných rádov komunistickým režimom niesla názov Akcia K).
V októbri 1950 sa mu podarilo ujsť zo Slovenska. Za kňaza bol vysvätený v Turíne (Taliansko) 1. februára 1951. Ako misionár pôsobil v Gabone, Belgicku a najmä vo Francúzsku, kde veľmi aktívne udržiaval styky so slovenskými krajanmi a krajanskými spolkami.

</doc>
<doc id="642102" url="https://sk.wikipedia.org/wiki?curid=642102" title="Cchaj Jing-wen">
Cchaj Jing-wen

Cchaj Jing-wen (, , taiwansky: Chhoà Eng-bûn, angl. Tsai Ing-wen, * 31. august 1956, Tchaj-pej, Čínska republika), je bývalá vysokoškolská učiteľka práva, neskôr taiwanská politička a od roku 2016 do roku 2024 prezidentka Čínskej republiky, prvá žena v histórii tohto úradu. Je členkou Demokratickej pokrokovej strany. Na rozdiel od svojho predchodcu v prezidentskom úrade, Ma Jing-ťioua, je známa ako odporkyňa zbližovania s pevninskou Čínou.
Mladosť a štúdium.
Cchaj Jing-wen sa narodila v rodine úspešného podnikateľa. Vyrastala v hlavnom meste krajiny Tchaj-pej, kde absolvovala základnú aj strednú školu. Vyštudovala právo, najskôr absolvovala bakalárske štúdium na National Taiwan University v Taipei (1974-1978), následne magisterské v štáte New York na Cornell University (1978-1980). V roku 1984 získala doktorát z ekonómie (PhD) na London School of Economics. Po štúdiách začala učiť právo na univerzite a dlhoročne pracovala v akademickej sfére. 
Politická kariéra.
Členkou Demokratickej pokrokovej strany (DPP) sa stala v roku 2004, dovtedy nebola členkou žiadnej strany. V rokoch 2006-2007 bola vicepremiérkou krajiny a zároveň predsedníčkou Komisie na ochranu spotrebiteľa. Po korupčných aférach bývalého prezidenta Čchen Šuej-piena bola v roku 2008 prvý raz zvolená za predsedníčku DPP.
Cchaj kandidovala za prezidentku ako nominantka DPP už v roku 2012. Vo voľbách v januári 2012 získala 6 093 578 hlasov (45,63 %) a pomerne tesne prehrala s kandidátom Kuomintangu Ma Jing-ťioum, ktorý získal 51,60 % hlasov. Krátko nato rezignovala na predsedníctvo v Demokratickej pokrokovej strany, avšak v máji 2014 bola za predsedníčku opätovne zvolená. 15. februára 2015 oficiálne ohlásila opätovnú kandidatúru za prezidentku. Nakoniec bola jedinou kandidátkou DPP, keďže jej neskorší premiéri William Lai aj Su Tseng-čchang odstúpili od kandidatúry v prospech Cchaj. Vo voľbách 16. januára 2016 zvíťazila s výrazným náskokom. Získala 6 894 744 hlasov (56,12 %) a porazila kandidáta dovtedy vládnucej strany Kuomintang Erika Čchu o viac než 25 %. 
Úrad prezidenta (2016-2020).
Oproti predchodcovi Ma Jing-ťiouovi zmenila zahraničnú politiku smerom ku konkurenčnému čínskemu režimu v Pekingu. Avšak zaujímala v prvých rokoch vlády skôr opatrnejší postoj. Cchaj pre nepopularitu hrozilo, že v roku 2019 prehrá aj samotné prezidentské primárky v DPP na úkor Williama Laia a nebude sa môcť postaviť do nových prezidentských volieb. V lete 2019 pred nadchádzajúcimi prezidentskými voľbami v roku 2020 sa Cchajina popularita však zvýšila vďaka agresívnej zahraničnej politike ČĽR, vyhrážkam prezidenta Si Ťin-pchinga voči Taiwanu a tiež neustávajúcim protivládnym protestom v Hongkongu, trvajúcim od apríla 2019. Medzi jej priority v prezidentskom úrade patrí kladenie dôrazu na transformáciu ekonomiky v podobe podpory inovácií a vytvorenie dobre platených miest v oblasti hich-tech. Počas jej prezidentského úradu do konca roku 2019 s Taiwanom prerušilo diplomatické vzťahy na úkor nadviazania ich s komunistickou Čínou sedem štátov, k októbru 2019 Taiwan uznávalo 15 členských štátov OSN. 13. júna 2019 bola potvrdená ako oficiálna kandidátka DPP v prezidentských voľbách a 11. januára 2020 bude obhajovať svoje víťazstvo.
Politické názory.
Cchaj podporuje taiwanskú asertivitu a odmieta zbližovanie s pevninským čínskym režimom. Prezidentka presadzuje zvyšovanie taiwanskej obranyschopnosti, čo sa prejavuje na každoročnom navyšovaní rozpočtu na obranu. Počas Cchajinej vlády rozpočet stúpol z 327 miliárd nových taiwanských dolárov (NTD) v roku 2018 na 411 miliárd NTD pre rok 2020 (2,3 % HDP). Jej administratíva sa tiež zamerala na vývoj vlastných taiwanských ponoriek. V októbri 2019 počas prezidentskej kampane Cchaj vyzývala Taiwančanov, aby sa bránili a označila ČĽR za hrozbu regionálnej bezpečnosti.
V ekonomike Cchaj presadzuje zníženie finančnej závislosti Taiwanu od ČĽR.
V prezidentskej kampani v roku 2015 sa Cchaj jasne vyslovila za podporu LGBT manželstiev. Následne po zvolení za prezidentku vymenovala na Ústavný súd liberálnych sudcov, aby legislatívne umožnili zmenu stavu, čo sa aj udialo v máji 2017. V máji 2019 Cchaj podpísala zákon o zrovnoprávnení manželstiev párov rovnakého pohlavia, ktorý bola krajina nútená schváliť na základe rozhodnutia Ústavného súdu z mája 2017. Taiwan sa stal prvou ázijskou krajinou, ktoré takéto zväzky uzákonil.
Osobný život.
Cchaj je slobodná a bezdetná. Je známa milovníčka mačiek, má doma mačku "Xiang Xiang" a kocúra "Ah Tsai", ktorí sa stali známi počas prezidentskej kampane 2015-2016. V októbri 2016 si tiež adoptovala troch bývalých vodiacich psov ("Bella", "Bunny" a "Maru").

</doc>
<doc id="642111" url="https://sk.wikipedia.org/wiki?curid=642111" title="Perturbácia (astronómia)">
Perturbácia (astronómia)

Perturbácia (odchýlka) v astronómii je komplexný pohyb masívneho telesa ovplyvnený inými silami ako je gravitačná príťažlivosť iného jedného masívneho telesa. Iné sily môžu zahŕňať tretie (štvrté, piate atď.) teleso, odpor napr. atmosféry a mimo-stredovú príťažlivosť sféroidu alebo inak nepravidelného telesa. 
Úvod.
Štúdium perturbácii začalo s prvými pokusmi predpovedať pohyby planét na oblohe, aj keď v staroveku príčiny zostávali mýtické. Keď Newton formuloval pohybové zákony a zákon všeobecnej gravitácie, aplikoval ich na prvú analýzu perturbácii, spoznal komplexnú zložitosť ich výpočtu. Mnoho iných veľkých matematikov odvtedy venovalo pozornosť súvisiacim problémom. V 18. a 19. storočí navigácia na mori vyžadovala presné tabuľky pozícii Mesiaca a planét . 
Komplexné pohyby gravitačných perturbací možno rozdeliť. Hypotetický pohyb daného telesa pod gravitačným vplyvom iba iného telesa je zvyčajne kužeľosečka a možno ju ľahko opísať metódami geometrie. Nazýva sa to problém dvoch telies. Rozdiely medzi týmto a skutočným pohybom telesá sú perturbácie spôsobené dodatočnými gravitačnými účinkami ďalšieho telesa alebo telies. Ak existuje iba jedno ďalšie dôležité teleso, potom je perturbačný (odchýlený) pohyb problém troch telies . Ak existuje viac iných telies, je to problém n telies. Analytické riešenia (matematické výrazy na predikciu pozícii a pohybov v   akomkoľvek budúcom čase) pre problém dvoch a troch telies existuje, ale zatiaľ nie sú známe pre problém "n" telies okrem niektorých špeciálnych prípadov. Dokonca aj problém dvoch telies sa stane neriešiteľným, ak má jedno z telies nepravidelný tvar. 
Väčšina systémov obsahujúcich viacnásobné gravitačné príťažlivosti prezentuje jedno primárne teleso, ktoré je dominantné vo svojich vplyvoch (napr. hviezda v prípade hviezdy a jej planéty, alebo planéta v prípade planéty a jej satelitu). Gravitačné vplyvy iných telies možno uvažovať ako perturbácie hypotetického nevychýleného pohybu planéty alebo satelitu okolo jeho primárneho telesa. 
Matematická analýza.
Všeobecné perturbácie.
V   metódach všeobecných perturbácii sa diferenciálne rovnice, buď pohybu alebo zmeny orbitálnych elementov, rieši analyticky zvyčajne použitím rozvojov radov. Výsledok je zvyčajne vyjadrený pomocou algebraických a trigonometrických funkcií dráhových elementov daného telesa a perturbujúcích telies. Tento postup možno všeobecne aplikovať na mnoho rôznych podmienok a nie je špecifický pre nejakú určitú zostavu gravitačných objektov. 
Periodická povaha.
V slnečnej sústave je veľa rušení jednej planéty druhou periodických, zložených z malých impulzov vznikajúcich zakaždým, keď sa planéty priblížia na svojich orbitách. To spôsobuje, že telesá konajú pohyby, ktoré sú periodické alebo kvaziperiodické, napr. Mesiac na svojej silne odchýlenej dráhe, ktorá je predmetom lunárnej teórie. Táto periodicita viedla k   objavu Neptúna v roku 1846 ako výsledok jeho perturbácii na dráhu Uránu.

</doc>
<doc id="642116" url="https://sk.wikipedia.org/wiki?curid=642116" title="Ján Nepomuk Bobula">
Ján Nepomuk Bobula

Ján Nepomuk Bobula (* 15. marec 1844, Dovalovo - † 15. november 1903, Budapešť) bol stavebný veľkopodnikateľ v Budapešti, vydavateľ, spoluzakladateľ a vedúci politik Novej školy slovenskej.
Život.
Život staviteľa.
Pôvodne murár z Dovalova zložil maturitu a staviteľskú skúšku v Pešti r. 1863, r. 1867 bol absolventom techniky. S podporou bohatého svokra továrnika J . Pozdecha vybudoval veľkú stavebnú a projekčnú firmu a získaval významné objednávky v Pešti. Staviteľstvu a architektúre sa venoval aj ako odborný publicista a spisovateľ.
Život politika.
Výraznejšie sa politicky angažovať začal po rakúsko-uhorskom vyrovnaní r. 1867, keď sa orientácia slovenskej politicky na Viedeň ukázala ako iluzórna. V r. 1868 založil Slovenský národnodemokratický spolok Pesti Nemzeti Demokrata Tót Kört. Vydával i slovenské noviny a v r. 1872 neúspešne kandidoval do Uhorského snemu. V roku 1892 bol zvolený za poslanca Uhorskému snemu vo volebnom obvode Stará Ľubovňa na Liberálnu stranu. V duchu politickej orientácie Novej školy zastával stanovisko pozitívnej spolupráce s maďarskými politickými elitami na báze uhorského ústavného a zemského vlastenectva a štátnej lojality. Po r. 1875 sa vzdal účasti v slovenskom verejnom živote a budoval si novú politickú kariéru mimo slovenského politického kontextu 
Rozpor.
Časť slovenskej historiografie ho vidí ako predstaviteľa liberálnej politickej moderny, časť ako odpadlíka / maďaróna.

</doc>
<doc id="642118" url="https://sk.wikipedia.org/wiki?curid=642118" title="Centrálna evidencia predstaviteľov a exponentov pravice">
Centrálna evidencia predstaviteľov a exponentov pravice

Centrálna evidencia predstaviteľov a exponentov pravice bol zoznam exponentov a nositeľov pracovného oportunizmu, teda organizátorov protistraníckych, protisocialistických a protisovietskych kampaní a akcií zriadený roku 1971.
Cieľ vzniku Evidenie.
Išlo o exponentov pravice. Evidencia sa zriadila v kádrovej evidencii ÚV KSČ a mala slúžiť na získanie a sústavné udržiavanie prehľadu, kde sa sústreďujú predstavitelia pravice, na vytvorenie podmienok pre izolovanie ich pôsobenia na mysy, zabránenie ich návratu naspäť na exponované miesta v štátnych a hospodárskych orgánoch, v inštitúciach a zariadeniach politického a ideologického pôsobenia. Výber do Evidencie vykonávali osobitne zriadené komisie na čele s vedúcimi tajomník i okresných a krajských výborov KSČ.
Evidované osoby.
V evidencii sa ocitlo celkovo viac ako 6300 osôb, prevažne bývalých členov KSČ, ktorí sa politicky exponovali v tzv. demokratizačnom procese počas tzv. Pražskej jari v roku 1968. Tieto osoby boli v nasledujúcom období spravidla pracovne, sociálne i spoločensky degradované, mnohým sa však po odčinení politických omylov postupne podaril aspoň čiastočný kariérny návrat. V priebehu druhej polovice 70. rokov Evidencia stratila pôvodnú politickú silu a prestala byť relevantným informačným zdrojom.

</doc>
<doc id="642120" url="https://sk.wikipedia.org/wiki?curid=642120" title="Československá obec legionárska">
Československá obec legionárska

Československá obec legionárska bola počas prvej Česko-slovenskej republiky významná štátotvorná sila, združenie bývalých príslušníkov česko-slovenského vojska v zahraničí a politická opora Tomáša Garrigua Masaryka, Edvarda Beneša a „hradnej“ politiky, ktorá vznikla v roku 1921 zlúčením menších legionárskych organizácií.
Činnosť Obce.
Obec disponovala veľkým vplyvom na Hrade, vo veliteľských zboroch ozbrojených zložiek štátu, v správnych radách časti bankového sektora a bola úzko prepojená so sokolskými organizáciami. Vykonávala rozsiahlu sociálnu činnosť v prospech členov, spravovala niekoľko podporných sociálych fondov pre legionárov, ich vdovy a siroty, ďalej iniciovala výstavbu sirotincov, ozdravovní a invalidných ústavov, vplývala na udeľovanie živnostenských oprávnení a štipendií. Iniciovala výstavbu a údržbu pamätníkov, preberala záštitu nad spoločenskými akciami a tvorila obligátnu súčasť štátnych ceremoniálov a rituálov.
Existencia Obce.
Po niekoľkých úspešných rokoch jej fungovania bola v Protektoráte Čechy a Morava rozpustená, mnohí jej funkcionári boli intervenovaní, prípadne popravení. Členovia Obce tvorili významnú súčasť domáceho odboja. Po krátkom povojnovom oživení existencie po Februári 1948 bola včlenená do štruktúry organizácií Národného frontu.
Obec dnes.
Po roku 1990 bola Obec obnovená ako občianske združenie členov rôznorodých odbojových zoskupení, ich potomkov, nostalgických sympatizantov a účastníkov zahraničných vojenských misií s organizáciami prevažne v Česku.

</doc>
<doc id="642121" url="https://sk.wikipedia.org/wiki?curid=642121" title="Československá obec sokolská">
Československá obec sokolská

Československá obec sokolská bola česká telovýchovná a vlastenecká organizácia založená r. 1862, ktorá sa presadila aj na Slovensku. 
Predpoklady vzniku Obce.
Základným predpokladom vzniku Obce bola existencia českej telovýchovnej a vlastneckej organizácie Sokol. Ten sa sústreďoval na základnú telesnú výchovu, na brannú a vlasteneckú výchovu, organizoval pravidelné telovýchovné cvičenia. Od r. 1882 usporadúval masové "sokolské zlety", budoval vlastné telovýchovné zariadenia, najmä telocvične, tzv. sokolovne, jednoduché ihriská a plavárne, mal i vlastnú jazdu. Pri organizovaní 1. česko-slovenského zahraničného odboja počas prvej svetovej vojny tvorili "sokoli" vlastenecky najuvedomelejšie a fyzicky najlepšie pripravené súčasti zahraničného československého vojska. Ozbrojené sokolské oddiely v Októbri 1918 a po ňom preberali poriadkové funkcie rozpadnutej rakúskej polície, funkcionári a členovia Sokola vytvárali základný káder nového československého vojska, najmä v dobrovoľníckych plukoch Stráže slobody a spolu s légiami sa zúčastňovali na bojoch v česko-nemeckom pohraničí a pri oslobodzovaní Slovenska. 2. prápor II.pluku Stráže slobody v noci 14./15. augusta 1919 vojenskou akciou prekročil Dunaj a pripojil obec Ligetfalu/Engerau k ČSR a k Bratislave. 
Prvý česko-slovenský prezident Tomáš Garrigue Masaryk bol tiež aktívnym členom "Sokola"
Činnosť Obce a jej existencia.
Po vzniku prvej Československej republiky sa Sokol stal prostredníctvom masovej organizácie Československá obec sokolská jedným z garantov demokratickej československej štátnosti, politickou oporou jej zakladateľskej generácie (E. Beneš, T. G. Masaryk a i.) a politiky Hradu. Ako telovýchovná organizácia sa presadili aj na Slovensku, najmä prostredníctvom českých členov. Ku koncu prvej republiky mali cca 50.000 členov, vlastnili 48 sokolovní. Jeho konkurenciou bol telovýchovný spolok Orol blízky HSĽS. Na sklonku tzv. druhej republiky bola organizácia Slovenský Sokol v r. 1938 rozpustená a majetok prevedený na Hlinkovu gardu. Po obnovení ČSR v r. 1945 organizácia už nenadobudla pôvodný spoločenský význam. 

</doc>
<doc id="642122" url="https://sk.wikipedia.org/wiki?curid=642122" title="Ciconia stormi">
Ciconia stormi



</doc>
<doc id="642124" url="https://sk.wikipedia.org/wiki?curid=642124" title="RiverStone">
RiverStone

RiverStone je slovenská pop-rocková hudobná skupina založená v Košiciach v roku 2006.
Kapela od svojho vzniku tvorí vlastné po slovensky spievané autorské skladby.
Okrem vlastných koncertov má za sebou účinkovanie aj na mnohých slovenských letných festivaloch, ako napr. Fun rádio Dohoda, Rock pod Kameňom, či sériu festivalov Music Summer na Domaši, Orave, Duchonke a Ružinej.
V roku 2017 začína kapela náhrávať a v roku 2018 vydáva debutový štúdiový album RiverStone s deviatimi autorskými skladbami.

</doc>
<doc id="642140" url="https://sk.wikipedia.org/wiki?curid=642140" title="Pieseň o rodnej zemi">
Pieseň o rodnej zemi

Pieseň o rodnej zemi, často nazývaná aj Najkrajší kút v šírom svete je pieseň z operety Gejzu Dusíka, Hrnčiarsky bál. Skladba mala ako súčasť opery premiéru v roku 1956. Spopularizoval ju slovenský tenor Peter Dvorský, ktorý ju nahral ako singel na platni "Modrá ruža" z roku 1983. Hudbu piesne napísal Dusík, text jeho dvorný textár Pavol Braxatoris. Pieseň nadobudla počas rokov hymnický charakter, uvažovalo sa o nej aj ako o slovenskej hymne a pravidelne sa hráva na významných celospoločenských udalostiach.
Najkrajší kút v šírom svete je moja rodná zem,
zelený sad v plnom kvete je moja rodná zem.
Čierne hory pyšne stoja až sa nebies dotýkajú
a pod nimi šíre polia kvetmi posiate na zemi raj vytvárajú.
Najkrajší kút v šírom svete je moja rodná zem,
zelený sad v plnom kvete je moja rodná zem.
Tá jediná a nie iná má pre mňa toľko krás
a preto verným chcem jej ostať po celý čas
a preto verným chcem jej ostať po celý čas.
Pozri sa na šíre polia všade vôkol nás,
ranným vánkom keď sa vlní zlatožltý klas.
Hľaď na kvetov plnú zem, hľaď na kvetov plnú zem,
na potôčik pozri svieži, ako cez údolie beží sem.
Najkrajší kút v šírom svete je moja rodná zem,
zelený sad v plnom kvete je moja rodná zem.
Tá jediná a nie iná má pre mňa toľko krás
a preto verným chcem jej ostať po celý čas
a preto verným chcem jej ostať po celý čas.

</doc>
<doc id="642145" url="https://sk.wikipedia.org/wiki?curid=642145" title="Najvyšší čas">
Najvyšší čas

Najvyšší čas môže byť:

</doc>
<doc id="642146" url="https://sk.wikipedia.org/wiki?curid=642146" title="Ján Ježovít">
Ján Ježovít

Ján Ježovít (* 6. september, 1909, Suchá nad Parnou† 15. apríl 1994, Bangkok, Thajsko) bol slovenský salezián, misionár, pedagóg, kníhtlačiar, väznený v japonskom koncentračnom tábore.
Životopis.
Ľudovú školu vychodil vo svojom rodisku. Gymnázium absolvoval na súkromnom Slovenskom gymnáziu v Taliansku v obci Perosa Argentina. Remeslu kníhtlačiara sa vyučil v San Benigna Canavese v Taliansku (19231928). Saleziánsky noviciát si vykonal v rokoch 19281929 v Cumiane (Taliansko).
V roku 1933 odišiel ako misionár koadjútor (saleziánsky brat) do Číny. Pôsobil ako učiteľ typografie na remeselníckej škole v Hongkongu, na remeselníckej škole v Šanghaji, a na remeselníckej škole v Macao.
Počas druhej svetovej vojny bol väznený v japonskom koncentračnom tábore (19411945), kde boli veľmi tvrdé životné podmienky. 
Po skončení druhej svetovej vojny až do roku 1960 pôsobil ako učiteľ typografie na remeselníckej škole v Hongkongu (19451960). V roku 1960 bol preložený do Macaa, kde viedol typografické oddelenie na saleziánskej technickej škole. V roku 1970 odišiel do Thajska do Bangkoku. Tam bol poverený riadením tlačiarne na saleziánskej remeselníckej škole Don Bosco (19701978). Pre zhoršujúce sa zdravotné ťažkosti v roku 1978 odišiel do dôchodku.
Za posledných 22 rokov svojho života bol v nemocnici hospitalizovaný na dlhší čas celkom 20-krát (nepočítame kratšie hospitalizácie), z toho 8-krát musel podstúpiť rôzne ťažké, komplikované operácie. Bol to dôsledok krutého a neľudského pobytu v japonskom koncentračnom tábore. Misionárom bol 61 rokov (Čína, 37 rokov; Thajsko, 24 rokov).
Ocenenie.
Od hongkongského ministerstva školstva dostal čestný titul „Qualiﬁed Teacher“.

</doc>
<doc id="642148" url="https://sk.wikipedia.org/wiki?curid=642148" title="Zobákorožec dvojrohý">
Zobákorožec dvojrohý

Zobákorožec dvojrohý ("Buceros bicornis") je druh vtáka z radu dutinovce (Bucerotiformes), čeľade zobákorožcovité (Bucerotidae) a rodu zobákorožec ("Buceros"). Druh opísal Carl Linné pod stále platným menom "Buceros bicornis" roku 1758. Zobákorožec dvojrohý sa vyskytuje v lesoch južnej a juhovýchodnej Ázie, žije v Číne, Indii, Nepále, Bhutáne, Mjanmarsku, Thajsku, Laose, Vietname a Kambodži, ďalej v Indonézii a na Malajskom polostrove. Vyskytuje sa v nadmorskej výške 6002000 metrov. Najviac jedincov pravdepodobne žije v Indii, kde sa druh vyskytuje v podhorí Himalájí a vo vlhkých vždyzelených lesoch na západe krajiny, pričom obýva predovšetkým chránené oblasti; mimo chránených území je druh veľmi vzácny. Medzinárodná únia na ochranu prírody a prírodných zdrojov (IUCN) druh hodnotí ako takmer ohrozený, pričom trend celkovej populácie je klesajúci. Zobákorožec dvojrohý vyžaduje veľké plochy pôvodných pralesov, hlavným dôvodom tohto poklesu je teda strata prirodzeného prostredia následkom ťažby dreva a uvoľňovaním pôdy pre poľnohospodárstvo. Značnú hrozbu predstavuje tiež lov. Druh je lovený predovšetkým pre mäso, okrasné perie a zobáky, cenený je tiež tuk. V Indii a Thajsku sú mláďatá lovené pre obchod s klietkovými vtákmi. Celková veľkosť populácie bola odhadnutá na 13 00027 000 dospelých jedincov. Druh je zaradený na zoznam CITES v prvej prílohe.
Zobákorožec dvojrohý dosahuje dĺžku 95120 cm a hmotnosť asi 3 kg. Rozpätie krídel dosahuje 151178 cm. Telo, hlava a krídla majú čierne sfarbenie, cez krídla sa tiahne biely pruh a krk a hrdlo majú sfarbenie žlté. Brucho je biele, chvost je biely s čiernym pruhom. Nad zobákom vyrastá výrazná žltá dutá „prilba“ (u samcov s čiernym lemom), ktorá sa vyvíja len u dospelých jedincov. Vďaka týmto znakom je druh ľahko rozpoznateľný. Objavuje sa sexuálny dimorfizmus, samce sú väčšie ako samice a líšia sa tiež farbou dúhovky, ktorá je u samcov červená a u samíc biela až svetlo modrá.
Zobákorožce žijú v rodinných skupinách tvorených monogamným párom a ich potomkami. Konzumujú predovšetkým ovocie (hlavne figy), tiež malé stavovce a bezstavovce. Druh hniezdi medzi februárom a májom. Samica nakladie 13 vajcia do stromovej dutiny, pričom vchod zalepí zmesou hliny a trusu. Ponechá iba malý otvor, ktorým jej samec poskytuje potravu. Inkubácia trvá asi 1 mesiac. Po vyliahnutí zostáva samica s mláďatami asi päť týždňov, potom pomáha samcovi získavať potravu pre mláďatá. Nezávislé sa stávajú za ďalších desať týždňov. V zajatí sa môže zobákorožec dvojrohý dožiť až 50 rokov.

</doc>
<doc id="642150" url="https://sk.wikipedia.org/wiki?curid=642150" title="Gruzínske kráľovstvo">
Gruzínske kráľovstvo

Gruzínske kráľovstvo (gruz. საქართველოს სამეფო, "Sakartvelos Samepo") bola stredoveká dedičná monarchia (kráľovstvo) rozprestierajúca sa približne na území dnešného Gruzínska a v období rozmachu aj Arménska a časti Azerbajdžanu. V krajine vládla vedľajšia vetva pôvodne arménskeho rodu Bagratovcov - Bagrationovci. Zárodok kráľovstva vznikol už v roku 888, keď bolo iberské knieža Ardanase II. (niekedy aj IV.) korunované za iberského kráľa s titulom „"kráľ všetkých Gruzíncov"“. Ardanasov potomok Bagrat III. následne dovŕšil zjednotenie rozdrobených kniežatstiev (resp. kráľovstiev), po tom, čo v rokoch 10011010 pripojil k svojej ríši posledné rozdrobené panstvá a vymohol si uznanie nezávislosti od Byzantskej ríše. Zlaté obdobia Gruzínsko zažilo počas vlád kráľa Dávida IV. Budovateľa a kráľovnej Tamary. Kráľovstvo sa definitívne rozpadlo v roku 1466 po smrti kráľa Juraja VIII. Jeho traja synovia si krajinu rozdelili a z ich panstiev sa následne osamostatnili ďalšie malé kniežatstvá.
Historický vývoj.
Historický kontext.
Do konca 6. storočia v oblasti Gruzínska a Arménie striedavo dominovali Byzantská a Perzská ríša, ktoré do miestnych nárazníkových štátov dosádzali svojich bábkových vládcov. Koncom 6. storočia však oblasť Gruzínska (Prvé Iberské kráľovstvo) obsadili Peržania a oblasť zaradili do svojej provinčnej správy. Perzskú ríšu po jej zániku v 7. storočí vystriedali Arabi, ktorí v oblasti súperili s Byzanciou. Ako však arabská moc v kraji upadala, vzrástla v 9. storočí moc a ambície rozvetveného arménskeho rodu Bagratovcov. Gruzínski vládcovia narozdiel od arménskej kráľovskej vetvy Bagratovcov vyznávali ortodoxné kresťanstvo. Svoje postavenie si postupne vystavali na základe spojeneckých vzťahov s Byzanciou, ktorej vazalmi oficiálne boli. V roku 885 prijal kráľovskú korunu arménsky vládca Ašot V. a v roku 888 podobne, ešte ako byzantský vazal, učinilo aj iberské knieža Ardanase II. (niekedy označovaný ako IV.). Po takmer tristo rokoch tak opäť bolo obnovené Iberské kráľovstvo a koruna s titulom "kráľ všetkých Gruzíncov". I napriek tejto deklarácii však v tomto období Iberské kráľovstvo všetky pôvodné gruzínske územia neovládalo a zjednotenie dokončil až Ardanesov potomok Bagrat III.
Zjednotenie.
Bagrat III., iberský kráľ, už v roku 975 získal Kartli a o tri roky neskôr zdedil po svojom bratrancovi Theodosiovi III. aj Abcházsko. Druhým významným gruzínskym panovníkom bol "kuropalates" Dávid III. z Taa a Klardžetska, ktorý Bagrata oficiálne adoptoval a ustanovil za svojho dediča.
To sa však priečilo dohode, ktorú Dávid uzavrel s Bazilom II., proti ktorému sa postavil počas povstania Barda Sklera. Po tom, čo Dávid III. niekedy okolo roku 1000 zomrel jeho územie (kniežatstvo Tao a Klardžeti) pripadlo Bagratovi III., z čoho vzišiel spor s Byzanciou. Po byzantskom ťažení a porážke gruzínskych vojsk však Bagrat uzavrel s Byzanciou, ktorá musela riešiť konflikt s Bulharmi, pomerne výhodnú dohodu, v ktorej Bazil II. Bagrata uznal ako samostatného panovníka a udelil mu titul "kuropalata" s tým, že Byzancia získala časť Taa a s dohodou, že po Bagratovej smrti pripadne arménske kniežatstvo Vaspurakan Byzantskej ríši. Po tom, čo sa Bagratovi uvoľnili ruky v priebehu nasledujúcich rokov obsadil Kachétiu a Hereti, čím zjednotil rozdrobené gruzínske panstvá s výnimkou územia arabského Tbiliského emirátu. 
Vývoj v 11. storočí.
Po zjednotení sa zahraničná politika Gruzínskeho kráľovstva začala venovať dobývaniu zvyšných moslimských území a opätovne sa Gruzínsko dostalo aj do konfliktu s Byzantskou ríšou. Už krátko po nástupe Juraja I. vypukla nová vojna s Byzanciou o územia, ktoré mala Byzancia získať po smrti Bagrata III. I napriek počiatočným úspechom sa však Gruzíncom južné územia nepodarilo udržať. V bojoch o územia pokračoval aj Bagrat IV., ktorý kráľovstvu vládol vyše 40 rokov. Bagrat IV. sa počas svojej vlády musel potýkať aj s odbojnými šľachticmi, ktorí sa snažili osamostatniť v predtým zjednotených kniežatstvách.
V 60. a 70. rokoch 11. storočia sa z východu so susedných oblastí Gruzínska a Byzantskej ríše rozšírila moc Seldžukov. V roku 1064 obsadil seldžucký sultán Alp Arslán južné gruzínske územia, avšak celé Gruzínsko sa mu získať nepodarilo. Seldžucká moc v priestore sa ešte viac rozšírila po bitke pri Mantzikerte (1071). V oblasti sa usadili turecké kmene, ktoré začali s pravidelnými nájazdmi do Anatólie a gruzínskych území. Seldžukom ani v tomto období nepodarilo Gruzínsko anektovať, avšak Juraj II. bol sultánom Malikšáhom prinútený uznať seldžuckú nadvládu a platiť pravidelný tribút.
Zlatý vek.
Mocenský neúspech Juraja II. viedol v Gruzínsku k prevratu. Kráľ bol prinútený abdikovať a novým vladárom bol prehlásený jeho, len 16-ročný syn Dávid IV. Dávid sa ukázal ako schopný panovník. Znovu povzniesol vyplienené územia a osídlil ich novou populáciou. V priebehu svojej vlády na gruzínske územie usídlil aj veľkí počet Kipčakov, ktorí sa stali významnou časťou gruzínskej reformovanej armády. V roku 1092 Dávid prestal Seldžukom odvádzať pravidelný tribút a v priebehu nasledujúceho desaťročia od Seldžukov oslobodil väčšinu gruzínskych území. V rokoch 1105, 1110 a 1116 odrazil seldžucké nájazdy do krajiny. 12. augusta 1121 vyhral s moslimskou koalíciou bitku pri Didgori, ktorú Gruzínci nazývajú "dzlevai sakvirveli" (neuveriteľné/zázračné víťazstvo). Ťaženie vyústilo k obsadeniu Tbilisi, ktoré sa následne stalo hlavným mestom kráľovstva. Do Dávidovej smrti Gruzínci od Seldžukov získali veľké časti Arménie a Širvánu (dnešný Azerbajdžan). Dávidova vláda bola aj dobou kultúrneho a náboženského rozmachu, Dávid zreformoval aj gruzínsku cirkev a sám písal poéziu. V dobe jeho smrti Gruzínsko zažívalo vrchol svojej moci.
Dávidovi nasledovníci Demeter I. a Juraj III. pokračovali vo výbojnej politike. Kráľovstvo udržiavalo dobré vzťahy s Byzantskou ríšou, králi viedli bohatú sobášnu politiku, ktorá kráľovstvu zabezpečila mnohých kresťanských spojencov. Kým na juhu sa nie príliš darilo križiakom, Gruzínsko v roku 1161 obsadilo bývalé arménske hlavné mesto Ani a v roku 1167 dobyli Gruzínci Širván. Juraj III. ríši nezanechal mužského potomka a jeho dedičkou sa stala dcéra Tamara. S tým nesúhlasili viacerí gruzínski veľmoži, ktorí proti starému kráľovi v roku 1177 povstali, avšak boli porazení a Tamara tak ešte za života Juraja III. mohla nastúpiť na trón.
Po tom, čo kráľ Juraj III. v roku 1184 zomrel mocní magnáti opäť využili príležitosť a za cenu odvrátenia občianskej vojny prinútili kráľovnú k druhej korunovácii a požadovali aj ustanovenie akéhosi predchodcu dnešného parlamentu tzv. "karavi". Orgán mal mať zákonodarnú a súdnu moc, nakoniec sa však plán neuskutočnil a kráľovská moc bola obmedzená prostredníctvom postavenia šľachty na kráľovskom dvore a v kráľovskej rade.
Moc štátu navonok však i naďalej prekvitala. V rokoch 1195 a 1202 Gruzínsko porazilo moslimskú koalíciu a o rok neskôr obsadilo Arrán a Dvin. V priebehu nasledujúceho desaťročia si Gruzínsko podmanilo okolité krajiny, ktorí panovníci krajine museli odvádzať tribút. Významný bol aj vplyv Gruzínska na dianie v susednom Trapezuntskom cisárstve, ktoré sa po IV. križiackej výprave osamostatnilo od Byzancie. Krajina sa stala lokálnou veľmocou a zvykne sa v tomto období zvykne označovať aj ako ríša. Darilo sa aj gruzínskemu umeniu, literatúre a obchodu. Výrazne sa rozvíjal život v mestách na čele s hlavným mestom Tbilisi, ktoré bolo významnou zastávkou na hodvábnej ceste a ktorého populácia dosiahla 100 000 obyvateľov.
Úpadok ríše.
Zlatý vek Gruzínska sa skončil v 13. storočí s príchodom Mongolov do oblasti. Tamarin syn Juraj IV. sa proti Mongolom postavil, avšak jeho armáda bola porazená. Mongoli sa však v Gruzínsku nezdržali, pretože ich záujmy ležali za Kaukazom. Po Mongoloch však do územia vtrhol syn posledného chórezmského panovníka - princ Džalál ad-Dín. Krajina, ktorá sa zmietala vo vnútorných nepokojoch bola nepripravená. Po náhlej smrti kráľa Juraja IV. koncom roka 1222 sa novou vládkyňou stala jeho sestra Rusudan. V roku 1225 Chórezmci porazili početne slabšie gruzínske vojská a vtrhli do Tbilisi, kde rozpútali masaker kresťanského obyvateľstva. Plieniace vojská krajinu zásadne destabilizovali a v Gruzínsku zdržali až do roku 1230, keď boli porazené Mongolmi. V rokoch 1235 až 1236 Mongoli znovu vtrhli do oblasti a ľahko obsadili zdevastované východné oblasti. Kráľovná Rusudan napokon v roku 1242 prijala mongolskú nadvládu a zaviazala sa platiť peňažný a armádny tribút.
Po smrti kráľovnej Rusudan o moc začali súperiť kráľovnin syn Dávid a syn Juraja IV, ktorý sa taktiež volal Dávid. Mongoli súperenie, ktoré rozbíjalo ich prípadnú opozíciu podporovali a uznali Jurajovho syna ako staršieho kráľa ("ulu") a Rusudaninho syna ako mladšieho kráľa ("narin"). Za vlády chána Möngkeho prebehlo v Mongolskej ríši sčítanie populácie a boli prepočítané požiadavky pre jednotlivých vazalov. Zmena nastala po vzniku mongolského Ílchanátu. Gruzínske vojská museli chanátu vojensky pomáhať v ich ťaženiach do Sýrie, Palestíny a Iraku. Tieto výpravy Gruzínsko oslabili a viedli aj k niekoľkým domácim vzburám. Gruzínsko sa navyše stalo nárazníkom sporov medzi Ilchanátom a Zlatou hordou, ktorá oblasť viackrát vyplienila. Spory nastali aj medzi dvoma gruzínskymi kráľmi a ich potomkami a ríša sa dočasne rozdelila na západnú a východnú časť. Južné územia okolo Samcche boli priamo stratené v prospech Ilchanátu.
Iskry nádeje a zánik.
Mongolského jarma sa v prvej polovici 14. storočia dokázal zbaviť až kráľ Juraj V. Žiarivý. Ten zjednotil rozdrobené panstvá a dokázal i získať nové územia na severe. Zreformoval aj zákony v krajine a náboženstvo. Gruzínsko naďalej zostalo mongolským spojencom a s chánovou pomocou dokonca potlačilo odboj domácej šľachty. V priebehu rokov 1335 až 1344 sa Jurajovi podarilo z Gruzínska vyhnať posledné ilchanátske vojská. Ani Gruzínsku sa nevyhla Čierna smrť, ba čo viac ihneď po jej odchode z východu prišiel nový nepriateľ - Tímúr, ktorý za vlády Bagrata V. a Juraja VII. osemkrát vtrhol do Gruzínska a zdevastoval jeho provincie. Následkom Timúrových vpádov bola výrazná depopulácia najmä južných oblastí, tisíce obyvateľov boli predané do otroctva a desiatky miest skončili v ruinách. Reštaurácia krajina stála na bedrách Alexandra I., ktorého pozíciu však najmä spočiatku oslabovala domáca šľachta. Alexandrovi sa podarilo obnoviť život v krajina. Obnovil zdevastované mestá i kláštory a vyľudnené územia osídlil Arménmi. Zreformoval tiež daňový systém a náboženstvo. Podarilo sa mu takisto rozšíriť moc smerom na juh do Arménska. Moc na jednotlivých územiach však dával ako údely svojim synom, ktorí postupne nabrali na sile a spolu so šľachticmi začali intrigovať o moc.
Posledným kráľom zjednoteného Gruzínska bol Juraj VIII. Kráľ sa musel potýkať s revoltami šľachty, ktorá kráľovské vojská dokázala opakovane poraziť. V bitke pri jazere Paravani v roku 1465 bol Juraj VIII. dokonca zajatý. V tomto období do oblastí južne od Gruzínska takisto vtrhli nové turkické kmene, ktoré v oblasti založili svoje ríše - Akkonjuluská ríša a Karakonjuluská ríša a začali pravidelne Gruzínsko plieniť. K definitívnemu rozpadu centrálnej moci dochádza po kráľovej smrti v roku 1466, keď sa ríša postupne "de facto" rozdelila na tri malé kráľovstvá Imereti, Kacheti a Kartli medzi jeho synov a niekoľko poloautonómnych vazalských kniežatstiev. V roku 1490 Konštantín II. zvolal zvláštny poradný orgán, ktorý rozdelenie kráľovstva podporil a definitívne potvrdil.
Gruzínske umenie.
Gruzínska architektúra.
Gruzínska architektúra v mnohom vychádzala z arménskej architektúry a byzantského výtvarného umenia. Na druhú stranu gruzínska architektúra významne prispela i k rozvoju byzantského umenia. Medzi najvýznamnejšie dela patria centrálne chrámy s kupolou, ktoré sa v Gruzínsku začali stavať od 7. storočia. Významná bola výstavba monastierov. V stavebníctve sa využíval travertínový penovec a fasádové rytiny. Námety výzdoby sa čerpali najmä zo Starého a Nového zákona. Narozdiel od ranejších diel, fresky gruzínskych kráľov a princov od 12. až 13. storočia vychádzajú najmä z byzantského programu.
Gruzínska literatúra.
Gruzínska literatúra bola podobne ako arménska vystavaná na samostatnom gruzínskom písme a jazyku. Podľa istej arménskej legendy aj gruzínsku literatúru vytvoril Mesrop Maštoc, túto informáciu však iné zdroje nepotvrdzujú. Najstaršie pamiatky gruzínskej literatúry pochádzajú už z 5. storočia, medzi prvé texty patria náboženské liturgické texty a preklady Biblie, prvé originálne dielo vzniklo až v 6. storočí. Významný prerod nastal spolu so zjednotením gruzínskych panstiev v 10. a 11. storočí. Do Gruzínska sa vďaka vzdelancovi Ioanovi Petricimu dostala byzantská filozofia. Petrici sa pokúsil aj o syntézu platónskej a aristotelskej filozofie, avšak jeho snaha sa z dlhodobého a širšieho hľadiska neujala. Významný bol aj vplyv arabskej a neskôr najmä perzskej literatúry.
Zoznam panovníkov.
Nasleduje zoznam panovníkov zjednoteného Gruzínskeho kráľovstva. Číslovanie panovníkov historiografia uvádza ako pokračovanie predchádzajúcich bagrationovských kráľov, číslovanie však niekedy i napriek tomu býva problematické. Zoznam s poradím podľa: 

</doc>
<doc id="642151" url="https://sk.wikipedia.org/wiki?curid=642151" title="Október 1918">
Október 1918

Október 1918 je metonymická skratka pre označenie kumulovaných revolučných udalostí na konci prvej svetovej vojny, počas ktorých vznikol česko-slovenský štát a vytvorila sa Česko-slovenská republika.
Október 1918 a súvisiace historické udalosti.
Dôsledkom udalostí Októbra 1918 sa vytvorila prvá Česko-slovenská republika ako samostatný a nezávislý štátny zväzok českého a slovenského národa na historickom území častí bývalej habsburskej monarchie.
Historickými ohniskami udalostí bola:

</doc>
<doc id="642152" url="https://sk.wikipedia.org/wiki?curid=642152" title="Malatya">
Malatya

Malatya (v minulosti aj: Melitene, v Osmanskej ríši: "Malatija"/iné prepisy: "Malatja"/"Malatia"/"Malatía"/"Melatja"/"Melatia", starogr. "Meliténé"/iný prepis: "Melitene", lat. "Melitene" alebo "Melitena" alebo "Melita" alebo "Melite", v stredoveku aj: "Malatia", arab. "Malatíja", staršie po slovensky: Meliténa alebo Melitény; ) môže byť:
Malatya môže byť aj:

</doc>
<doc id="642154" url="https://sk.wikipedia.org/wiki?curid=642154" title="Buceros bicornis">
Buceros bicornis



</doc>
<doc id="642155" url="https://sk.wikipedia.org/wiki?curid=642155" title="Nová škola slovenská">
Nová škola slovenská

Nová škola slovenská reprezentovala liberálny politický smer z prelomu 60. a 70. rokov 19. storočia, ktorý bol alternatívou ku Starej škole slovenskej. Bol sformovaný v r. 1868 príslušníkmi slovenskej podnikateľskej a intelektuálnej komunity v Pešti a Budíne.
Príslušníci Novej školy.
Novú školu slovenskú tvorili: 
Orientácia Novej školy.
Nová škola slovenská sa rozchádzala s politikou Starej školy slovenskej v základnej otázke národnej orientácie, v otázke národných politických cieľov i v otázkach politickej taktiky a stratégie. Do národnej politiky presadzovala dôraz na spoluprácu národov na báze uhorského ústavného a zemského vlastenectva, namiesto habsburského centralizmu podporovala rakúsko-uhorský dualizmus, namiesto tradičného "viedenského vektora" presadzovala "orientáciu na Pešť". Rámce reálneho slovenského politizovania videla v integrálnom Uhorsku, preto odmietala požiadavku slovenského Okolia obsiahnutú v Memorande národa slovenského z r. 1861. Postulovala praktickú politiku činov, najmä v oblasti jazykových práv a v školstve, ktoré by zlepšili existenciu jednotlivcov a tým i podmienky pre národnú existenciu. Čerpala z tradícií anglosaskej a francúzskej politickej filozofie, opierala sa o idey konštitucionalizmu a občianstva, chápala sa ako realistický protiklad romantického idealizmu „štúrovskej“ generácie a jej dedičov. O spoluprácu s maďarskými politickými stranami i s kruhmi tzv. slovenskej-hornouhorskej šľachty sa však usilovala neúspešne. Politicko-mediálnym nástrojom Novej školy slovenskej bolo vydavateľstvo Minerva s tlačovým orgánom Slovenské noviny a mesačníkom Der Slowak. Ich najsilnejším konzervatívnym oponentom býval J. M. Hurban. V r. 1872 sa Nová škola slovenská premenovala na Stranu vyrovnania a niektorí jej sympatizanti boli 2x úspešní vo voľbách do Uhorského snemu, v ktorom boli členmi poslaneckého klubu Deákovej strany. Po zatvorení Matice slovenskej a zatvorení 3 slovenských gymnázií sa Novej škole rozpadla programová základňa a v r. 1875 zanikla.
Rozkol.
Vznik Novej školy slovenskej vniesol prvý rozkol do slovenského politického života, jej existencia nepriniesla nijaké z očakávaných praktických výsledkov a jej najcennejším dedičstvom zostalo politologicko-publicistické dielo J. Mallého-Dusarova a J. Palárika. Na niektoré demokratické prvky v ideológii Novej školy však do určitej miery nadväzovalo politické myslenie generácie Hlasu (hlasisti).

</doc>
<doc id="642157" url="https://sk.wikipedia.org/wiki?curid=642157" title="Slovenské Okolie">
Slovenské Okolie

Slovenské Okolie alebo Okolie alebo Hornouhorské slovenské Okolie, nem. "Oberungarischer slowakischer Distrikt", bol slovenský politický projekt samostatnej územnosprávnej jednotky v rámci Uhorského kráľovstva z roku 1861.
Vznik Okolia.
Ak by Okolie existovalo ako oficiálne uznaná právna jednotka v rámci Uhorska, znamenalo by to teritoriálne vymedzenie autonómneho slovenského územia už v druhej polovici 19. storočia. Požiadavku Okolia sformuloval Š. M. Daxner najprv vo svojom prejave na memorandovom zhromaždení, v zápätí bola zakotvená v Memorande národa slovenského. Neskôr bola požiadavka Okolia hlavným obsahom návrhu Privilegiálnej listiny, predloženej 12. decembra 1861 cisárovi Františkovi Jozefovi I. v prílohe k viedenskému memorandu. Hoci podľa 7. a 9. titulu druhej časti Tripartita panovník privilegiálnym aktom mohol koncepciu potvrdiť, neurobil tak a naopak návrh posunul Uhorskému miestodržiteľstvu, ktoré ho ako protiústavný zavrhlo.
Okolie malo zahrnúť územia vtedajších stolíc Liptovskej, Oravskej, Trenčianskej, Turčianskej, Zvolenskej a zväčša slovenských častí Abovskej, Tekovskej a Turnianskej župy (stolice). V projekte nebola zhrnutá Zemplínska stolica. Stolice sa mali pretvoriť na 16 okresov. Okolie malo byť integrálnou súčasťou Uhorska, ale malo mať aj vlastný národný zastupiteľský orgán a vlastné správne a súdne orgány nižších stupňov. Hlavným mestom Okolia mala byť Banská Bystrica, správnym, úradným a súdnym jazykom slovenčina. Maďarčina mala byť diplomatickým jazykom. Projekt v nových politických okolnostiach nadväzoval na ešte neurčitú predstavu z konceptu Marcového prosbopisu štúrovcov z roku 1849 o tzv. Slovenskom veľkokniežatstve a návrhu Jána Kollára o tzv. Slovenskej korunnej krajine.
V súvislosti s požiadavkou Okolia sa sformovali dve krídla vtedajšej slovenskej politiky, tzv. Stará škola slovenská a Nová škola slovenská. Projekt a požiadavka slovenského Okolia vytvorili zárodočnú predstavu Slovenska ako samostatného národného štátu.
Historické pramene.
Memorandum slovenského národa k Okoliu (úryvky, citované podľa gramatiky v prameňoch):
"My teda z ohľadu odstránenia krivdy tejto žiadame:"...
"II. Osobnosť našu národniu uznať v priestore tom, ktorý ona jako súvislá nepretržitá masa skutočne zaujíma, pod menom horňo-uhorského slovenského Okolia, so zaokrúhlením stolíc podľa národnosti...Ohradiť sa ďalej musíme oproti možnej námietke tej, ako by snahy po jednom slovenskom Okolí proti historickým právam a zákonmi pozitívnymi zabezpečenej jednoty a celosti Uhorska smerovali..."
"III. Jestliže rovnosť je ona miera, ktorou sloboda a právo miliónov občanov v živote občianskom skutočným sa stávajú a všetkých údov obce v jeden harmonický celok, v jednu slobodnú obec spojujú, tým vätšia potreba je, v jednej vlasti, ktorá harmonickým celkom národov v nej žijúcich byť má, práva národnie a práva reči mierou touto rozmerať."
"Podľa zásady tejto žiadame, aby v Okolí národ náš zosobňujúcom:"
"Toto sú teda žiadosti naše, ktoré z ohľadu prevedenia rovnoprávnosti národnej snemu nášmu prednášame. Bez uznania osobnosti našej národnej, bez vyznačenia Okolia toho, v ktorom osobnosť tá obsažená je, bez rovného práva rečiam a národnosťam v jich osobitných národopisných medzách pre nás opravdivej rovnoprávnosti niet... Heslo naše je: jedna, slobodná, konštitucionálna vlasť, a v nej sloboda rovnosť a braterstvo národov!"

</doc>
<doc id="642168" url="https://sk.wikipedia.org/wiki?curid=642168" title="Akira">
Akira

Akira (アキラ) je japonský animovaný post-apokalyptický kyberpunk film z roku 1988, režírovaný Katsuhirom Otomom, produkovaný Ryoheiom Suzukim a Shunzom Katom, založený na rovnomennej mange od Otoma a Iza Hashimota z roku 1982. Rozpočet na produkciu filmu bol 1,1 miliardy jenov (9 miliónov dolárov), čo z neho robí najdrahší anime film svojej doby.
Dej.
Film Akira sa odohráva v dystópii v roku 2019 a rozpráva príbeh Shotara Kanedyho, vodcu motorkárskeho gangu. Jeho priateľ z detstva Tetsuo Shima získa po dopravnej nehode neuveriteľné telekinetické schopnosti a nakoniec ohrozuje celý vojenský komplex uprostred chaosu a vzbury v rozľahlej futuristickej metropole Neo-Tokyo. Zatiaľ čo väčšina návrhov postáv bola upravená z mangy, dej sa výrazne líši a nezahŕňa veľa z poslednej polovice mangy. Hudbu k filmu, ktorá silne čerpá z tradičnej indonézskej gamelan a japonskej nó hudby, zložil Shoji Yamashiro a interpretoval Geinoh Yamashirogumi.
Produkcia.
Film mal premiéru v Japonsku 16. júla 1988 v Toho, ale spočiatku nebol schopný získať naspäť svoj rozpočet. V USA bol vydaný nasledujúci rok priekopníkom v distribúcii animácií Streamline Pictures. Získal medzinárodné uznanie, ktoré nasledovalo po rôznych kinových a VHS vydaniach a nakoniec z celosvetového predaja domáceho videa zarobil vyše 80 miliónov dolárov. Kritici ho považujú za jeden z najlepších animovaných a sci-fi filmov a za medzník v japonskej animácii. Je to tiež medzník v žánri kyberpunk, najmä v japonskej podskupine kyberpunku, ako aj animácii pre dospelých. Film mal významný vplyv na populárnu kultúru na celom svete, pripravil cestu pre rast anime a japonskej populárnej kultúry v západnom svete a ovplyvnil početné diela v oblasti animácie, komiksu, filmu, hudby, televízie a videohier.
Hraná adaptácia.
V roku 2002 získala spoločnosť Warner Bros. práva na vytvorenie hranej adaptácie filmu "Akira" za sedemmiestnu sumu. Hraná adaptácia však prešla niekoľkými neúspešnými pokusmi o jej vydanie s najmenej piatimi režisérmi a desiatimi scenáristami. V roku 2017 bol vybraný za režiséra Taika Waititi. Warner Bros. naplánoval uvedenie filmu na trh na 21. mája 2021 a natáčanie sa malo začať v Kalifornii v júli 2019. Avšak Warner Bros. posunul prácu na neurčitú dobu tesne pred natáčaním, keďže Waititi sa rozhodol najprv zrežírovať Thor: Love and Thunder, pokračovanie filmu Thor: Ragnarok, ktorý tiež režíroval.
Ocenenia.
"Akira" bola jedným zo štyroch nominovaných filmov na cenu American Anime Awards 2007 "Best Anime Feature", ale prehrala s Final Fantasy VII: Advent Children.
Johnny Yong Bosch, anglický dabingový herec v úlohe Kanedyho, bol nominovaný na najlepšieho herca a najlepšieho herca v komédii na American Anime Awards, ale ceny nezískal, vyhrali dabingoví herci z "Naruta" a "Persony" Vic Mignogna a Dave Wittenberga.
Videohry.
V roku 1988 vydal Taito dobrodružnú hru "Akira" pre spoločnosť Famicom výlučne v Japonsku. Vyvíjala sa aj ďalšia hra "Akira" pre Atari Jaguar, Super NES, Genesis a Sega CD, ale vývoj bol zrušený spolu s vyhliadkami na Ďalšiu hru "Akira" pre vreckové konzoly Game Boy a Game Gear. Spoločnosť International Computer Entertainment vyrobila v roku 1994 videohru založenú na filme "Akira" pre disky Amiga a Amiga CD32. V súbežne s vydaním DVD v roku 2002, Bandai vydal "Akira Psycho Ball", pinballový simulátor pre PlayStation 2.

</doc>
<doc id="642173" url="https://sk.wikipedia.org/wiki?curid=642173" title="Jozef Cehuľa">
Jozef Cehuľa

Jozef Cehuľa (uvádzaný aj ako Cehula bez mäkčeňa, pseudonymy: J. C. Pastorello, Pastierik, J. C. Speculator; * 3. marec 1898, Letanovce – † 5. jún 1986, Gelnica, časť Matilda Huta) bol slovenský rímskokatolícky kňaz, spisovateľ, básnik, hudobný skladateľ a ľudový maliar.
Životopis.
Jozef Cehuľa, druhé dieťa z piatich súrodencov, pochádzal z rodiny tradičných spišských roľníkov, živiacich sa chovom dobytka a povozníctvom. Po cirkevnej ľudovej škole v Letanovciach navštevoval katolícke gymnázium v Levoči, maturitu získal na premonštrátskom gymnáziu v Rožňave. Počas vojenskej služby v Košiciach bol prevelený na front, v roku 1917 padol do dva roky trvajúceho talianskeho zajatia. Po návrate z Talianska začal študovať na Vysokej škole bohosloveckej (Spišská Kapitula) teológiu, v roku 1922 vysvätený, ako kňaz pôsobil v Kežmarku, Liptovskej Osade, Levoči, Harichovciach.
V roku 1950 sa bez štátneho súhlasu stal dekanom levočského dištriktu a tajným generálnym vikárom spišskej diecézy, a keďže sa pohyboval v blízkosti biskupa Jána Vojtaššáka, s ktorým sa začali procesy vo veciach zrady republiky, Jozef Cehuľa bol označený ako klérofašistický rozvratník, a v roku 1953 odsúdený na dvanásť rokov väzenia (velezrada, poburovanie, marenie dozoru štátu nad cirkvou a pod.). V roku 1960 získal amnestiu, bol však naďalej sledovaný ŠTB. Po prepustení žil Cehuľa istý čas u brata, a napokon do konca života pôsobil ako duchovný pri sestrách v Ľubovnianskych kúpeľoch, Kalinove a Matilde Hute, kde zomrel. Životom Jozefa Cehuľu sa zaoberal historik Hadrián Radványi, ktorý o ňom spísal v roku 1994 brožúru (v rukopise) pod názvom Slúžil cirkvi a národu. Jozef Cehuľa 18961986: Životopisný náčrt s bibliografiou literárnej tvorby.
Literárna tvorba.
Jozef Cehuľa prispieval svojimi prekladmi, i vlastnými článkami a textami do rôznych katolíckych časopisov (Tatranský Orol, Svätá rodina, Kráľovná sv. Ruženca, Rozvoj, Slovák, Pútnik svätovojtešský, Kráľovná mája). Preklady sú zvyčajne mravoučnými biblickými príbehmi, Cehuľove vlastné časopisecké texty majú eticko-náboženský charakter. Tlačou vyšlo päť žánrovo rôznorodých Cehuľových samostatných kníh. V Štátnom archíve v Levoči je uložených množstvo rukopisných prác Pastorella, písal rozsiahle historické romány viažuce sa k spišskej oblasti (Ruža pod šibenicou, Marcelov hrad, Besy pod hradbami, atď.), kratšie novely a dramatické texty. Do niekoľkých zošitov spísal aj svoj vlastný životopis. Literárny historik a kritik Jozef Melicher vo svojej štúdii s názvom Próza katolíckej moderny zaradil Cehuľu k autorom s expresionistickými, lyrizačnými a ornamentálnymi tendenciami.

</doc>
<doc id="642176" url="https://sk.wikipedia.org/wiki?curid=642176" title="Jozef Babiak">
Jozef Babiak

Jozef Babiak (* 12. október, 1900, Suchá nad Parnou† 20. február 1980, Latina, Taliansko) bol rímskokatolícky kňaz, salezián, magister novicov, riaditeľ súkromného saleziánskeho Slovenského gymnázia v Ríme.
Životopis.
Ľudovú školu vychodil vo svojom rodisku. Gymnázium absolvoval v Taliansku v obci Genzano. Saleziánsky noviciát si vykonal v Genzane v r. 19221923. Teologické štúdia absolvoval na Pápežskej univerzite Gregoriana v Ríme v r. 19281932. Kňazskú vysviacku prijal v Ríme. Na Slovensku pôsobil v Šaštíne a v Svätom Benediku. V r. 1936 bol vymenovaný za magistra saleziánskych novicov pre Československo (19361950). Bol prvým slovenským saleziánskym magistrom novicov. 
Po násilnom zrušení Saleziánskej spoločnosti z noci z 13. na 14. apríla 1950 bol internovaný do kláštora v Podolínci (krycia operácia pre násilnú likvidáciu mužských rehoľných rádov komunistickým režimom niesla názov Akcia K). V internačných kláštoroch boli všeobecne veľmi tvrdé životné podmienky.
V r. 1951 sa mu podarilo utiecť z internačného kláštora z Podolínca a následne i zo Slovenska. Pôsobil v Rakúsku a v Taliansku. V r. 1966 sa stal riaditeľom súkromného saleziánskeho Slovenského gymnázia, ktoré sa nachádzalo v budove Ústavu sv. Cyrila a Metoda v Ríme (19661970). Udržiaval styky so slovenskými krajanmi a krajanskými spolkami v emigrácii. Pochovaný je na cintoríne v mestečku Latina (Taliansko).

</doc>
<doc id="642177" url="https://sk.wikipedia.org/wiki?curid=642177" title="Jozef Cehula">
Jozef Cehula



</doc>
<doc id="642178" url="https://sk.wikipedia.org/wiki?curid=642178" title="J. C. Pastorello">
J. C. Pastorello



</doc>
<doc id="642179" url="https://sk.wikipedia.org/wiki?curid=642179" title="J. C. Speculator">
J. C. Speculator



</doc>
<doc id="642184" url="https://sk.wikipedia.org/wiki?curid=642184" title="Battalgazi">
Battalgazi

Battalgazi môže byť (všetko v dnešnom Turecku):

</doc>
<doc id="642185" url="https://sk.wikipedia.org/wiki?curid=642185" title="Battalgazi (mesto)">
Battalgazi (mesto)

Battalgazi (do roku 1987: Eskimalatya, predtým: Eski-Šeh(i)r, do polovice 19. storočia Malat(i)ja, t. j. dnešným tureckým písmom Malatya; iné názvy pozri nižšie) je mesto v Turecku v okrese Battalgazi, v provincii Malatya. Nachádza sa medzi riekou Eufrat a súčasným mestom Malatya. Nachádza sa v ňom viacero historických pamiatok.
V roku 2012 malo mesto Battalgazi 17 224 obyvateľov.
Názvy.
O historických menách pozri aj článok Melid a o rôznych významoch názvu Malatya/Malatija a pod. pozri článok Malatya.
Dejiny.
Sídlo vzniklo v 1. storočí po Kr. ako rímsky tábor a fakticky prevzalo názov (t. j. Melite alebo Meliténé, neskôr Malati(j)a a pod.) starovekého mesta Melid (=Milid, Meliddu, Milidia, Malitija, Mal(a)dija, Melite(ia), Meliténé a pod.), ktoré v tom čase už bolo prakticky zaniknuté a ležalo 4 kilometre južnejšie (na okraji dnešného mesta Malatya).
Asi od 2. storočia získal spomínaný rímsky tábor postavenie mesta . Toto mesto zohrávalo významnú úlohu v rímskej pohraničnej obrane a bolo sídlom provincie.
Za vlády cisára Justiniána v roku 575 dostalo mesto opevnenie. Krátko na to však bolo mesto dobyté a vyplienené perzským veľkokráľom Husravom I. Už v roku 635 na mesto zaútočili aj Arabi, no dobyť sa im ho podarilo až v roku 656. Keďže sa mesto nachádzalo v búrlivom byzantsko-arabskom pohraničí, tak sa v nasledujúcom období majitelia mesta viackrát menili. V polovici 8. storočia sa Arabi mesta zmocnili na dlhšiu dobu a udržali ho až do ťaženia Jána Kurkua v roku 934. V roku 976 sa tu za byzantského proticisára vyhlásil Bardas Skléros.
Obyvateľstvo mesta sa pomerne často menilo, významný počet mala arménska a sýrska populácia. V meste sídlil ortodoxný a sýrsky miafyzitský (jakobitský) biskup - patriarcha. Centrálna ortodoxná byzantská správa sa však voči jakobitom nesprávala zhovievavo a snažila sa ich náboženský prúd, ktorý vnímala ako heretický potláčať, čo viedlo k tomu, že sa jakobitský patriarcha z mesta v 11. storočí presťahoval na arabské územie.
V roku 1058 mesto vyplienili Seldžukovia, no už v nasledujúcom desaťročí bolo znovu opevnené. Po bitke pri Mantzikerte vládu nad Anatóliou postupne prevzali Seldžukovia, ale v samotnom meste vzniklo efemérne arménske kniežatstvo. V roku 1101 mesto získali tureckí Danišmendovci. Po nich mestu vládol Rumský sultanát, no po bitke pri Köse Dağ (1243) sa vrchnými pánmi v oblasti stali Mongoli. Z obdobia vlády Rúmu sa v meste zachovala "Ulu Cami" (v osmanskej turečtine: Ulu Džámi’), t.j. Veľká mešita. Po rozpade Rumského sultanátu v oblasti vznikli menšie turkménske a arménske štáty, no prázdny veľmocenský priestor čoskoro obsadili Mamlúci. Za ich vlády v roku 1389 v tejto oblasti, najodľahlejšej časti ich krajiny, vypuklo povstanie miestnych správcov voči sultánovi Barkúkovi. Moc v krajine získala turecká dynastia Dulkadirovcov, ktorá v oblasti následne ako mamlúcky vazal vládla až do obsadenia oblasti Osmanskou ríšou v roku 1516.
Osmani z mesta urobili centrum miestnej provincie a mesto prekvitalo vďaka obchodu. V meste bol vystavaný významný karavánseráj. V polovici 16. storočia v meste (prevažne vnútri hradieb) žilo 8000 - 10000 obyvateľov. V roku 1838 v priebehu osmanského ťaženia do Egypta sa v meste počas zimy utáborila osmanská armáda. Mestské obyvateľstvo, ktoré sa preto muselo presťahovať do svojich oveľa južnejšie situovaných letných obydlí v sídle, ktoré bolo osídlené už niekoľko storočí a volalo sa Aspuzu (variantné názvy: Aspusu, Asbusu, Aspuzi, Aspozan, Aspuzan, Asapuzu, İsposan). Po návrate domov obyvatelia našli svoje mesto natoľko zdevastované, že ho znova nevybudovali, z veľkej časti sa natrvalo presťahovali do Aspuzu a Aspuzu neskôr dostalo meno opusteného mesta, teda Malat(i)ja, resp. dnešným tureckým písmom Malatya. O osudoch tejto novej Malatye pozri článok Malatya (súčasné mesto).
Pôvodné mesto (teda dnešné Battalgazi) potom ale ďalej existovalo v malom; najprv si ponechalo pôvodný názov , ale postupne dostalo nový názov Eski-Šehr (alebo Eskišehir; súčasným tureckým písmom Eskişehir, doslova: Staré Mesto), ktorý bol neskôr zmenený na Eski Malatija (súčasným tureckým písmom: Eskimalatya či Eski Malatya, doslova: Stará Malatya), ale istý čas sa používali obidva posledné spomenuté názvy. Toto mestečko narástlo najmä po 1. svetovej vojne. V roku 1928 dostalo postavenie obce v administratívnom zmysle (belediye). V roku 1987 bolo premenované na Battalgazi – na počesť národného hrdinu menom Battál Gází (Battal Gazi).

</doc>
<doc id="642186" url="https://sk.wikipedia.org/wiki?curid=642186" title="Melid">
Melid

Melid (iné názvy: Milid, Meli(d)du, ďalšie názvy pozri nižšie) je:
Názvy.
Poznámka: Dnes sa zvykne toto staroveké mesto označovať najčastejšie názvami Melid(du) alebo Milid, ale často aj moderným tureckým názvom Malatya. 
Názov mesta asi pochádza z chetisko-luvijského slova melit či mallit, ktoré znamená med. 
Pozri aj názvy uvedené v článku Battalgazi (mesto).
Dejiny.
Najstaršie doložené osídlenie sídla Melid pochádza najneskôr zo 6. tisícročia pred Kr. (inde sa uvádza až koniec 5. tisícročia). Významným centrom (mestom) bol Melid najneskôr od 4000 pred Kr. 
Už z obdobia prvej polovice 4. tisícročia pred Kr. sa tu zachovali zvyšky veľkých budov. Koncom 4. tisícročia pred Kr. došlo k úplnému zničeniu mesta, ale už začiatkom 3. tisícročia pred Kr. tu nové obyvateľstvo na ruinách postavilo dedinu a v druhej polovici 3. tisícročia pred Kr. tu bolo postavené dobre naplánované opevnené mesto. Prvé písomné zmienky o meste sú z 2. polovice 2. tisícročia pred Kr. (chetitské a asýrske stély a klinopisné texty); mesto (mestský štát) sa v nich spomína najprv ako vazal Chetitskej ríše a neskôr ako územie na hranici vplyvu Chetitskej ríše a Asýrie (resp. v 16.-14. stor. pred Kr. ríše Mitanni namiesto Asýrie). Po zániku Chetitskej ríše, teda od začiatku 12. stor. pred Kr., bol Melid centrálnym mestom novochetitského luvijského mestského štátu (kráľovstva), nesúceho meno tohto mesta; luvijský názov mesta a tohto štátu bol Malizi, dnes ale tento štát obyčajne voláme Malatya či Melid. Rozsah územia tohto štátu je uvedený v úvode tohto článku. Spočiatku, t. j. niekoľko desaťročí v 12. storočí pred Kr., bol tento štát asi provinciou (a teda súčasťou) kráľovstva Karchemiš, potom, asi do začiatku 11. storočia pred Kr., išlo asi prevažne o samostatný štát, v ktorom ale vládli vládcovia z rodu kráľa Karchemišu. O vzťahoch melidských kráľov k susedným štátom v období od polovice 11. storočia do 9. storočia pred Kr. v zásade nie je nič známe (melidskí králi ale už každopádne pravdepodobne neboli z vyššie spomínanej karchemišskej dynastie); jediné čo vieme je, že okolo roku 1100 pred Kr. a potom zas v 9. stor. pred Kr. bol štát Melid vazalom Asýrie. Z 10. storočia pred Kr. pochádza známy nález z mesta – palác s vchodom lemovaným dvoma levmi, t.j. s tzv. Leviou bránou; odtiaľ pochádza aj dnešný názov Arslantepe – „leví kopec“, keďže arslan znamená po turecky lev a tepe kopec. V prvej polovici 8. stor. pred Kr. bol štát Melid pod nadvládou susedného štátu Urartu. V druhej polovici 8. storočia bol zas vazalom Asýrie, resp. možno prinajmenšom opakovane bojoval s Asýriou o nezávislosť. K roku 712 pred Kr. dobové texty spomínajú, že mestskému štátu Melid asýrsky panovník Sargon II. dosadil za vládcu svojho vazala, ktorý sa ale vzbúril (podriadil sa Frýgii), čo malo za následok, že Sargon II. zrovnal so zemou mesto Melid a celý melidský štát priamo pripojil k Asýrii. Presnejšie: Samotné mesto Melid (t. j. bez väčšiny jeho okolia) síce Sargon II. najprv pripojil k susednému kráľovstvu Kummuh (ktoré bolo vazalom Asýrie), ale v roku 708 pred Kr. bolo samotné mesto Melid spolu s celým kráľovstvom Kummuh začlenené do štátu Asýria. Vývoj po smrti Sargona II. (t.j. po roku 705 pred Kr.) je nejasný. Najneskôr okolo roku 675 pred Kr. však štátu Melid opäť vládol nezávislý kráľ menom Mugallu (ktorý možno zároveň vládol aj susednému štátu Tabal). V druhej polovici 7. storočia pred Kr. sa ešte spomína ako vládca Melidu Mugalluho syn (ktorého meno je dnes neznáme) a asi v tom istom období štát a mesto Melid zanikli. Príčinou zániku bolo asi zničenie mesta Kimermi. 
Mesto Melid bolo po 7. stor. pred Kr. dlho opustené a ďalšie nálezy sú až zo 6. storočia po Kr., keď na mieste bývalého mesta stála rímsko-byzantská dedina. Potom tu už bol len byzantský cintorín, a tým archeologické nálezy končia. 
Označenie územia bývalého mestského štátu ako Meliténé (a pod.) sa ale zachovalo aj v nasledujúcich storočiach po zániku mesta.
Historický názov mesta (resp. územia štátu) bol v 1. storočí po Kr. (v podobe Melite, Melitene, Meliténé, Malati(j)a a pod.) prenesený na nové sídlo, ktoré sa nachádza niekoľko kilometrov severnejšie a ktoré sa od roku 1987 volá Battalgazi. Podrobnosti pozri v článku o Battalgazi.

</doc>
<doc id="642187" url="https://sk.wikipedia.org/wiki?curid=642187" title="Milid">
Milid



</doc>
<doc id="642188" url="https://sk.wikipedia.org/wiki?curid=642188" title="Meliddu">
Meliddu



</doc>
<doc id="642189" url="https://sk.wikipedia.org/wiki?curid=642189" title="Arslantepe">
Arslantepe



</doc>
<doc id="642190" url="https://sk.wikipedia.org/wiki?curid=642190" title="Aslantepe">
Aslantepe



</doc>
<doc id="642191" url="https://sk.wikipedia.org/wiki?curid=642191" title="Arslan-Tepe">
Arslan-Tepe



</doc>
<doc id="642192" url="https://sk.wikipedia.org/wiki?curid=642192" title="Melidu">
Melidu



</doc>
<doc id="642193" url="https://sk.wikipedia.org/wiki?curid=642193" title="Meliténa">
Meliténa



</doc>
<doc id="642194" url="https://sk.wikipedia.org/wiki?curid=642194" title="Melitény">
Melitény



</doc>
<doc id="642195" url="https://sk.wikipedia.org/wiki?curid=642195" title="Malatíja">
Malatíja



</doc>
<doc id="642196" url="https://sk.wikipedia.org/wiki?curid=642196" title="Malatia">
Malatia



</doc>
<doc id="642197" url="https://sk.wikipedia.org/wiki?curid=642197" title="Melitena">
Melitena



</doc>
<doc id="642198" url="https://sk.wikipedia.org/wiki?curid=642198" title="Aspuzu">
Aspuzu



</doc>
<doc id="642199" url="https://sk.wikipedia.org/wiki?curid=642199" title="Aspusu">
Aspusu



</doc>
<doc id="642200" url="https://sk.wikipedia.org/wiki?curid=642200" title="Asbusu">
Asbusu



</doc>
<doc id="642201" url="https://sk.wikipedia.org/wiki?curid=642201" title="Aspuzi">
Aspuzi



</doc>
<doc id="642202" url="https://sk.wikipedia.org/wiki?curid=642202" title="İsposan">
İsposan



</doc>
<doc id="642203" url="https://sk.wikipedia.org/wiki?curid=642203" title="Aspozan">
Aspozan



</doc>
<doc id="642204" url="https://sk.wikipedia.org/wiki?curid=642204" title="Aspuzan">
Aspuzan



</doc>
<doc id="642205" url="https://sk.wikipedia.org/wiki?curid=642205" title="Asapuzu">
Asapuzu



</doc>
<doc id="642206" url="https://sk.wikipedia.org/wiki?curid=642206" title="Uzlová precesia">
Uzlová precesia



</doc>
<doc id="642211" url="https://sk.wikipedia.org/wiki?curid=642211" title="František Zaťko">
František Zaťko

František Zaťko (* 17. december 1896, Horné Orešany† 12. august 1984, Rosemead, USA) bol slovenský rímskokatolícky kňaz, salezián, misionár, pedagóg a národný pracovník.
Životopis.
Ľudovú školu vychodil vo svojom rodisku. Gymnázium absolvoval na súkromnom Slovenskom gymnáziu v severnom Taliansku v obci Perosa Argentina a a vo Foglizze Canavese (19211925). Saleziánsky noviciát si vykonal v rokoch 1925 – 1926 v Chieri (Taliansko). Teologické štúdiá absolvoval v Santa Tecle v Salvádore a v USA vo Watsonville (19341936). Za kňaza bol vysvätený vo Watsonville v roku 1936.
Ako misionár pôsobil v USA: vo Watsonville na Škole sv. Františka, ktorá bola určená pre ťažko vychovávateľných chlapcov; v Bellﬂower na Škole sv. Jána Bosca (St. John Bosco School); duchovný vo Farnosti sv. Patrika v Los Angeles; na technickej škole v South San Gabriel a na Technickom inštitúte dona Bosca (Don Bosco Technical Institute) v Rosemead. 
Veľmi aktívne udržiaval styky so slovenskými krajanmi a krajanskými spolkami a organizáciami po celom USA. Počas pôsobenia v Los Angeles viedol i jazykové kurzy slovenčiny pre potomkov slovenských vysťahovalcov. Pochovaný je v Rosemeade.

</doc>
<doc id="642215" url="https://sk.wikipedia.org/wiki?curid=642215" title="Miroslav Schlesinger">
Miroslav Schlesinger

PhDr. Miroslav Schlesinger (* 1971, Piešťany) je slovenský spisovateľ, biznis kouč, mentor, odborník v oblasti prevencie kriminality , čestný riaditeľ a zakladateľ občianskeho združenia.
Životopis.
Narodil sa v roku 1971 v Piešťanoch. Vyštudoval na Univerzita sv. Cyrila a Metoda v Trnave a tiež Trnavskej univerzite v Bratislave. Následne sa venoval štúdiu gestaltpedagogiky, mentoringu a koučingu. Veľkú časť svojho profesionálneho, ale aj osobného života venuje psychológii, liečebnej pedagogike, diagnostike kresby, analýze rukopisu, motivácii a programom na rozvoj osobnosti. Pri svojej práci a prednášaní používa poznatky z gestaltpedagogiky, dramaterapie, arteterapie.
Miroslav Schlesinger je tiež trénerom bojových umení a odborníkom v oblasti prevencie kriminality. Jeho projekty boli už štyrikrát zaradené medzi najlepšie v Európskej únii (2007 Portugalsko, 2009 Švédsko, 2012 Cyprus, 2018 Rakúsko) a zaradené medzi 20 najúspešnejších v EÚ. Za tieto a ďalšie aktivity v oblasti sociálnej a charitatívnej, získal viacero ocenení na národnej i medzinárodnej úrovni. Pochvalne sa k jeho práci v roku 2003 vyjadril v osobnom liste aj prezident Slovenska Rudolf Schuster, v ktorom ocenil jeho aktivity v oblasti prevencie kriminality ako aj publikačnú činnosť.
Publikoval v rôznych odborných periodikách a je autorom viac než dvadsiatich publikácií. V počiatkoch svojej literárnej tvorby sa zameriaval najmä na písanie krátkych poučných príbehov a myšlienok na zamyslenie. Neskôr vydal súkromnú zbierku básní a dve odborné publikácie zamerané na prevenciu kriminality. V úspešnom historickom románe s príznačným názvom „"Začni žiť odznova"“, prejavil svoju náklonnosť k východnej kultúre a zameraniu na oblasť motivácie. Po vydaní štyroch publikácií so zameraním na prevenciu kriminality a bezpečie pre rodiny, prišla v jeho doterajšej tvorbe významná zmena. Tou bola rozprávková kniha "Rozprávky o hľadaní dobra". Jej najnovšie dvojdielne spracovanie malo oproti pôvodnej verzii veľkú výhodu v tom, že má rozsiahlejšie využitie. Najmä v oblastiach ako psychoterapia, liečebná pedagogika a pod. Autor v nej zúročil svoje viac než dvadsaťpäťročné skúsenosti s prácou s deťmi, mládežou i dospelými. Tieto rozprávky svojim štýlom pripomínajú svetoznámu knihu Malý princ.
Pracoval ako hovorca mesta Bánovce nad Bebravou a súčasne ako koordinátor prevencie kriminality. V tejto pozícii vytvoril spoluprácu s Kynologických záchranným zborom SR a lektorsky jeho členom zabezpečil odborné školenie. . Pôsobil ako člen Krajskej komisie pre prevenciu protispoločenskej činnosti v Trnave a Komisie pre ochranu verejného poriadku v Malackách. Spolupracoval na viacerých lokálnych, národných i medzinárodných projektoch a prednášal na Lekárskej fakulte UK v Bratislave, Katolíckej univerzite v Ružomberku, aj na Trnavskej univerzite v Trnave. Pôsobí ako konzultant pre prípady s prvkami násilia pracoval v pozícii koordinátora na regionálnej úrovni Bratislava v krajskej Informačnej kancelárii pre obete trestných činov, ktorú zastrešuje Odbor prevencie kriminality kancelárie ministra vnútra SR (OPK KMV SR). Pracuje ako odborný poradca komisára pre deti 

</doc>
<doc id="642219" url="https://sk.wikipedia.org/wiki?curid=642219" title="Alojz Hudek">
Alojz Hudek

Alojz Hudek (* 8. október 1887, Svätý Jur† 5. máj 1961, Lima, Peru) bol slovenský rímskokatolícky kňaz, salezián, misionár, pedagóg, náboženský rozhlasový redaktor.
Životopis.
Ľudovú školu vychodil vo svojom rodisku. Saleziánsky noviciát si vykonal v Taliansku v mestečku Lombriasco (19061907). Začiatkom roka 1908 odišiel do Južnej Ameriky. Teologické štúdiá absolvoval v Arequipa a La Paz. Za kňaza bol vysvätený 12. augusta 1917 v Lime (Peru). 
Ako vychovávateľ mládeže pôsobil na internátnych školách v mestách Piura (Peru) a La Paz (Bolívia). Pre jeho organizačné schopnosti bol v roku 1932 vymenovaný najprv za riaditeľa saleziánskeho domu v hlavnom meste Bolívie do Sucre (19321938), a potom do druhého najväčšieho mesta Peru do Arequipa (19381943). Ako direktor saleziánskeho diela v Arequipa zodpovedal za správu kostola a troch škôl – základnej, poľnohospodárskej a remeselníckej. 
Od r. 1943 až do svojej smrti v roku 1961 pôsobil v rozličných funkciách už len v hlavnom meste Peru v Lime. Najprv v úlohe výpomocného duchovného vo farnosti Maria Auxiliadora a súbežne i ako náboženský rozhlasový redaktor Peruánskeho národného rádia (Radio Nacional del Perú). Ako náboženský redaktor mal na starosti vysielanie nedeľných bohoslužieb (19431955). Potom pôsobil v úlohe farára vo Farnosti Magdalena del Mar (19551959). V r. 1959 zo zdravotných dôvodov odišiel na odpočinok. O dva roky nato zomrel po ťažkej chorobe leukémii. Pochovaný je v Lime. Misionárom bol 53 rokov (Bolívia, 17 rokov; Peru, 36 rokov).

</doc>
<doc id="642227" url="https://sk.wikipedia.org/wiki?curid=642227" title="Československá armáda">
Československá armáda



</doc>
<doc id="642232" url="https://sk.wikipedia.org/wiki?curid=642232" title="Ulica československej armády">
Ulica československej armády



</doc>
<doc id="642236" url="https://sk.wikipedia.org/wiki?curid=642236" title="Sme rodina">
Sme rodina



</doc>
<doc id="642239" url="https://sk.wikipedia.org/wiki?curid=642239" title="Anton Figura">
Anton Figura

Anton Figura (* 6. máj 1909, Šenkvice† 16. december 1996, Pétion-Ville, Haiti) bol slovenský rímskokatolícky kňaz, salezián, misionár a charitatívny pracovník.
Životopis.
Ľudovú školu vychodil vo svojom rodisku. Gymnázium navštevoval na súkromnom Slovenskom gymnáziu v Taliansku v obci Perosa Argentina a v Šaštíne. Saleziánsky noviciát si vykonal v rokoch 1928 – 1929 v Radne (Slovinsko). Teologické štúdiá absolvoval v Havane na Kube a v Santa Tecle v Salvádore (1936 – 1938). Za kňaza bol vysvätený 24. septembra 1938 v Santa Tecle v Salvádore.
Ako misionár pôsobil na Kube, Haiti a v Dominikánskej republike. V saleziánskej spoločnosti zastával rozličné funkcie. Úlohu ekonóma zastával na remeselníckej saleziánskej škole v rokoch 19441947 a 19571961 v Ciudad Trujillo (Dominikánska republika), v Moca v Dominikánskej republike (19511953) a na remeselníckej saleziánskej škole v hlavnom meste Dominikánskej republiky v Santo Domingo (19611962). Úlohe direktora plnil v rokoch 19621966 v Santo Domingo. Ako direktor bol zodpovedný za farskú školu a zdravotné stredisko, ktoré sa nachádzali v tomto saleziánskom komplexe. V roku 1966 bol vymenovaný za provinciálneho vikára (19661972). 
V roku 1973 odišiel do štátu Haiti, do saleziánskeho domu v Pétion-Ville, kde saleziáni spravovali základnú a strednú školu pre najchudobnejších. Tam pôsobil až do svojej smrti (19731996). Najprv v úlohe direktora (19741977), potom v úlohe ekonóma ((19771996).
Vďaka finančnej pomoci amerických Slovákov opravil viacero kostolov a saleziánskych budov, vrátajúc i školy. Sociálne slabším študentom poskytoval zadarmo stravovanie v saleziánskych zariadeniach. Bol mladším bratom saleziánskeho misionára Jozefa Figuru, ktorý pôsobil v Japonsku. Misionárom bol 64 rokov.

</doc>
<doc id="642246" url="https://sk.wikipedia.org/wiki?curid=642246" title="San Salvádor">
San Salvádor



</doc>
<doc id="642248" url="https://sk.wikipedia.org/wiki?curid=642248" title="El Salvador">
El Salvador

El Salvador môže byť:

</doc>
<doc id="642256" url="https://sk.wikipedia.org/wiki?curid=642256" title="Jozef Figura">
Jozef Figura

Jozef Figura (* 21. apríl 1906, Šenkvice† 31. august 2001, Beppu-Soencho, Japonsko) bol slovenský rímskokatolícky kňaz, salezián, misionár.
Životopis.
Ľudovú školu vychodil vo svojom rodisku. Gymnázium navštevoval na súkromnom Slovenskom gymnáziu v Taliansku v obci Perosa Argentina a v Šaštíne (19241926). Saleziánsky noviciát si vykonal v rokoch 19261927 v Radne (Slovinsko). Teologické štúdiá absolvoval v Turíne v Taliansku (19321935). Za kňaza bol vysvätený 7. júla 1935. 
Ako misionár pôsobil v Japonsku v Mijazaki, Mijakonodžó, Oita, Kawasaki, Kitsuki, Tokio a Beppu-Soencho. V úlohe direktora saleziánskych diel pôsobil v Mijazaki v rokoch 19321935, v Tokiu-Suginami v rokoch 19541959, v Tokiu-Kokubunji v rokoch 19601964 a v Kawasaki v rokoch 19641966.
Počas druhej svetovej vojny bol určitý čas i väznený. Bol i publikačne činný a prispieval do viacerých exilových slovenských časopisov. Vďaka finančnej pomoci amerických Slovákov postavil a opravil viacero kostolov, škôl a saleziánskych budov (opísal to vo svojej autobiografii, ktorá vyšla pod názvom "Spod Tatier pod Fudžijamu"). Bol starším bratom saleziánskeho misionára Antona Figuru, ktorý pôsobil na Kube, Haiti a v Dominikánskej republike. Misionárom bol 65 rokov.

</doc>
<doc id="642257" url="https://sk.wikipedia.org/wiki?curid=642257" title="Michal Čahoj">
Michal Čahoj

Michal Čahoj (* 19. november 1911, Ruskovce† 1. júl 1994, Šilaung, India) bol slovenský salezián a misionár.
Životopis.
Ľudovú školu vychodil vo svojom rodisku. Vyučil sa remeslu kováča. Saleziánsky noviciát si vykonal v rokoch 1933 – 1934 vo Svätom Benediku. 31. júla 1934 zložil prvé sľuby ako koadjútor. Ako misionár pôsobil v Indii v mestách Šilaung, Kurseong, Sonada, Tezpur a Tura . Vďaka finančnej pomoci amerických Slovákov opravil viacero kostolov, škôl a saleziánskych budov.

</doc>
<doc id="642265" url="https://sk.wikipedia.org/wiki?curid=642265" title="Krajský hajtman">
Krajský hajtman



</doc>
<doc id="642267" url="https://sk.wikipedia.org/wiki?curid=642267" title="Hejtman">
Hejtman



</doc>
<doc id="642270" url="https://sk.wikipedia.org/wiki?curid=642270" title="Zebra (rozlišovacia stránka)">
Zebra (rozlišovacia stránka)

Zebra môže byť:

</doc>
<doc id="642284" url="https://sk.wikipedia.org/wiki?curid=642284" title="Randal Club">
Randal Club

Randal Club (celým názvom Randal Club - live&amp;wild rock'n'roll music club) je legendárny rockový bar a klub s koncertnou halou v rámci budovy YMCA, ktorá sa nachádza v Bratislave na Karpatskej ulici číslo 2. Hrávajú tu skupiny punkové, rockové, grindové, metalové, trashmetalové, deathmetalové a ďalších žánrov tvrdej hudby, pričom po živých koncertoch spravidla nasleduje tzv. „metalová diskotéka”.
V letných mesiacoch Randal Club ponúka aj posedenie na terase. Drobnou nevýhodou Randal Clubu je, že fajčenie je všade povolené a že absentuje klimatizácia, aj keď počas koncertov je fajčenie aspoň v koncertnej časti zakázané. V tomto klube sa už stihli predstaviť rôzne svetové hviezdy tvrdej hudby a dáva sa priestor aj lokálnym a slovenským skupinám.
Výčap je vychýrený, Lojzo (ex bubeník kapely Konflikt, teraz aktívny v revivalovej bande Mötherhööd) a ďalší certifikovaní výčapníci priamo sú zárukou dobrého piva.
Priestory klubu boli použité v 4. epizóde 2. série televízneho seriálu "Výnimočná Nikol".

</doc>
<doc id="642290" url="https://sk.wikipedia.org/wiki?curid=642290" title="Zoznam ulíc v Svätom Jure">
Zoznam ulíc v Svätom Jure

Toto je zoznam ulíc v Svätom Jure a v jeho miestnych častiach Neštich, Jurský Park, Zuby a Žabky.

</doc>
<doc id="642292" url="https://sk.wikipedia.org/wiki?curid=642292" title="Martin Križan">
Martin Križan

Martin Križan (* 26. november 1912, Veľké Zálužie† 6. september 1990, Šurianky) bol slovenský rímskokatolícky kňaz, salezián, jazykovedec, misionár
Životopis.
Ľudovú školu vychodil vo svojom rodisku. Gymnázium absolvoval v Taliansku v Bagnolo in Piano (1930 – 1934). Saleziánsky noviciát si vykonal v meste Cuenca v Ekvádore. Teologické štúdiá absolvoval v Quite v Ekvádore. Za kňaza bol vysvätený 8. septembra 1944. Ako misionár pôsobil v Ekvádore, medzi Indiánmi z kmeňa Kivarov. Prežil tam 37 rokov. V roku 1972 sa vrátil na Slovensko a ako kňaz pôsobil vo farnosti v Šuriankach. Pochovaný je na cintoríne vo Veľkom Záluží.
Priekopník kivarskej abecedy.
Zaslúžil sa o zapísanie hlások a zvukov tohto indiánskeho kmeňa a vytvorenie písmen kivarskej abecedy.

</doc>
<doc id="642294" url="https://sk.wikipedia.org/wiki?curid=642294" title="Štát Izrael">
Štát Izrael



</doc>
<doc id="642298" url="https://sk.wikipedia.org/wiki?curid=642298" title="Hrdina socialistickej práce (ČSSR)">
Hrdina socialistickej práce (ČSSR)

Hrdina socialistickej práce bol čestný titul udeľovaný v Československu v období komunistickej vlády. Bol zriadený po vzore Sovietskeho zväzu, kde bol udeľovaný rovnomenný titul Hrdina socialistickej práce od r. 1938
Titul bol zriadený v období komunistickej totality za vlády Viliama Širokého vládnym nariadením z roku 1959. Titulom sa vyznamenávali a odmeňovali sa ním osobitne príčinliví pracovníci a funkcionári z rozličných odvetví národného hospodárstva vrátane výskumu, ktorí svojimi výkonmi prejavili „výnimočné zásluhy o víťazstvo socializmu“, čím prispeli „k zveľadeniu národného hospodárstva, kultúry alebo vedy alebo k poslineniu obrannej schopnosti vlasti“. Podmienkou udelenia titulu bolo predchádzajúce splnenie „kádrových predpokladov“. Nositeľ a držiteľ titulu bol súčasne nositeľom štátneho vyznamenania Zlatá hviezda hrdinu socialistickej práce, držiteľom príslušného diplomu a požívateľom rozličných výhod a preferencií. Nositeľmi a držiteľmi titulu, často viacnásobnými boli aj všetci príslušníci najvyšších stupňov komunistickej „nomenklatúry“. Titul bol zrušený v priebehu československej demokratickej revolúcie v novembri 1989.

</doc>
<doc id="642299" url="https://sk.wikipedia.org/wiki?curid=642299" title="Ecuádor">
Ecuádor



</doc>
<doc id="642300" url="https://sk.wikipedia.org/wiki?curid=642300" title="Ekuador">
Ekuador



</doc>
<doc id="642301" url="https://sk.wikipedia.org/wiki?curid=642301" title="Ekvador">
Ekvador



</doc>
<doc id="642303" url="https://sk.wikipedia.org/wiki?curid=642303" title="AliExpress">
AliExpress

AliExpress je internetové trhovisko, ktoré prevádzkuje a vlastní čínska spoločnosť Alibaba Group. Založená bola v roku 2009 a jej sídlo je v čínskom meste Chang-čou.
Charakteristika.
AliExpress priamo prepojuje zákazníkov s výrobcami a distribútormi produktov zväčša priamo z Číny, či okolitých krajín. Táto platforma výrazne uľahčuje obchodníkom, výrobcom aj distribútorom predávať tovar do takmer celého sveta. Ide o B2C e-commerce platformu, ktorá je podobná ako eBay, či Amazon. Na rozdiel od spoločnosti eBay neposkytuje internetové aukcie. Od spoločnosti Amazon sa líši tým, že je len sprostredkovateľom a samotný AliExpress tovar nepredáva. Podobná je aj platforma Alibaba.com, ktorá sa však skôr zamierava na B2B trh.
Na AliExpress.com, sa dá nájsť všetok tovar od výmyslu sveta. Všetko je prehľadne zatriedené do kategórií. Dámska móda, pánska móda, telefóny, počítače, spotrebná elektronika, hodinky, tašky, boty, hračky, rôzne zariadenia do domácnosti a mnoho ďalšieho poskytuje web stránka AliExpress.com. K dispozícii je aj mobilná aplikácia pre iOS a Android, ktorá výrazne uľahčuje nakupovanie pomocou mobilného telefónu.
História AliExpressu.
Zakladateľom AliExpressu je spoločnosť Alibaba, ktorú založil Jack Ma. Tento prestížny podnikateľ a multimilionár sa umiestnil vo viacerých rebríčkoch zostavovaných časopisom Forbes. 55 ročný, bývalý učiteľ anglického jazyka sa v nich nachádza na popredných priečkach v e-commerce biznise a v Číne nemá konkurenciu. V roku 2009, počas ekonomickej krízy založil spoločnosť AliExpress a jej úspech bol obrovský. Stala sa veľkým a mimoriadne obľúbeným hráčom na trhu. Iba v priebehu prvého roku existencie si zákazník mohol vybrať až z 5 miliónov produktov. Medzi najväčšie trhy, na ktorých zaznamenal Aliexpress úspech sa radí USA, Španielsko, Rusko, či Brazília. Mimoriadne populárny začína byť Aliexpress na Slovensku, kde si taktiež pomaly vytvára dominantnú pozíciu.
Jazykové varianty.
Webové stránky AliExpress sú aktuálne v roku 2019 dostupné v 12 svetových jazykoch. Sú nimi angličtina, ruština, portugalčina, španielčina, francúzština, poľština, hebrejčina, taliančina, turečtina, nemčina, kórejčina a arabčina. V ďalších jazykoch je návštevníkom poskytované medzinárodná mutácia v anglickom jazyku. Na preloženie napríklad aj do Slovenčiny sa dá použiť aj Google prekladač. Webová stránka AliExpress je radená do 50 najnavštevovanejších web stránok na svete.
AliExpress v slovenčine.
AliExpress je stále populárnejší aj na Slovensku. Každým rokom omnoho viac Slovákov obľubuje nákupy z Číny. Výhodou je najmä bezplatné poštovné a nízke ceny, čo presvedčilo mnoho zákazníkov k nákupu.
Obľubu Aliexpressu na Slovensku dokazujú aj informácie z cashbackového portálu Tipli.sk, ktorý s internetovým online trhoviskom spolupracuje. Iba z portálu Tipli.sk sa na webové stránky Aliexpressu dostalo za posledný rok približne 180 000 tisíc návštevníkov. Celková návštevnosť stránky AliExpress na Slovensku sa odhaduje v miliónoch.
Prvá predajňa v Európe.
Prvá predajňa AliExpress v Európe bola otvorená v Španielsku. V mestečku Arroyomolinos, ktoré je kúsok od hlavného mesta Madridu. Podľa vyjadrení zástupcov firmy Alibaba je práve Španielsko kľúčové pre ešte väčšiu expanziu v Európe. Pri otvorení tejto pobočky pred ňou nocovalo viac ako 3 000 ľudí. Dôvodom bolo, že AliExpress sľúbil prvým 500 zákazníkom skvelé darčeky zdarma. Aktuálne nie je potvrdené, či AliExpress plánuje otvoriť ďalšiu predajňu v Európe. Minimálne v najbližších mesiacoch to však nie je pravdepodobné.
Clo a dane.
Miernou nevýhodou nákupu cez AliExpress je povinnosť platiť clo a DPH. Platiť ich musí každý zákazník, ktorého objednávka prekročila hodnotu 22 eur a úhrada prebieha pri platbe. Pri sume nižšej sa clo neplatí, preto sa často využíva rozdelenie viacpoložkovej objednávky na samostatné položky, ktorých cena za jednu neprekročí spomínanú sumu.

</doc>
<doc id="642304" url="https://sk.wikipedia.org/wiki?curid=642304" title="OĽaNO-NOVA">
OĽaNO-NOVA



</doc>
<doc id="642306" url="https://sk.wikipedia.org/wiki?curid=642306" title="Kána">
Kána

Kána (iné názvy: Kána Galilejská, Galilejská Kána ; po grécky Κανὰ τῆς Γαλιλαίας - Kana tés Galilaias, po arabsky قانا الجليل - "Káná al-Džalíl" resp. podľa regionálnej výslovnosti "Kenet el-Džalil") je mesto niekoľkokrát zmieňované v novozákonnom Jánovom evanjeliu, najznámejší úryvok je o svadbe v Káne. Biblické mesto v Galilei býva stotožňované s rôznymi miestami, najčastejšie s dnešným izraelským mestom Kafr Kanna.
Svadba v Káne.
Medzi kresťanmi a bádateľmi Nového zákona je Kána známym miestom, kde podľa Jánovho evanjelia Ježiš vykonal svoj prvý zázrak - premenu veľkého množstva vody na víno počas svadobnej hostiny, keď sa minulo víno zabezpečené ženíchom. Žiadne zo synoptických evanjelií túto udalosť nespomína, ale v Jánovom evanjeliu má značnú symbolickú dôležitosť: je prvým zo siedmich zázrakov, znamení, ktorými je potvrdzované Ježišovo božstvo, a okolo ktorých je evanjelium vystavané.
Ďalšie zmienky o Káne.
Ďalšia zmienka o Káne v Jánovom evanjeliu sa vzťahuje na Ježišovu návštevu tohto mesta, kde ho vyhľadal kráľovský úradník z blízkeho mesta Kafarnaum, ktorého syn bol ťažko chorý a umieral. Ďalej je v tom istom evanjeliu uvedené, že apoštol Natanael (zvyčajne stotožňovaný s Bartolomejom zo zoznamu apoštolov v synoptických evanjeliách) pochádzal z Kány. Kána Galilejská sa nespomína v žiadnej inej knihe Biblie, ani v inom zdroji z tých čias.
Geografické umiestnenie Kány.
Je veľa teórií o umiestnení biblickej Kány. V Jánovom evanjeliu sa nedočítate o žiadnom bližšom určení miesta svadby. Veľa súčasných kresťanov pripisuje príbehu o svadbe v Káne skôr teologický ako historický alebo geografický význam. Moderní biblickí bádatelia sa však zhodujú v tom, že Jánovo evanjelium bolo určené spoločenstvu židovských kresťanov pravdepodobne žijúcich v Judei, čo znamená, že by evanjelista pravdepodobne nepísal o neexistujúcom mieste.
V Galilei existujú štyri dediny, ktoré mohli byť biblickou Kánou:
Podľa Catholic Encyclopedia z roku 1913 sa podľa tradície siahajúcej do 8. storočia považuje za biblickú Kanu dnešný Kafr Kanna v Izraeli, ležiaci približne 7 km severovýchodne od Nazaretu. Mnohí súčasní bádatelia však uvádzajú aj iné možnosti, napríklad zaniknutú dedinu Chorbat Kana, ležiacu 9 km severnejšie, alebo Ajn Káná bližšie k Nazaretu a lepšie zodpovedajúcu etymologickému základu. Dedina Káná v južnom Libanone je málo pravdepodobným kandidátom na biblickú Kánu, hoci mnohí libanonskí kresťania sú presvedčení, že práve ona je tou pravou.

</doc>
<doc id="642309" url="https://sk.wikipedia.org/wiki?curid=642309" title="OĽANO-NOVA-KÚ-ZMENA ZDOLA">
OĽANO-NOVA-KÚ-ZMENA ZDOLA



</doc>
<doc id="642311" url="https://sk.wikipedia.org/wiki?curid=642311" title="Rehabilitačné centrum - HARMONY">
Rehabilitačné centrum - HARMONY

Rehabilitačné centrum - HARMONY, n.o. (skrátene RC Harmony) je zdravotnícke zariadenie, ktoré ako nezisková organizácia, poskytuje komplexnú terapiu pohybových porúch u detí s neurologickými, ortopedickými a traumatologickými ochoreniami. Sídli v Bratislave a ťažiskovou diagnózou je detská mozgová obrna. Zariadenie má celoslovenskú pôsobnosť so štatútom špecializovaného stacionára s odborným zameraním: fyziatria, balneológia a liečebná rehabilitácia. Poskytuje najmä rehabilitáciu a pomoc zdravotne postihnutým deťom. Na liečbu sa používajú najmodernejšie prístroje a metódy určené pacientom s poruchami pohyblivosti končatín. Na tomto pracovisku úspešne rozvíjajú vedecké poznatky v odbore "vývojová neurológia". Podľa svetového registra citácii "scholar google" v roku 2024, RC Harmony patrilo medzi 10 najcitovanejších pracovísk na svete.
Poloha.
Zariadenie sa nachádza v Bratislave – mestská časť Dúbravka, ul Kudlákova č. 2.
Dejiny.
Centrum vzniklo v roku 1992 v spolupráci s bratislavskou mestskou časťou Dúbravka a Nadáciou Petra Dvorského HARMONY. V roku 2001 sa RC Harmony stalo školiacim pracoviskom Slovenskej zdravotníckej univerzity v odbore detská rehabilitácia v pregraduálnom i postgraduálnom štúdiu.
Lekári a fyzioterapeuti RC Harmony pri liečbe používajú okrem najmodernejších prístrojov aj najnovšie medicínske poznatky, Výsledky svojej práce prezentujú na mnohých vedeckých kongresoch, sympóziách a seminároch a to nielen na Slovensku, ale aj v zahraničí. Zdravotnú starostlivosť poskytuje najmä poistencom Všeobecnej zdravotnej poisťovne, poisťovne Union a poisťovne Dôvera.
Metódy liečebnej pohybovej terapie.
Pacientom poskytuje:
K tomu sa využívajú počítačom riadené prístroje a nové liečebné metodiky ako napr.:
"Lokomat" – je medicínsko-technické zariadenie, ktoré nadväzuje na manuálne asistovaný tréning chôdze pomocou pohyblivého chodníka. Pozostáva z niekoľkých základných komponentov: pohyblivého chodníka (treadmill), špeciálneho patentovaného závesného systému a elektronicky riadených ortéz. Elektromechanický odľahčovací systém monitoruje a prispôsobuje odľahčenie v reálnom čase na požadovanej úrovni. Na monitoroch smerovaných k pacientovi aj terapeutovi môžeme v reálnom čase vizuálne sledovať a ovplyvňovať úspešnosť cvičenia. Na zvýšenie motivácie detského pacienta bol vyvinutý program umožňujúci tréning vo virtuálnom prostredí.
"Armeo" – pomáha pri terapii hornej končatiny. Ortéza umožňuje aktívne asistovaný tréning hornej končatiny. ktorá odľahčuje hmotnosť hornej končatiny v 3D priestore pomocou ergonomickej a nastaviteľnej opierky. Armeo má za cieľ podporovať funkčnú terapiu u pacientov s pohybovou dysfunkciou horných končatín. Princíp spätnej väzby podporuje obnovu funkcie nielen pohybovej, ale aj komunikačnej a kognitívnej. Táto terapia je indikovaná najmä pacientom po cievnej mozgovej príhode. Vhodná je však aj pre pacientov s inými pohybovými dysfunkciami horných končatín či po ortopedických operáciách.
"Combofit – Giger" je medicínske zariadenie umožňujúce kinematicky súvisiacu prácu horných a dolných končatín v cyklických vzorcoch pohybu. S pohybmi končatín vykonáva pacient tiež trojdimenzionálny pohyb trupovým svalstvom. Koordinácia končatín vyjadrená „rytmicitou“ je analyzovaná počítačovým softvérom a zobrazuje sa v grafickej podobe na monitore,
V roku 2018 v RC Harmony začali pri liečbe pacientov úspešne použivať nové moderné zariadenia Tetrax a Tymo.
"Tetrax" – je jedným z najmodernejších typov posturografie kde pomocou počítača a vysoko citlivých senzorov, je možné detailne objasniť poruchy stability a rovnováhy pacienta. Súčasne Tetrax presne lokalizuje zdroje týchto funkčných odchýlok, ktoré môžu mať pôvod v centrálnom i periférnom nervovom systéme. Tetrax navyše dokáže odhaliť pretrvávajúce poruchy rovnováhy u pacientov až 5 rokov po poranení.
"Tymo" – sa využíva na tréning stability statického i dynamického zaťažovania dolných končatín a opornej funkcie horných končatín. Ide o multifunkčný terapeutický a hodnotiaci systém pre počítačovo asistovanú rehabilitáciu. Možno ho použiť aj pre hodnotenie a terapiu statickej a dynamickej rovnováhy.

</doc>
<doc id="642314" url="https://sk.wikipedia.org/wiki?curid=642314" title="Byzantské umenie v komnénovskom období">
Byzantské umenie v komnénovskom období



</doc>
<doc id="642318" url="https://sk.wikipedia.org/wiki?curid=642318" title="Gabriela Rochallyi">
Gabriela Rochallyi

Mgr. Gabriela Rochallyi (* 9. september 1984, Košice) je slovenská maliarka a spisovateľka.
Životopis.
Narodila sa v Košiciach. Základné vzdelanie získala vo Svite. Strednú školu študovala na "Prvom slovenskom literárnom gymnáziu" v Revúcej. Následne študovala slavistiku so zameraním na polonistiku na Filozofickej fakulte Prešovskej univerzity (FF PU) v Prešove. V roku 20052006 študovala na Varšavskej univerzite. Žije v Saint Julian’s na Malte.
Maľba.
V roku 1994, ako desaťročná, bola ocenená striebornou medailou v projekte "Shankar’s International Childrens Competition", v kategórií maľba. Jej maľby boli vystavené v rôznych galériách ako "Still Point Gallery" (USA) a publikované v umeleckých časopisoch.
Písanie.
Bola ocenená v celoslovenskej súťaži "Literárna Revúca" (2000 a 2002). Publikovala aj v kultúrno-literárnom časopise "Rak" (2007). Výberom z tvorby debutovala v prvej knižnej zbierke "Arété" (2018), ktorá bola vydaná v Spolku slovenských spisovateľov. Vo svojej druhej zbierke "Zuby času" (2019) nadväzuje na svoj debut. Publikovala v Antológii slovenskej poézie o Dunaji. Podľa J. Baláža je poézia Gabriely Rochallyi charakteristická vyzretosťou a hravým striedaním poetických foriem. Publikuje aj časopisecky.

</doc>
<doc id="642321" url="https://sk.wikipedia.org/wiki?curid=642321" title="Jablonovský potok (prítok Močiarky)">
Jablonovský potok (prítok Močiarky)

Jablonovský potok je prirodzený vodný tok na Záhorí, v okrese Malacky, vo Vojenskom obvode Záhorie (k.ú. Turecký vrch a Bažantica) a v katastri obce Jablonové. Ide o horsko-nížinný typ potoka V. rádu, s dĺžkou 8,769 km a s rozlohou povodia 9,892 km². Pramení v nadmorskej výške a ústi do Močiarky, vo výške 
Prameň.
Potok pramení v mladom listnatom lese, na západnom svahu vrchu Konské hlavy (), na území VVP Záhorie, v Malých Karpatoch, v podcelku Pezinské Karpaty, v časti Homoľské Karpaty, v nadmorskej výške 
Opis toku.
Po prameni potok pokračuje juhozápadojužným smerom a následne sa mierne stáča na západoseverozápad. Tečie rúbaniskami a trávnatým porastom, neskôr sa presmeruje na severozápadný smer a ďalej už preteká pomedzi rôzne druhy listnatých lesov, popri tom sa mierne vlní. Tok sa potom oblúkom stočí na juhozápad a takto pokračuje až po vojenskú základňu, kde sa opäť stáča severozápadným smerom a priberá svoj najväčší prítok, zľava potok spod Banského () Týmto smerom tečie až po intravilán obce Jablonové. Priberá dva krátke ľavostranné prítoky z úpätia vrchu Na vŕškoch (), pričom prvý je umelý a druhý prirodzený. Vteká do umelého, vydláždeného koryta a pokračuje západným smerom. Prijíma sprava ďalší potok, ktorý je z veľkej časti povrchovo prekrytý, podteká cestu II/501 a za rímskokatolíckym kostolom sa stáča opäť na severozápad. Tečie stále umelým korytom, opúšťa spomínanú obec, podteká železničnú trať Zohor - Plavecký Mikuláš a tu už pokračuje korytom s prírodnejším charakterom. Križuje sa s elektrickými drôtmi vysokého napätia, tečie poľnohospodársky využívanou krajinou, po pravom brehu míňa výrobné haly a vteká do listnatého lesa. Tesne pred ústim ešte vstupuje na územie VVP Záhorie, k.ú. Bažantica a napokon sa zľava vlieva do Močiarky, v nadmorskej výške 

</doc>
<doc id="642324" url="https://sk.wikipedia.org/wiki?curid=642324" title="Partizánska cesta (Banská Bystrica)">
Partizánska cesta (Banská Bystrica)

Partizánska cesta je ulica v Banskej Bystrice.
Poloha.
Partizánska cesta zasahuje do mestských častí Banská Bystrica a Senica. Ulica je od západu prepojená s ulicami Československej armády, Hornou a Cestou k nemocnici. Z juhu sa pripája Ulica 29. augusta, Jegorovova cesta a Stavebná. Zo severu ulicu ohraničuje železničná trať do Vrútok a severný obchvat (R1) na ktorý sa ulica pripája na východnom konci.

</doc>
<doc id="642327" url="https://sk.wikipedia.org/wiki?curid=642327" title="Red Dead Redemption 2">
Red Dead Redemption 2

Read Dead Redemption 2 je akčno-adventúra hra vyrobená a publikovaná spoločnosťou Rockstar Games. V októbri 2018 bola vydaná na PlayStation 4 a Xbox One, a v novembri 2019 na Microsoft Windows. Hra je tretím pokračovaním série "Read Dead" a je prequelom hry "Red Dead Redemption" z roku 2010. Príbeh sa odohráva v roku 1899 vo fiktívnej reprezentácii západných, stredozápadných a južných Spojených štátov a približuje život psanca Arthura Morgana, člena Van der Lindeho gangu. Arthur sa musí vysporiadať s úpadkom divokého západu a zároveň sa snažiť prežiť proti vládnym silám, súperiacim gangom a iným protivníkom. Príbeh taktiež sleduje kolegu člena gangu Johna Marstona, protagonistu "Red Dead Redemption".
Hra je prezentovaná z pohľadu prvej a tretej osoby a hráč sa môže voľne pohybovať v tomto interaktívnom otvorenom svete. Medzi prvky hry patria prestrelky, lúpeže, lovenie, jazda na koni, interakcia s postavami iných hráčov (NPC) a udržiavanie čestného ohodnotenia postavy morálnymi rozhodnutiami a skutkami. Pokročilý systém odmien, ktorý sa podobá systému „hľadaného“ z "Grand Theft Auto", riadi reakciu mužov zákona a lovcov odmien za zločiny spáchané hráčom. "Red Dead Online", online režim pre viacerých hráčov, bol vydaný ako beta verzia v novembri 2018 pred úplným vydaním v máji 2019.
Vývoj hry sa začal skoro po vydaní "Red Dead Redemption" a podieľali sa na ňom všetky štúdiá spoločnosti Rockstar po celom svete. Vývojový tím čerpal vplyv zo skutočných miest narozdiel od filmov alebo umení, zameraný na vytváranie presného odrazu času s postavami a svetom hry. Hra bola prvou zameranou horu spoločnosťou Rockstar špeciálne pre konzoly, ktorá otestovala svoje technické schopnosti a zároveň preniesla "Grand Theft Auto V" na platformy. Zvukový doprovod hry obsahuje pôvodné skladby zložené Woodym Jacksonom a niekoľko vokálnych skladieb, ktoré produkoval Daniel Lanois.
"Red Dead Redemption 2", všeobecne očakávaný a predávaný pred vydaním, prekonal niekoľko rekordov a od svojho úvodného víkendu dosiahol druhý najväčší úspech v histórii zábavného priemyslu. Od úvodného víkendu dosiahol obrat 725 miliónov dolárov a za dva týždne prekročil celoživotný predaj "Red Dead Redemption". Získala širokú kritiku a pochvalu zameranú na jej príbeh, postavy, otvorený svet, grafiku a značnú úroveň detailov. Považovaný za príklad videohier ako umeleckej formy získal ocenenia na konci roka vrátane ocenenia Hra roka z niekoľkých herných publikácií. Patrí medzi najpredávanejšie videohry všetkých čias a datuje sa viac ako 26,5 milióna predaných kópií.
Hrateľnosť.
"Red Dead Redemption 2" je akčná adventúra s westernovou tematikou. Hra sa odohráva z pohľadu prvej alebo tretej osoby a odohráva sa v prostredí otvoreného sveta, v ktorom sa nachádza fikčná verzia západných, stredozápadných a južných Spojených štátov. Hra obsahuje ako pre jedného hráča, tak aj pre online multiplayer komponenty, ktoré boli vydané pod "Red Dead Online". Väčšinu hry hráč ovláda psanca Arthura Morgana, člena Van der Lindeho gangu, s ktorým skompletizuje väčšinu misii—lineárne scenáre s danými objektívmi—na pokračovanie v príbehu; od epilógu hry hráč ovláda Johna Marstona. Mimo misií sa môže hráč voľne potulovať po interaktívnom svete. Hráč sa môže zapojiť do boja s nepriateľmi pomocou útokov na blízko, strelných zbraní, hodov nožom alebo výbušnín. Boj bol prepracovaný od predchodcu hry a pozoruhodná nová mechanika pozostáva z dvojitého ovládania a schopnosti používať luk. Na rozdiel od predchádzajúcej hry má hráč možnosť plávať.
Nevyužitá krajina "Red Dead Redemption 2" predstavuje najväčšiu časť herného sveta a ponúka rozmanitú krajinu s príležitostnými cestujúcimi, banditmi a divočinou. V hre sa nachádzajú mestské sídliská, od poľnohospodárskych statkov až po mestá. Kone sú hlavnými formami prepravy, z ktorých existujú rôzne plemená, z ktorých každé má rôzne atribúty. Hráč musí divokého koňa vytrénovať alebo skrotiť, aby ho mohol používať, s výnimkou ukradnutých koní; musia však mať na sebe sedlo, aby nad ním získal hráč vlastníctvo. Zvýšené používanie koňa začne zlepšovať vzťah medzi koňom a hráčom, ktorý sa zvyšuje jeho čistením a kŕmením, a hráč z toho získa výhody pri jazde na koni. Na cestovanie je možné využiť aj vozy a vlaky. Hráč môže uniesť prichádzajúci vlak alebo voz tým, že ohrozí vodiča alebo cestujúcich a potom okráda jeho obsah alebo cestujúcich.
Hráč môže byť tiež svedkom alebo sa môže zúčastniť náhodných udalostí, ktoré sa vyskytli pri objavovaní herného sveta. Patria medzi ne prepady, zločiny spáchané inými ľuďmi, prosby o pomoc, streľby z jazdy, verejné popravy a útoky na zvieratá. Napríklad, keď hráč skúma divoký západ, môže nájsť konkrétnych ľudí v núdzi. Ak sa im hráč rozhodne pomôcť, budú vďační a môžu hráča odmeniť. Hráč sa taktiež môže zúčastňovať vedľajších aktivít, ktoré zahŕňajú malé úlohy so spoločníkmi a cudzími ľuďmi, súbojmi, nájomným lovom, hľadaním pokladov alebo iných zbierok po mape, ako sú skalné rezby a hraním pokeru, blackjacku, domina a Five Finger Filet. Lovenie zvierat taktiež zohráva hlavnú úlohu v hre, poskytuje jedlo, príjem a materiály na výrobu predmetov. Pri love musí hráč vziať do úvahy niekoľko faktorov, vrátane výberu zbrane a umiestnenia strely, ktoré ovplyvňujú kvalitu mäsa a kože, a následne sú obchodníci ochotní zaplatiť. Hráč môže zvieraťu okamžite strhnúť kožu alebo niesť jeho telo, ktoré v priebehu času hnije a znižuje jeho hodnotu a priťahuje dravcov.
Hra sa výrazne zameriava na výber hráča pre príbeh a misie. Určité okamihy v príbehu poskytnú hráčovi možnosť prijať alebo odmietnuť ďalšie misie a ľahko upravovať dej okolo jeho výberu. Hráč môže komunikovať s akoukoľvek postavou, ktorá nie je hráčom (NPC), dynamicky novým spôsobom v tejto sérii. Hráč si môže zvoliť rôzne dialógové možnosti s NPC, ako napríklad priateľský rozhovor alebo urážku. Ak sa hráč rozhodne zabiť NPC, môže svoju mŕtvolu okradnúť. "Red Dead Redemption 2" vracia systém Čestnosť od svojho predchodcu tým, že meria, ako sú akcie hráča vnímané z hľadiska morálky. Morálne pozitívne rozhodnutia a činy, ako je pomoc cudzincom, dodržiavanie zákona a šetrenie súpera v súboji, prispejú k cti hráča. Negatívne činy, ako napríklad krádež a ublíženie nevinným, sa však od honoráru hráča odpočítajú. Príbeh je ovplyvnený Čestnosťou, pretože dialóg a následky pre hráča sa často líšia v závislosti od ich úrovne Čestnosti. Míľniky zasiahnutia pre úroveň cti hráča poskytnú jedinečné výhody, ako napríklad odmeňovanie hráča špeciálnymi odevmi a veľkými zľavami v obchodoch. Nízka úroveň cti je tiež prospešná, pretože hráč dostane väčšie množstvo predmetov z mŕtvych tiel.
Dej.
Po nevydarenej lúpeži v roku 1899 je gang Dutcha Van der Lindeho nútený opustiť svoj značný peňažný lup a utiecť z mestečka Blackwater. Uvedomujúc si, že pokrok civilizácie postupne ukončuje dobu divokého západu, rozhodnú sa získať dostatočný obnos peňazí na únik zákonu, usadenie sa a ukončenie doterajšieho spôsobu života. Vylúpia vlak vlastnený finančným magnátom Leviticusom Cornwallom, ktorý si na ich dolapenie najme Pinkertonovcov. Členovia gangu ďalej vykonávajú rôzne práce, aby získali peniaze, pretože Dutch im stále sľubuje, že ďalšia lúpež už bude ich poslednou. Po prestrelke s Cornwallovými mužmi vo Valentine sa gang presťahuje do štátu Lemoyne, kde pracujú súčasne pre rodiny Grayovcov a Braithwaiteovcov v snahe poštvať ich proti sebe. Rodiny ich však podvedú: Grayovci zabijú Seana počas prepadnutia v mestečku Rhodes, zatiaľ čo Braithwaiteovci unesú a predajú Jacka, syna Johna Marstona, talianskemu mafiánovi Angelovi Brontemu. Gang sa pomstí a zničí obidve rodiny, kým nezíska späť Jacka od Bronteho, ktorý im ponúkne pomoc, ale nakoniec ich podvedie. Dutch ho unesie a ako pomstu ho hodí aligátorom, čo Arthura znepokojí.
Gang vylúpi banku v Saint Denis, ale Pinkertonovci zasiahnu, pričom zabijú Hoseu a zatknú Johna. Dutch, Arthur, Bill, Javier a Micah uniknú z mesta loďou smerujúcou na Kubu. Silná búrka potopí loď a muži sa vyplavia na brehy ostrova Guarma, kde sa zapletú do konfliktu medzi tyranským majiteľom trstinových plantáží Albertom Fussarom a miestnym zotročeným obyvateľstvom. Po tom, čo pomôžu revolucionárom zabiť Fussara, si skupina zabezpečí dopravu späť do Spojených štátov a opäť sa stretnú so zvyškom gangu, hoci ich čoskoro prepadnú Pinkertonovci, ktorých útok však gang odrazí.
Dutch, paranoidne presvedčený, že niektorý člen gangu pracuje ako informátor, je posadnutý myšlienkou na poslednú lúpež. Pochybuje o Arthurovej lojalite po tom, čo ho neposlúchne a Johna oslobodí skôr, ako Dutch plánoval, a namiesto Arthura vymenuje za svojho najvyššieho poručíka Micaha. Arhur sa začína obávať, že Dutch už nie je tým mužom, ktorého poznal, pretože sa stále viac uzatvára, opúšťa spoločné ideály a zavraždí Cornwalla. Tvárou v tvár svojej smrteľnosti po diagnostikovaní tuberkulózy Arhur premýšľa o svojich činoch a možnostiach záchrany gangu. Povie Johnovi, aby utiekol s Abigail a Jackom a otvorene sa vzoprie Dutchovi tým, že pomôže miestnym Indiánom. Niekoľko členov gangu je z celej situácie sklamaných a odíde, zatiaľ čo Dutch a Micah zorganizujú poslednú lúpež vlaku prevážajúceho výplaty armády.
Arthurova dôvera v Dutcha je zničená, keď ho nechá napospas vojakom, nechá Johna zomrieť a odmietne zachrániť unesenú Abigail. Arthur a Sadie zachránia Abigail pred Andrewom Miltonom, detektívom Pinkertonovcov, ktorý označí Micaha za svojho informátora, na čo ho Abigail zabije. Arthur sa vráti do tábora a otvorene obviní Micaha zo zrady. Dutch, Bill, Javier a Micah sa obrátia proti Arthurovi a novonavrátenému Johnovi, ale patovú situáciu preruší útok Pinkertonovcov. Hráč si môže vybrať, či Arthur pomôže Johnovi utiecť tým, že zdrží Pinkertonovcov, alebo sa vráti do tábora a získa späť peniaze gangu. Micah prepadne Arthura, Dutch zasiahne do ich súboja. Arthur presvedčí Dutcha, aby opustil Micaha a odišiel. Ak má hráč vysokú úroveň čestnosti, Arthur podľahne zraneniam a chorobe pri sledovaní východu slnka; ak má hráč nízku úroveň čestnosti, Micah ho popraví.
O osem rokov neskôr, v roku 1907, sa John spolu s Abigail a Jackom snažia viesť čestný život. Nájdu si prácu na ranči, kde John prezradí svoje strelecké zručnosti, keď zakročí proti banditom ohrozujúcim ranč. Abigail, veriac, že John sa nechce vzdať svojich starých spôsobov, odchádza s Jackom. John si vezme pôžičku od banky na kúpu ranča. Pracuje so Strýkom, Sadie a Charlesom na stavbe nového domu a po návrate Abigail ju požiada o ruku. Keď sa dozvedia, že Micah je stále nažive a založil si vlastný gang, John, Sadie a Charles prepadnú jeho tábor. Nájdu v ňom aj Dutcha, ktorý po napätej konfrontácii postrelí Micaha a v tichosti odíde, čo Johnovi umožní zabiť Micaha a získať späť peniaze gangu, ktoré mu pomôžu so splatením dlhu. John sa ožení s Abigail a začnú nový život na ranči po boku Jacka a Strýka, zatiaľ čo Sadie a Charles odchádzajú za svojimi vlastnými plánmi.
Scény v v záverečných titulkoch ukazujú osudy ďalších preživších členov gangu. Edgar Ross vystopuje Micahovho vraha na Johnov ranč, čo predznamenáva udalosti "Red Dead Redemption".

</doc>
<doc id="642331" url="https://sk.wikipedia.org/wiki?curid=642331" title="Kána Galilejská">
Kána Galilejská



</doc>
<doc id="642332" url="https://sk.wikipedia.org/wiki?curid=642332" title="Galilejská Kána">
Galilejská Kána



</doc>
<doc id="642333" url="https://sk.wikipedia.org/wiki?curid=642333" title="Majestic Music Club">
Majestic Music Club

Majestic Music Club (skrátene MMC) je koncertná hala a klub na poschodí budovy YMCA, ktorá sa nachádza v Bratislave na Karpatskej ulici číslo 2. Je to najväčší koncertný klub v Bratislave a predstavujú sa tu interpreti rockoví, metaloví, punkoví až po džezových, big beatových a rapových.
Ide o priestor bývalého Kina YMCA. Nachádza sa tu veľké pódium a možnosť státia alebo horná terasa zvyčajne pre špeciálnych hostí. Pod terasou sa nachádza bar.

</doc>
<doc id="642335" url="https://sk.wikipedia.org/wiki?curid=642335" title="4507 1990 FV">
4507 1990 FV



</doc>
<doc id="642336" url="https://sk.wikipedia.org/wiki?curid=642336" title="4555 1987 QL">
4555 1987 QL



</doc>
<doc id="642337" url="https://sk.wikipedia.org/wiki?curid=642337" title="4599 1985 RZ2">
4599 1985 RZ2



</doc>
<doc id="642338" url="https://sk.wikipedia.org/wiki?curid=642338" title="4600 1985 RE4">
4600 1985 RE4



</doc>
<doc id="642339" url="https://sk.wikipedia.org/wiki?curid=642339" title="4627 1985 RT2">
4627 1985 RT2



</doc>
<doc id="642340" url="https://sk.wikipedia.org/wiki?curid=642340" title="4633 1988 AJ5">
4633 1988 AJ5



</doc>
<doc id="642342" url="https://sk.wikipedia.org/wiki?curid=642342" title="Svadba v Káne">
Svadba v Káne



</doc>
<doc id="642343" url="https://sk.wikipedia.org/wiki?curid=642343" title="Kána (rozlišovacia stránka)">
Kána (rozlišovacia stránka)

Kána môže byť (v Biblii):

</doc>
<doc id="642344" url="https://sk.wikipedia.org/wiki?curid=642344" title="Nachal Kana">
Nachal Kana

Nachal Kana môže byť vádí v Izraeli:

</doc>
<doc id="642345" url="https://sk.wikipedia.org/wiki?curid=642345" title="Jozef Forgáč">
Jozef Forgáč

Jozef Forgáč (* 19. február 1904, Bánovce nad Bebravou† 14. september 1966, Buenos Aires, Argentína) bol slovenský rímskokatolícky kňaz, salezián, misionár, pedagóg, provinciál.
Životopis.
Ľudovú školu vychodil vo svojom rodisku. Gymnázium navštevoval na súkromnom Slovenskom gymnáziu v Taliansku v obci Perosa Argentina. Saleziánsky noviciát si vykonal v meste Foglizze Canavese (Taliansko) v rokoch 19231924. Prvé rehoľné sľuby skladal 4. októbra 1924. Po skončení noviciátu odišiel na misie (1924). Jeho prvým misijným pôsobiskom sa stalo prístavné mesto Punta Arenas v Čile. Za kňaza bol vysvätený 25. januára 1931. Po kňazskej vysviacke ešte rok zostal v Čile, potom odišiel do Argentíny. 
V Argentíne pôsobil v Río Gallegos ako vychovávateľ mládeže na základnej škole a saleziánskom mládežníckom stredisku (19321936), a vychovávateľ mládeže na internáte v Puerto Deseado (19371942). Úlohu saleziánskeho provinciála zastával v rokoch 19421946. Po skončený úlohy provinciála zastával ešte v troch saleziánskych domoch úlohu direktora: v Puerto San Julián, Puerto Deseado a Ushuaia. Posledné tri roky života strávil v Río Grande (19631966) ako učiteľ náboženstva (katechéta). 
Veľmi aktívne udržiaval styky so slovenskými krajanmi a krajanskými spolkami a organizáciami. Po jeho kňazskej vysviacke ho jeho rehoľný nadriadený poveril i duchovnou starostlivosťou o slovenských vysťahovalcov v Argentíne. Rozvíjal priateľstvo zo saleziánom Gorazdom Zvonickým, básnikom katolíckej moderny, ktorý pôsobil v Argentíne v rokoch 19511963. Misionárom bol 42 rokov. 

</doc>
<doc id="642347" url="https://sk.wikipedia.org/wiki?curid=642347" title="Bombardier Dash 8">
Bombardier Dash 8



</doc>
<doc id="642351" url="https://sk.wikipedia.org/wiki?curid=642351" title="Nintendó">
Nintendó



</doc>
<doc id="642353" url="https://sk.wikipedia.org/wiki?curid=642353" title="Obroda">
Obroda

Obroda (úplný názov Klub za socialistickú prestavbu Obroda) bola opozičná iniciatíva v Česko-Slovensku, ktorá vyvíjala činnosť v rokoch od roku 1989. V Česku jej aktivity prakticky skončili v roku 1990, na Slovensku v roku 1992.
Tvorili ju v najmä vylúčení členovia KSČ, ktorá sa počas normalizácie zbavovala „vnútorných nepriateľov“. Existencia iniciatívy bola ohlásená vo februári 1989 a jej čelným predstaviteľmi boli historici Antonín Benčík, Miloš Hájek, Václav Kural a Vojtěch Mencl, ďalej Josef Domanský, Miluše Fischerová, Vladimír Kabrna, Josef Stehlík, Zdeněk Přikryl. Na činnosti Obrody sa tiež podieľali Čestmír Císař, Jiří Dienstbier a ďalší. Klub sa hlásil k odkazu Pražskej jari (ktorej vrcholný predstaviteľ Alexander Dubček sa k iniciatíve tiež hlásil) a ku Gorbačovovej perestrojke.
Na Slovensku klubu predsedal historik Ivan Laluha. "Klub Obroda Slovenska bolo spoločensko-záujmové zoskupenie bývalých členov strany po r. 1970 z nej vylúčených, ktoré sa usilovalo o odstránenie krívd z čias normalizácie a po roku 1992 zaniklo." Laluha bol predseda Klubu Obroda Slovenska od roku 1990 do roku 1992. 
Na kandidátke VPN sa do poslaneckých lavíc vo voľbách v júni 1990 dostali Obrodári Ivan Laluha, Augustín Marián Húska, Rudolf Filkus, Hvezdoň Kočtúch, Robert Harenčár a ďalší. Vladimír Mečiar sa stal premiérom slovenskej vlády. 
Po novembri 1989 sa predstavitelia Obrody pokúšali presadiť v Občianskom fóre, mnohí z nich potom zamierili do radov sociálnych demokratov. Členovia Obrody obsadili posty námestníkov ministra vnútra Richarda Sachera. Ovládli aj Bezpečnostnú komisiu hnutia OF. Tzv. Obrodári obsadili svojimi nominantami aj Branno-bezpečnostný výbor Federálneho zhromaždenia (viedol ho Ladislav Lis, stúpenec demokratické obrody socializmu), aj novú tajnú službu – Úrad pre ochranu ústavy a demokracie.
Iniciatíva vydávala v Prahe časopis "Dialóg," ktorý vychádzal aj v brnianskej regionálnej mutácii.

</doc>
<doc id="642355" url="https://sk.wikipedia.org/wiki?curid=642355" title="Hubblovo hlboké pole">
Hubblovo hlboké pole

Hubblovo hlboké pole (angl. "Hubble Deep Field", skratka: HDF) je fotografia s rozmerom 3 x 3 oblúkovej minúty vo Veľkom voze, v ktorom Hubblov vesmírny ďalekohľad zaznamenal v roku 1995 na zloženej snímke 1500 galaxií v rôznom štádiu vývoja". Oblasť vzniku poľa je bez slabých hviezd alebo blízkej skupiny galaxií.
Táto fotografia tvorí asi jednu 24 milióntinu celej oblohy, čo z hľadiska uhlovej veľkosti zodpovedá tenisovej loptičke vo vzdialenosti 100 metrov. Obrázok bol zostavený z 342 samostatných expozícií nasnímaných pomocou Wide Field and Planetary Camera 2 Hubblovho ďalekohľadu v priebehu desiatich po sebe nasledujúcich dní medzi 18. a 28. decembrom 1995.
Pole je také malé, že samostatných hviezd našej Galaxie sa ich v ňom nachádza len niekoľko. Takmer všetky z 3 000 objektov na obrázku sú teda galaxie, pričom niektoré patria medzi najmladšie a najvzdialenejšie, aké poznáme. Tým, že odhalil taký veľký počet veľmi mladých galaxií, sa obrázok HDF stal medzníkom v štúdiu raného vesmíru.
Tri roky po pozorovaní HDF bola podobne zobrazená oblasť na južnej nebeskej pologuli a bola pomenovaná Hubblovo južné hlboké pole. Pozorovaná podobnosť medzi týmito dvoma regiónmi posilnila presvedčenie, že vesmír je vo veľkých mierkach jednotný, a že Zem zaberá typickú oblasť vo vesmíre (kozmologický princíp). Širší, ale plytkejší prieskum sa uskutočnil aj ako súčasť veľkého prieskumu Origins Deep Survey.
V roku 2004 bola po niekoľkých mesiacoch svetelnej expozície vytvorená fotografia známa ako Hubblovo ultrahlboké pole (HUDF). V tom čase bola najcitlivejším astronomickým obrazom, aký bol kedy pri viditeľných vlnových dĺžkach urobený; zostal ním až do vydania Hubblovho extrémne hlbokého poľa (XDF) v roku 2012.
Koncepcia.
Jedným z kľúčových cieľov astronómov, ktorí navrhli Hubblov vesmírny ďalekohľad (teleskop), bolo použitie jeho vysokého optického rozlíšenia na štúdium vzdialených galaxií na úroveň detailov, ktorá nebola možná z povrchu Zeme. Teleskop umiestnený nad atmosférou sa vyhýba atmosférickému vzduchovému skresleniu. To mu umožňuje snímať citlivejšie snímky viditeľného a ultrafialového spektra ako s pomocou pozemných teleskopov pozorujúcich vo viditeľnej časti spektra. Len v prípade, že je možná dobrá adaptívna optická korekcia na viditeľných vlnových dĺžkach, môžu byť konkurencieschopné pozemné teleskopy s priemermi primárnych zrkadiel nad . Aj keď zrkadlo ďalekohľadu malo pri spustení do prevádzky v roku 1990 sférickú aberáciu, stále sa dalo použiť na snímanie vzdialenejších galaxií v rozlíšení predtým nedosiahnuteľnom. Pretože svetlu trvá miliardy rokov, než sa z veľmi vzdialených galaxií dostane na Zem, vidíme ich tak, ako vyzerali pred miliardami rokov. Rozšírenie rozsahu tohto výskumu na stále vzdialenejšie galaxie teda umožňuje lepšie porozumieť tomu, ako sa galaxie vyvíjajú.
Po korekcii sférickej aberácie počas misie raketoplánu STS-61 v roku 1993 sa použili vylepšené zobrazovacie schopnosti ďalekohľadu na štúdium čoraz vzdialenejších a slabších galaxií. Stredne hlboký prieskum (MDS) použil fotoaparát Wide Field and Planetary Camera 2 (WFPC2) na vytváranie hlbokých snímok náhodných polí, zatiaľ čo iné nástroje sa používali na plánované pozorovania. Súčasne sa ďalšie špecializované programy zameriavali na galaxie, ktoré už boli známe pozemným pozorovaním. Všetky tieto štúdie odhalili podstatné rozdiely medzi vlastnosťami galaxií dnes a tými, ktoré existovali pred niekoľkými miliardami rokov. 
Až 10 % pozorovacieho času HST je určených ako režisérov diskrečný čas (DD) a zvyčajne sa udeľuje astronómom, ktorí chcú študovať neočakávané prechodné javy, ako sú supernovy. Keď sa ukázalo, že Hubblova korekčná optika funguje dobre, Robert Williams, vtedajší riaditeľ Vesmírneho teleskopického vedeckého ústavu, rozhodol venovať v roku 1995 podstatnú časť svojho času DD štúdiu vzdialených galaxií. Špeciálny poradný výbor inštitútu odporučil, aby sa WFPC2 použilo na zobrazenie „typickej“ oblohy vo vysokej galaktickej šírke pomocou niekoľkých optických filtrov. Bola zriadená pracovná skupina na vývoj a implementáciu projektu.
Výber cieľa.
Pole vybrané pre pozorovania muselo splniť niekoľko kritérií. Muselo byť vo vysokej galaktickej šírke, pretože prach a zakrývajúca medzihviezdna hmota v rovine disku Galaxie bránia pozorovaniu vzdialených galaxií v nízkych galaktických šírkach. Cieľové pole sa muselo vyhnúť známym jasným zdrojom viditeľného svetla (ako sú napríklad hviezdy v popredí) a infračerveného, ultrafialového a röntgenového žiarenia, aby sa uľahčilo neskoršie štúdium na mnohých vlnových dĺžkach objektov v hlbokom poli. Tiež sa muselo nachádzať v oblasti s nízkym infračerveným „cirrusom“ v pozadí, pričom rozptýlená infračervená emisia je pravdepodobne spôsobená horúcimi prachovými zrnami v chladných oblakoch plynného vodíka (oblasti HI).
Tieto kritériá obmedzili oblasť potenciálnych cieľových oblastí. Rozhodlo sa, že cieľ by mal byť v Hubblových „zónach nepretržitého pozorovania“ (CVZ) – v oblastiach oblohy, ktoré nie sú počas Hubblovej obežnej dráhy zakryté Zemou alebo Mesiacom. Pracovná skupina sa rozhodla sústrediť na severnú CVZ, aby ďalekohľady na severnej pologuli, ako sú napríklad Keckove ďalekohľady, ďalekohľady Národného observatória Kitt Peak a VLA (Very Large Array), mohli vykonávať následné pozorovania.
Pôvodne bolo identifikovaných dvadsať polí, ktoré spĺňajú tieto kritériá, z ktorých boli vybrané tri optimálne, všetky v súhvezdí Veľkej medvedice. Pozorovania rádiových snímok z VLA vylúčili jedno z týchto polí, pretože obsahovalo jasný rádiový zdroj. Konečné rozhodnutie medzi poslednými dvoma bolo vykonané na základe dostupnosti vodiacich hviezd v blízkosti: Hubblove pozorovania zvyčajne vyžadujú dvojicu blízkych hviezd, na ktorých sa môžu teleskopické snímače Fine Guidance Sensors počas expozície uzamknúť, ale vzhľadom na dôležitosť pozorovaní HDF vyžadovala pracovná skupina druhú sadu sprievodných hviezd. Pole, ktoré bolo nakoniec vybrané, sa nachádza na rektascenzii 12 h 36 m 49,4 s a deklinácii + 62 ° 12 '58 ″; [6] [7] má plochu približne 2,6 arcminút, alebo plochu 1/12 Mesiaca. Táto oblasť predstavuje približne 1/24 000 000 z celkovej plochy oblohy.
Pozorovanie.
Po výbere poľa sa musela vypracovať stratégia pozorovania. Dôležitým rozhodnutím bolo určiť, ktoré filtre budú na pozorovania použité; WFPC2 je vybavený štyridsiatimi ôsmymi filtrami vrátane úzkopásmových filtrov izolujúcich konkrétne emisné línie astrofyzikálneho záujmu a širokopásmových filtrov užitočných na štúdium farieb hviezd a galaxií. Výber filtrov, ktoré sa majú použiť pre HDF, závisel od „priepustnosti“ každého filtra – celkového podielu svetla, ktorému umožňuje priechod – a dostupného spektrálneho pokrytia. Požadovali sa filtre s čo najmenším prekrývaním pásiem. Nakoniec sa vybrali štyri širokopásmové filtre so stredom pri vlnových dĺžkach 300 nm (takmer ultrafialové), 450 nm (modré svetlo), 606 nm (červené svetlo) a 814 nm (takmer infračervené). Pretože kvantová účinnosť Hubblových detektorov pri vlnovej dĺžke 300 nm je pomerne nízka, šum pri pozorovaní pri tejto vlnovej dĺžke je spôsobený skôr šumom CCD než pozadím oblohy; tieto pozorovania by sa teda mohli vykonávať v čase, keď by vysoký šum v pozadí poškodil účinnosť pozorovaní v iných priepustných pásmach. V období od 18. do 28. decembra 1995 – v tom čase Hubble obehol Zem približne 150-krát – bolo vybratých 342 snímok cieľovej oblasti vo vybratých filtroch. Celkové expozičné časy pri každej vlnovej dĺžke boli 42,7 hodín (300 nm), 33,5 hodiny (450 nm), 30,3 hodiny (606 nm) a 34,3 hodiny (814 nm), rozdelené do 342 jednotlivých expozícií, aby sa zabránilo významnému poškodeniu jednotlivých snímok kozmickými lúčmi, ktoré spôsobujú jasné pruhy, keď narážajú na detektory CCD. Ďalších 10 dráh Hubbla sa použilo na krátke vystavenie priľahlých polí, aby sa uľahčilo následné pozorovanie inými nástrojmi.
Spracovanie dát.
Vytvorenie konečného kombinovaného obrazu pri každej vlnovej dĺžke bolo zložitým procesom. Jasné pixely spôsobené dopadmi kozmického žiarenia počas expozícií boli odstránené porovnaním expozícií rovnakej dĺžky a identifikáciou pixelov, ktoré boli ovplyvnené kozmickými lúčmi pri jednej expozícii, ale nie druhej. Na pôvodných obrázkoch sa nachádzali stopy vesmírnych trosiek a umelých satelitov a boli dôkladne odstránené. Rozptýlené svetlo zo Zeme bolo zrejmé asi v štvrtine dátových rámcov, čo na obrázkoch vytvorilo viditeľný vzor „X“. Toto bolo odstránené nasnímaním obrázka ovplyvneného rozptýleným svetlom, jeho zarovnaním s neovplyvneným obrazom a odpočítaním neovplyvneného obrázka od postihnutého. Výsledný obrázok sa vyhladil a potom sa mohol odpočítať od svetlého rámu. Tento postup odstránil takmer všetko rozptýlené svetlo z postihnutých snímok.
Keď bolo 342 jednotlivých snímok očistených o zásahy kozmickým žiarením a rozptýleného svetla, museli sa skombinovať. Vedci zapojení do pozorovaní HDF boli priekopníkmi v technike nazývanej „mrholenie“, pri ktorej sa mierka zameriavania ďalekohľadu medzi súbormi expozícií nepatrne menila. Obrazy HDF vytvorené pri každej vlnovej dĺžke mali konečnú veľkosť pixelov 0,03985 oblúkovej sekundy. Spracovanie údajov poskytlo štyri monochromatické obrázky (pri 300 nm, 450 nm, 606 nm a 814 nm), jeden na každej vlnovej dĺžke. Jeden obrázok bol označený ako červený (814 nm), druhý ako zelený (606 nm) a tretí ako modrý (450 nm) a po ich spojení sa získal farebný obrázok. Pretože vlnové dĺžky, pri ktorých boli obrázky nasnímané, nezodpovedajú vlnovým dĺžkam červeného, ​​zeleného a modrého svetla, farby na výslednom obrázku poskytujú iba približnú reprezentáciu skutočných farieb galaxií v obraze; výber filtrov pre HDF (a väčšinu snímok z Hubblovho teleskopu) bol navrhnutý primárne s cieľom maximalizovať vedeckú užitočnosť pozorovaní a nie vytvárať farby zodpovedajúce tomu, čo by ľudské oko skutočne vnímalo.
Obsah.
Konečné obrázky boli zverejnené na stretnutí Americkej astronomickej spoločnosti v januári 1996 a odhalili množstvo vzdialených slabých galaxií. Na obrázkoch ich bolo možné identifikovať približne 3 000, pričom boli jasne viditeľné nepravidelné aj špirálové galaxie, hoci niektoré majú len niekoľko pixelov. U všetkých sa predpokladá, že HDF obsahuje menej ako dvadsať galaktických hviezd v popredí; absolútna väčšina objektov v teréne sú vzdialené galaxie. V HDF je asi päťdesiat modrých objektov. Zdá sa, že mnohé sú spojené s blízkymi galaxiami, ktoré spolu tvoria reťazce a oblúky: pravdepodobne ide o oblasti intenzívnej tvorby hviezd. Ďalšími môžu byť vzdialené kvazary. Astronómovia spočiatku vylúčili možnosť, že niektoré z bodových objektov sú biele trpaslíky, pretože sú príliš modré na to, aby boli v súlade s teóriami vývoja bieleho trpaslíka, ktoré v tom čase prevládali. Novšia práca však zistila, že mnoho bielych trpaslíkov sa s pribúdajúcim vekom stáva modrejšími, čo podporuje myšlienku, že HDF môže obsahovať biele trpaslíky.
Vedecké výsledky.
Údaje o HDF poskytovali kozmológom mimoriadne bohatý materiál na analýzu. Do konca roku 2014 súvisiace vedecké práce získali viac ako 900 citácií. Jedným z najzákladnejších nálezov bol objav veľkého počtu galaxií s vysokými hodnotami červeného posunu. Ako sa vesmír rozpína, vzdialenejšie objekty sa od Zeme vzďaľujú rýchlejšie, o čom hovorí Hubblov zákon. Svetlo z veľmi vzdialených galaxií je významne ovplyvnené kozmologickým červeným posunom. Hoci boli známe kvazary s vysokým červeným posunom, pred vytvorením snímok HDF bolo známych iba veľmi málo galaxií s červeným posunom väčším ako 1. HDF však obsahoval veľa galaxií s červeným posunom až 6, čo zodpovedá vzdialenostiam približne 12 miliárd svetelných rokov. Kvôli červenému posunu nie sú najvzdialenejšie objekty v HDF (Lyman-break galaxie) v Hubblových snímkach skutočne viditeľné; môžu byť detegované iba na snímkach HDF nasnímaných na dlhších vlnových dĺžkach pozemnými ďalekohľadmi. Galaxie HDF obsahovali podstatne väčší podiel narušených a nepravidelných galaxií ako miestny vesmír; zrážky a fúzie galaxií boli v mladom vesmíre častejšie, pretože boli oveľa menšie ako dnes. Predpokladá sa, že sa pri zrážke špirálových a nepravidelných galaxií vytvárajú obrovské eliptické galaxie. Bohatstvo galaxií v rôznych fázach ich vývoja tiež umožnilo astronómom odhadnúť zmeny v rýchlosti tvorby hviezd počas celého života vesmíru. Zatiaľ čo odhady červených posunov galaxií HDF sú trochu surové, astronómovia sa domnievajú, že k tvorbe hviezd maximálnou rýchlosťou došlo pred 8 až 10 miliardami rokov a odvtedy sa znížila asi desaťkrát. Ďalším dôležitým výsledkom z HDF bol veľmi malý počet prítomných hviezd v popredí. Astronómovia celé roky bádali nad povahou temnej hmoty, hmoty, ktorá sa zdá byť nedetegovateľná, ale z ktorej pozorovania vyplynulo, že tvorí okolo 85% všetkej hmoty vo vesmíre podľa hmotnosti. Jedna teória spočívala v tom, že temná hmota by sa mohla skladať z masívnych astrofyzikálnych kompaktných halo objektov (MACHO) – slabých, ale masívnych objektov, ako sú červené trpaslíky a planéty vo vonkajších oblastiach galaxií. HDF však preukázal, že vo vonkajších častiach našej galaxie nebolo významné množstvo červených trpaslíkov.
Viacfrekvenčné sledovanie.
Objekty s veľmi vysokým červeným posunom (Lyman-break galaxie) sa nedajú vidieť vo viditeľnom svetle a zvyčajne sa detegujú namiesto toho v infračervených alebo submilimetrových vlnových dĺžkach HDF. Pozorovania pomocou infračerveného vesmírneho observatória (ISO) naznačujú infračervenú emisiu z 13 galaxií viditeľných na optických obrazoch, ktorá sa pripisuje veľkému množstvu prachu spojeného s intenzívnou tvorbou hviezd. Infračervené pozorovania sa uskutočnili aj pomocou vesmírneho teleskopu Spitzer. Submilimetrové pozorovania poľa boli vykonané so SCUBA na James Clerk Maxwell Telescope, kde spočiatku detegoval 5 zdrojov, aj keď s veľmi nízkym rozlíšením. Pozorovali aj ďalekohľady Subaru na Havaji. Röntgenové pozorovanie pomocou röntgenového observatória Chandra odhalilo v HDF šesť zdrojov, o ktorých sa zistilo, že zodpovedajú trom eliptickým galaxiám, jednej špirálovitej galaxii, jednému aktívnemu galaktickému jadru a jednému extrémne červenému objektu, ktorý sa považuje za vzdialenú galaxiu obsahujúcu veľké množstvo prachu absorbujúceho jeho emisie modrého svetla. Pozemné rádiové snímky nasnímané pomocou VLA odhalili v HDF sedem rádiových zdrojov, z ktorých všetky zodpovedajú galaxiám viditeľným na optických obrazoch. Toto pole sa skúmalo aj pomocou rádiového teleskopu Westerbork Synthesis Radio a súborom rádiových ďalekohľadov MERLIN pri 1,4 GHz; kombináciou máp VLA a MERLIN vytvorených pri vlnových dĺžkach 3,5 a sa našlo 16 rádiových zdrojov v poli HDF-N, s mnohými ďalšími v priľahlých poliach. Rádiové snímky niektorých zdrojov v teréne boli vytvorené v Európskej sieti VLBI pri 1,6 GHz s vyšším rozlíšením ako mapy Hubblovho teleskopu.
Následné pozorovania HST.
V roku 1998 bol na južnej pologuli vytvorený náprotivok HDF: Južné Hubblovo hlboké pole (HDF-S). Bolo zachytené použitím podobnej stratégie pozorovania a aj jeho vzhľad bol veľmi podobný pôvodnému HDF. Tento fakt podporuje kozmologický princíp, ktorý hovorí, že vesmír je vo veľkých škálach homogénny. Na získanie snímkov z HDF-S bol použitý Space Telescope Imaging Spectrograph (STIS) a Near Infrared Camera and Multi-Object Spectrometer (NICMOS); prístroje, ktoré boli na HST nainštalované rok predtým. HDF bolo odvtedy pozorované ešte niekoľkokrát, aj za pomoci prístrojov WFPC2, STIS a NICMOS. Porovnaním pôvodných a nových záberov bolo objavených niekoľko supernov.
Širší, no menej podrobný prieskum sa uskutočnil ako súčasť projektu Great Observatories Origins Deep Survey (GOODS). Časť oblohy pozorovaná počas tohto prieskumu bola potom skúmaná oveľa dlhšie, z čoho vzniklo Hubblovo ultra hlboké pole. Toto pole bolo najpodrobnejším optickým hlbokým poľom až do roku 2012, kedy vzniklo Hubblovo extrémne hlboké pole (XDF). Fotky tohto poľa boli 26. septembra 2012 sprístupnené viacerým mediálnym agentúram. Galaxie, ktoré je možné vidieť na fotke XDF, pravdepodobne vznikli počas obdobia prvých 500 miliónov rokov po Veľkom tresku.

</doc>
<doc id="642359" url="https://sk.wikipedia.org/wiki?curid=642359" title="Mimi wo sumaseba">
Mimi wo sumaseba

Mimi wo sumaseba (japonským písmom: 耳をすませば; doslovný preklad: "Ak nastražíte uši") je romantický animovaný film pre mládež z roku 1995, režírovaný Yošifumi Kondom a napísaný Hajao Mijazakim. Film je voľne založený na rovnomennej mange od Aoi Hiiragiho z roku 1989. Vo filme hrajú Yoko Honna, Issei Takahaši, Takahaši Tačibana, Šigeru Muroj, Šigeru Tsujuguči a Keidžu Kobajaši. Bol to prvý celovečerný film štúdia Ghibli, ktorý nebol režírovaný Hajao Mijazakim ani Isao Takahatom.
Mimo wo Šepot srdca je jediný film, ktorý Kondo režíroval pred jeho smrťou v roku 1998. Štúdio Gibli dúfalo, že sa Kondo stane následovníkom Mijazakiho a Takahatu. Bol to jediný celovečerný film, ktorý nebol režírovaný Mijazakim alebo Takahatom po dobu 7 rokov, až do roku 2002, keď Štúdio Ghibli vydalo film Mačka sa vracia. Film sa zameriava na jednu z veďľajších postáv Šepotu srdca, Baróna.
Produkcia.
Počas produkcie filmu, pozadia vo fantazijnej časti boli nakreslené Naohisa Inoueom a drevorezba uväzneného huslistu bola vytvorená synom Mijazaku, Kaisuke Mijazakim, profesionálnym rezbárom. 
Prijatie.
V roku 1995 bol film Mimi wo sumaseba najzárobkovejší japonský film na domácom trhu. Film zarobil približne 3,15 miliárd jenov (cca 29 miliónov eur). Od filmových kritikov má film veľmi pozitívne ohlasy. Na Rotten Tomatoes má hodnotenie 94 %. Time Out London zahrnul Mimi wo sumaseba medzi 50 najlepších animovaných filmov.
Dej.
Šizuku Tsukišima je 14-ročná študentka na juniorskej strednej škole, kam chodí aj jej najlepšia kamarátka, Juko Harada. So svojimi rodičmi a staršou sestrou žijú v Tokiu. Šizuku je knihomoľ a jedného dňa si všimne, že všetky knihy z knižnice, ktoré číta boli predtým požičané Seidži Amasawom. Počas nasledujúcich dní niekoľkokrát stretne študenta ich školy, ktorý sa neskôr predstaví ako Sejdži, no ktorého od začiatku nemá rada. Keď nájde Šizuku vo vlaku mačku, nasleduje ju a objaví starožitníctvo, ktoré patrí Širovi Nišimu. s mačacou soškou prezývanou “Barón”.
Neskôr v starožitníctve Šizuku zaspieva spolu so Sejdžim a Nišim “Take me home country roads”. Skamarátia sa potom ako Šizuku zistí že Sejdži je vnuk Nišiho. Sejdži chce nasledovať svoj sen o tom, že bude profesionálny rezbár huslí a preto odchádza do Kremony v Taliansku. Predtým ako odíde na dvojmesačný študijný program ale povie Šizuku ako veľmi obdivuje jej talent. Šizuku si nepripadá dosť dobrá a preto aby sa dokázala, rozhodne sa preukázať svoj talent napísaním knihy. Spýta sa Nišiho či môže použiť Baróna ako postavu v jej knihe a on jej to dovolí pod podmienkou že bude prvý, kto ju prečíta. Šizuku sa stráca v písaní a háda sa so setrou a rodičmi kvôli jej upadajúcim známkam. Potom ako dokončí príbeh ho dá prečítať Nišimu, ktorý ju povzbudí aby písala ďalej. 
Šizuku sa rozhodne že chce pokračovať v štúdiu na strednej škole. Ďalší deň ráno stretne Sejdžiho na bicykli, ktorý sa vrátil o deň skôr z Korony. Spolu dôjdu na miestnu výhliadku kde pozorujú východ slnka. Sejdži jej vyzná lásku a navrhne svadbu niekedy v budúcnosti, čo Šizuku nadšene prijme.

</doc>
<doc id="642361" url="https://sk.wikipedia.org/wiki?curid=642361" title="Rudanický potok">
Rudanický potok

Rudanický potok je potok V. rádu na Záhorí, v okrese Malacky, v chotári obce Jablonové a na území VVP Záhorie (k.ú. Bažantica). Ide o prevažne nížinný charakter toku, o dĺžke 5,701 km a s plochou povodia 3,016 km². Pramení vo výške a do Močiarky sa vlieva v nadmorskej výške 
Prameň.
Pramení v mladine listnatého lesa, v lokalite "Na vŕškoch" (), na severnom svahu vrchu "Na vŕškoch" (), v Malých Karpatoch, v podcelku Pezinské Karpaty, v časti Stupavské predhorie, vo výške 
Opis toku.
Najskôr potok tvorí esovitý meander počnúc smerom na západ, potom na sever a napokon na severozápad, pričom tečie na rozhraní zmiešaného a listnatého lesa. Pokračuje listnatým lesom, a následne vstupuje do zastavaného územia obce Jablonové. Tvorí vlnu vydutú na západ, pokračuje stále severozápadným smerom a preteká miestnou osadou Sarva. Priberá pravostranný kanál a následne sa stáča na západ a chvíľu tečie v umelom betónovom koryte. Podteká cestu II/E501 pokračuje na severozápad, neskôr na západ, a napokon opäť na severozápad. Tečie odlesnenou poľnohospodárskou krajinou, v trávnatom, prirodzenejšom koryte, a následne podteká železničnú trať Zohor - Plavecký Mikuláš. Pokračuje ďalej na severozápad, vteká do lesa, kde napája bezmenný rybník a mierne sa vlní. Tvorí výraznú vlnu smerujúcu na západ a pokračuje severným smerom, kde následne, v nadmorskej výške ústi zľava do Močiarky.

</doc>
<doc id="642362" url="https://sk.wikipedia.org/wiki?curid=642362" title="Farmárska revue">
Farmárska revue

Farmárska revue je televízny magazín zameraný na poľnohospodásku prvovýrobu, záhradkárstvo, ovocinárstvo a drobnochov, ktorý pripravuje štúdio Rozhlasu a televízie Slovenska (RTVS) v Banskej Bystrici. Relácia sa vysiela od roku 2007 na televíznom kanáli Dvojka. Uvádza ju Ján Škorňa a medzi pravidelných hostí patrí napr. pomológ Ivan Hričovský.
Relácia si postupne vybudovala stabilnú divácku základňu (napr. 10. novembra 2019 ju sledovalo 163 000 divákov) a patrí k tým najsledovanejším vo videoarchíve na webe RTVS.
Tvorcovia relácie vytvorili spoločenskú náučno-zábavnú stolovú hry "Farmárska revue", ktorá okrem samotnej hry obsahuje aj pexeso potravín s chráneným označením pôvodu, kvarteto slovenských národných plemien a kniha s radami pre záhradkárov a ovocinárov.

</doc>
<doc id="642364" url="https://sk.wikipedia.org/wiki?curid=642364" title="Sumachovec fermežový">
Sumachovec fermežový

Sumachovec fermežový alebo sumach fermežový (lat. "Toxicodendron vernicifluum", synonymá: "Toxicondendron verniciferum", "Toxicodendron verniciflua", "Rhus verniciflua", "Rhus vernicifera") je strom z rodu sumachovec ("Toxicodendron"), alternatívne zaraďovaný do rodu sumach v širšom zmysle ("Rhus" s. l.). Pochádza z Číny a indického subkontinentu. V súčasnosti sa pestuje v regiónoch Číny, Kórey a Japonska. Zo stromov sa získava živica (urušiol), ktorá sa následne používa ako vysoko odolný lak (uruši).
Opis.
Sumachovec fermežový je vždyzelený strom, rastie do výšky 3 až 10 m. Konárová stopka je dlhá 7 až 14 cm, obsahuje 7 až 19 listov. Listy sú dlhé 6 až 13 cm spolu s listovými stopkami, sú čepeľového tvaru, poskladané sú do tvaru prísediacich listov. Semenník je zrastený z 3 lístkov a iba jeden z nich je fertilný (plodný). Horná časť piestika (čnelka), cez ktorú prerastá peľové vrecúško k vajíčku, má vnútri kanálik a je vystlaný žľaznatou pokožkou. Tyčiniek je päť a majú podobu zahrotených nitiek. Plodom je červená alebo hnedá jednosemenná kôstkovica guľôčkového tvaru. Plody bývajú pokryté jednoduchými a žľaznatými chĺpkami. Základnou zložkou jeho miazgy je organická zlúčenina - polymérovaná živica urušiol, ktorá je tvrdá a veľmi krehká.
Využitie.
Živica a lak.
Lak sa zbiera v zárezoch v kôre. V týchto zárezoch sa miazga skoncentruje a zberač ("kaiko"/"urušikaki"), ju špachtľou naberie do bambusovej nádoby. Existujú dva postupy zberu laku: prvý ("jódžógaki") šetrný - udržiavací zber a druhý ("korošigaki"), ktorý nepočíta s prežitím stromu a preto má o mnoho väčšiu výťažnosť. Dnes sa prevažne používa druhý postup teda "korošigaki". Zárezy vytvárajú lievik 22 až 25 vodorovných rezov pod sebou na kmeni 10 ročného stromu a následne koncentrujú svetložltú miazgu. Pred aplikáciou na základný materiál, ktorý sa má lakovať sa miazga (urušiol) prefiltruje, tepelne upraví, poprípade zafarbí. Tvrdnutie nanesenej miazgy vyžaduje jej „sušenie“ v teplej, vlhkej komore alebo skrini ("furo"/"urušiburo") počas 12 až 24 hodín, kde urušiol polymerizuje. Čerstvý lak je následne veľmi silne alergický. Pre citlivé osoby je nebezpečný aj dym z horiacich vetví či výpary za teplých dní.
Výrobky natreté týmto lakom sú rozpoznateľné extrémne odolným a lesklým povrchom. Lak uruši má mnoho použití. Niektoré bežné aplikácie zahŕňajú riad, hudobné nástroje, plniace perá a šperky. Existuje niekoľko typov lakov. Nepigmentovaný lak je tmavohnedý, ale najbežnejšie farby urušiolu sú čierna a červená, z práškových pigmentov oxidu železa, oxidu železnato-železitého (magnetit) a oxidu železitého (hematit). Vysoko cenený je najmä červený lak.
Nanášanie a dekorácia laku je dlhý proces, ktorý vyžaduje veľa hodín, alebo dní starostlivých a opakujúcich sa vrstiev a časov uschnutia. Vytvorenie jedného lakového predmetu uruši, napríklad misky alebo plniaceho pera, môže trvať celé týždne až mesiace. Lak sa používa aj ako veľmi silné lepidlo.
Listy, semená a živica zo sumachovca fermežového sa niekedy používajú v čínskej medicíne na ošetrenie vnútorných parazitov, alebo na zastavenie krvácania.
Vosk.
Tuk získaný z plodov sumachovca fermežového sa predtým používal ako náhrada za včelí vosk pri výrobe sviečok, príprave politúry a leštidiel. Plody zo stromov sa zbierajú, sušia, naparujú a lisujú, aby sa z nich extrahoval vosk, ktorý po ochladení stvrdne. V Európe je tento materiál známy ako "japonský vosk" (木蠟, 木蜡, 木蝋). Využíval sa pri príprave tlačiarenských farieb.
Poznámka.
V tomto článku je pre prepis japonských názvov použitá česká transkripcia prevzatá z knihy Anny Čumlivskej: "Manuál japonského laku". Názvy zdrojov sú uvádzané aj v originále latinkou s anglickou transkripciou sú ponechané v pôvodnom znení. Čítanie jednotlivých odborných výrazov aj japonský zápis v registri vychádza zo "Šikkóši gakkai" (2012), v registri sú potom v zátvorke uvedené prípadne staršie spôsoby výslovnosti podľa "Šinsó gappon šicugei džiten" (2004). Výslovnosť slov odpovedá zápisu v českej a slovenskej transkripcii, len pri niektorých slovách s akcentom na ďalších slabikách sa napríklad v slabikách "ši" a "cu" pred hláskami "k" a "t" v mnohých oblastiach Japonska vypúšťajú samohlásky. "Šika" sa teda môže čítať „"ška"“, "šitanuricuke" sa číta ako „"štanuricke"“ atď.

</doc>
<doc id="642368" url="https://sk.wikipedia.org/wiki?curid=642368" title="Karol Nižňanský">
Karol Nižňanský

 Karol Nižňanský (* 4. november 1919, Vrbové† 25. jún 1984, New Rochelle, USA) bol slovenský rímskokatolícky kňaz, salezián, misionár.
Životopis.
Ľudovú školu vychodil vo svojom rodisku. Saleziánsky noviciát si vykonal vo Svätom Benediku. 31. júla 1937 zložil prvé rehoľné sľuby. Teológiu študoval vo Svätom Benediku a v Svätom Kríži nad Hronom (19431947). Za kňaza bol vysvätený 29. júna 1947. V roku 1948 odišiel do Indie. Pôsobil v mestách Šillong, Bandel Church a v Kalkate. Vďaka finančnej pomoci amerických Slovákov postavil a opravil viacero kostolov, škôl, saleziánskych budov a vypomáhal v sirotincoch.
Pre zdravotné ťažkosti bol prinútený liečiť sa v USA, odkiaľ mu už nedovolili vrátiť sa do Indie. Veľmi aktívne udržiaval styky so slovenskými krajanmi a krajanskými spolkami a organizáciami v USA.

</doc>
<doc id="642371" url="https://sk.wikipedia.org/wiki?curid=642371" title="Národné rehabilitačné centrum">
Národné rehabilitačné centrum



</doc>
<doc id="642372" url="https://sk.wikipedia.org/wiki?curid=642372" title="HiiT">
HiiT

HiiT je slovenský hudobný producent, pôvodne (v rokoch 20152018) známy pod menom Steareo. Zameriava sa prevažne na elektronickú hudbu, predovšetkým v štýle trance a EDM. V roku 2019 však vydal aj gitarový album Desire, o ktorom tvrdí, že bol vyprodukovaný bez použitia klávesových hudobných nástrojov.
Skutočné meno hudobníka je Jozef Šebo, žije a pôsobí na Slovensku.
Poprvýkrát bola hudba tohoto autora verejne publikovaná v počítačovaj hre Kilosoft Pacho 98.
Jeho prvou skladbou hranou v rádiach bol titul Space Trip v roku 2015 (Rádio FM). Ďalšie jeho diela sa objavili v amatérskej filmovej tvorbe rôznych autorov a hrajú sa v internetových rádiách.

</doc>
<doc id="642374" url="https://sk.wikipedia.org/wiki?curid=642374" title="Rehabilitačné centrum HARMONY">
Rehabilitačné centrum HARMONY



</doc>
<doc id="642375" url="https://sk.wikipedia.org/wiki?curid=642375" title="RC Harmony">
RC Harmony



</doc>
<doc id="642379" url="https://sk.wikipedia.org/wiki?curid=642379" title="Peliké">
Peliké

Peliké ("peliké") je typ starogréckej amfory.
Peliké (mn. č. "pelikai") je druh amfory s vydutým telom a širokým otvorom. Jeho použitie je neisté, ale mohlo sa v ňom skladovať víno, olej alebo voda. Nie je známe ako sa v staroveku nazýval tento typ amfory. Termín peliké sa staršími autormi používal pre niekoľko typov váz, ako napr. pre kylix, oinochoé alebo lekanis. Dnešný názov pre tento typ nádoby začali používať archeológovia v 19. storočí (jeho použitie nie je odôvodnené písomnými zdrojmi).
Peliké sa objavilo po rozšírení červenofigúrovej keramiky (v 2. polovici 6. stor. pred Kr.), ale niekoľko sa ich našlo zdobených i čiernofigúrovou technikou. Vyrábali ho až do 4. stor. pred Kr. 
Ich výška sa pohybuje od 20 cm do maximálne 50 cm, zvyčajne však v rozmedzí od 30 do 40 cm.

</doc>
<doc id="642381" url="https://sk.wikipedia.org/wiki?curid=642381" title="Kanši">
Kanši

Kanši je japonský termín pre čínsku poéziu ako aj pre poéziu napísanú v čínštine japonskými básnikmi. Slovo doslova znamená „čínska poézia“. Táto napodobnenina klasickej čínštiny písanej japonskými autormi však mala svoje zvláštnosti, pretože bola prispôsobená po gramatickej stránke potrebám japončiny.
Forma.
Kanši má historicky niekoľko foriem, najznámejšie využívali 5 alebo 7 slabík v 4 alebo 8 mórách.
Dejiny.
Najstaršia známa zbierka kanši je "Kaifúsó", zostavená v roku 751. Ide o najstaršiu japonskú zbierku poézie napísanú po čínsky. Samotné zbierka obsahuje 120 básní pričom niektoré z nich pochádzajú z prvej polovice 7. stor. z obdobia úmrtia princa Šótokua.

</doc>
<doc id="642388" url="https://sk.wikipedia.org/wiki?curid=642388" title="Geri Gábor">
Geri Gábor

Geri Gábor (* 1. január 1954, Kalocsa, Maďarsko), známy aj ako Geri-Betli Gábor, je maďarský hudobník a spevák. Je známy pôsobením v skupinách Delfin Rt., Betli Duó a Geri Gabi És Népi Zenekara.
Na Slovensku sa vďaka prvej časti druhej série paródiálneho seriálu "Dano Drevo", "Dano Drevo a turnaj Mekyho Žbirku", preslávila jeho skladba „Alma a fa alatt“, ktorá bola použitá ako dielo fiktívneho DJ Lászla na rádiu s názvom „Európa Kettö“.

</doc>
<doc id="642389" url="https://sk.wikipedia.org/wiki?curid=642389" title="Geri-Betli Gábor">
Geri-Betli Gábor



</doc>
<doc id="642390" url="https://sk.wikipedia.org/wiki?curid=642390" title="KOREKTÚRA – Andrej Hryc">
KOREKTÚRA – Andrej Hryc



</doc>
<doc id="642391" url="https://sk.wikipedia.org/wiki?curid=642391" title="Veľvyslanec Izraelského štátu v Slovenskej republike">
Veľvyslanec Izraelského štátu v Slovenskej republike

Veľvyslanec Izraelského štátu alebo veľvyslanec Izraela je osoba, ktorá vedie zastupiteľský úrad, resp. diplomatickú misiu Izraelského štátu. Mimoriadnych a splnomocnených veľvyslancov navrhuje izraelský minister zahraničných vecí, schvaľuje ich izraelská vláda a následne ich menuje prezident Izraela. Veľvyslanci Izraela pôsobia v zahraničí na misii zvyčajne štyri roky, výnimočne len tri roky, maximálne až päť rokov.
Prvým izraelským veľvyslancom na Slovensku bol Zeev Boker, ktorý pri príležitosti ukončenia svojej diplomatickej misie na Slovensku dostal Zlatú plaketu Ministra zahraničných vecí SR za prínos k rozvoju slovensko-izraelských vzťahov.
Najdlhšie na Slovensku pôsobiacim izraelským veľvyslancom bol Alexander Ben-Zvi, 5 rokov a tri mesiace.
19. januára 2022 poverovacie listiny prezidentke Zuzane Čaputovej odovzdal veľvyslanec Eitan Levon.
Diplomatické zastúpenie na Slovensku.
Od vyhlásenia samostatnosti Slovenska 1. januára 1993 do júla 2006 nemal Izrael svoje stále diplomatické zastúpenie na Slovensku, diplomatický styk a konzulárne služby pre Slovensko zabezpečovalo veľvyslanectvo Izraela vo Viedni.
Sídlo veľvyslanectva.
Od novembra 2006 pôsobilo Veľvyslanectvo Izraelského štátu v dočasných priestoroch v bratislavskom hoteli Bôrik. Od marca 2008 Veľvyslanectvo Izraelského štátu sídli na stálej adrese Slávičie údolie 106, Bratislava – mestská časť Staré Mesto.
Honorárny konzulát.
V marci 2015 bol v Košiciach otvorený izraelský honorárny konzulát na Slovensku s územnou pôsobnosťou pre oblasti Košického a Prešovského kraja. Sídlo konzulátu je na Garbiarskej ulici 5. Honorárnym konzulom je od jeho otvorenia košický právnik JUDr. Peter Frajt.

</doc>
<doc id="642395" url="https://sk.wikipedia.org/wiki?curid=642395" title="San Giorgio Piacentino">
San Giorgio Piacentino

San Giorgio Piacentino je obec v provincii Piacenza v talianskom regióne Emilia-Romagna, ktorá sa nachádza asi 140 km severozápadne od Bologne a 11 km južne od Piacenza . 
K 31. 12. 2018 tu žilo 5 609 obyvateľov
San Giorgio Piacentino hraničí s obcami: Carpaneto Piacentino, Gropparello, Podenzano, Ponte dell'Olio, Pontenure, Vigolzone. 

</doc>
<doc id="642398" url="https://sk.wikipedia.org/wiki?curid=642398" title="Jozef Forner">
Jozef Forner

Jozef Forner (* 7. november 1905, Hrnčiarovce nad Parnou† 19. október 1983, Tokio, Japonsko) bol slovenský salezián koadjútor (brat), pedagóg, kníhtlačiar, spoluzakladateľ Grafického inštitútu, misionár.
Životopis.
Ľudovú školu vychodil vo svojom rodisku. Gymnázium navštevoval na súkromnom Slovenskom gymnáziu v Taliansku v obci Perosa Argentina. Strednú grafickú školu študoval v San Benigno Canavese (Taliansko). Noviciát si urobil v Radne v Slovinsku (19281929). Prvý rok saleziánskej pedagogickej praxe si vykonal v Radne, ďalšie dva roky vo Svätom Benediku. Dvojročnú grafickú nadstavbu (19311933) si urobil v Ľubľane (Slovinsko). 
V roku 1936 odišiel na misie do Japonska. Celé svoje misijné obdobie pôsobil v Tokiu. Najprv v Tokiu-Suginami na saleziánskej remeselníckej škole (19361964). Tam spolu s istým maďarským saleziánom Jozefom (József) Nagyom (1908 – 1990) v rámci remeselníckej školy založili grafický odbor, ktorý sa o krátku dobu úplne oddelil a stal sa samostatnou grafickou školou. Táto grafická škola sa pod ich vedením postupom času zmenila na Grafický inštitút, ktorý existuje dodnes. Po ťažkom pracovnom úraze v r. 1964 musel zanechať Graﬁcký inštitút a odišiel pracovať do saleziánskeho vydavateľstva Don Bosco Sha v Tokiu–Yotsuya (19641983). Počas druhej svetovej vojny bol určitý čas i väznený. Misionárom v Japonsku bol 47 rokov. Pochovaný je v Tokiu. 

</doc>
<doc id="642403" url="https://sk.wikipedia.org/wiki?curid=642403" title="Anton Uherík">
Anton Uherík

Prof. h. c. PhDr. Anton Uherík, DrSc. (* 12. september 1930, Malé Dvorany (dnes časť obce Bojná)† 5. november 2021, Bratislava) bol slovenský vedec – psychofyziológ, spisovateľ a publicista, bývalý vedúci vedecký pracovník pôsobiaci na Ústave experimentálnej psychológie Slovenskej akadémie vied.
Život.
Pochádza z dedinky Malé Dvorany pri Topoľčanoch. Jeho otec bol murár a neskoršie roľník. Matka bola domácou gazdinkou. Mal dvoch súrodencov. On je z nich najmladší. Maturoval na Elektrotechnickej priemyslovke v Bratislave. Po maturite určitý čas pracoval v Slovenskom filme ako asistent zvuku v tíme legiend slovenského filmu, Paľa Bielika a Andreja Lettricha.
V roku 1954 ukončil štúdium psychológie a filozofie na Filozofickej fakulte Univerzity Komenského v Bratislave. Následne v rokoch 19541990 pracoval na Ústave experimentálnej psychológie SAV. V roku 1965 získal titul doktora filozofie (PhDr). V roku 1970V rámci ÚEP SAV založil prvé psychofyziologické pracovisko v Československu, ktoré viedol až do odchodu do dôchodku. Roku 1979 mu bola udelená najvyššia vedecká hodnosť – doktor vied (DrSc).
Kariéra mimo Ústavu experimentálnej psychológie SAV
Vedecké smerovanie.
Venoval sa predovšetkým psychofyziologickému výskumu človeka. Je autorom termínu „bioelektrická reaktivita kože“. Spolu s Ing. Valterom zostavili mnohé zariadenia, ktorými bolo možné zaznamenávať zmeny kožného odporu, dýchanie, tepovu frekvenciu, krvný tlak a elektrickú aktivitu mozgu. Jeho prvé experimenty sa týkali najmä vodivosti kože, ktorá odráža emocionalitu v ľudskom organizme, ale práve on svojimi výskumami dokázal, že bioelektrická reaktivita kože odráža aj vlastnosti centrálneho nervového systému.
Pedagogická činnosť.
Od roku 1979 prednášal na Univerzite Komenského v Bratislave, Trnavskej univerzite v Trnave a Masarykovej univerzite v Brne. V rokoch 19691970 pôsobil ako hosťujúci profesor na kanadskej University of Waterloo.
Ocenenia, členstvo.
Bola mu udelená Medaila SAV a Plaketa Ľ. Štúra za zásluhy v spoločenských vedách.
V roku 1985 mu Štátna komisia pre vedecko - technický a investičný rozvoj udelila „Čestné uznanie“ za vývoj, konštrukciu a uvedenie do praxe novej metódy diagnostikovania sluchových defektov a psychofyziologických regulačných vlastností (ide o štátne vyznamenanie).
V roku 2001 mu Slovenský zväz sluchovo postihnutých udelil „Čestné uznanie“ za zaslúžilú a obetavú prácu na prospech sluchovo postihnutých.
V roku 2010 mu Spoločnosť Ferdinanda Martinenga udelila „Krištáľové srdce“ za zásluhy v oblasti vedy a humanity.
V roku 2011 získal ocenenie od Literárneho fondu za filmovú poviedku HOMO.
V roku 2012 mu Nadácia Linaje udelila vyznamenanie za celoživotné dielo.
V roku 2018 mu bola udelená cena Senior roka 2018 od primátora mesta Bratislavy.
Je členom Klubu nezávislých spisovateľov.
Je členom Spoločnosti pre vedy a umenia.
Najvýznamnejšie publikácie.
Za svojho pôsobenia v ÚEP SAV publikoval zo svojho vlastného výskumu viac ako 200 vedeckých štúdií v angličtine a 16 rozsiahlych knižných monografií:
Bol činný aj v populárno-vedeckej oblasti v printových médiách, ale aj v rozhlase a televízii.
Iné zaujímavosti.
Vyše 20 ročná spolupráca so Základnou školou pre nepočujúcich na Hrdličkovej ulici v Bratislave vyústila okrem iného aj k patentovanému vynálezu novej, originálnej audiometrickej metódy vyšetrovania sluchu nazvanej PEDAPS (Podmieňovanie elektrodermálneho a pohybového správania), vhodnej pre deti už od troch rokov.
Inicioval a pripravil kompletne návrh Zákona o posunkovej reči nepočujúcich, ktorý bol v roku 1995 Národnou radou SR aj schválený. V roku 2017 predložil do Národnej rady SR novelu tohto zákona. Bola schválená všetkými 139 prítomnými poslancami.
Bol expertom Svetovej federácie nepočujúcich pre výchovu a vzdelávanie nepočujúcich detí.
Vyše 20 rokov pôsobil v Slovenskom filme ako odborný poradca pri výrobe filmov pre deti a mládež.
Je vedcom s umeleckou dušou. Okrem vedeckých aktivít, píše básne, prózu a venuje sa aj výtvarnému umeniu, maľovaniu.
Osobný život.
Bol ženatý 54 rokov s Irmou Horváthovou, ktorá bola stredoškolskou profesorkou matematiky a deskriptívnej geometrie. Má jednu dcéru.

</doc>
<doc id="642404" url="https://sk.wikipedia.org/wiki?curid=642404" title="Arménske kniežatstvo v Kilikii">
Arménske kniežatstvo v Kilikii

Arménske kniežatstvo v Kilikii (niekedy spolu s obdobím Arménskeho kráľovstva v Kilikii označované aj ako Malé Arménsko alebo aj ako Malá Arménia) bol stredoveký feudálny štát, dedičná monarchia rozprestierajúca sa na území dnešného Turecka v Malej Ázii v Kilikii. Na čele kniežatstva stála dynastia Rubenovcov. Kniežatstvo zohralo významnú úlohu v križiackych dejinách a podporilo vznik susedných križiackych štátov, najmä Edesského grófstva a Antiochijského kniežatstva. Najväčší rozkvet kniežatstva nastal počas vlády posledného vládcu Levona II. (v kniežatstve vládol v rokoch 11871198), ktorý kilikijské územie zväčšil a vďaka podpore rímsko-nemeckého cisára Fridricha I. Barbarossu a jeho syna Henricha VI. získal kráľovskú korunu. Kniežatstvo sa tak stalo Kilikijským kráľovstvom.
Dejiny.
Historický kontext.
Kilikia (alebo tzv. Malé Arménsko) bola dlhé storočia nárazníkovou zónou medzi Byzantskou ríšou a Arabmi. Pod byzantskú nadvládu sa definitívne dostala za vlády Nikefora II. okolo roku 965. V tomto období do oblasti začali prenikať aj kresťanský Arméni a Sýrčania, ktorí však vyznávali východné kresťanstvo. Za vlády Jána I. a Bazila II. sa hranice Byzantskej ríše posunuli ďalej na východ k ríši pripojilo aj územie tzv. Veľkého (vzdialenejšieho) Arménska a územia v Sýrii, čo ešte viac dopomohlo k presunom miestneho obyvateľstva. Po vymretí Macedónskej dynastie však moc Byzancie upadla a jej východné hranice začali napádať Seldžuckí Turci. Po bitke pri Mantzikerte (1071) sa byzantská správa v Anatólii rozpadla a vrchnej správy sa ujala Seldžucká ríša. V jej mocenskej sfére začali na území vznikať menšie štátne útvary, v ktorých vládli tureckí alebo miestni, často arménski, panovníci.
Vznik nezávislého kniežatstva.
Koncom 11. storočia sa Malá Arménia dostala pod nadvládu Seldžuckej ríše a v oblasti vzniklo viacero drobných kniežatstiev nezávislých od Byzantskej ríše. Medzi arménske kniežatstvá patrili Lampron a Babaron, ktorým vládol bývalý byzantský generál Ošin z dynastie Hethumovcov, Marašské kniežatstvo, kde vládol Tatul, panstvo Kajsun a Raban, kde vládol Koch Vasiľ, a nakoniec v okolí pevnosti Vacha zhruba od roku 1080 vládol Ruben I. z rodu Rubenovcov (vedľajšej vetvy rodu Bagratovcov). Okrem nich významným arménskym vládcom v oblasti bol aj Filaretos Brachamios, ktorý koncom 70. rokov 11. storočia ovládal územie od Antiochie po Edessu a Melitene. Po jeho smrti v Melitene začal vládnuť Gabriel z Melitene (neskôr bolo jeho panstvo dobyté Danišmendovcami) a v Edesse generál Thoros (v Edesse neskôr vznikol prvý križiacky štát – Edesské grófstvo).
V západnej Európe a v Byzancii, kde sa moci ujal Alexios I. Komnenos, medzitým vznikali úvahy o možnom väčšom ťažení na východ proti moslimským Seldžukom. Výsledkom rokovaní bola prvá križiacka výprava, od ktorej si však jej dvaja hlavní aktéri, západní križiaci a Byzancia, sľubovali úplne odlišné ciele a zisky. Kým križiakom šlo o založenie nových križiackych kresťanských štátov, v ktorých by moli vládnuť, Alexios I. očakával prinavrátenie stratených východných oblastí pod byzantskú zvrchovanosť.
Prvá križiacka výprava bola realizovaná po pevnine a vojská putovali cez byzantské a seldžucké územia. V roku 1097 sa križiacke vojská dostali až dovnútra Anatólie a postupovali smerom na Antiochiu. V Kilikii križiaci rozdrvili viacero posádok v mestách obsadených Turkami (Adana, Mamistra, Tarsus). Situáciu využili maloázijskí Arméni, ktorí sa zbavili seldžuckého jarma a nadviazali s križiakmi kontakt. Arméni následne začali križiakom na ich výprave pomáhať. Prvým križiackym cieľom sa stala Edessa, kde pred založením štátu vládol miestny Armén byzantského pôvodu Thoros.
Prvé roky a byzantský vplyv.
Kým hethumovskí Arméni sa viac politicky orientovali na Byzanciu, Rubenovci na križiacke štáty. V rubenovskom kniežatstve na začiatku križiackej výpravy vládol Konštantín I., ktorý však v roku 1102 zomrel a na jeho trón nastúpil jeho syn Thoros I. Križiaci však voči Arménom v neskoršom období nepostupovali len ako spojenci. Niekedy začiatkom 12. storočia vďaka križiakom zaniklo blízke Marašské kniežatstvo i arménske panstvo v sýrskej Bire. Vzťahy medzi križiakmi a Rubenovcami sa zmenili po smrti Bohemunda II. z Antiochie, ktorého nástupca Raimond z Poitiers proti Arménom vystúpil. Ich silu sa mu však nepodarilo zlomiť vojensky, a preto v roku 1136 do Antiochie pozval princa Leva, ktorého následne zajal, a za jeho prepustenie požadoval územie v okolí Adany, Mamistry a Sarvandikaru. Lev síce s prepustením súhlasil, ale mestá poľahky znovu obsadil.
Okrem križiakov sa moc v Anatólii a Levante znovu snažila získať Byzantská ríša. Vplyv Byzancie na území bol však, najmä po porážke Bohemunda Tarentského, pomerne silný. Byzantská ríša takisto získala späť stratené územia v Malej Ázii a na okraji Malej Arménie. Miestni Arméni preto aspoň formálne uznali byzantskú zvrchovanosť. Za vlády Leva I. kniežatstvo získalo pobrežné mestá v Malej Arménii. Po smrti Alexia I. však na byzantský trón nastúpil Ján II. Ján v roku 1137 vtrhol do Kilikie a s hethumovskou pomocou poľahky obsadil Tarsus, Adanu, Anazarbu a Mamistru. V roku 1138 padla aj Vacha a krajina sa tesnejšie pričlenila k Byzancii. Kniežacia rodina bola odvedená do Konštantínapola. Po smrti Leva I. vo väzení však jeho syn Thoros II., utiekol z väzenia a postupne obnovil kilikijskú nezávislosť. V roku 1148 získal späť Vachu a v priebehu dvoch rokoch aj Mamistru a okolité územia. Na to Byzantská ríša v roku 1152 zareagovala výpravou Andronika Komnena, ktorá však bola Arménmi v bitke pri Mamistre zdrvujúco porazená a vládu nad územím sa jej tak obnoviť nepodarilo.
Byzantské útoky na kniežatstvo následne na čas prestali. Cisár Manuel sa oblasť síce naďalej snažil získať, ale ani Turci z Rúmu, ani križiaci mu v tom nehodlali pomôcť. Naopak, v rokoch 1155 až 1156 s pomocou antiochijského kniežaťa Renauda z Châtillonu Arméni zaútočili na byzantské dŕžavy v oblasti a na Cyprus. Byzancia na útok zareagovala protiofenzívou, v ktorej získala časť Malej Arménie. Pre nebezpečenstvo hroziace od susedných moslimských krajín však ďalej nepokračovala. V 60. rokoch Byzancia u križiakov a Arménov hľadala spojencov proti Rúmu a Zengíovcovi Núr ad-Dínovi v Damašku. Spojenectvo sa však nevydarilo, a naopak v 70. rokoch dokázali Arméni s pomocou Zengíovcov od Byzancie získať viacero významných miest v oblasti. Po tom, čo boli Byzantínci v roku 1176 porazení v bitke pri Myriokefalone, sa Byzantská ríša musela z levantskej a maloarménskej oblasti stiahnuť a kilikijské kniežatstvo tak definitívne získalo nezávislosť. V tomto období Kilikia získala aj mesto Sis, ktoré naberalo na význame, až sa nakoniec stalo hlavným mestom krajiny. Okrem rubenovskej Arménie v oblasti v tomto období ešte stále existovali aj menšie arménske panstvo Hethumovcov, ktoré sa však Levonovi II. po smrti ich spojenca Manuela I. podarilo ľsťou dobyť. Hethumovci však aj naďalej zostali významným arménskym rodom, najmä v oblasti kultúry a náboženstva, a neskôr dokonca zasadli na kilikijský kráľovský stolec.
Kráľovská koruna.
Vrchol moci kniežatstvo dosiahlo za vlády svojho posledného panovníka. Levon II. musel opäť bojovať proti susedným ríšam, krajinu sa mu podarilo ubrániť aj proti Saladinovi, ktorý na Arméniu vyslal niekoľko ťažení, aj proti Bohemundovi III. z Antiochie, ktorého dokonca zajal a prinútil sa stiahnuť z niektorých území. Dojednaný bol tiež sobáš Levona II. s Izabelou, neterou Bohemundovej ženy. Levon bojoval aj proti rumským Seldžukom a turkickým nájazdníkom. Saladinovo ťaženie do Jeruzalema v Európe vyvolalo veľké rozhorčenie a vyústilo do tretej križiackej výpravy. Arméni výpravu podporili a už v tomto období rokovali s nemeckým cisárom Fridrichom Barbarosom o kráľovskej korune. Fridrich však počas výpravy v Kilikii zomrel a sen o korune sa dočasne oddialil. Vďaka prestíži bojovníka a Levonovým dobrým vzťahom s katolíckou cirkvou (a prísľubom cirkevnej únie), sa tak Levon následne so súhlasom pápeža i cisára nechal 6. januára 1198 v katedrále v Tarse korunovať za kráľa, čím sa z kniežatstva stalo Arménske kráľovstvo v Kilikii. Korunovácie sa zúčastnili pápežský legát mohučský a arcibiskup Konrád, ale aj sýrsky jakobitský biskup a arménsky katolikos Grigor Abirad. Korunu Levon II. získal od rímsko-nemeckého cisára Henricha VI. Prestíž kráľovstva vzrástla a krajina bola ako arménska domovina a reprezentant uznaná aj Arménmi inde vo svete.

</doc>
<doc id="642406" url="https://sk.wikipedia.org/wiki?curid=642406" title="Vianočný deň (hudobný album)">
Vianočný deň (hudobný album)

Vianočný deň je desiaty štúdiový a v poradí druhý Vianočný album od slovenskej hard rockovej skupiny Tublatanka. Album nadväzuje na predošlú vianočnú tvorbu skupiny z roku 1993, kedy nahrali album "Poďme bratia do Betlehema". V albume sú použité pôvodné ľudové koledy, ktorých hudbu upravil v rockovom štýle Maťo Ďurinda. Jediná pôvodná skladba je len titulná pieseň „Vianočný deň“. Album vydalo hudobné vydavateľstvo Monitor v roku 2006.
Zoznam skladieb.
Všetky koledy hudobne upravil Martin Ďurinda, texty sú ľudové, okrem 1 - Maťo Ďurinda.

</doc>
<doc id="642407" url="https://sk.wikipedia.org/wiki?curid=642407" title="Manažment portfólia">
Manažment portfólia

Manažment portfólia (iné názvy: manažérstvo portfólia, portfóliový manažment, riadenie portfólia, správa portfólia, nevhodne "portfólio manažment", nespisovné pravopisné varianty: "management portfólia", "portfóliový management" : angl. "portfolio management") môže byť:
Manažment portfólia alebo portfóliový manažment môže byť aj súhrn portfóliových manažérov, pozri pod manažment portfólia (cenné papiere)
Riadenie portfólia môže byť aj vlastné riadenia portfólia, teda ekvivalent anglického výrazu "portfolio control" (podľa jednej z možných definícií zahŕňa výber portfólia, vykazovanie o portfóliu a prípadne rozhodovanie o portfóliu), pozri riadenie portfólia (portfolio control)
Správa portfólia môže byť aj ekvivalent anglického výrazu "portfolio administration", pozri správa portfólia (portfolio administration)

</doc>
<doc id="642409" url="https://sk.wikipedia.org/wiki?curid=642409" title="Monika Potokárová">
Monika Potokárová

Monika Potokárová (* 30. jún 1992, Prešov – † 25. november 2019, Bratislava) bola slovenská herečka, členka súboru SND.
Životopis.
Monika Potokárová sa narodila 30. júna 1992 v Prešove. Vyštudovala herectvo na Konzervatóriu v Bratislave, následne navštevovala ročník pantomímy na pražskej Hudobnej a tanečnej fakulte Akadémie múzických umení (HAMU). Absolvovala odbor herectvo na Vysokej škole múzických umení v Bratislave.
Počas svojej krátkej, ale bohatej kariéry na divadelných doskách stvárnila tri desiatky divadelných postáv. Debutovala v roku 2012 v nevšednom divadelnom spracovaní balád P. O. Hviezdoslava "Ó sláva hviezd ó sláva" v divadle Colorato. V hre, ktorá mala 40 repríz, stvárnila postavy Anče a susedy. V roku 2013 ako študentka debutovala v Činohre SND v predstavení "Večer rockovej poézie". Stálou členkou súboru Činohry SND sa stala v októbri 2016, kde sa ihneď stala jednou z najobsadzovanejších herečiek. V čase úmrtia stvárňovala v SND postavy v 12 divadelných inscenáciách, vrátane hier "Kabaret normalizácia alebo Modlitba za Martu," "Mercedes Benz", "Rivers of Babylon, Hedda Gablerová," "Rodáci", "Cudzô", "Ruské denníky", "Vedľajšie účinky", "Fyzici", "Zo života ľudstva" či "Zmierenie alebo Dobrodružstvo pri obžinkoch". Popri stálom angažmáne v Činohre SND účinkovala aj v ďalších divadlách: v divadle Andreja Bagara, v Divadle Ludus, v Mestskom divadle P.O.Hviezdoslava, v Štúdiu 12, v Divadle Aréna a v ďalších. V roku 2017 tiež účinkovala na Letných Shakespearovských slávnostiach v hre "Komédia omylov". Poslednú divadelnú premiéru absolvovala v Divadle Aréna 25. októbra 2019 v komornej komickej dráme Eugena Ionesca "Lekcia", kde hrala spolu so svojím manželom Robertom Rothom.
Popri divadelnej činnosti si Potokárová zahrala vo filmoch "Divoká karta", "Únos" a "Špina" a objavila sa i v niekoľkých televíznych seriáloch: "Panelák", "Mesto tieňov", "Rodinné prípady", "Dr. Ema" a "Atletiko Cvernofka". Taktiež bola dabingovou herečkou, nahovorila a naspievala napríklad hlavnú hrdinku v animovanom filme "Vaiana" (Moana).
25. novembra 2019 vo veku 27 rokov spáchala samovraždu.
Osobný život.
V apríli 2019 sa vydala za slovenského herca Roberta Rotha.
Úmrtie.
Potokárovú našli 25. novembra 2019 v doobedňajších hodinách bez známok života v byte na Kolárskej ulici v Bratislave. Privolaný lekár už len konštatoval úmrtie. Príčinu smrti naisto určí až súdny znalec, podľa medializovaných informácií má ísť o samovraždu.

</doc>
<doc id="642411" url="https://sk.wikipedia.org/wiki?curid=642411" title="Manažérstvo portfólia">
Manažérstvo portfólia



</doc>
<doc id="642412" url="https://sk.wikipedia.org/wiki?curid=642412" title="Portfóliový manažment">
Portfóliový manažment



</doc>
<doc id="642413" url="https://sk.wikipedia.org/wiki?curid=642413" title="Riadenie portfólia">
Riadenie portfólia



</doc>
<doc id="642414" url="https://sk.wikipedia.org/wiki?curid=642414" title="Správa portfólia">
Správa portfólia



</doc>
<doc id="642415" url="https://sk.wikipedia.org/wiki?curid=642415" title="Portfólio manažment">
Portfólio manažment



</doc>
<doc id="642416" url="https://sk.wikipedia.org/wiki?curid=642416" title="Menidžment">
Menidžment



</doc>
<doc id="642420" url="https://sk.wikipedia.org/wiki?curid=642420" title="Georges Braque">
Georges Braque

Georges Braque (* 13. máj 1882, Argenteuil, Francúzsko† 31. august 1963, Paríž) bol významný francúzsky maliar, sochár, tlačiar a autor koláží. Jeho najvýznamnejším vkladom do dejín umenia bol rozvoj kubizmu, o ktorý sa zaslúžil spoločne s Pablom Picassom.
Mladosť.
Jeho otec ako aj starý otec boli obidvaja amatérski umelci a vlastníci prosperujúcej firmy venujúcej sa maliarstvu-natieračstvu. V roku 1890 sa rodina presťahovala do obce Le Havre, ktorá bola v tom čase jedným z hlavných centier impresionizmu. Georges sa ako dieťa okrem školy venoval aj športu, vrátane boxu. Učil sa taktiež hrať na flautu. Ako 15-ročný nastúpil na večerné vzdelávacie kurzy na akadémii v Le Havre, kde sa venoval výtvarnému umeniu. Ako 17-ročný odišiel zo školy, aby získal prax ako maliar-natierač a bytový dizajnér najprv v Le Havre, potom v Paríži. Počas praxe si zlepšil maliarske zručnosti a osvojil techniky, ktoré neskôr využil počas svojej umeleckej kariéry. Po ročnej vojenskej službe sa rozhodol stať sa maliarom. Medzi rokmi 1902 a 1904 študoval na súkromnej akadémii v Paríži a krátko aj na parížskej École des Beaux-Arts. Počas voľného času pravidelne navštevoval Louvre, v ktorom obdivoval predovšetkým egyptské a antické grécke umenie. 
Fauvizmus.
Veľký vplyv na Braqua mala návšteva parížskeho Salon d’Automne v roku 1905, kde sa prvý krát oboznámil s maľbami označenými názvom "Les Fauves", ktorých štýl je v dejinách umenia známy ako fauvizmus. V nasledujúcich rokoch sa stal fauvistom, pričom tvoril v belgických Antverpách a potom na francúzskom stredomorskom pobreží neďaleko Marseille, v L'Estaque a La Ciotat. Maľuje krajinky s výraznými obrysmi a kontúrami. Je ovplyvnený skôr Cézannom ako van Goghom. V roku 1907 maľoval krajinky, v ktorých sa zjavujú priamky, geometrické štruktúry, menej husté farby, ľahké nánosy.
Na jar roku 1907 vystavoval Braque v Paríži šesť obrazov na Salon des Indépendants. V tom istom roku podpísal zmluvu s obchodníkom s umením Danielom-Henrym Kahnweilerom, ktorý v tom období otvoril malú parížsku galériu. Galéria neskôr zohrala veľmi dôležitú úlohu v dejinách moderného umenia. Braque sa zoznámil s avantgardným básnikom a kritikom Guillaumom Apollinairom ako aj s mladým španielským maliarom Pablom Picassom. Braque bol najprv znepokojený Picassovou novátorskou maľbou "Les Demoiselles d´Avignon" (Avignonské slečny, 1907). Napriek prvotným výhradám Braquea štýl zaujal a pod jeho vplyvom namaľoval svoj Veľký Akt (1908). Obaja umelci sa stali blízkymi priateľmi a v priebehu niekoľkých mesiacov sa zapojili do bezprecedentného procesu vzájomného ovplyvňovania, z ktorého vzišiel kubizmus.
Kubizmus.
Analytický kubizmus.
Nie je možné s určitosťou povedať, ktorý z dvojice Braque - Picasso bol hlavným vynálezcom revolučného kubistického štýlu, pretože v čase ich spolupráce si vymieňali nápady a konzultovali spolu svoju tvorbu takmer denne. Picasso poskytol so svojimi proto-kubistickými maľbami počiatočný oslobodzujúci šok. Bol to však Braque, hlavne kvôli jeho obdivu k Cézannovi, ktorý priniesol sklon ku geometrickým formám. V lete roku 1908 maľoval v južnom Francúzsku sériu radikálne inovatívnych plátien, z ktorých najslávnejšie sú "Domy v L'Estaque". Tieto diela odrážajú vplyv Cézanna, pre ktorého bol L'Estaque obľúbeným miestom na maľovanie, a jeho redukciu objektov na valcovité a geometrické formy. Po tom, ako boli tieto radikálne diela odmietnuté na výstave "Salon d'Automne", mal Braque na jeseň prehliadku v Kahnweilerovej galérii. Tu došlo k prvým zmienkam o „kockách“ od parížskeho kritika Louisa Vauxcellesa. Prvá Braquova samostatná výstava sa konala od 9. do 28. októbra 1908 pod Apollinairovým patronátom. Tvorili ju najmä krajinky ale aj zátišia s hudobnými nástrojmi - významná kubistická téma. 
Počnúc rokom 1911 sa Braque spojil, ako povedal neskôr, s Picassom, akoby boli horolezcami, ktorí boli "spoločne uviazaní na jednom lane". Spoločne dosiahli vrchol štýlu, ktorý sa nazýva analytický kubizmus. Diela Braqua a Picassa, ktoré vznikli počas týchto rokov, sú prakticky zameniteľné a ani ich nepodpisovali. Umelci rozobrali povrch a odstránili tradičnú perspektívu, čo malo za následok preplnené plátna s predmetmi zobrazených tak rozbite, že ich bolo takmer nemožné vnímať. Toto formálne rozdelenie tvarov a priestorov spolu so šokujúcou tlmenou paletou vytvorilo pomerne abstraktné umenie - veľmi rozdielne od všetkého, čo bolo v dejinách maľby dosiaľ namaľované. Príkladom je Braqueov muž s gitarou: farby sú hnedé, sivé a zelené, obrazový priestor je takmer plochý, rozmnožujú sa pohľady a zdroje svetla, rozbíjajú sa kontúry. Do kubistického hnutia priniesol zmysel pre analýzu, súzvuk tónov, eleganciu a ohybnosť v línii. Jeho maľba sa vyznačovala jednotou, súdržnosťou, striedmosťou ale vzácnou krásou tónov - olejových čiernych, sivých, béžových, zelených, bielych, ktoré aj pri malom lesku pôsobia tajomne. Práve jemu kubizmus vďačí za svoj analytický charakter. 
Syntetický kubizmus.
V roku 1912 vstúpili Picasso a Braque do fázy tzv. syntetického kubizmu, v ktorej sa predmet stal viac ústredným. V roku 1912 Braque vytvoril prvú koláž. Začal tiež používať piesok a piliny na svoje plátna. Do svojich kompozícií umiestňuje nápisy z typografických písmen. Táto práca výrazne posilnila myšlienku dôležitú pre budúcnosť umenia - obraz nie je len reprezentáciou, ale skôr autonómnym objektom. Na začiatku kubistického obdobia mal Braque štúdio v štvrti Montmartre, ale často pracoval inde: v roku 1909 v La Roche-Guyon, na Seine západne od Paríža; v roku 1910 znova v L'Estaque; a v roku 1911 v obci Céret na stredomorskej strane úpätia Pyrenejí. V roku 1912 sa oženil s Marcelle Lapré a prenajal si dom v Sorgues - malom mestečku v údolí Rhôny neďaleko Avignonu. 
Prvá svetová vojna.
Po vypuknutí prvej svetovej vojny vstúpil do armády ako seržant pechoty. V roku 1914 bol dvakrát vyznamenaný za statočnosť. V roku 1915 utrpel vážne poranenie hlavy. Nasledoval niekoľko mesačný pobyt v nemocnici a dlhá doba rekonvalescencie doma v Sorgues. Počas tohto obdobia sa venoval aforizmom, ktoré mal vo zvyku čmárať na okraj svojich kresieb. V roku 1917 bola uverejnená zbierka týchto výrokov, ktorú zostavil jeho priateľ básnik Pierre Reverdy, ako „Myšlienky a úvahy o maľovaní“. Po prepustení z ďalšej vojenskej služby sa umelec v roku 1917 znovu pripojil ku kubistickému hnutiu, ktoré bolo ešte stále v jeho syntetickej fáze. On a Picasso však už nikdy viac nespolupracovali tak intenzívne ako v minulosti. V rokoch 1917 - 1918 Braque namaľoval, čiastočne pod vplyvom svojho priateľa a kubistického maliara španielskeho pôvodu Juana Grisa, dielo "Hudobníčka". Rýchlo sa však vzdialil od strohej geometrie smerom k tvarom zmäknutým voľným kreslením a voľnejším štetcom, ako je vidieť v "Zátiší s hracími kartami" (1919). Od tejto chvíle sa jeho štýl prestal vyvíjať metodickým spôsobom, ako to bolo počas predchádzajúcich fáz kubizmu. Braque pokračoval sériou osobných variácií štylistického dedičstva bohatých rokov pred prvou svetovou vojnou.
Medzivojnové obdobie.
V 20. rokoch 20. storočia bol Braque prosperujúcim, dobre zavedeným modernistickým majstrom a súčasťou kultúrnych kruhov medzivojnovej francúzskej spoločnosti. V roku 1922 opäť pracoval v Paríži. V roku 1922 premiestnil štúdio z Montmartre do Montparnasse a o tri roky neskôr sa presťahoval do nového domu na ľavom brehu Seiny, ktorý pre neho navrhol modernistický architekt Auguste Perret. V rokoch 1923 a 1925 mal provízie od veľkého baletného režiséra Sergeja Diaghileva za návrh javiskových súprav. V roku 1930 získal vidiecke sídlo v obci Varengeville, na pobreží Normandie neďaleko Dieppe. Jeho obrazy počas týchto rokov možno podľa ich štylistickej rozmanitosti najľahšie klasifikovať na základe predmetu. Od roku 1922 do roku 1926 maľoval sériu pohanských žien, ktoré prinášali ovocie. V roku 1931 Braque prevzal nové médium vyjadrenia: biele kresby vyrezávané na sadrových doskách natieraných čiernou farbou, pripomínajúcich starogrécke hrnčiarske vzory. Neskôr v 30. rokoch začal sériu figurálnych obrazov - príkladmi sú "Le Duo" a "Maliar a jeho model." Počas druhej svetovej vojny vytvoril zbierku malých, zvyčajne plochých dekoratívnych sôch v štýle pripomínajúcom staroveké Grécko a sústreďujúcich sa na nejasné mytologické témy.

</doc>
<doc id="642425" url="https://sk.wikipedia.org/wiki?curid=642425" title="Kresťanskodemokratická mládež Slovenska">
Kresťanskodemokratická mládež Slovenska

Kresťanskodemokratická mládež Slovenska, skratka KDMS, je občianske združenie, mládežnícka politická organizácia, pracovne naviazaná na Kresťanskodemokratické hnutie. KDMS má vlastnú právnu subjektivitu a nie je súčasťou KDH. S KDH spolupracuje, keďže ho považuje za jedinú etablovanú kresťanskodemokratickú stranu, ktorá združuje najväčšie množstvo angažovaných kresťanov vo všetkých regiónoch.
Organizácia vznikla po ustanovujúcom sneme v Žiline 5. mája 1990 a zápise do registra občianskych združení v auguste 1990 ako najstaršia fungujúca slovenská mládežnícka organizácia. KDMS združuje mladých ľudí so zmyslom pre kresťanské, národné a občianske princípy. Cieľom organizácie je politické vzdelávanie a rozvíjanie záujmu o politiku u mladých ľudí. Jadro pestrých aktivít sa orientuje na aktuálne spoločensko-politické témy. Pôsobí na domácej, ako aj na zahraničnej scéne mládežníckej politiky. KDMS je jedinou slovenskou organizáciou, ktorá je členom európskej mládežníckej organizácie YEPP, rovnako je členom stredopravej aliancie mládežníckych politických organizácií International Young Democrat Union. KDMS je tiež členom Rady mládeže Slovenska a Fóra kresťanských inštitúcií.
Dejiny.
Organizácia vznikla v roku 1990. Impulzom pre založenie kresťansko-demokratickej mládežníckej organizácie na Slovensku bola výzva slovenských kresťanských intelektuálov pod vedením Jána Čarnogurského. Mladí ľudia po celej krajine začali spontánne vytvárať kluby, ktoré vznikali v snahe prezentovať názory a postoje mladých na verejné otázky. KDMS sa oficiálne inštitucionalizovala so žilinským snemom v máji 1990. Spočiatku do roku 1992 fungovala nevyjasnene medzi dvoma rôznymi politickými stranami – KDH a Kresťanskou sociálnou úniou. KDH vo svojich začiatkoch spolupracovalo tiež s Občiansko-demokratickou mládežou. Od roku 1991 organizuje KDMS vždy v lete stretnutie kresťanskej mládeže v Mýte pod Ďumbierom, resp. okolitých obciach, a tradičný výstup na Ďumbier. V roku 2002 účastníci výstupu na Ďumbier osadili nový vrcholový kríž.
Na štvrtom sneme KDMS v novembri 1993 bolo za najbližšieho spojenca označené KDH. Na piatom sneme KDMS v máji 1995 snem prijal výzvu, v ktorej kritizoval vládnutie Vladimíra Mečiara. Vyhlásil: „My, mladí kresťanskí demokrati sme rozhodnutí postaviť sa na odpor voči vznikajúcemu totalitnému režimu a použiť na to všetky dostupné prostriedky.“
V roku 2005 KDMS spolu s ODM a Novou generáciou podporili vysokoškolskú reformu ministra školstva Martina Fronca. V roku 2008 KDMS utrpela rozkolom v KDH a vznikom novej strany Konzervatívni demokrati Slovenska (KDS), keďže časť vtedajších členov prešla ku KDS a v KDMS ostalo iba asi 200 členov. Organizácia naopak rástla v 10. rokov 21. storočia, kedy mala k roku 2015 asi 400 členov.
V roku 2018 KDMS kritizovala pomalý pokrok pri rekonštrukciách vysokoškolských internátov za vlády koalície na čele so Smerom-SD. Rovnako v januári 2018 žiadali od ministerstva vnútra údajné faktúry za lety vtedajšieho prezidenta Andreja Kisku do Popradu.
V parlamentných voľbách v roku 2020 kandidovali členovia KDMS na kandidátnej listine KDH, najvyššie Milan Kabina z 11. miesta. Pred snemom KDH v lete 2020 KDMS podporilo ako kandidáta na predsedu Milana Majerského. V marci 2023 bol na sneme za predsedu opäť zvolený Matúš Mesároš. V auguste 2021 sa organizácia pripojila k výzve ministra školstva, vedy, výskumu a športu SR Branislava Gröhlinga k očkovaniu proti ochoreniu COVID-19 a podporila kampane „Za otvorené školy“.
Ťažiskové aktivity.
Deklarovaným cieľom KDMS je vychovávať novú generáciu konzervatívnych a kresťanských lídrov, v rámci toho rozvíjať vzdelanie, záujem o politiku a schopnosť meniť veci. Špecializuje sa na neformálne vzdelávanie a diskusie s odbornými hosťami. Ako hlavné priority si určuje právny a prosperujúci štát, kde má každý priestor na sebarealizáciu. Táto vízia stojí na štyroch "S" pilieroch: sloboda, spravodlivosť, solidarita a subsidiarita. Od 10. rokov 21. storočia sa ťažisko komunikácie KDMS presunulo na sociálne siete, kde organizácia komunikuje svoje názory a aktivity.
Pod svojou hlavičkou vedie viacero aktivít ako festival "Ďumbier", "Dobrý nápad", "Politická akadémia žien" pod vedením europoslankyne Miriam Lexmann, "Komunálna akadémia" či "Mládežnícke fórum kresťanskej demokracie".
Hodnotové postoje.
KDMS je stredopravicová organizácia. Zastáva sociálne konzervatívne a kresťansko-demokratické názory v sociokultúrnych otázkach a zaujíma postoj voči ľavicovej politike. V zahraničnej politike podporuje členstvo SR v EÚ aj v NATO a multilaterálnu spoluprácu v OSN. V otázkach energetiky a klimatickej zmeny podporuje jadrovú energiu. Do politického diskurzu premieta tiež náboženské myšlienky.

</doc>
<doc id="642428" url="https://sk.wikipedia.org/wiki?curid=642428" title="Dvoklíčnolistové rastliny">
Dvoklíčnolistové rastliny



</doc>
<doc id="642429" url="https://sk.wikipedia.org/wiki?curid=642429" title="Ľaliokveté">
Ľaliokveté



</doc>
<doc id="642430" url="https://sk.wikipedia.org/wiki?curid=642430" title="Magnóliokveté">
Magnóliokveté



</doc>
<doc id="642431" url="https://sk.wikipedia.org/wiki?curid=642431" title="Menežer">
Menežer



</doc>
<doc id="642432" url="https://sk.wikipedia.org/wiki?curid=642432" title="Menedžering">
Menedžering



</doc>
<doc id="642433" url="https://sk.wikipedia.org/wiki?curid=642433" title="Menežering">
Menežering



</doc>
<doc id="642434" url="https://sk.wikipedia.org/wiki?curid=642434" title="Dvojklíčnolistové rastliny">
Dvojklíčnolistové rastliny



</doc>
<doc id="642435" url="https://sk.wikipedia.org/wiki?curid=642435" title="Magnoliales">
Magnoliales



</doc>
<doc id="642436" url="https://sk.wikipedia.org/wiki?curid=642436" title="Kaktusovité">
Kaktusovité



</doc>
<doc id="642437" url="https://sk.wikipedia.org/wiki?curid=642437" title="Arecaceae">
Arecaceae



</doc>
<doc id="642438" url="https://sk.wikipedia.org/wiki?curid=642438" title="Nymphaeales">
Nymphaeales



</doc>
<doc id="642439" url="https://sk.wikipedia.org/wiki?curid=642439" title="Amborellales">
Amborellales



</doc>
<doc id="642440" url="https://sk.wikipedia.org/wiki?curid=642440" title="Amborellaceae">
Amborellaceae



</doc>
<doc id="642441" url="https://sk.wikipedia.org/wiki?curid=642441" title="Nymphaeaceae">
Nymphaeaceae



</doc>
<doc id="642442" url="https://sk.wikipedia.org/wiki?curid=642442" title="Arecales">
Arecales



</doc>
<doc id="642447" url="https://sk.wikipedia.org/wiki?curid=642447" title="Trikolpátne rastliny">
Trikolpátne rastliny



</doc>
<doc id="642448" url="https://sk.wikipedia.org/wiki?curid=642448" title="Trikolpátne">
Trikolpátne



</doc>
<doc id="642449" url="https://sk.wikipedia.org/wiki?curid=642449" title="Vyššie dvojklíčnolistové">
Vyššie dvojklíčnolistové



</doc>
<doc id="642451" url="https://sk.wikipedia.org/wiki?curid=642451" title="Dvojdeložné">
Dvojdeložné



</doc>
<doc id="642453" url="https://sk.wikipedia.org/wiki?curid=642453" title="Dvoklíčnolistová rastlina">
Dvoklíčnolistová rastlina



</doc>
<doc id="642454" url="https://sk.wikipedia.org/wiki?curid=642454" title="Jednodeložné">
Jednodeložné



</doc>
<doc id="642456" url="https://sk.wikipedia.org/wiki?curid=642456" title="Deloha">
Deloha

Deloha môže byť nesprávne (bohemizmus) alebo zastarano:

</doc>
<doc id="642458" url="https://sk.wikipedia.org/wiki?curid=642458" title="Jednoklíčne rastliny">
Jednoklíčne rastliny



</doc>
<doc id="642459" url="https://sk.wikipedia.org/wiki?curid=642459" title="Jednoklíčnolisté rastliny">
Jednoklíčnolisté rastliny



</doc>
<doc id="642460" url="https://sk.wikipedia.org/wiki?curid=642460" title="Dvojklíčne rastliny">
Dvojklíčne rastliny



</doc>
<doc id="642461" url="https://sk.wikipedia.org/wiki?curid=642461" title="Dvojklíčnolisté rastliny">
Dvojklíčnolisté rastliny



</doc>
<doc id="642462" url="https://sk.wikipedia.org/wiki?curid=642462" title="Dvojklíčnolistová rastlina">
Dvojklíčnolistová rastlina



</doc>
<doc id="642473" url="https://sk.wikipedia.org/wiki?curid=642473" title="Toxicodendron vernicifluum">
Toxicodendron vernicifluum



</doc>
<doc id="642476" url="https://sk.wikipedia.org/wiki?curid=642476" title="Kotyledón">
Kotyledón



</doc>
<doc id="642477" url="https://sk.wikipedia.org/wiki?curid=642477" title="Oinochoé">
Oinochoé

Oinochoé ("oinochoé" – „nalievač vína“) je typ starogréckej keramickej nádoby.
Oinochoé (mn. č. "oinochoai"), keramický alebo kovový džbán rôznych tvarov, často s ústím v tvare trojlístka a s jedným vertikálnym uchom, slúžilo na naberanie a nalievanie vína (víno sa naberalo najmä z kratéra a nalievalo do čaší). Stávali sa aj súčasťou hrobovej výbavy. Zmenšené verzie oinochoai zdobené detskými scénami sa dávali do hrobov detí ako milodary (napr. v atickom meste Chalandri sa v hrobe dvoch detí našla chytra a malé oinochoé).
Približne od roku 900 pred Kr., keď sa objavuje čistý geometrický štýl, ktorý sa delí na skorý (900 – 850 pred Kr.), stredný (850 – 760 pred Kr.) a neskorý geometrický štýl (760 – 700 pred Kr.), už oinochoé patrilo medzi hlavné grécke keramické tvary nádob (ako aj amfora, kratér a čaša). Tieto nádoby na víno preto, čo sa týka tvarov a výzdoby, prešli dlhodobým vývojom.
Britský archeológ John Beazley identifikoval až desať typov atických oinochoai ("krčahov", ku ktorým patrí aj chous a olpé).
Figurálne oinochoé.
 

</doc>
<doc id="642480" url="https://sk.wikipedia.org/wiki?curid=642480" title="Silvester Taliga">
Silvester Taliga

Silvester Taliga (* 30. december 1901, Suchá nad Parnou† 21. december 1969, Rím, Taliansko) bol slovenský rímskokatolícky kňaz, knihovedec, vysokoškolský pedagóg, riaditeľ Pápežskej saleziánskej univerzitnej knižnice v Ríme a salezián.
Životopis.
Ľudovú školu vychodil vo svojom rodisku. Saleziánsky noviciát si vykonal v Genzane v Taliansku (19221923). Teologické štúdiá absolvoval na benediktínskej Teologickej fakulte Univerzity sv. Anzelma v Ríme. Za kňaza bol vysvätený 19. septembra 1931 v Ríme. Následne študoval na Scuola vaticana di archivistica (19351937) kde v roku 1937 dostal diplom z knihovedy a archivistiky.
Pôsobil v mestách Rím, Turín, Svätý Benedik a Svätý Kríž nad Hronom, kde saleziáni v roku 1946 založili v Biskupskom kaštieli Vysokú školu bohosloveckú (19461949). Knižničný fond, ktorý sa nachádzal v tomto starobylom Biskupskom kaštieli systematicky usporiadal práve don Taliga. Časť tohto knižničného fondu príchodom socializmu bola nenávratne zničená.
Od roku 1949 sa stáva riaditeľom knižnice na Vysokej teologickej saleziánskej škole ("Ateneo pontiﬁcio salesiano") v Turíne (19491964) a v roku 1964 riaditeľom Pápežskej saleziánskej univerzitnej knižnice v Ríme ("Università Pontificia Salesiana"). Túto funkciu plnil až do svojej smrti.
Počas pobytu v Turíne pastoračne pôsobil v turínskej polepšovni "La Generala" a počas pobytu v Ríme, v chlapčenskom ústave "Casa Giocosa", v ktorom boli ubytovaní mladíci prevažne s ľahkou a strednou mentálnou retardáciou.

</doc>
<doc id="642481" url="https://sk.wikipedia.org/wiki?curid=642481" title="Šláger">
Šláger

Šláger (tiež hit alebo trhák) je označením pre nejakú entitu, ktorá je momentálne veľmi módna alebo populárna a na trhu aj veľmi žiadaná. V minulosti bola týmto slovom označovaná len populárna pieseň.
Obvykle sa tento pojem používa predovšetkým v oblasti médií (televízie, rozhlas, film a pod.). Dnes je slovo "šláger" považované za faktické synonymum pro novší pojem "hit".
Za šláger sa označuje aj štýl populárnej hudby vyznačujúci sa jednoduchou kompozíciou, ktorá si kladie za cieľ rýchle získanie obľuby pri čo najširších vrstvách publika, vhodnosť ako doprovod k tancu a nekladie veľké nároky na úroveň ideového obsahu poprípade formy jeho podania, ani na dlhú životnosť v popredí záujmu verejnosti.
Použitie.
Spravidla sa jedná o pieseň alebo film, ale v prenesenom slova zmysle sa môže jednať o čokoľvek iné, napríklad o knihu (resp. "bestseller") alebo o detskú hračku či spoločenskú hru. Napríklad šlágrom posledných rokov sa stala číselná hra sudoku, v minulosti to boli napríklad populárne céčka alebo Rubikova kocka.
V ligovom športe sa "šlágrom" nazýva papierovo najatraktivnejšie stretnutie kola, napríklad: „Šlágrom kola bude derby Sparta vs. Slavia.“

</doc>
<doc id="642482" url="https://sk.wikipedia.org/wiki?curid=642482" title="Hit (hudba)">
Hit (hudba)



</doc>
<doc id="642488" url="https://sk.wikipedia.org/wiki?curid=642488" title="Vojenská jednotka">
Vojenská jednotka

Vojenská jednotka je základný vojenský taktický prvok. Vnútorné organizačné členenie vojenských jednotiek ozbrojený síl SR určuje, na návrh náčelníka Generálneho štábu ozbrojených síl, minister obrany Slovenskej republiky. Podrobnosti sú uvedené vo vojenských služobných predpisoch. 
Organizácia vojenských síl.
Vojenské jednotky sú členené v logickej hierarchii, viaceré z nich sú používané aj v ozbrojených silách SR:

</doc>
<doc id="642489" url="https://sk.wikipedia.org/wiki?curid=642489" title="Ústav molekulárnej biomedicíny">
Ústav molekulárnej biomedicíny

Ústav molekulárnej biomedicíny je vedecko-výskumný ústav Lekárskej fakulty UK v Bratislave. Ústav sa venuje najmä výskumu účinku testosterónu na mozog, pre ktorého účely sleduje ľudí, ale aj experimentálne zvieratá vo vzťahu k fyziologickému vývoju kognitívnych schopností, endokrinných cyklov, ale aj k intelektovému nadaniu, resp. k patogenéze autizmu.
Ústav vznikol v roku 2009. Odvtedy v ňom bolo publikovaných mnoho odborných publikácií. Jeho pracovníci okrem vedeckej práce učia na Lekárskej i Prírodovedeckej fakulte UK, venujú sa však najmä školeniu doktorandov. S ústavom spolupracujú viaceré zahraničné pracoviská vrátane RWTH Aachen, Karolinskej a Harvardu.

</doc>
<doc id="642506" url="https://sk.wikipedia.org/wiki?curid=642506" title="Zväzok (vojenstvo)">
Zväzok (vojenstvo)

Vojenský zväzok je základný vojenský operačný prvok. Vnútorné organizačné členenie vojenských zväzkov ozbrojených síl SR určuje, na návrh náčelníka Generálneho štábu ozbrojených síl, minister obrany Slovenskej republiky. Podrobnosti sú uvedené vo vojenských služobných predpisoch. 
Názvy vojenských zväzkov.
V ozbrojených silách SR sú do bojových operačných zostáv začlenené napr. tieto vojenské zväzky:

</doc>
<doc id="642521" url="https://sk.wikipedia.org/wiki?curid=642521" title="Atari VCS">
Atari VCS



</doc>
<doc id="642522" url="https://sk.wikipedia.org/wiki?curid=642522" title="Atari VCS (2020)">
Atari VCS (2020)

Atari VCS (kódové označenie Ataribox) je herná konzola od spoločnosti Atari, SA.
Systém bol prvýkrát predstavený v júni 2017 a predobjednávky sa začali 30. mája 2018. Fyzický dizajn pripomína Atari 2600, no konzola má byť určená na hranie moderných hier streamovanie zábavy cez linuxový operačný systém, ktorý má umožniť používateľom sťahovať a inštalovať aj ostatné kompatibilné hry.
Dostupná je pre bežných používateľov od roku 2021.

</doc>
<doc id="642523" url="https://sk.wikipedia.org/wiki?curid=642523" title="Ataribox">
Ataribox



</doc>
<doc id="642527" url="https://sk.wikipedia.org/wiki?curid=642527" title="Zväzok">
Zväzok

Zväzok (do roku 1953: "sväzok") môže byť:

</doc>
<doc id="642528" url="https://sk.wikipedia.org/wiki?curid=642528" title="Zoznam predstaviteľov mesta Piešťany">
Zoznam predstaviteľov mesta Piešťany

Zoznam predstaviteľov Piešťan obsahuje výpis najvyšších predstaviteľov obce/mesta, t. j. v rámci jednotlivých historických období:
Obec Piešťany získala status mesta 21. októbra 1945. Od decembra 1990 stoja na jeho čele primátori.
Primátori.
V súlade so zákonom SNR č. 369/1990 Zb. o obecnom zriadení je od roku 1990 najvyšším predstaviteľom, výkonným a štatutárnym orgánom mesta primátor. Je volený priamou voľbou občanov mesta na štvorročné obdobie, pričom jeho funkčné obdobie sa skončí zložením sľubu novozvoleného primátora.

</doc>
<doc id="642532" url="https://sk.wikipedia.org/wiki?curid=642532" title="Wild Cat (Danko Jones)">
Wild Cat (Danko Jones)

Wild Cat je ôsmy štúdiový album kanadskej hard rockovej skupiny Danko Jones. Album vyšiel 3. marca 2017 prostredníctvom AFM Records.
Dňa 14. decembra 2016 sa ukázalo, že názov 8. albumu skupiny Danko Jones bude "Wild Cat" a že výjde 3. marca 2017. Skupina tiež oznámila 17-dňové európske turné, ktoré bude sprevádzať vydanie albumu.
V roku 2017 sa uskutočnili ďalšie štyri turné: jarné turné po Kanade, obvyklé letné festivalové turné, kanadské jesenné turné a severské zimné turné. Dňa 1. februára 2018 oznámili, že budú spolu so skupinou CKY podporovať skupinu Skindred na jej aprílovom turné po Spojenom kráľovstve. V máji oznámili ďalšie európske turné naplánované na prelom novembra a decembra.
Album "Wild Cat" prijala väčšina kritikov súčasnej hudby. Na webovej stránke s agregáciou recenzií Metacritic, získal album priemerné skóre 74 zo 100 bodov, čo naznačuje „všeobecne priaznivé recenzie na základe štyroch kritikov“.

</doc>
<doc id="642534" url="https://sk.wikipedia.org/wiki?curid=642534" title="Vojenské zariadenie">
Vojenské zariadenie

Vojenské zariadenie je organizačný celok, ktorý plní úlohy najmä v dobe mieru. Vnútorné členenie vojenských zariadení ozbrojený síl SR určuje, na návrh náčelníka Generálneho štábu ozbrojených síl, minister obrany Slovenskej republiky. Podrobnosti sú uvedené vo vojenských služobných predpisoch.
Oblasti pôsobenia vojenských zariadení.
V podriadenosti ministerstva obrany sú vybrané oblasti, v ktorých pôsobia vojenské zariadenia, napr.:

</doc>
<doc id="642535" url="https://sk.wikipedia.org/wiki?curid=642535" title="Demonštrácie v Hongkongu">
Demonštrácie v Hongkongu

Demonštrácie v Hongkongu alebo protesty v Hongkongu môžu byť:

</doc>
<doc id="642541" url="https://sk.wikipedia.org/wiki?curid=642541" title="Andrej Pauliny">
Andrej Pauliny

Andrej Pauliny (* 21. marec 1925, Rajec† 2. máj 2005, Šaštín-Stráže) bol slovenský rímskokatolícky kňaz, salezián, grafik, redaktor, riaditeľ súkromného saleziánskeho Slovenského gymnázia v Ríme, spisovateľ, exilový pracovník.
Životopis.
Ľudovú školu vychodil vo svojom rodisku. Gymnázium navštevoval v Šaštíne a v Trnave. Saleziánsky noviciát si vykonal vo Svätom Benediku (19421943). Teológiu začal študoval vo Svätom Kríži nad Hronom, ale ju nedokončil, pretože bol internovaný po násilnom zrušení Saleziánskej spoločnosti z noci z 13. na 14. apríla 1950 (krycia operácia pre násilnú likvidáciu mužských rehoľných rádov komunistickým režimom niesla názov Akcia K). Dňa 22. októbra 1950 sa mu podarilo ujsť zo Slovenska a usadil sa v Taliansku.
Teologické štúdia dokončil v Turíne. Za kňaza bol vysvätený 1. júla 1953. Po kňazskej vysviacke bol poverený redigovaním kresťanského mesačníka "Meridiano 12" (19541957) a následne bol vymenovaný za vedúceho audiovizuálneho centra "Filmine Don Bosco", ktoré bolo súčasťou Saleziánskeho vydavateľstva "Libreria Dottrina Cristiana" (LDC) v Turíne. 
V roku 1970 sa stal riaditeľom súkromného saleziánskeho Slovenského gymnázia, ktoré sa nachádzalo v budove Slovenského ústavu sv. Cyrila a Metoda v Ríme (19701976). Od roku 1976 do 1992 bol šéfredaktorom časopisu "Slovenské hlasy z Ríma". Od roku 1992 žil na Slovensku v Šaštíne.
Grafická činnosť.
Počas svojho účinkovania v Slovenskom ústave sv. Cyrila a Metoda v Ríme vytvoril vyše 350 knižných obálok a množstvo ilustrácií. Ako výtvarník zrealizoval takmer 400 krátkych katechetických kreslených filmov.

</doc>
<doc id="642542" url="https://sk.wikipedia.org/wiki?curid=642542" title="Trojka (RTVS)">
Trojka (RTVS)

Trojka (:3) bol tretí okruh (program) Rozhlasu a televízie Slovenska.
História.
Napriek pôvodným plánom obnoviť športový kanál, bol tretí okruh zameraný na vysielanie vlastnej tvorby, prevažne z archívu. Vysielať začala 22. decembra 2019 o 6. hodine ráno. Kanál bol v DVB-T v SD a v DVB-T2 v HD aj v SD kvalite. Cez satelit v SD kvalite a cez káblovú sieť podľa možnosti daného operátora.
Od 28. februára do 9. júna 2022 sa vysielacia štruktúra v súvislosti s vyhlásením mimoriadnej situácie dočasne zmenila na nepretržité spravodajsko-publicistické vysielanie pod názvom :24.
Od 10. júna 2022 do 30. novembra 2022 bol tento kanál ponechaný ako tretí samostatný kanál RTVS.
Dostupnosť programu.
V DVB-T je v 3.MUX v SD kvalite
V DVB-T2 (v 1.MUX - prechodný multiplex) kanál je v HD aj SD kvalite 
Cez satelit je v SD kvalite. 
Cez operátorov:

</doc>
<doc id="642543" url="https://sk.wikipedia.org/wiki?curid=642543" title="Chous">
Chous

Chous ("chous" – od slovesa "cheo" „nalievať“) je typ starogréckej keramickej nádoby.
Chous (mn. č. "choes"), keramický baňatý džbán s nížšie nasadeným plochým uchom a otvorom v tvare trojlístka, bol nádobou na víno. Znalcami je považovaná za špeciálnu formu oinochoé (napr. britský archeológ John Beazley ho uvádza ako oinochoé typ 3). Na rozdiel od štandardného oinochoé má cibuľovitejší tvar tela a otvor v tvare trojlístka o niečo väčší.
Vyrábať sa začal v druhej polovici 6. stor. pred Kr. ale obľúbený sa stal po polovici 5. stor. pred Kr. Zdobený bol hlavne červenofigúrovou technikou. Ich výška je približne 20 cm.
V starovekých Aténach sa v mesiaci Anthestérión slávil (11. až 13. dňa) k pocte boha Dionýza sviatok Anthestéria (bol rozšírený aj medzi Iónmi). Druhého dňa tohto sviatku, ktorý sa nazýval "Choes" („"Džbány na víno""), sa hodne pilo z choes (konali sa aj súťaže v pití mladého vina na verejnosti i v súkromí, vzdávali tak hold jeho tvorcovi) a v sprievode sa viezol Dionýzos (asi jeho socha či herec v maske) na voze v tvare lode na kolesách. Na tejto slávnosti sa mohli zúčastniť aj trojročné deti. Z dôvodu vysokej dojčenskej úmrtnosti sa verilo, že deti po treťom roku už prekonali najväčšie nebezpečenstvo a privítali ich vo svete starších ľudí. Je tiež možné, že tieto deti (iba chlapci) tam dostali do daru menšie choes (našli sa v detských hroboch, sú menšie približne o polovicu).
Chous bol aj objemovou mierou (cca 3,28 litra). "6 kyathoi = kotylé, 12 kotylai = chous a 12 choes = metretes" (čo bol objem cca panathenajskej amfory)

</doc>
<doc id="642545" url="https://sk.wikipedia.org/wiki?curid=642545" title="Tiráž">
Tiráž

Tiráž (z franc. "tirage" = náklad) je súpis informácií obsahujúci technické a vydavateľské informácie o knihe. Tiráž je spravidla umiestnená na poslednej strane knihy. Nesprávne býva tiež umiestnená na začiatku knihy namiesto impresa. V niektorých štátoch musia vydavatelia vo svojich publikáciách povinne uvádzať určité údaje, ako napríklad autorov, názov diela, vydavateľstva, tlačiarne atď. Tieto údaje umiestňujú spravidla do tiráže. Na Slovensku nejestvuje právna norma, ktorá by určovala obsah tiráže.
Podľa knihy "Polygrafické názvosloví" je tiráž: „vecne usporiadané povinné údaje nakladateľa, vydavateľa a tlačiarne, obyčajne predpísané príslušnou právnou normou, uvedené na konci knihy, v hlavičke alebo na poslednej stránke novín (v časopisoch býva umiestnená rôzne).“

</doc>
<doc id="642548" url="https://sk.wikipedia.org/wiki?curid=642548" title="Jasuhiro Nakasone">
Jasuhiro Nakasone

Jasuhiro Nakasone (; * 27. máj 1918 Takasaki† 29. november 2019, Tokio) bol japonský politik. V rokoch 19821987 bol predsedom vlády Japonska. Viac než 56 rokov bol poslancom Snemovne reprezentantov. V rokoch 19591960, 19701972 a 19801982 tzv. štátnym ministrom (s poverením riadiť rôzne štátne agentúry), 19721974 ministrom medzinárodného obchodu a priemyslu, 19671968 ministrom dopravy. Bol predstaviteľom Liberálno-demokratickej strany, dominantnej sily japonského politického systému v 2. polovici 20. storočia, v rokoch 19821987 bol jej predsedom. Známy bol predovšetkým pre svoje pravicové názory, jeho celoživotným snom bolo obmedziť japonský povojnový pacifizmus smerom k fungovaniu bežných štátov. Presadil privatizáciu štátnych železníc a spôsobil oživenie japonského nacionalizmu v krajine počas jeho pôsobenia v úrade premiéra. V čase svojho úmrtia v novembri 2019 bol najdlhšie žijúcim bývalým predstaviteľom štátu na svete.
Život.
Nakasone sa narodil v máji 1918 v meste Takasaki v prefektúre Gunma na ostrove Honšú počas obdobia Taišó. Počas druhej svetovej vojny pôsobil ako poručík v cisárskej armáde, jeho brat vo vojne zahynul. Debut v politike zažil, keď ho v roku 1947 zvolili v posledných voľbách konaných podľa predchádzajúcej japonskej Ústavy do Snemovne reprezentantov ako poslanca za 3. okrsok prefektúry Gunma. Zastupoval Demokratickú stranu, ktorá sa v roku 1950 zlúčila s Liberálnou stranou do Liberálno-demokratickej strany (LDP). Odvtedy bol Nakasone 20-krát znovuzvolený a bol poslancom viac ako 56 rokov, kým v roku 2003 neodišiel do dôchodku. Nakasone bol už v mladosti známy ako výborný rečník, prezývali ho "mladý úradník". Podarilo sa mu zaujať viaceré významné vládne posty vrátane ministra dopravy, medzinárodného obchodu a priemyslu. Taktiež v strane pôsobil ako generálny tajomník a predseda Generálnej rady.
Pôsobenie v úrade premiéra (19821987).
Nakasone sa stal predsedom vlády v novembri 1982. Do úradu premiéra mu pomohla podpora bývalého predsedu vlády Kakueia Tanaku. Očakávalo sa, že Nakasone bude slabým premiérom, ktorý bude len Tanakovou bábkou. Avšak, keď Tanaku v roku 1983 usvedčili z korupcie, Nakasone sa zbavil jeho vplyvu. Počas jeho zahraničnej politiky sa pod heslom "komplexné vyhodnotenie povojnovej politiky" transformovalo japonsko-americké partnerstvo do podoby, ktorá viac pripomínala vojenskú alianciu. Nakasone udržiaval dobrý vzťah s prezidentom USA Ronaldom Reaganom, pre ktoré ich prezývali "Ron-Jasu". Oboch spájali politické aj ekonomické názory. Nakasone navštívil USA v januári 1983 po tom, čo jeho vláda schválila export zbraní do USA ako výnimku z Troch princípov zbraňových exportov. V tom čase Nakasone navrhoval, že Japonsko sa môže zmeniť na "nepotopiteľnú lietadlovú loď", čo vzbudilo značné kontroverzie doma aj v zahraničí. Taktiež zlepšil vzťahy so ZSSR, Čínskou ľudovou republikou a Filipínami. Bol tiež prvým premiérom po Druhej svetovej vojne, ktorý navštívil Južnú Kóreu, stalo sa tak v roku 1983. V bezpečnostnej politike presadil zvýšenie výdavkov na obranu nad 1 % HDP.
15. augusta 1985 sa Nakasone stal prvým povojnovým premiérom, ktorý oficiálne navštívil tokijskú svätyňu Jasukuni, kde sú uctievaní padlí japonskí vojaci vrátane usvedčených vojnových zločincov. Po ostrej kritike z Číny a iných krajín prestal s návštevami, pokým bol v úrade premiéra. Kontroverznými sa stali tiež jeho vyjadrenia z roku 1986, že černosi, Portorikánci a Mexičania žijúci v USA spôsobili pokles inteligenčnej úrovne Spojených štátov pod úroveň Japonska.
V hospodárskej politike bolo jeho dôležitým rozhodnutím, že privatizoval a rozdelil zadĺžené Japonské národné železnice (JNR) do šiestich regionálnych civilných prepravných spoločností a celonárodnej cargo spoločnosti, čo začalo platiť v apríli 1987. Zrušil tiež štátne monopoly na tabak a telekomunikácie. V roku 1986 rozpustil dolnú komoru parlamentu, aby voľby do nej boli súbežne s voľbami do Snemovne poradcov (hornej komory). To zabezpečilo LDP zdrvujúce víťazstvo, predovšetkým v dolnej komore. Pre víťazstvo mu LDP predĺžila o rok vedenie v strane, ktoré malo uplynúť v roku 1986. Ku koncu svojho obdobia vo februári 1987 predložil Nakasoneho kabinet zákony na zavedenie dane z predaja, avšak bol nútený opustiť túto ideu pre veľkú opozíciu zo strany malých a stredných podnikov.
Neskorší život.
Pred parlamentnými voľbami v novembri 2003 mu vtedajší premiér Džuničiró Koizumi odporúčal, aby odišiel do politického dôchodku. Nakasone najprv odmietol premiérovu žiadosť, následne však počas volebnej kampane odstúpil. Rok po odchode z funkcie ho dostihol odvodový škandál, ktorý spôsobil rýchly pokles jeho vplyvu v LDP. Tomu napomáhal aj Koizumi, ktorý sa chcel zbaviť vplyvu starších politikov v strane. Aj po odchode do politického dôchodku bol aktívny v politických veciach, predsedal podvýboru LDP pre prípravu novej japonskej ústavy. Jeho celoživotným cieľom bolo zbaviť sa pacifistického charakteru japonskej ústavy, k čomu počas svojej vlády postupoval.
Zomrel 29. novembra 2019 v tokijskej nemocnici vo veku 101 rokov.

</doc>
<doc id="642552" url="https://sk.wikipedia.org/wiki?curid=642552" title="Alphekka Meridiana">
Alphekka Meridiana



</doc>
<doc id="642553" url="https://sk.wikipedia.org/wiki?curid=642553" title="Alfa Coronae Austrinae">
Alfa Coronae Austrinae



</doc>
<doc id="642554" url="https://sk.wikipedia.org/wiki?curid=642554" title="Animal Crossing">
Animal Crossing

Animal Crossing je japonská séria videohier vyvíjaná a distribuovaná spoločnosťou Nintendo. Jej prvý diel vyšiel v Japonsku v roku 2001 pre konzolu Nintendo 64, a v nasledujúcich rokoch vyšla vylepšená verzia pre konzolu Nintendo GameCube aj v ostatných regiónoch.
Hry sa zväčša odohrávajú v malých mestečkách, v ktorých žijú antropomorfické zvieratká. Hráči sa tam starajú o svoju domácnosť, budujú si vzťahy so susedmi, venujú sa rekreačným a zárobkovým činnostiam, ako napríklad lovenie rýb a chytanie hmyzu, a zúčastňujú sa rôznych spoločenských a kultúrnych akcií.
Hry sú známe tým, že využívajú systémové hodiny herných konzol na simuláciu reálneho toku času: na základe času a dátumu v hrách dochádza k rôznym sviatkom a špeciálnym dňom, zmenám ročných období a podobne.
Hry.
Hlavná séria.
"Animal Crossing" (2001).
Úplne prvá hra v sérii vyšla v roku 2001 exkluzívne v Japonsku pre konzolu Nintendo 64. Neskôr v tom istom roku vyšla aj vylepšená verzia pre konzolu Nintendo GameCube, ktorá bola v nasledujúcich rokoch distribuovaná aj do zvyšku sveta.
"Animal Crossing: Wild World" (2005).
Tento diel pre prenosnú konzolu Nintendo DS ponúkal režim hry viacerých hráčov prostredníctvom bezplatnej online služby Nintendo Wi-Fi Connection, ktorá však bola v máji roku 2014 deaktivovaná a hra viacerých hráčov teda už viac nie je možná.
"Animal Crossing: City Folk" (2008).
"Animal Crossing: City Folk" bola prvá Wii hra kompatibilná s periférnym zariadením Wii Speak, umožňujúcim hlasovú komunikáciu počas online hry viacerých hráčov.
"Animal Crossing: New Leaf" (2012).
Najväčšou novinkou tohto dielu pre konzolu Nintendo 3DS bolo, že hráčova postava sa stala starostom/starostkou mestečka, čo im umožňovalo meniť vzhľad a vybavenie verejnej plochy a riadiť chod mestečka.
V roku 2016 bola pre hru vydaná veľká aktualizácia s názvom "Welcome amiibo", ktorá bola zameraná najmä na kompatibilitu s Amiibo figúrkami a kartami. Do hry pridala nové zvieratká, novú kempingovú lokáciu a rôzne vylepšenia základných herných mechaník.
"Animal Crossing: New Horizons" (2020).
"Animal Crossing: New Horizons" pre Nintendo Switch je najnovším dielom hlavnej série. Okrem veľkého množstva nových postáv a objektov je špeciálna tým, že kladie dôraz na zbieranie materiálov a vlastnoručnú tvorbu nástrojov a nábytku. Hra sa namiesto mestečka odohráva na opustenom ostrove, ktorý hráč musí postupne vybudovať a zaľudniť.
Vedľajšie hry.
"Animal Crossing: Happy Home Designer" (2015).
Táto hra vypustila tradičné aspekty simulácie života a je zameraná čisto na vybavovanie domácností. Hráčova postava je zamestnaná v realitnej kancelárii, ktorá zvieratkám na základe ich žiadostí a potrieb navrhuje domy, prípadne neskôr i verejné budovy ako škola a nemocnica.
"Animal Crossing: Amiibo Festival" (2015).
"Animal Crossing: Amiibo Festival" je virtuálna stolná hra pre konzolu Wii U. Hra tiež obsahuje rôzne minihry, ktoré však vyžadujú fyzické Amiibo karty a figúrky.
"Animal Crossing: Pocket Camp" (2017).
V roku 2017 vyšla pre mobilné platformy Android a iOS. Mnohé herné mechaniky boli zjednodušené a hra je zameraná najmä na plnenie jednoduchých úloh pre zvieratká a zbieranie materiálov potrebných na výrobu nábytku. V tejto hre hráči nemajú svoj vlastný dom, namiesto toho si upravujú svoj obytný voz a kempingovú plochu.

</doc>
<doc id="642568" url="https://sk.wikipedia.org/wiki?curid=642568" title="ORBIS IN">
ORBIS IN

ORBIS IN je slovenské vydavateľstvo so sídlom v Bratislave, bolo založené v roku 2002.
Vydáva časopisy, od roku 2017 aj knihy. Prvý časopis "MAMA a ja", určený rodičom a budúcim rodičom, vyšiel už v roku 2002. Časopis, podobne ako webová stránka sú vydávané v spolupráci s odborníkmi z oblasti gynekológie a pôrodníctva, pediatrie, psychológie. Z odborníkov, ktorí intenzívne spolupracovali alebo spolupracujú pri tvorbe časopisu a webu možno spomenúť Prof. MUDr. Karola Holomáňa, Prof. MUDr. Svatozára Dluholuckého, detského psychológa prof. Ivana Štúra, Prof. MUDr. PhDr. Petra G. Fedor Freybergha, DrSc MUDr. Jozefa Záhumenského, MUDr. Katarínu Vicianovú, MUDr. Petra Brenišina, MUDr. Martu Špánikovú.
Roku 2005 pribudol detský časopis "ADAMKO", pre chlapcov a dievčatá na prelome školskej dochádzky, čiže starších škôlkarov a mladších školákov. V roku 2013 prišlo vydavateľstvo ORBIS IN s inovatývnym titulom o zdravom životnom štýle, časopisom "FIT štýl". V roku 2016 prevzalo vydavateľstvo do svojho portfólia aj vydávanie dvoch najstarších slovenských detských časopisov – "Včielku" a "Zorničku".
Okrem toho od roku 2017 vydáva vydavateľstvo ORBIS IN aj knihy. V tom istom roku vyšla kniha "Psychológia pre milujúcich rodičov". V roku 2019 bola uvedená aj na český trh. Neskôr vyšli knihy z vlastnej autorskej dielne vydavateľstva – "60 dní k novej postave" a "Dojčenské recepty". Zatiaľ poslednou je kniha "Cirkus Romana", ktorú pre detského čitateľa pripravila Monika Haasová, známa slovenská herečka.
V roku 2019 vydavateľstvo ORBIS IN spoluorganizovalo prvý ročník behu "FIT štýl ZOOrun", v spolupráci so Zoologickou záhradou v Bratislave, z ktorého tržby za vstupné išli na plánovaný nový výbeh pre medveďa.
Od roku 2015 do 2018 malo vydavateľstvo News Media Holding 51%-ný podiel vo vydavateľstve ORBIS IN. Od 04.12.2018 nemá vo vydavateľstve News and Media Holding a.s. žiaden podiel. 
Časopisy.
Populárno-náučné časopisy:
Detské časopisy:

</doc>
<doc id="642570" url="https://sk.wikipedia.org/wiki?curid=642570" title="Karambir Singh">
Karambir Singh

Admirál Karambir Singh (* 3. november 1959 Džalandhar, Panjdžáb, India) je indický admirál a od mája 2019 24. náčelník Námorného štábu Indického námorníctva ("Chief of the Naval Staff"). Jeho predchodcom bol admirál Sunil Lanba, ktorý 31. mája 2019 odišiel do dôchodku. Ako najdlhšie slúžiaci námorný letec indických ozbrojených síl býva označovaný ako "Grey Eagle" (slov. sivý orol). Počas kariéry trvajúcej takmer 39 rokom v službe získal medaily Param Vishist Seva Medal a Ati Vishist Seva Medal.
Životopis.
Raný život.
Narodil sa v rodine dôstojníka Indických vzdušných síl v meste Džalandhar v Pandžábe. Vyštudoval anglikánsku internátnu školu Barnes School v Deolali, následne v rámci absolvoval v poradí 56. výcvikový kurz indickej armádnej akadémie National Defence Academy, a študoval aj na vojenských inštitúciach Defence Services Staff College v indickom Wellingtone a College of Naval Warfare v Bombaji. 
Vojenská kariéra.
V júli 1980 ako dôstojník vstúpil do indického námorníctva a v roku 1982 sa stal pilotom helikoptér. Široké skúsenosti získal najmä s vrtuľníkmi typu HAL Chetak, Kamov Ka-25 a Kamov Ka-28.
Ako námorný dôstojník slúžil v indickom Západnom námornom veliteľstve ("Western Naval Command") a v indickom Východnom námornom veliteľstve ("Eastern Naval Command"). Velil lodi pobrežnej stráže ICGS "Chand Bibi", korvete INS "Vijaydurg" a torpédoborcom s riadenými strelami INS "Rana" a INS "Delhi". Na brehu slúžil v Námornom štábe vo funkcii veliteľa Štábu námorného letectva ("Joint Director Naval Air Staff") a leteckého kapitána a veliaceho dôstojníka Námornej leteckej základne v Bombaji ("Captain Air and Officer-in-Charge of the Naval Air Station at Mumbai"). Bol tiež členom Komisie pre hodnotenie a kategorizáciu leteckých prístrojov AIRCATS ("Aircrew Instrument Rating and Categorisation Board").
Pri povýšení do generálskej hodnosti bol vymenovaný do funkcie viceadmirála (vlajkového dôstojníka a vrchného veliteľa) štábu Východného námorného veliteľstva Indie ("Flag Officer Commanding-in-Chief of India's Eastern Naval Command"). Ďalšími funkciami na generálskej úrovni boli funkcia náčelníka štábu unifikovaného veliteľstva Andamán a Nikobarských ostrovov a funkcia viceadmirála (vlajkového dôstojníka) základne "Maharashtra and Gujarat Naval Area" (FOMAG). Ako generálny riaditeľ projektu "Seabird" viedol výstavbu novej námornej základne pri Karváre. Následne v pokračoval najprv ako druhý a neskôr ako prvý zástupca náčelníka indického Námorného štábu.
31. októbra 2017 prebral po viceadmirálovi Harishovi Bishtovi velenie Východného námorného veliteľstva, 23. marca 2019 bol indickou vládou menovaný do funkcie náčelníka Námorného štábu indického námorníctva. Singh je prvým helikoptérovým pilotom v tejto funkcii.

</doc>
<doc id="642573" url="https://sk.wikipedia.org/wiki?curid=642573" title="Viliam Vagač">
Viliam Vagač

Viliam Vagač (* 18. august 1889, Stará Turá† 2. júl 1970, Pezinok) bol slovenský rímskokatolícky kňaz, salezián, spoluzakladateľ a riaditeľ súkromného Slovenského gymnázia v Taliansku, misionár, trpiteľ za vieru - disident.
Životopis.
Ľudovú školu vychodil vo svojom rodisku. Saleziánsky noviciát si vykonal v Lombriascu v Taliansku (1909 – 1910). Teológiu študoval v Osvienčime, kde bol i 17. júna 1919 vysvätený za kňaza. V roku 1921 sa stal spolu zo saleziánom Františkom Sersenom spoluzakladateľom a následne i riaditeľom Slovenského gymnázia v severnom Taliansku, ktoré sídlilo v obci Perosa Argentina (1921 – 1924). V roku 1924 odišiel na Slovensko. Pôsobil v Šaštíne a vo Svätom Benediku.
V roku 1932 odišiel na misie do Brazílie. Posobil vo federálnom štáte Mato Grosso. V roku 1947 sa vrátil na Slovensko. Pôsobil v Hodoch (dnes mestská časť Galanty) a v Bratislave.
V roku 1952 bol pre svoj aktívny náboženský postoj uväznený a obvinený z toho, že ilegálne ukrýval ﬁnančné prostriedky a cennosti pred zoštátnením a že tieto prostriedky následne použil na nepriateľskú činnosť a na ﬁnancovanie ilegálnych útekov saleziánskych klerikov do zahraničia, ktoré organizoval salezián Titus Zeman, dnes už blahoslavený.
Odsúdili ho na 18 rokov väznenia. V roku 1960 bol podmienečne prepustený. Od roku 1962 sa stal duchovným správcom rehoľných sestier Svätého kríža, ktoré pracovali v ústave s mentálne postihnutými deťmi v Osadnom (1962 – 1966).

</doc>
