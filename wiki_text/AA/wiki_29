<doc id="26446" url="https://sk.wikipedia.org/wiki?curid=26446" title="Spišské Bystré">
Spišské Bystré

Spišské Bystré alebo zriedkavo Kubachy (iné názvy pozri kapitolu Názov) je spišská obec na východnom Slovensku v Prešovskom kraji, v okrese Poprad. V blízkosti obce sa nachádzajú obce Hranovnica, Kravany, Vernár a Poprad. Obec sa rozkladá na hraniciach neďalekých národných parkov Nízke Tatry a Slovenský raj. Dominantou obce je neogotický Kostol svätého Michala. 2. augusta 1948 sa aj Kubachy premenovali podľa miestneho potoka na Spišské Bystré.
Geografia.
Hornádska kotlina preniká do oblasti medzi Kozími chrbtami a severovýchodnými svahmi Nízkych Tatier v nadmorskej výške 620800 m, dlhým úzkym výbežkom Vikartovskou priekopou. V nej, na úpätí výbežkov Prednej hole v nadmorskej výške 674 m, v údolí Hornádu v západnej časti chráneného územia Slovenský raj, leží Spišské Bystré. Približne 10 km severne leží mesto Poprad, s ktorým je spojené cestou III. triedy 3075, cez Hranovnicu vedie pripojenie na cestu I/66 z Pustého Poľa na Poprad. Západným smerom cesta 3074 pokračuje cez Vikartovce do Čiernovážskej doliny a Liptovskej Tepličky. Južne od obce sa nachádza lyžiarske stredisko.
Vodné toky.
Katastrom obce pretekajú vodné toky Hornádu, priamo obcou preteká potok Bystrá a Kubášok.
Politika.
Symboly obce.
Obec radí medzi svoje symboly ešte štandardu starostu a logo obce.
Erb obce tvorí gotický štít zložený z modrého štítu. Na striebornej čepeli vodorovne položeného meča sú závesné váhy s miskami. Meč symbolizuje moc a silu. Jeho sila môže byť ničivá alebo obranná. Váhy sú symbolom spravodlivosti, presnosti a vyrovnanosti.
Pečať obce bola vyrobená v roku 1525 s kruhopisom "S : KUNIGES : BACH : 1525". V roku 1736 si obec objednala novú pečať s kruhopisom "SIGILLUM : PAGI KUBACH 1736". Súčasná pečať obce má okrúhly tvar s kruhopisom "SPIŠSKÉ BYSTRÉ" a uprostred sa nachádza erb obce.
Vlajka obce má podobu piatych pozdĺžnych pruhov vo farbe modrej, bielej a žltej. Vlajka má pomer strán 2 : 3 a ukončená je cípmi. 
Dejiny.
Najstaršie dejiny.
Región stredného Spiša bola osídlená od praveku, čoho dôkazom sú archeologické nálezy v širšom okolí obce. Archeologický výskum v tejto oblasti Hornádskej kotliny nebol úplne hotový. Východná časť širokého údolia, bola v praveku husto osídlená. Bola tu sústava hradísk z rôznych období na Čingove a v okolí Spišskej Novej Vsi. Veľké hradisko v Machalovciach a na Myšej Hôrke pri Spišskom Štvrtku.
Na pôvodnom katastri obce sa nachádzalo hradisko. Dnes je toto územie nad Kvetnicou známe ako Zámčisko a v súčasnosti patrí do katastra mesta Poprad.
Stredovek.
Po zániku Veľkomoravskej ríše na konci 9. storočia sa začína šíriť ďalej na sever, severovýchod aj do horských kotlín severných Karpát moc uhorskej dynastie Arpádovcov. Posúvajú sa severné hranice a budujú oporné body. Hraničné strážne oddiely sa usídľovali v opevnených osadách. Skutočnosť, že patrónom obce a kostola je od stredoveku svätý Michal Archanjel (patrón bojovníkov), podporuje domnienku, že už v tej dobe mohla oblasť dnešnej obce slúžiť ako strážna osada. Blízko dnešnej Hranovnice totiž viedla jedna z významných cestných spojníc juhu so severom cez Vernársky priesmyk.
Koncom 12. storočia existovali mnohé z obcí v Hornádskej kotline, no husto zalesnená oblasť Vikartovskej brázdy bola neobývaná. Založenie osady „"Villa Cubach"“ je späté so založením kláštora v Spišskom Štiavniku. Jeho vznik povolil v roku 1223 na žiadosť spišského župana Dionýza kráľ Ondrej II., s čím súviselo aj darovanie rozsiahlych území, ich využívanie a osídľovanie. Následne bolo založený hospodársky dvor opátstva v lokalite Ugovské, neďaleko dnešnej obce. Po stagnácii, zapríčinenej vpádom mongolských nájazdníkov v roku 12411242, nastal postupný prílev nemeckých kolonistov a rozvoj regiónu. Cisterciáni prideľovali časti územia ľuďom (šoltýsom), ktorí na danom území založili osady a priľahlú pôdu obhospodarovali. Odmenou osadníkom bolo priznanie privilégií a odpustenie povinnosti platiť poddanské dávky a poplatky na určitý čas. Dvor v Ugovskom spravoval Helebrand z obce Stojany, ktorá v stredoveku zanikla. Na územie pritiahol okolo roku 1270 ľudí slovenského i nemeckého pôvodu a popri kúrii vybudovali mlyn, pivovar a rybník. V tomto období tu bol postavený aj murovaný románsky kostol s gotickým charakterom.
Prvá písomná zmienka o osade „villa Cubach“ pochádza z 20. marca 1294. Listina potvrdzuje dohodu Helebranda so spišským županom Baldom, stanovujúca rozdelenie moci a príjmov zo založených osád. Vtedajší názov "Cubach" objasňuje pôvod od nemeckých slov "Kuh" - krava a "Bach" - potok, čo potvrdzuje význam poľnohospodárstva a chovu dobytka pre kolonistov. Zmiešané obyvateľstvo dokladajú zachovalé miestne názvy, ako napr. slovenské - Bystrá, Harb, Breziny, Breh, Krivé, Pecúch, Brod, ako aj nemecké - Kachenberg, Hobštat, Habland, Gleisafi, Glaz alebo Gerwald. V roku 1332 a opakovane v roku 1398 sa spomína Kostol svätého Michala. Keď štiavnický kláštor v roku 1433 spustošili husiti, vypálili susednú Liptovskú Tepličku a je pravdepodobné, že rovnaký osud postihol aj Kubachy. 
Novovek.
Po bitke pri Moháči, v ktorej padol uhorský kráľ Ľudovít II., začal boj o trón, do ktorého sa zapojil spišský rodák Ján Zápoľský. Ten dal v roku 1530 miestne opátstvo do zálohu Hieronymovi Laskému z Poľska, čím sa Kubachy dostali do majetku svetských zemepánov spoza hraníc. Zo súpisu majetku z roku 1553 sa dozvedáme, že v obci, ktorú vlastnil Albert Laski, bolo v tom čase 9 sedliackych usadlostí, z toho štyri boli opustené a 6 želiarskych obydlí nemalo vlastné polia. Predpokladá sa, že v cca 15. domoch bývalo približne 80 obyvateľov.
Od roku 1571 bolo opátstvo v majetku Jána Ruebera, ktorý ho v roku 1579 postúpil trnavskému kupcovi Šebastiánovi Tökölymu. V roku 1603 stálo v Kubachoch 18 domov, v roku 1635 už 24 sedliackych a 16 želiarskych domov, z toho však až 17 opustených. V čase rekatolizácie na Spiši bol v roku 1673 kostol odovzdaný katolíkom, no už o tri roky neskôr bola obec obsadená a vypálená kuruckými oddielmi. Na konci 17. storočia už opátstvo s okolitými majetkami patrilo Jezuitom z Jágra, ktorí ho vlastnili až do roku 1773. Počas ich pôsobenia sa v roku 1700 spomína v Kubachoch fara, ktorá mala svoje filiálky v Kravanoch a Vikartovciach. V tom čase bol murovaný kostol dobre udržiavaný a obec obývalo okolo 400 obyvateľov. Keď bol v roku 1705 kostol vrátený evanjelikom, bol pomer katolíkov a evanjelikov približne rovnaký. Už o rok neskôr obec i kostol vyhorela a podľa zachovaných listín tu bolo 66 gazdovských a želiarskych hospodárstiev a richtárom bol Michal Martalus. Ťažké obdobie pokračovalo hladomorom v roku 1710, ktorý vyhladil približne polovicu obyvateľstva Spiša. V tom čase v obci žilo 497 obyvateľov. 
Jezuiti pôsobili v miestnej škole, kde systematicky vyučovali deti i dospelých a v roku 1746 prešlo na katolícku vieru posledných 33 Kubašanov. Pri požiari v roku 1768 zhorela fara a o tri roky neskôr bol zostavený druhý urbár, kde sa povoľuje obyvateľom páliť alkohol. Pôda bola málo úrodná, sialo sa žito, jačmeň a ovos, využívali sa lúky, pasienky a lesy. V tom období v obci žilo 130 gazdov, ktorí z lúk za rok zviezli 90 fúr sena. V roku 1774 v obci pôsobila škola s 50 žiakmi, pričom o desaťročie neskôr v Kubachoch žilo v 147 domoch 198 rodín a 1138 obyvateľov. Ďalšou ranou pre obec bol požiar, ktorý 15. marca 1819 okrem troch domov zničil všetky obydlia, vrátane uskladnených zásob a dobytka. Zhorel aj kostol, preto už o rok neskôr vysvätili základný kameň nového chrámu a už v septembri 1821 bol nový kostol vysvätený. Bola postavená nová fara a škola bola premiestnená do obecného domu, ktorý ako jeden z mála nezhorel. V tom období populácia dosahovala 1288 obyvateľov, no tú už v roku 1831 zdecimovala epidémia cholery. Ďalšia vlna cholery si v roku 1855 vyžiadala 200 obetí a tretia epidémia v roku 1873 stála život 97 ľudí.
Komasácia, ktorá bola vyvolaná zánikom feudalizmu v polovici 19. storočia, upravila vlastníctvo pôdy, ktorá dovtedy patrila Spišskému biskupstvu. V roku 1869 stálo v obci 174 domov s 370 domácnosťami, kostol a 3 chatrče, osada Ugovské mala 4 domy. Súpis majetku spomína obecný dom, biskupský a obecný mlyn, starobinec, dve krčmy, kováčsku vyhňu, školu i dve horárne Zotty a na Visovej. Z remeselníkov sa spomínajú 9 kováči, 2 krčmári, 3 obuvníci, 2 debnári, kolár a kožušník. Zlepšenie podmienok na život viedlo k nárastu populácie, čo si vyžadovalo viac zdrojov. Preto sa v 70. rokoch 19. storočia spustila vlna vysťahovalectva do Ameriky, no aj napriek tomu mali Kubachy v roku 1880 už 1580 obyvateľov, z toho 1415 Slovákov, 12 Nemcov, 5 Maďarov a 36 Rómov.
Moderné dejiny.
Predaj kvalitného a cenovo dostupného tovaru a vlastných výrobkov podporil vznik Kubašského spotrebného a odbytového družstva v roku 1905. Pri vzniku malo 85 členov, v roku 1918 ich bolo už 204. Družstvo, pôsobiace v Kubachoch i susedných Kravanoch, sa v roku 1921 premenovalo na „"Potravné družstvo v Kubachoch"“ a napokon zaniklo po 2. svetovej vojne spojením s Jednotou. Začiatkom 20. storočia sa časť gazdov spojila do spolku "Ivan a spol." s cieľom efektívnejšie obrábať pôdu, vzájomne si pomáhať a tiež zarobiť si sezónnou prácou v okolí. Z takto získaných zdrojov si v lučivnianskom chotári zakúpili 450 ha pôdy, ktorú využívali na získavanie sena a pasenie dobytka. Po vyvlastnení okolo roku 1930 bolo práve na časti týchto pozemkov vybudované firmou Baťa mestečko Svit. Do I. svetovej vojny odišlo mnoho mužov z obce, čo zhoršilo hospodársku situáciu obyvateľstva, no veľkou ranou bol ďalší požiar, ktorý v roku 1916 zasiahol celú dedinu. Za jeho obeť padlo 140 domov s hospodárskymi objektami, kostol i časť úrody. 
Po skončení vojny bola v obci bieda, ktorú sa snažili znížiť najmä navrátivší muži. Ťažkú situáciu potvrdzuje aj veľmi pozvoľný nárast populácie, ktorá predvojnový stav dosiahla až v roku 1948. V roku 1921 bola prebudovaná škola, o 4 roky neskôr sa začal prestavovať kostol a v roku 1927 bolo založené Úverové družstvo. Druhá svetová vojna sa v obci skončila príchodom Červenej armády 28. januára 1945. Povojnová averzia voči Nemcom priniesla zmenu všetkých pôvodných názvov nemeckého pôvodu a tak 2. augusta 1948 sa aj Kubachy premenovali podľa miestneho potoka na Spišské Bystré. V tom istom roku bola obec elektrifikovaná a do Popradu začal premávať autobus, v roku 1950 bolo založené menšinové a v roku 1957 riadne JRD. Kultúrny dom s kinom a obecný rozhlas boli odovzdané do užívania v roku 1957, v roku 1960 bola dokončená nová škola, o tri roky neskôr obchodný dom s reštauráciou, cukrárňou a dom služieb. Od roku 1969 prebiehala oprava fary a kostola, ktorý bol v roku 1978 pokrytý medenou krytinou. Od roku 1982 bola budovaná kanalizácia a na konci bývalého režimu bola dokončená telocvičňa.
Pamiatky.
Kostol svätého Michala.
Kostol sa spomína už v roku 1332 a bol zasvätený svätému Michalovi. Pravdepodobné je že bol postavený už v 13. storočí okolo roku 1294, kedy sa prvýkrát uvádza písomná zmienka o obci. Bol to jednoduchý murovaný kostol, na miernom vyvýšenom mieste. Okolo kostola bol vybudovaný múr, ktorý pravdepodobne mal splniť obranu funkciu pre prípadne plienenie a pochovávanie mŕtvych okolo kostola. Kostol mal jednoduchú jednu loď a svätyňu s gotickým oknami a trámový strop. Pôvodný gotický portál na južnej strane lodi bol zamurovaný, okolo stien v lodi boli vybudované štyri chóry. Na jednom sa nachádzal registrový orgán. V 15. storočí bol kostol vyplienený a zničený husitmi, ale už v roku 1450 bol aj s vežou znovu opravený a prestavaný. V roku 1676 kúpila obec strieborný kalich od majstra Martina Szolcsanyiho za 36 zlatých. V roku 1693 boli v kostole 4 oltáre (hlavný oltár svätého Michala, bočné oltáre svätého Mikuláša, Panny Márie a svätého Kríža neskôr svätého Jána Nepomuckého). V roku 1705 získali kostol evanjelici a v roku 1706 zhorela celá obec s kostolom. V roku 1710 sa znova vrátil do vlastníctva katolíkov. Po opravách bol znovu vysvätený hlavný oltár (obraz Najsvätejšej Trojice, nad ním je socha svätého Michala a po stranách sochy svätého Petra a Pavla) a dva bočné oltáre so sochami svätého Mikuláša a Panny Márie. Chór bol postavený v roku 1772 a na ňom bol umiestený registrový orgán. 31. marca 1778 udelil pápež Pius VI. kostolu sedemročné odpustky. V roku 1816 bol kostol veľmi poškodený a v roku 1819 vyhorela obec aj s kostolom. Vežové hodiny a zvony zachránil učiteľ Ján Kolárovič. 
Spišské biskupstvo sa rozhodlo postaviť nový kostol. Plán vypracoval J. Pollák a základný kameň posvätil kňaz Jakub Šeliga v roku 1820. Na výstavbe kostola sa podieľal kamenársky majster z Levoče. Oltár zhotovil rezbár Bielopotocký z Levoče, obrazy namaľoval levočský maliar Jozef Czauczik. Stavba bola dokončená v roku 1821. Kostol slúžil až do výstavby dnešného kostola v 20. rokoch 20. storočia. V roku 1824 kostol dostal nový organ so 7 registrami.  Na omietke veže pod strechou bol nápis ("Ladislaus Episcopus 1821)", ktorý v roku 1924 bol už nečitateľný. Významnou udalosťou v obci bola prestavba kostola. Farský kostol ešte nebol riadne opravený po požiari v roku 1916. Na začiatku roka 1925 kňaz Ján Dorník zvolal pred kostol verejné ľudové zhromaždenie, aby sa obyvatelia vyjadrili, či chcú mať nový kostol namiesto starého, ktorý je už malý a ktorý beztak potrebuje vnútorné opravy. Farníci sa rozhodli požiadať biskupa Jána Vojtaššáka, aby dal kostol vystavať. Biskup Vojtaššák s prispením občanov, ale najmä rodákov z Ameriky, dal v rokoch 19251926 v novogotickom slohu zväčšiť a opraviť tento chrám. Projekt na prestavbu vyhotovil architekt L. Urínyi zo Spišskej Novej Vsi. Išlo o nadstavbu starého kostola a o prístavbu bočnej lode, ktorá vnútorný priestor kostola značne zväčšila. Súťaž o výstavbu vyhral Jozef Šašinka z Popradu. Odstránené bolo staré sanktuárium, chór, piliere, klenba. Staré múry boli nadstavené o 3 metre, múry veže o 5 metrov. Na miesto pôvodného sanktuária sa postavil transept. Týmto sa kapacita kostola strojnásobila, vyhotovilo sa aj nové vnútorné zariadenie. Vyhotovil sa nový kamenný oltár, do ktorého boli vložené pozostatky svätého Andreja-Svorada a Benedikta. Hlavný oltár bol vyhotovený v Banskej Štiavnici spolu s kazateľnicou. Zhotovili sa nové lavice, na nich boli viditeľné „litery", vlastnoručne ich vyrezával a farbil kňaz Ján Dorník. Od neho tiež pochádzal nápis na hlavnom oltári. Kúpil sa aj nový organ od firmy Rieger s 18 registrami, 2 manuálmi a jedným pedálom za 80 000 Kč. Zo starého kostola zostala len veža. Stavebné práce sa skončili za 5 a pol mesiaca. Opravy stáli takmer 400 000 Kč, zariadenie v kostole stálo 181 000 korún. 29. septembra 1926 biskup Ján Vojtaššák vysvätil kostol. Ostal len starší mobiliár z kostola: cibórium z roku 1734, pozlátený medený kalich s nápisom "A. R. D. Paul Vitkay, Part. Hrádok, E. Kubach obtulit". Kostol bol vymaľovaný v roku 1937 a znovu v 1969. Do kostola boli pridané bočné oltáre Božského srdca a Panny Márie, tým sa rozšíril ich kult. V roku 1978 bol kostol pokrytý medenou strechou, dovtedajší eternit, bol značne poškodený, pôvodným eternitom zostala pokrytá len veža. V roku 1985 farár Jozef Jarab dal vyrobiť nový oltár a vyzdobil vnútro kostola novými cennými reliéfmi od Petra Hložníka a v roku 1987 aj sochou svätého Michala Archanjela od akademického maliara Hudzíka. Svätostánok a drevorezbu Goglota vytvoril sochár Martin Barnáš v rokoch 20092010 z Kežmarku, podľa návrhu kňaza Jozefa Šipoša. Svätostánok bol požehnaný a po eucharistickej pobožnosti bolo doň slávnostne uložené cibórium s Eucharistiou dňa 12. septembra 2008. V roku 2017 boli nainštalované okná s vitrážami s motívmi archanjelov:  svätého Michala a Gabriela, svätého Rafaela a Anjela strážcu. Autor návrhu bol Andrzej Cwilewicz z Krakova, autor konštrukcie bol Artur Kuczek a autor vitráži bol Maciej Kauczynski taktiež z Krakova. Náklady za návrh, konštrukciu a maľbu tvorili sumu 14 800 €. Od 3. apríla 2018 do 13. mája 2018 prebiehala oprava fasády veže kostola firmou ToSeLi s.r.o. zo Šváboviec.
Kaplnky.
Kaplnka Božieho milosrdenstva bola postavená z iniciatívy manželov MVDr. Pavla a MUDr. Kataríny Šimonovičových v roku 1996. 21. decembra 1997 ju posvätil spišský pomocný biskup Andrej Imrich. V kaplnke je uložená relikvia svätej Faustíny, ktorú im daroval kardinál a krakovský arcibiskup F. Macharski. Kaplnka Panny Márie bola postavená v 19. storočí za dedinou, v súčasnosti na ulici Jána Lačeka. Kaplnka svätej Barbory bola postavená 19. storočí, pri ceste k Hranovnici. Kaplnka svätého Jána Nepomuckého bola obnovená v roku 1744 pri kostole v centre obce. Kaplnka svätého Jozefa bola postavená 19. storočí a kaplnka svätého Kríža sa nachádza pri ceste smerom na Kravany.
Kríže.
Kríže sa nachádzajú pri ceste do Hranovnice, ku Kravanom, vedľa futbalového ihriska. Potom na Vysovej a Kamenci.
Hospodárstvo a infraštruktúra.
Školstvo.
V obci sa nachádza jedna materská škôlka a základná škola.
Šport a kultúra.
Športovú činnosť najvýraznejšie zastupuje futbal, no obľúbené je lyžovanie, ktorému slúži areál Kubašok, otvorený v roku 1982. V obci sa zachovali tradície a kultúrny život prekvitá aj vďaka práci miestnych učiteľov. Aktívnych je niekoľko spolkov a organizácií, významný podiel pri ich podpore zohrával kultúrny dom a kino. Bohatú históriu má aj hasičský zbor, využívajúci modernú požiarnu zbrojnicu, v ktorej je uložená aj historická hasičská technika. Ľudová kultúra v podobe zvykov a obyčajov sa zachováva, čo ovplyvňuje aj spoločenský život, živé zostávajú aj remeselná zručnosť, ľudový odev, nárečie a celá oblasť ústnej slovesnosti a hudby.

</doc>
<doc id="26447" url="https://sk.wikipedia.org/wiki?curid=26447" title="Spišský Štiavnik">
Spišský Štiavnik

Spišský Štiavnik je obec na Slovensku v okrese Poprad.
Symboly obce.
Vzhľadom na to, že pomenovanie cistercistého opátstva, ako farský kostol bol stredoveku, i po jeho prinavrátení katolíkom zasvätený Panne Márii, Panna Mária je aj základom erbu obce. Panna Mária sa objavila aj na prvej pečati obce, ktorou obec overovala svoje dokumenty. Pochádzala z roku 1760 a vo svojom poli obsahovala Pannu Máriu s Ježiškom a kruhopis pečate niesol nápis: „Sigilium pagi Schavnik“. Podarilo sa nájsť iba jej veľmi nekvalitný odtlačok na písomnosti z roku 1780, kde sa v pečatnom poli rysuje hlava Panny Márie a Ježiška. Obec si v roku 1821 dala vyhotoviť nové pečatidlo, ktoré pravdepodobne bolo podobné staršiemu z roku 1760. Od tohto obdobia hlavne vplyvom germanizácie a maďarizácie sa pečať niekoľkokrát menila hlavne nápis, ale symbolika Panny Márie s Ježiškom stále zostávala. 
Dejiny.
Prehistória.
Osídlenie možno na území Spišského Štiavnika možno datovať do obdobia neolitu a doby bronzovej. V katastrálnom území obce tzv. Nad rybníkom objavil významný slovenský archeológ František Javorský štyri sídliskové objekty z obdobia neolitu a doby bronzovej. V polohe Sedliská takisto objavil sídlisko z doby neolitu a prvky doby bronzovej a staršej doby rímskej.
1223 – 1531.
Začiatky obce sa úzko spájajú so vznikom opátstva cistercitov na Spiši v roku 1223 a to práve na území obce Spišský Štiavnik (Abbatia S. Mariae de Scepus et de Schavnyk). Uvedené opátstvo založil Koloman I., brat Belu IV., neskoršieho uhorského kráľa. Na založenie opátstva povolal cistercitov z poľského kláštora z Wanchoku. Sám Belo IV. v roku 1260 potvrdil donáciu svojho brata a v donácii vymedzil hranice panstva štiavnického opátstva tak, že do panstvo patrilo celé územie hornej Hornádskej kotliny, ako aj územie dnešnej Spišskej Teplice a Nižnej Šuňavy. Ešte predtým v roku 1256 Belo IV. daroval opátstvu už zaniknutú osadu Stojany.
Ján Vencko, rodák a historik Spiša, vo svojich dejinách štiavnického opátstva píše, že obec bola v rámci panstva založená aj vzhľadom na svoju blízkosť ku kláštoru ako prvá po znovuzriadení kláštora po tatárskom plienení v roku 1241. Podľa jeho názoru hlavným agentom, ktorý zohnal ľudí potrebných pre založenie obce, bol comes Hildebrand, za čo dostal od kláštora v roku 1265 ako odmenu prenájom osady Stojany za dve marky striebra ročne. 
Obec Spišský Štiavnik sa prvýkrát spomína na listine z roku 1294, na základe ktorej spišský prepošt-biskup Jakub udeľuje štiavnickému kláštoru a jeho opátovi Jánovi desiatok z jemu patriacich obcí. Po pri nej sa spomínajú aj obce Vydrník, Spišská Teplica, a už zaniknutá obec Alcnov. Predpokladá, že bol postavený už nový kamenný kláštorný kostol. Na základe týchto listín Vencko uvádza, že obec Spišský Štiavnik už bol riadnou obcou s kostolom, mlynom, hostincom a svojím šoltýsom. Vzhľadom na charakter rádu cistercitov, ktorí nevykonávali pastoračnú činnosť, bol Štiavnik najprv filiálkou štvrtockej fary a od 14. storočia bol fíliou Hranovnice. Ešte v roku 1349 bol Štiavnik filiálkou štvrtockej fary. Patronícium je Bl. Panny Márie, podobne ako pomenovanie štiavnického opátstva.
Roku 1347 udeľuje uhorský kráľ Ľudovít I. Veľký štiavnickému opátstvu právo meča nad svojimi poddanými.
Z 15 storočia nemáme o obci nejaké významnejšie správy azda je potrebné, a to vzhľadom na celkovú situáciu na Spiši, že aj na Štiavniku určite neľahky padli nájazdy husitov ako aj rabovania bratríkov.
1531 – 1848.
Občianska vojna, ktorá postihla Uhorsko po porážke pri Moháči v roku 1526, neobišla ani Štiavnik. Súperenie medzi Levočou a Kežmarkom, ktoré sa v v tomto období vystupňovalo, pretože každé z miest sa pridalo na inú stranu, malo dramatické následky pre Štiavnik. V januári 1531 vypálili Levočania Štiavnik. Kláštor bol taktiež vyrabovaný zbojníkmi z Muráňa. Toho istého roku levočský kapitán Šerédy dal vyrabovaný a spustnutý kláštor podpáliť a zbúrať. Opát so svojimi sa utiahol na kúriu v Štiavniku. V septembri roku 1532 opätovne levočský kapitán Šerédy vyraboval štiavnický majer a Hranovnicu, odkiaľ zobral 100 koní a 260 volov. 
V tom istom roku dal Ján Zápoľský za 15 000 dukátov štiavnické panstvo do zálohu Hieronymovi Laskému, poľskému šlachticovi. V nasledujúcom roku bol vybudovaný (čiastočne) aj nový kaštieľ. Po smrti Hieronyma Laského sa dostal kaštieľ do rúk jeho syna Alberta, ktorý ho a s ním aj celé štiavnické panstvo (okrem Vydrníka a Teplice, ktoré mala zálohovaná Levoča) v roku 1561 dal do zálohy za 7 420 zlatých spišskému županovi Stanislavovi Thurzovi. Jeho brat Alex Thurzo následne v roku 1572 na žiadosť Alberta Laskyho dal za 9 720 zlatých Jánovi Rueberovi, krajinskému hlavnému kapitánovi. Ten ho zas v roku 1579 dal do zálohu Sebastiánovi Thökölymu, ktorý ho mnohých peripetiách získal do riadneho vlastníctva.
Thökölyovci boli vlastníkmi štiavnického panstva až do roku 1685 s prestávkou v rokoch 1674 až 1678, kedy bol vo vlastníctve koruny, pretože bol skonfiškovaný Žigmundovi Thökölymu za jeho účasť vo Vešeléniho sprisahaní.Po porážke povstania Imricha Thökölyho sa kaštieľ v roku 1695 po krátkych držbách eráru a Juraja Sečéniho, ostrihomského arcibiskupa, dostal do rúk jezuitského kolégia v Jágri. Jezuiti ho mali v držbe až do roku 1773, kedy bol rád pápežom Klementom XIV. zrušený, s malou prestávkou v rokoch 1704 – 1711, kedy ho mal v držbe František II. Rákoci, vodca posledného stavovského protihabsburského povstania. Za jezuitov sa Vydrník aj Teplica sa stali opätovne súčasťou štiavnického panstva. V roku 1776 sa stali novými vlastníkmi panstva biskupi novozriadeného spišského biskupstva, a to až do zrušenia poddanstva v roku 1848.
K demografickému a sociálnemu vývoju obce v tomto období:
rok 1592 – 40 domov
rok 1616 – k tomuto roku Ján Vencko vo svojom diele Dejiny Štiavnického opátstva predkladá 20 priezvisk vyskytujúcich sa v Štiavniku a to: Fabian, Britz, Vrabeľ, Urbankov, Šimonis, Jastrab, Mucha, Hajduk, Pecmenič, Klapačka, Švinda, Hrubý, Cervasov, Papcun, Smak, Albriščin, Miškov, Natter, Nolda, Chudzik.
rok 1635 – 26 sedliackych a 19 želiarskych domov
rok 1657 – 48 sedliackych rodín a 22 želiarstiev:
rok 1673 – 53 sedliackych a 23 želiarskych rodín
rok 1675 – 65 sedliackych 23 želiarskych rodín
rok 1678 – 46 poddaných
rok 1692 – 21 obývaných a 23 opustených sedliactiev 
rok 1700 – 374 obyvateľov z toho 222 r.kat a 152 ev.
rok 1712 – 226 obyvateľov z toho 74 r.kat. a 152 ev.
roku 1746 – 49 domov, všetci r.kat.
roku 1771 – spísaný Urbár Štiavnického panstva tu je zoznam mien sedliakov a želiarov:
roku 1787 – 111 domov 736 obyvateľov
roku 1801 – 695 obyv. z toho 693 r.kat. a 2 ev.
roku 1828 – 129 domov a 934 obyv
roku 1842 – 1113 obyv.
Politika.
Obecné zastupiteľstvo.
Obecné zastupiteľstvo má 9 poslancov. 
Obyvateľstvo.
K 31. 12. 2014 mala obec 2 756 obyvateľov. 
Kultúra a zaujímavosti.
Stavby.
Kostol zasvätený Panne Márii.
Gotický
rímskokatolícky kostol z konca 14. storočia, barokovo upravený v 18.
storočí. Stojí uprostred obce pri Hornáde. Hlavný oltár je venovaný ku
cti Narodenia Panny Márie. V kostole je aj malý chór pre spevákov s
organom. Terajší zvon pochádza z roku 1752 a je zdobený reliéfnym dekorom a nápisom. Roku 1738 boli na
veži zriadené hodiny. Najstarší kalich pochádza z roku 1749. Je strieborný,ale pozlátený. Kamenná
krstiteľnica pochádza z roku 1649. Má medený vrchnák, na ktorom je
nápis s letopočtom. Roku 1767 bola od základov vymurovaná nová veža.
Pri kostole sa nachádza lurdská jaskyňa.
Pomníky.
Pomník vojakov padlých v prvej a druhej svetovej vojne
Hospodárstvo a infraštruktúra.
Doprava.
Do obce sa možno dostať železničnou dopravou alebo cestnou dopravou.
Školstvo.
V obci (časti Kaštieľ) sa nachádza základná škola, špeciálna škola a odborné učilište.

</doc>
<doc id="26448" url="https://sk.wikipedia.org/wiki?curid=26448" title="Spišská Teplica">
Spišská Teplica

Spišská Teplica je obec na Slovensku v okrese Poprad.
Obec Spišská Teplica leží na južnom okraji Popradskej kotliny na severných svahoch Vikartovskej hraste.
Spišskú Teplicu založila rehoľa cistercitov, ktorá si v roku 1223 založila opátstvo v Spišskom Štiavniku. Dnešná obec vznikla šoltýskou kolonizáciou v prvej polovici 13. storočia. Listina je doložená od roku 1280.
Obec mala svoje výsady najmä trhové, čím sa stala mestečkom. V roku 1530 sa dostala do zálohy mesta Levoče, keď už predtým tam levočan Sámuel Spillenberger založil najstaršiu spišskú papiereň. V roku 1697 ju vykúpili jezuiti a po ich zrušení (roku 1773 ich zrušil pápež Klement XIV. brevem Dominus ac Redemptor) prešla obec od roku 1776 do vlastníctva Spišského biskupstva. Obecná pečať pochádza z roku 1714 a nachádza sa v Štátnom oblastnom archíve v Levoči.
V roku 1999 sa Spišská Teplica stala známou aj vo svete cyklistického športu, nakoľko sa tu konali jubilejné 50. Majstrovstvá sveta v cyklokrose, ktorých usporiadateľom bolo mesto Poprad.
V súčasnosti má obec rozlohu 3 112 ha a žije v nej 2 236 obyvateľov.

</doc>
<doc id="26449" url="https://sk.wikipedia.org/wiki?curid=26449" title="Štôla">
Štôla

Štôla je podtatranská obec na Slovensku v okrese Poprad. Dominantou obce je evanjelický kostol. 

</doc>
<doc id="26450" url="https://sk.wikipedia.org/wiki?curid=26450" title="Štrba">
Štrba

Štrba (, , ) je rázovitá obec na Slovensku v okrese Poprad. Súčasťou obce sú aj osady Tatranská Štrba a Štrbské Pleso (časť katastrálneho územia Štrbské Pleso patrí mestu Vysoké Tatry).
Polohopis.
Obec leží na východnom okraji Štrbskej pahorkatiny, patriacej do Popradskej kotliny, jej východného okraja sa dotýka výbežok Dúbravy, ktorá je podcelkom Kozích chrbtov. Nachádza sa tak medzi Vysokými a Nízkymi Tatrami, na rozhraní Liptova a Spiša. Geografickú hranicu týchto regiónov tvorí nevýrazný Štrbský chrbát, na ktorého východnej strane sa nachádza aj Štrba. Napriek zaradeniu do okresu Poprad, je historicky a etnograficky súčasťou Liptova. 
Štrbský chotár má podobu dlhého a úzkeho obdĺžnika, ktorého dĺžka je vzdušnou čiarou približne 18 km a šírka asi 7 km. Štrbský chotár siaha až po tatranské štíty a na jeho území sa nachádzajú aj turisticky obľúbené osady Tatranská Štrba a Štrbské Pleso. V okolí obce na nachádzajú zaniknuté stredoveké osady Šoldov, Hrachovisko a Hasnova. Historicky najvýznamnejšou pamiatkou obce je evanjelický a katolícky kostol.
Obec Štrba leží v nadmorskej výške 829 m (stred obce), časť chotára až v 2428 m (Hrubý vrch v závere Mlynickej doliny). Na území chotára sú tieto vrchy a štíty: Solisko, Furkotský štít, Hrubý vrch (Triumetal), Štrbský štít, Hliniská veža, Capie veže, Zadná Bašta, Diablovina a Satan. Z tatranských plies bolo v majetku Štrby: Kozie pleso, Capie plesá, Okrúhle pliesko, Štrbské pleso, Nové Štrbské pleso (Móryho).
Prírodné podmienky.
Povrch.
Dedina a chotár Štrby leží v kotline, ktorá vznikla v zálive palegonného mora, vklieneného v treťohorách medzi Vysoké Tatry. Povrch chotára tvorí treťohorné zlepencovo-karbonátové súvrstvie vo východnej časti, gutensteinské vápence, druhohorné dolomity a dolomitické vápence. Geologické zloženie je veľmi pestré. Dná dolín sú vyplnené aluviálnymi náplavmi, nad ktorými sú na svahoch vyvinuté terasy. V údolí Bieleho Váhu sa terasy tiahnu od rozvodia v Štrbe cez Važec a Východnú ku Kráľovej Lehote. V Štrbskom chotári sa nachádza menšie množstvo hnedého uhlia. Východne od Štrby v hone Valtierová a v zadnej časti Kolombjarku sa nachádzajú výdatné ložiská vápenca, z ktorého sa vypaľuje vápno na stavebné účely.
Vodstvo.
Z Lieskovca (963 m) cez štrbskú železničnú stanicu a ďalej poľnou cestou z Važca do Šuňavy vedie v dĺžke 930 metrov po širokom pieskovom chrbte hlavné európske rozvodie. Z prítokov Mlynice, tečúcej do Popradu, si povrchový odtok udržal iba Štrbský potok, ostatné v priebehu času zmizli z povrchu. Pozdĺž šuňavskej cesty je až po rozvodie 24 malých závrtov, ktoré odvádzajú všetku vodu do podzemia (najhlbší je šesťmetrový s obvodom 58 metrov). Poloha závrtov udáva smery hlavných chodieb. Po odstránení flyšu z povrchu riekami sa mohla uplatniť sústava rozpukaných hornín a ponory odviedli vodu z povrchu do podzemia, kde sa vo vápencoch vytvorili dutiny a jaskyne. Epigenéza od Váhu a Važca po Podtureň a epigenéza Mlynice medzi Štrbou a Lučivnou sú okrajové. 
Tatranské potoky zaniesli v staršom pleistocéne flyšové dno Liptovskej a Popradskej kotliny hrubým pokrovom štrku, ktorý odtlačil Váh a rieku Poprad na severnú pätu Nízkych Tatier. Váh a rieka Poprad sa potom zarezali do odolných vápencov a dolomitov, kým erózno-denudačné procesy rýchlejšie znižovali povrch no štrkovom pokrove a na mäkkom flyši oboch kotlín. Obidve rieky sa už nepresunuli na sever pod novoutvorené úpätie, ale prehĺbili epigenetické doliny do svahu Nízkych Tatier.
Podnebie.
Štrba leží v strednej časti stredoeurópskeho vnútrozemia na polceste medzi Baltským a Jadranským morom ako aj medzi Lamanšským prielivom a Čiernym morom. V zhode s touto zemepisnou polohou sa klíma v podtatranskej oblasti vyznačuje už značným stupňom kontinentality, čo sa prejavuje najmä podstatným rozpätím teploty v zime a počas leta aj zrážkami s väčšou výdatnosťou. Vetry majú prevládajúci smer od západu až severozápadu. Proti priamemu účinku južných vetrov sú južné a juhovýchodné svahy čiastočne chránené Nízkymi Tatrami.
V lete pri silnom zohriatí zemského povrchu a najmä vyššie položených svahov obrátených k juhu, vznikajú silné vertikálne pohyby vzduchu, čo má za následok ubúdanie teploty a nad horami veľmi často vzniká mohutná kopovitá oblačnosť. Pritom najmä vo vyšších polohách sa okolo poludnia často vyskytujú prehánky a miestne búrky. Slnečného svitu má Štrbský chotár pomerne dosť, vcelku možno rátať s 1 500 až 1 600 hodinami ročne.
Zima prichádza často už začiatkom novembra a sneh schádza z polí v apríli, niekedy až v máji. Táto skutočnosť značne ovplyvňuje prácu na poliach, ako aj vyháňanie dobytka a oviec na pašu.
Dejiny.
Poloha obce v blízkosti nevýrazného, no dopravne významného sedla medzi Liptovom a Spišom predpokladá osídlenie už v stredoveku. Dokladajú to aj pozostatky osád Šoldov a Hrachovisko, ktoré potvrdzujú osídlenie oblasti Štrby už v poveľkomoravskom období. Najstaršia písomná zmienka o osade "Csorba" pochádza z roku 1280 a predpokladá sa pomenovanie podľa geografickej „štrbiny“ medzi Vysokými a Nízkymi Tatrami. Najstaršie dejiny obce poznačilo pôsobenie šľachtica Bohumíra a rodov Bány, Smerčány a Szentiványi, ktoré sa zachovali v symbolike troch hviezd v erb Štrby. Jeho dominantou je však svätoodrejský a kresťanský kríž, zovreté ruke svätca. 
Dôležitým medzníkom v dejinách obce bola výstavba Košicko-Bohuminskej železnice v roku 1871, ktorá odštartovala masívny rozvoj cestovného ruchu. Vybudovanie rekreačných a kúpeľných objektov na Štrbskom Plese podnietilo aj rozvoj osady Tatranská Štrba, kde vznikla železničná stanica. Na konci 19. storočia bola vybudovaná trať Tatranská Štrba – Štrbské Pleso, ktorá zjednodušila prístup návštevníkom Tatier, no i miestnym, ktorí pracovali v službách alebo v lese. Výrazne sa rozrástla aj samotná Štrba.
4. septembra 1944 bola časť obce, za pomoc partizánom, nemeckými vojakmi vypálená. Zhorelo viac ako 25 budov.
Po rozsudku Najvyššieho súdu Slovenskej republiky, zmenou vykonanou k 7. októbru 2007 prešla časť územia Štrbského Plesa (2 016 ha 6 979 m2) do katastrálneho územia Štrba obce Štrba. Mestu Vysoké Tatry zostalo v katastrálnom území Štrbské Pleso 14 847 ha.
Doprava.
Obcou prechádza stará cesta, spájajúca Liptov a Spiš, ktorá je dnes už len lokálnou spojnicou s Važcom. Tranzit sa presunul na diaľnicu D1, ktorá prechádza severným okrajom obce a cestu I/18, vedúcu Tatranskou Štrbou. Cez túto osadu vedie aj železničná trať Žilina – Košice, ktorá tu má najvyššie položenú rýchlikovú zastávku. Z tejto stanice vedie ozubnicová trať na Štrbské Pleso. Hlavná trať sa od Tatranskej Štrby stáča južným smerom a severným okrajom Štrby pokračuje k Popradu. Len východne sa nachádza letisko Poprad-Tatry.

</doc>
<doc id="26451" url="https://sk.wikipedia.org/wiki?curid=26451" title="Šuňava">
Šuňava

Šuňava je obec na Slovensku v okrese Poprad.
Obec Šuňava sa nachádza v okolí Vysokých a Nízkych Tatier v nadmorskej výške 798 Prechádza ňou rozvodie Baltského a Čierneho mora. Do povodia Baltského mora patrí najjužnejší prítok Lopušná, prameniaci v obci a do povodia Čierneho mora Šuňavský potok. Na východnej strane obce vyčnieva Kozí kameň (), známy tiež ako Patria, z ktorého je výhľad až na Malú Fatru a Branisko. Keďže sa obec nenachádza pri hlavných cestných ťahoch, podarilo sa tu zachovať prírodu, ktorá je stále častejšie navštevovaná a vyhľadávaná turistami a hubármi. 
Bohaté kultúrne a historické tradície v obci zachovávajú jej typický charakter a ráz. Aj napriek rôznym ťažkostiam sa obec dynamicky rozvíjala a rozvíja, o čom svedčí narastajúci počet obyvateľov. K 31. 12. 2015 žilo v obci celkovo 1 971 obyvateľov. Listina z roku 1298 dokumentuje existenciu jednej obce menom Šuňava. Názov zrejme pochádza od „šumiacich lesov alebo od pekného hája“. V minulosti mala dve časti - Vyšnú a Nižnú Šuňavu a obidve boli samostatné obce, ktoré mali svoj vlastný osud, často spájaný spoločnými udalosťami, až do roku 1973, kedy boli zlúčené do obce Šuňava.
Kostoly v obci.
 

</doc>
<doc id="26452" url="https://sk.wikipedia.org/wiki?curid=26452" title="Švábovce">
Švábovce

"Švábovce je aj slovenský názov hmyzieho (nad)radu Dictyoptera/Blattoidea, ktorý zahŕňa najmä šváby, termity a modlivky, pozri švábovce (hmyz)."
Švábovce sú obec na Slovensku v okrese Poprad na hlavnej ceste Poprad – Prešov. Väčšina obyvateľstva tejto obce sa v minulosti hlásila k evanjelickému vierovyznaniu. V súčasnosti majú prevahu občania hlásiaci sa k rímskokatolíckemu vierovyznaniu (52,8 %), k evanjelickému a.v. vierovyznaniu sa hlási 39,3 % obyvateľov. Za touto zmenou je najmä nárast rómskeho obyvateľstva, ktoré sa hlási prevažne k rímskokatolíckemu vierovyznaniu, hoci k rómskej národnosti sa prihlásilo len 8 obyvateľov.
Prírodné pomery a poloha obce.
Švábovce ležia v západnej časti Spišskej kotliny, vyplnenej ílovcovo – pieskovcovitým súvrstvím centrálno-karpatského flyšu s vložkami dobyvateľných, oxidokarbonických mangánových rúd. Obec leží v nadmorskej výške , nadmorská výška chotára sa nachádza v rozmedzí 596 – . 
Dejiny.
Prvá písomná zmienka.
Obec sa prvýkrát spomína v liste ostrihomského arcibiskupa Filipa z 29.novembra 1278, v ktorej vystupuje aj farár Tomáš zo Šváboviec (villa Sweui), ako jeden z členov Bratstva farárov 24 spišských miest, čo dokazuje existenciu kostola už v 13. storočí. Dodnes stojaci ranogotický chrám zasvätený v súčasnosti Kristovi Kráľovi datujú odborníci do druhej polovice 13. storočia. Odpis spomínaného listu sa nachádza v listine z roku 1427, týkajúcej sa dohody medzi spišským prepoštom Jurajom z Kežmarku a Bratstvom farárov 24 spišských miest ohľadom desiatku. Je uložená v Štátnom oblastnom archíve v Levoči.
13. storočie – 1526.
O tom, že Švábovce už v 13.storočí mali významné postavenie a patrili do kráľovského Domu, hovorí listina z roku 1294, podľa ktorej Arnold, syn Demetrika zo Spiša, vymenil hrad Plaveč, ktorý sám postavil, za majetok Švábovce (villa Suap) s kráľom Ondrejom III. Prímeno Šváby získala Arnoldova rodina podľa názvu osady. Takto došlo začiatkom 14. storočia k vyčleneniu vetvy Švábyovcov z pôvodného rodu Hrhovských (Görgeyovcov), jedného z najstarších na Spiši. Rod Švábyovcov sa neskôr rozčlenil na dve vetvy. Centrom jedného rodu sa stali Švábovce a druhého Slovenská Ves.
Osobnosti.
Z dediny pochádza významný slovenský vedec – Michal Korenko z Oddelenia taveninových sústav Ústavu anorganickej chémie SAV v Bratislave.
Starostom obce, zvoleným v komunálnych voľbách v roku 2002 a opakovane v roku 2006, je Ján Mlynár z ĽS-HZDS.
Zo Šváboviec pochádza slovenský reper Zverina.

</doc>
<doc id="26453" url="https://sk.wikipedia.org/wiki?curid=26453" title="Tatranská Javorina">
Tatranská Javorina

Tatranská Javorina (, , ) je severotatranská podhorská obec neďaleko poľských hraníc. K obci patrí i osada Podspády a Lysá Poľana. Od Ždiaru je Tatranská Javorina vzdialená 11 kilometrov a od hraničného priechodu do Poľska na Lysej Poľane 2,5 kilometra.
Názov obce.
Obec vyrastala v lesoch, ktorých významnú zložku tvoril v minulosti javor. Možno predpokladať, že názov dediny nebol vlastne prvý svojho druhu v oblasti Javorovej a Bielovodskej doliny, kde azda niektoré poľany a lesy dostali zásluhou pastierov už skoršie „javorové“ mená. Ale aj naopak: názov Tatranskej Javoriny bol neskoršie sekundárne prenášaný na ďalšie objekty pozdĺž pretekajúceho potoka (Javorinky), resp. v okruhu priľahlej doliny (Javorovej doliny). Ba popri vlastníckom termíne „javorinský veľkostatok“ zaužíval sa v medzivojnových rokoch aj geografický pojem Javorinské Tatry, ktorý sa bez presnejšieho vymedzenia pripisoval nielen časti slovenských Vysokých Tatier, ale aj priľahlým oblastiam Belianskych Tatier. Podstatný úbytok javorov zavinilo holorubné hospodárstvo, pálenie drevného uhlia, rozsiahla spotreba dreva v železiarňach a ako základnej suroviny v lepenkárňach.
História.
Obec sa vyvinula zo sezónneho majera lendackého veľkostatku. Poľany a hole okolo majera spásali stáda neďalekých podtatranských obcí. Roku 1759 založili majitelia veľkostatku Horváthovci z Plavča železné huty a hámre v Javorine. Zamestnanci železiarní a uhliari, ktorí podnik zásobovali dreveným uhlím z blízkych lesov, boli prví stáli obyvatelia Javoriny. Pred rokom 1879 javorinský chotár s obcou Lendak vlastnila rodina Salomonovcov. Železné štôlne v Javorovej doline už neprinášali veľa úžitku, ale aj napriek tomu Salomonovci v roku 1837 železiarsky podnik rozšírili. Pokus o zintenzívnenie výroby železa bol márny. Drahý a náročný dovoz rudy zo vzdialenejších špišských a gemerských baní viedol k úpadku a k likvidácii podniku. Preto železiarne prebudovali na lepenkárne a po šesťdesiatročnej prevádzke zrušili. V roku 1879 od Salomonovcov odkúpil ich majetky Christian Hohenlohe.
V rokoch 17891936 patrila javorinská oblasť aj s dedinou pruskému kniežaciemu rodu Hohenlohe. Pretvoril Javorinu na lesnícku osadu a sídlo tatranských a tokajských častí svojho veľkostatku. Založil tu zverník a nechal si tu vybudovať poľovnícky kaštieľ. V roku 1936 prešlo javorinské panstvo do vlastníctva československého štátu a dnes tvoria značnú časť obyvateľstva zamestnanci Štátnych lesov TANAPu a ľudia pracujúci v cestovnom ruchu. V predvečer 2. svetovej vojny Poľsko v dôsledku Mníchovskej dohody a Viedenskej arbitráže obsadilo severné časti Slovenska okolo Suchej Hory, Hladovky a Javoriny, ako aj územie okolo Lesnice v Pieninách, malé územia okolo Skalitého a tiež malé územia okolo hraníc (oficiálne získali tieto územia 1. novembra 1938).
27. sep­tem­bra 1938 poľ­ské voj­ská vstú­pili do Javo­riny, anek­tu­júc v mene Poľ­skej repub­liky úze­mie s roz­lohou okolo 110 km² v oblasti sever­ných sva­hov Vyso­kých a Belian­skych Tatier a ich bez­pro­stred­ného okolia. Od 27. novembra 1938 do 1. septembra 1939 tvo­rila Javo­rina (od roku 1993 Tatranská Javo­rina) s osa­dami Lysá Poľana, Podspády a Voj­ta­sová s pri­ľah­lou oblas­ťou Vyso­kých a Belian­skych Tatier teri­to­riálnu súčasť Poľ­skej republiky. Po vypuknutí 2. svetovej vojny Slovensko spolu s Nemeckom a Sovietskym zväzom napadlo Poľsko, hoci úloha Slovenskej armády bola len symbolická. Výmenou za to získalo späť územia, stratené roku 1938 a tiež územia, stratené v roku 1920. K opätovnému pripojeniu územia oficiálne došlo 24. novembra 1939 podpísaním dohody Ribbentropp-Černák. V januári 1945 bolo toto územie oslobodené Červenou armádou.
Nad obcou bol v roku 1977 postavený hotel Poľana (neskôr Kolowrat, teraz Montfort), účelové zariadenie Ústredného výboru Komunistickej strany Československa.
30% dospelého obyvateľstva v obci aktívne ovláda goralské nárečie. 50% detí si toto nárečie osvojilo pasívne.
Knieža Christian Kraft Hohenlohe a Tatry.
Z hlavnej rodovej línie rodu Hohenlohe, z ktorej pochádza Christian Hohenlohe, sa odvíja vetva Hohenlohe-Ingelfingen a z nej Hohenlohe-Öhringen. Knieža Christian Hohenlohe (vlastným menom Christian Kraft, Princ Hohenlohe-Öhringen, vojvoda von Ujest) sa narodil 21. marca 1848 v Oehringene a zomrel 14. mája 1926 v Somogyszobe. Jeho otcom bol Hugo Hohenlohe-Öhringen a matkou Paulina von Furstenberg. Nemal potomkov.
Princ, generál, politik, bol vlastník pozemkového vlastníctva v Dolnom a Hornom Sliezsku a v Maďarsku, vrátane Tatier. Ako priemyselník Horného Sliezska mal v roku 1912 ročný príjem 7 miliónov mariek a imanie 151 miliónov mariek, čím bol jedným z najbohatších nemeckých šľachticov. Oženil sa s Otýliou, vojvodkyňou Lubraniec-Dąmbski.
Absolvent rytierskej školy v Legnici (vtedy Liegnitz) neďaleko Vroclavu (vtedy Breslau) v Sliezsku, absolvent právnickej fakulty univerzity v Bonne, generál major pruskej armády a najlepší podnikateľ svojho rodu, odkúpil v roku 1879 od Salomonovcov časť Dunajeckého panstva – Nedeca a to oblasť Javoriny a Lendaku za pol milióna korún. V rokoch 1895 až 1898 k tomu prikúpil od Mariássyovcov Vyšné Hágy s priľahlou Batizovskou, Štôlskou a Mengusovskou dolinou. Jeho majetok tu dosiahol 15 tis. ha prevažne lesnej pôdy, na ktorej choval poľovnú zver. V rokoch 1889 až 1902 sa snažil o odkúpenie a obhájenie nároku na dolinu Rybieho potoka s Rybím plesom, dnes Morským okom, avšak neuspel. Okrem iných mal majetky i v Nemecku (Hohenlohe Werke A.G.), v Sliezsku v baniach a hutách okolo 10 000 pracovníkov, v Uhorsku vinice v Bodrogkeresztre, lesy a polia v Somogyszobe, vinice v Zemplíne, lesy v Malých Karpatoch, polia a liehovar v Krížovej Vsi a odkúpené Salomonovské majetky. V Javorine zriadil pekáreň, v ktorej sa piekol "chlieb" pre zver z rôznych dovážaných komponentov.
Po desiatich rokoch chovu a hájenia zveri začal poľovať. Na poľovačkách sa zúčastňovala aristokracia z celej Európy. Za 22 rokov padlo na území veľkostatku oficiálne 252 kusov čiernej, 251 srnčej a 52 jelenej zveri, 194 kamzíkov, 11 medveďov, 34 rysov, 251 líšok, 838 zajacov, 13 jazvecov, 274 kún, 34 lasíc, 54 tchorov, 150 vydier, 50 hlucháňov, 3 tetrovy, 54 orlov skalných, 19 orlov krikľavých a tisícky kusov rôznych iných zvierat. Maximálna poľovnícka aktivita bola v rokoch 1896 až 1900. Hohenlohe veľmi rád strieľal kamzíkov. Prvé tri kusy zastrelil 3. septembra 1879 na Muráni. Najaktívnejšie sa na ne poľovalo v rokoch 1886, 1895 a 1900, kedy zastrelil 121 capov a 73 kôz. Stávalo sa, že zabil 5 kamzíkov za deň.
V Javorine zriadil riaditeľstvo svojich európskych revírov a 20. júla 1885 dostaval a otvoril svoj javorinský poľovnícky zámoček. Zriadil tu aj oboru s chovom cudzokrajnej zveri. Na svojom území najprv v roku 1887 celkom zakázal vstup turistom a neskôr, po spore s Uhorským karpatským spolkom, do ktorého sa angažovala aj uhorská vláda, stanovil turistické trasy a termíny návštevnosti. Vylúčil však možnosť budovať chaty. Zato na okrajoch jeho revírov vyrástla turistická útulňa Pod Spádami a 30 lôžkový hotelík na Nižných Hágoch a v roku 1898 dal postaviť chatu pri Popradskom plese. Knieža bol tiež podporovateľom Uhorského karpatského spolku a v roku 1902 sa stal jeho čestným členom. V roku 1891 knieža na radu svojho správcu, lesného inžiniera Eduarda Kégela, ktorý bol správcom majetku už u Salomonovcov a na vlastné náklady sprevádzkoval v Javorine lepenkáreň na výrobu preglejky v nerentabilnej hornej železiarni, rozšíril výrobu preglejky i v dolnej železiarni. Dňa 24. augusta 1903 dal knieža, síce evanjelik ale patrón, vysvätiť novopostavený katolícky drevený kostol sv. Anny v Javorine, patriacej cirkevne k Dunajeckému (Nedeckému) dištriktu, kapitulským vikárom Spišskej kapituly Ferdinandom Ferčekom. Evanjelik Kristián Kraft bol rovnako patrónom i ždiarskeho katolíckeho kostola.
Socialistická historiografia Kristiána Krafta vykresľovala ako krvilačného lovca a spupného magnáta, pripisujúc mu často i niektoré nelichotivé činy predstaviteľov jeho personálu, najmä voči miestnym ľuďom. Pamätníci ho však vykresľovali síce ako človeka vedomého si svojho postavenia, ale v podstate prístupného a spravodlivého. Veľmi negatívne sa posudzovala i jeho snaha o presídlenie obyvateľov Ždiaru do klimaticky i bonitne príhodnejších oblastí Slovenska v záujme premeny tejto oblasti na poľovný revír. Nakoľko nedokázal presvedčiť všetkých Ždiaranov, tento zámer sa mu celkom nepodaril. Napriek tomu, že jeho dobové poznatky o ochrane prírody neboli na dnešnej úrovni a jeho hlavným záujmom bolo poľovníctvo, ním a jeho personálom spravované územie predstavovalo pri vzniku TANAPu a dodnes predstavuje prírodne najzachovalejšie a najhodnotnejšie časti národného parku. Navyše, mnohé "jeho" prírodoochranné opatrenia plynule prešli i do prírodoochranných zásad nielen samotného TANAPu, ale ako funkčné sú dnes známe z národných parkov v celom svete. O osobných vlastnostiach kniežaťa svedčí i jeho rodinný život.
Princ, evanjelik dokázal bez potomstva prežiť celý život so svojou mladšou družkou, neurodzenou katolíčkou, poľskou umelkyňou Otýliou Lubraniec-Dambskou. Ako bolo v tých dobách obvyklé, najprv ju vydal za grófa Dambského a v zápätí zobral k sebe do Javoriny. Od tej doby žila s ním, v ústraní pred jeho urodzenými príbuznými, možno z lásky, možno zo súcitu, zato však v žiari jeho priazne. Bola dobrodinkou pre miestnych ľudí a veľa pre nich u svojho manžela dokázala vybaviť. Keď v roku 1922 zomrela, dal ju pochovať na javorinskom cintoríne. Ďalšie štyri roky prežil väčšinou v klimaticky príhodnejšom Szomogyszobe a jeho posledné želanie bolo, aby ho pochovali spolu s Otýliou. Keď v Szomogyszobe dňa 14. mája 1926 vo veku 78 rokov knieža Kristián zomrel, previezli jeho telo do Javoriny a pochovali vedľa Otýlie. Na jeho pohrebe sa zúčastnilo viacero európskych kniežat a ďalších aristokratov, zástupcov Československej štátnej moci a rôznych spolkov, ako aj krojované delegácie miestnych obyvateľov z Jurgova, Podspádov, Javoriny, Ždiaru, Lendaku, Rakús, Batizoviec, Mengusoviec a Štôly.
Dedičom jeho majetku sa stal Kristiánov bratranec, knieža August Kraft von Hohenlohe. Ten však bez patričného vzťahu k tomuto majetku, navyše trvalo žijúci v Maďarsku, ho v dobách neľahkých pre aristokratov ignoroval. Nestaral sa o jeho riadenie, čoraz viac ho zadlžoval najmä neplatením daní, až ho nakoniec predal Československému štátu. V roku 1928 najprv majetok so sídlom vo Vyšných Hágoch a v roku 1935 aj javorinsko-lendackú časť za 25 miliónov korún.
Turizmus.
Dolnou časťou Javorovej doliny vedie modro značený bezbariérový turistický chodník, vhodný pre ľudí so zníženou mobilitou a imobilných. Začína v Tatranskej Javorine, končí pri horárni Podmuráň, má dĺžku 1,9 km a jeho povrch tvorí zhutnený štrk.

</doc>
<doc id="26454" url="https://sk.wikipedia.org/wiki?curid=26454" title="Veľký Slavkov">
Veľký Slavkov

Veľký Slavkov (, , ) je obec na Slovensku v okrese Poprad a jedna z najstarších obcí pod Tatrami.
Z histórie.
Jej chotár bol osídlený už v praveku. Dokazujú to vykopávky na neďalekom pahorku Burich (medzi Veľkým Slavkovom a Dolným Smokovcom), ktoré svedčia o tom, že obec, pravdepodobne, ležala severnejšie, bližšie k Vysokým Tatrám ako dnes. Stálo tu hradisko z laténskej doby, jedno z prvých spomínaných v odbornej literatúre. Jeho význam tkvie v dokonalej, na svoju dobu mimoriadne vyspelej fortifikačnej technike. Obyvatelia pahorku na vyvýšenine, ktorú dodnes obteká Anenský potok, mali nehatený výhľad na Popradskú kotlinu. Výšina bola osídlená už v predpúchovskom období, ale tesne pred začiatkom nášho letopočtu ju zmenili na mohutnú pevnosť. Pravdepodobne ani mohutné valy pravekú osadu neochránili, a keď ľahla popolom už sa do nej nikto nevrátil. Archeológovia tu našli keramiku, spony, železné klince, kovania a mnohé iné predmety. 
Najstaršia zmienka o obci však pochádza z roku 1251, kde sa v listine Belu IV. spomína ako súčasť panstva turčianského konventu. Osadu kolonizovali nemeckí kolonisti, ktorí ju začlenili do Spoločenstva spišských Sasov z roku 1271. V rokoch 13441412 bol Veľký Slavkov súčasťou Provincie 24 spišských miest, ktorá sa v roku 1412 v dôsledku spišského zálohu rozpadla na Provinciu 11 spišských miest a Provinciu 13 spišských miest. Od roku 1465 bol Veľký Slavkov majetkom Zápoľskovcov a Spišského hradu. Obyvatelia sa zaoberali roľníctvom a pastierstvom, tkaním plátna, výrobou dreveného uhlia a pálením liehu. Veľkému Slavkovu patrila značná časť územia Vysokých Tatier. Z celkovej rozlohy 2695 kat. jutár slavkovských pozemkov bolo 839 kat. jutár neužitkov v horách.
Po obci dostal meno tatranský Slavkovský štít, ktorý sa týči nad obcou. Výstup na jeho vrchol opísal Juraj Bucholtz v opise z roku 1718. Vo Veľkom Slavkove žil Tomáš Mauksch, ktorý sa zaslúžil o vznik Starého Smokovca. Meno obce majú aj mnohé iné tatranské objekty.
Pred druhou svetovou vojnou obec obývali prevažne Karpatskí Nemci. Po jej skončení bola prevažná väčšina z nich odsunutá do pracovných táborov a do Nemecka. Niektorí sa vrátili, ale svoje usadlosti našli obývané presídlencami z 20 slovenských dedín. 
V obci sa nachádzajú evanjelický kostol a. v. a katolícky kostol. V tejto obci pôsobí centrum evanjelickej diakonie. Rímskokatolícky kostol sv. Andreja Apoštola postavili v 13. storočí ako ranogotický, neskôr ho slohovo upravili. Najväčšou prestavbou prešiel v roku 1861. Dva pôvodne gotické oltáre sú v súčasnosti v zbierkach Národného múzea v Budapešti. Barokovo-klasicistický evanjelický kostol je z roku 1788. 
Turistika.
Cez Veľký Slavkov premáva Tatranská elektrická železnica a cez obec vedie prístupová cesta z Popradu do Vysokých Tatier.

</doc>
<doc id="26455" url="https://sk.wikipedia.org/wiki?curid=26455" title="Vernár">
Vernár

Vernár je obec na Slovensku v okrese Poprad.
Poloha.
Obec leží na rozhraní Nízkych Tatier a Slovenského raja, pod Vernárskym sedlom, asi 18 km južne od Popradu. Úzkym údolím Vernárskeho potoka a teda i obcou prechádza významná cestná spojnica medzi Spišom, Horehroním a Gemerom, cesta I/66. 
Dejiny.
Najstaršia písomná správa o osade "Villa Verneri" pochádza z roku 1295, kedy ju Verner, syn Jána (Hansa) zo Žakoviec, z poverenia Görgeyovcov, založil na nemeckom zákupnom práve. Osadníci si mohli na danom území postaviť domy, vyklčovať les a zúrodniť ho, pričom na 15 rokov im boli odpustené dane. V lokalite Falštín (zrejme v lokalite dnešnej školy v prírode) stála už v tom čase malá osada Falkstein, kde bol kláštor. Od roku 1310 sa osada i okolité lesy stali majetkom letanovských kartuziánov a od 16. storočia patrili pod správu Muránskeho hradu. Medzi rokmi 1657 až 1700 boli tunajšie majetky v zálohe u Spišskej kapituly, hoci územie patrilo pod Gemersko - malohontskú župu. 
Odľahlá poloha znamenala pomalší rozvoj obce, v ktorej drevenice len pomaly ustupovali murovaným novostavbám. Po druhej svetovej vojne začala obnova obce, kde pribudli nové domy, opravila sa škola, zaviedla elektrina, postupne vybudovali cesty, v roku 1963 kultúrny dom, o 4 roky neskôr vodovod a v roku 1968 i nákupné stredisko s turistickou ubytovňou. V roku 1975 bola dokončená kanalizácia, o desaťročie neskôr bol rozšírený cintorín a vybudovaný Dom smútku. Lepšiemu životu obyvateľov napomáha aj vyregulovaný potok, parky, no i moderný lyžiarsky areál s vlekmi v areáli Studničky. Výraznejšiu obnovu rodinných domov podporilo zrušenie stavebnej uzávery, ktorá dlhé roky bránila ráznejšiemu rozvoju obce. V 60. rokoch tu žilo až okolo 1200 obyvateľov, no ich počet postupne klesal a opustené chalupy sa stali víkendovými rekreačnými obydliami chalupárov. V súčasnosti je Vernár obľúbenou lokalitou celoročnej turistiky.
Organizácie.
V obci je aktívnych viacero spolkov a organizácií, ktoré pomáhajú zachovávať a rozvíjať kultúru, tradície i šport:
Turizmus.
Chotár obce sa nachádza na atraktívnom území národného parku Nízke Tatry a Slovenský raj. Nachádza sa tu množstvo chránených území, ideálnych na rozvoj turistiky. Pre turistov i cykloturistov sú dostupné okrem iných zaujímavostí rokliny, tiesňavy, doliny a kaňony s krasovými úkazmi. V katastri obce sa nachádza PR Barbolica, PR Mokrá, NPR Vernárska tiesňava, čiastočné tu zasahujú lokality NPR Tri kopce, NPR Sokol a NPR Hnilecká jelšina a PP Hranovnické pleso.

</doc>
<doc id="26456" url="https://sk.wikipedia.org/wiki?curid=26456" title="Vikartovce">
Vikartovce

Vikartovce sú obec na Slovensku v okrese Poprad.
Polohopis.
Obec sa nachádza v juhozápadnej časti okresu, na západnom okraji Vikartovskej priekopy oddeľujúcej pohoria Kozie chrbty a Nízke Tatry. Severne nad obcou sa vypína vysoký Kozí kameň, dominanta Kozích chrbtov, južnému obzoru dominuje Predná hoľa s výškou 
Zo západu preteká Vikartovcami Hornád, ktorý v okolí priberá pravostranný Malý Hornád, Vikartovský potok a Červenec a ľavostranný Polákov s niekoľkými menšími prítokmi.
Dejiny.
Prvá písomná zmienka o osade "Villa Wykardi" pochádza z roku 1398. Krátko po získaní Vikartoviec kežmarským hradným kapitánom Krištofom Warkotschom v roku 1499 do prenájmu dochádza k ich vyľudneniu. K opätovnému osídleniu pastiermi oviec došlo v roku 1513 a v roku 1581 sa spomína evanjelizácia obyvateľov. Pod správu jezuitov a štiavnického opátstva sa obec dostala v roku 1697, no už v roku 1735 ju pre ťažký útlak opustilo 12 rodín. Podľa písomných dokladov sa vo Vikartovciach v roku 1832 hovorí po slovensky a občania vyznávajú katolícku vieru. Súčasný názov nesie obec od roku 1921.
Do prvej svetovej vojny sa zapojili aj desiatky mužov z obce, z ktorých až 33 padlo a ďalších 23 utrpelo zranenie s trvalými následkami. V druhej svetovej vojne a v SNP bojovalo 51 miestnych mužov, z ktorých padlo 15. Na jar roku 1945 bolo 5 miestnych občanov bez akéhokoľvek obvinenia odvlečených do gulagov v ZSSR. Vrátili sa po 3 rokoch s poškodeným zdravím. Povojnový rozvoj priniesol násilnú kolektivizáciu, ktorá sa však skončila rozpadom družstva v 60. rokoch. V roku 1964 sa vybudoval kultúrny dom, v roku 1973 sa opäť založilo miestne JRD a v roku 1994 sa vybudovala čistička odpadových vôd s postupným budovaním kanalizácie. V rokoch 1998 – 2000 sa realizovala plynofikácia obce. Medzi najnovšie investície patrí vybudovanie domu smútku a rekonštrukcia kultúrneho domu v rokoch 2004 – 2005.
Ulice.
Názvy ulíc sú: Hlavná, Školská, Krížna, Majerská, Nižná, Konečná, Slnečná, Rovná, Nová, Severná, Lesná, Záhradná, Hornádska, Okružná, Lúčna, Riečna a Májová
Doprava.
Vikartovce sú dostupné po ceste III. triedy z Hranovnice do Liptovskej Tepličky. 
Turistika.
Poloha obce vytvára dobré podmienky na horskú cyklistiku, letnú i zimnú turistiku. Z obce vedú dve vetvy zeleno značeného turistického chodníka, na ktorý nadväzujú ďalšie trasy do pohorí Kozie chrbty a Nízke Tatry.

</doc>
<doc id="26457" url="https://sk.wikipedia.org/wiki?curid=26457" title="Vydrník">
Vydrník

Vydrník je obec na Slovensku v okrese Poprad, v Prešovskom kraji.
Polohopis.
Obec sa nachádza v západnej časti Hornádskej kotliny a na južných svahoch Kozích chrbtov.
Susedné obce.
Betlanovce, Hôrka, Hrabušice, Jánovce, Spišský Štiavnik
Vodné toky.
Vydrničanka
Dejiny.
Staré a cudzie názvy obce.
"Nemecký názov:" Wiedrig 
"Maďarský názov:" Védfalu
Politika.
Starostovia obce.
19901992 Ján Tropp (VPN)
19921993 Ing. Hubert Gallovič (nezávislý)
19931998 Peter Slobodník (nezávislý)
19992002 Peter Slobodník (DS + DÚ + KDH)
20022006 Peter Slobodník (ANO + SDKÚ)
20062010 Peter Slobodník (SDKÚ-DS)
20102014 Peter Slobodník (SDKÚ-DS)
20142018 Peter Slobodník (SDKÚ-DS)
20182022 Jozef Bizoň (KDH)
Obecné zastupiteľstvo.
19901994 – 12 poslancov
19941998 – 12 poslancov (8 KDH, 4 DS)
19982002 – 12 poslancov (11 DS + DÚ, 1 NEKA)
20022006 – 7 poslancov (4 ANO + SDKÚ, 2 KDH, 1 HZD)
20062006 – 7 poslancov (7 SDKÚ-DS)
20102006 – 7 poslancov (7 SDKÚ-DS)
20142006 – 7 poslancov (4 SDKÚ-DS, 2 KDH, 1 SMER-SD)
20182006 – 9 poslancov (6 KDH, 2 DS, 1 OĽaNO)
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Kultúra a zaujímavosti.
Pamiatky.
Katolícky kostol sv. Šimona a Judu
Klasicistický kostol postavený v rokoch 17991801 na mieste starého gotického kostola, ktorý bol pôvodne cisterciánsky, založený v 13. stor. Jednoloďový priestor s rovným uzáverom presbytéria, pristavanou sakristiou a vstavanou vežou, zaklenutý pruskými klenbami. Na pravej strane presbytéria je prístavba tiež zaklenutá pruskou klenbou. Výmaľba od J. Adáma je z roku 1921, na klenbách sú figurálne kompozície: Kázanie na hore, Obetovanie Izáka, Kristus s apoštolmi, Búrka na mori a sv. Cecília. Fasády členené pilastrami a lizénovým orámovaním. 
Hlavný oltár je klasicistický, súčasný so stavbou kostola, je súčasťou uzáveru presbytéria. Má predstavanú menzu a klasicistické tabernákulum a stĺpovú pilastrovú oltárnu architektúru, uprostred s obrazom Martýria sv. Šimona a Júdu od D. Kindermanna. Dva bočné oltáre Nanebevzatia Panny Márie a sv. Jána Nepomuckého, klasicistické pendanty, riešené ako hlavný oltár. Klasicistická kazateľnica je z obdobia okolo roku 1800, vo výplniach parapetu sú reliéfy: Kristus na mori, Kristus s učeníkmi a kázanie. Na baldachýne je socha anjela s atribútmi Viery, Nádeje a Lásky. Klasicistická kazateľnica je z čierneho mramoru. Na vrchnáku je súsošie Krst Krista. Stolík za oltárom s mramorovou doskou je klasicistický. Monštrancia je z roku 1800. Kalich s paténou je z roku 1795 od J. Kolbenhayera. Cibórium z roku 1664, zvon 1755.
Hospodárstvo a infraštruktúra.
Farský úrad.
Rímskokatolícky – Vydrník 190 
Duchovný správca: Mgr. Jaroslav Kaník(* 1974)
Katolícki farári pôsobiaci vo Vydrníku:
16921711 Matej Miserský
17111716 Juraj Janovič
17161719 Gašpar Erdélyi
17191728 Štefan Koterbakovič
17291732 Mikuláš Barányi
17321758 Ján Kegyer
17581760 Ján Leopold Chilko
17601766 Matej Klein
17661768 Štefan Maťašovský
17681771 Juraj Hiroš
17711772 Martin Ružbacký
17721779 Ladislav Okoličáni
17791786 Martin Argalášy
17861793 Ján Habovský
17931799 Ignác Hayn
17991807 Martin Dolánsky
18071843 Adam Peterec
18431847 Anton Desátnik (Tizédy)
18471879 Pavol Koperdan (1826, Studenec – 1899, Spišské Bystré) 
18791882 Juraj Andreides
18821883 Otto Janos
18831892 Pavol Mišaga
18921908 Michal Majerčák
19101917 Ján Lipčey (Kapusta)
19171960 František Ulmánek (* Jablonka, Poľsko)
19601967 František Žolondek (* 1923, Fridman, Poľsko) 
19671967 František Irha 
19671968 Štefan Kubičár 
19681970 Adolf Hrubec (* 1922, Liptovské Matiašovce) 
19701976 František Šimonovič 
19761982 Michal Kubičár 
19821983 Ján Slivka 
19831984 Štefan Živčák 
19851990 Šimon Hasaj (* 1917, Nemešany) 
19911993 Štefan Živčák (1938, Mníšek nad Popradom – 1993)
Školstvo.
Materská škola
Základná škola 1.4. ročník

</doc>
<doc id="26458" url="https://sk.wikipedia.org/wiki?curid=26458" title="Ždiar">
Ždiar

Ždiar (, , , gor. Zor) je obec na Slovensku v okrese Poprad. Leží v údolí medzi Belianskymi Tatrami a Spišskou Magurou v Podtatranskej brázde. Rovnobežne s obcou prechádza Cesta slobody z Tatranskej Kotliny do Lysej Poľany. Obec je vzdialená od hraničného priechodu do Poľska a od Popradu. 
Počet obyvateľov približne 1330. Väčšina hovorí aj po goralsky. Dĺžka obce je 7 km. Obcou preteká potok Biely potok.
Zachovaná ľudová architektúra v časti obce Antošovský vrch (Antoszowski Wiyrch) a Blaščatská dolina (Błaszczacka Dolina), originálne kroje charakteristické svojou ornamentálnosťou využívajú motívy rastlín a živočíchov z prostredia Belianskych Tatier a okolia obce Ždiar. Každoročne sa v obci konajú Goralské folklórne slávnosti, na ktorých slovenské aj poľské tanečné súbory prezentujú tance, piesne a zvyklosti Goralov. Goralsky rozpráva 100% dospelých, detí iba 50%. 
História.
Pôvodne niektorí historici uvádzali, že obec vznikla v roku 1282 ako "Stragar", teda územie, ktoré daroval kráľ Ladislav IV. 12. júla 1282 Kozmovi, Mikulášovi a Štefanovi, synom Zumbotha a komesovi Arnoldovi, synovi Detrichga za ich zásluhy. Išlo o zem "Stragar" a Čierny les v Spišskej stolici. Na konci donačnej listiny sa uvádza opis hraníc. Podľa historika Branislava Varsíka treba túto zem stotožniť s dnešnými Bušovcami a nie so Ždiarom. Pôvodne sa na tomto území usádzalo valašské obyvateľstvo, ktoré hospodárilo na ľubovnianskom panstve zálohovanom Poľsku. Juraj Horvát z Plavča po roku 1584 odkúpil od A. Laského panstvo Nedeca a stal sa najväčším feudálom na Spiši. Patrili mu aj pozemky, na ktorých hospodárili, klčovali lesy a pásli dobytok roztrúsení osadníci. Juraj Horvát na základe nového kopaničiarskeho práva ich donútil, aby sa usadili a začali obrábať pôdu na vopred vymedzených pozemkoch. Vznik obce sa datuje na začiatok druhej polovice 16. storočia. Ždiar zakladal František Lužinský, kastelán zemepánov Horvátovcov. V roku 1590 bol Ždiar malým stálym sídliskom valašského obyvateľstva. Údajne do vypálených lesov prišlo 13 rodín, ktoré si územie rozdelili na 13 častí. A to tak, že krížom cez potok urobili 13 rovnakých lesných priesekov, a tak vytvorili hranice. Pozemky, na ktorých hospodárili mali pomerne veľkú rozlohu. Vďaka nim sa osada roztiahla do dĺžky . V druhej polovici 16. storočia dolinu okolo potoka osídľovali pastieri a uhliari z okolitých dedín, najmä z Lendaku. Vypaľovali les, rozširovali pastviny. Túto činnosť nazývali „žiarenie“ lesa. Preto sa obec nazývala Žiar. V dokumente z roku 1773 sa spomína ako Ždyar. V roku 1808 sa používal názov Žjar. 
Počas druhej kolonizačnej vlny boli rozparcelované bočné doliny a priľahlé vrchy. Časť pasienkov obyvatelia premieňali pomocou motýk na role. Keď sa zdokonalili poľnohospodárske nástroje a začal sa používať pluh, zmenilo sa motykové hospodárstvo na pluhové. Motykové hospodárstvo bolo typické pre vysokopoložené osady, tak vznikali izolované lazy, samoty, „šále“ a „cholvarky“. Na nových parcelách v Bacheldovej doline a pod Antošovským vrchom, v Pavlovskej doline, Blaščatskej doline, Bartušovej a Monkovej doline a na Sladičovskom vrchu vzniklo niekoľko osád, ktoré patria administratívne k obci. 
Administratívne patril Ždiar do Spišskej župy. Od 18. storočia do Magurského okresu. Neskôr od 1. mája 1884 do Kežmarského okresu. Okrem hospodárenia na pôde a v lesoch sa niektorí obyvatelia Ždiaru zaoberali pašeráctvom, pytliactvom a zbojníctvom. Známa je aj "cesta zlodejov", ktorá po prvej svetovej vojne dostala meno Cesta Slobody. viedla od Ždiaru cez Tatranské Matliare, do Starého Smokovca a ďalej okolo Vyšných Hágov do Štrby a Východnej. Kráľom tatranských pytliakov bol Jonek Lysý z Javoriny, ktorý údajne najradšej poľoval na kamzíky a svište. 
Architektúra.
Do konca 19. storočia sa stavali jednopriestorové drevenice. Najstaršie boli zrubové koliby pastierov a uhliarov s ohniskom vo vnútri koliby s jedným vchodom, bez povaly a okien. Slúžili aj ako maštale. V noci a počas chladných dní v nich bývali aj s dobytkom. Aby sa v kolibách dalo prezimovať na ustajnenie dobytka vyhradili stabilný priestor (obyčajne kút pri ohnisku a blízko dverí). Tento kút sa stal základom maštaľového domu. Neskôr, asi po roku 1892, sa začal meniť na dom sieňového a komorového typu, ktorý mal slúžiť veľkej rodine. Vybudovali malé okná a povaly. Na stavbu domu používali prírodný materiál slieňové, ílovité a pieskovcové bridlice, vápence a dolomity. Drevo bolo podľa tereziánskeho urbáru a po reformách Jozefa II. od roku 1871 prísne chránené. Na stavebné drevo mali nárok len poddaní sedliaci. Prídely boli nepatrné. Sedliaci väčšinou drevo kradli. Stromy, ktoré si vyhliadli na stavbu domu, dlho pozorovali a opatrovali. Nevytínali ich v piatok ani počas splnu mesiaca, ale medzi splnom a novým mesiacom, aby drevo nenapadol hmyz. Každý majiteľ nového domu sa usiloval situovať obytnú časť na slnečnú stranu a hospodárske budovy tak, aby boli pod dohľadom gazdu. V Ždiari, ale aj v priľahlých horských osadách postavili oproti obytnému domu, smerom na sever, hlavné hospodárske budovy (maštaľ a stodola). Medzi maštaľou a stodolou zo západnej strany postavili chlievy pre ošípané a z východnej strany na štyri stĺpy strechu (ako podšopu), pod ktorou umiestnili voz, sane a iné náradie. Touto stavbou sa vyriešila ochrana dvora pred vetrami a pred nevítanými návštevníkmi, divou zverou. Skôr než tesári začali klásť prvé kmene, pokľakli aj s členmi rodiny a pomodlili sa. Miesto pod základmi („peckami“) pokropili svätenou vodou. Stavbu domu nezačínali v piatok, počas splnu a nového mesiaca. Do prvých kmeňov na uhloch vydlabávali krížiky a do nich vkladali posvätené byliny, mince a vo fľaštičke svätenú vodu. Na ochranu pred vetrami do uhlov vkladali v handričke zauzlenú soľ. Verili, že keď sa vietor priblíži k domu, olíže soľ na uhloch a poberie sa ďalej.
Rozmery obytných miestností mali rozpätie tri krát tri metre, málokedy boli väčšie. Do izby sa vchádzalo cez predsieň („šíň“). Zo siene sa vchádzalo do izby „prógem“. Dvere z dvora do siene a izby mali drevenú zámku, do konca 19. storočia i drevený kľúč. Sieň bola len z časti prikrytá povalou. Bol v nej otvor, do ktorého ústil rebrík („shod“) vedúci na povalu, ktorá bola udržiavaná v čistote, tak ako podlaha v izbe. Miesto, z ktorého prichádzal z otvoreného ohniska v izbe dym sa volal „koh“ . Dym, ktorý vychádzal bočným otvorom sa dotýkal zavesených údenín a potom sa voľne rozplýval po povale a pod strechou.
Dnes už ani najstarší obyvatelia Ždiaru sa nepamätajú na otvorené ohniská. Do 20. rokov 20. storočia základy pece spočívali na drevenej konštrukcii s vedľa postaveným komínom a „bľachou“ na varenie. Neskôr sa ujali z tehál murované pece, kachľové pece s „bľachami“, železné pece s rúrou na pečenie, elektrické a plynové pece. 
Estetická stránka interiéru bola rovnako dôležitá. Už vstupné dvere boli umelecky stvárnené vrúborezbou, drevenými zámkami, kľučkami a zárubňami. Stôl bol zo smrekového dreva, okolo čelnej a komorovej steny boli lavice, k inventáru patrili skrine, truhlice. Boli dekoratívne ozdobené ornamentmi maľovanými volne štetcom alebo rezané do dosky. Namiesto dnešných postelí boli prične z dosák, až v 19. storočí sa z nich vyvinula posteľ, ale bez peľaste nad hlavou. Prične boli vystlané slamou, trávou a pod.. Na výstelke bola deka z ovčej vlny, pokrovec z handier, staré kožuchy. Periny a vankúše boli známe až v polovici 19. storočia. Na posteli spávali mladomanželia, choré deti a rodičky. Starí členovia rodiny spávali v komore, mladí na laviciach okolo steny a v lete v humne. Výzdobu izby tvorili obrazy s náboženskými výjavmi maľované na skle, ktoré kupovali na pútiach. Na stenách boli zavesené džbány a taniere. V 19. storočí začali používať reprodukcie svätcov, rakúskych cisárov, uhorských kráľov a pod., obrazy s vojnovou tematikou, fotografie členov rodiny, ktorí sa odsťahovali do cudziny. 
Vonkajšia výzdoba domov sa sústreďovala na priečelie. Domy v Ždiari mali svoj vlastný kolorit. Časté premeny počasia – vietor, sneh, dážď, slnko – zafarbili zruby domov, dosky a šindle jemnou indickou červeňou. Bola vynikajúcim podkladom pre ornamentálnu výzdobu. Starali sa o ňu najmä ženy. Skladala sa z rastlinných motívov. Drevenice majú modré škárovanie a ich okenné rámy a drevené klady zdobia ornamenty. 
Po druhej svetovej vojne sa čiastočne narušila pôvodná architektúra obce a dnes v Ždiari prevládajú moderné budovy. Niektoré sú postavené v duchu architektúry tradičných ľudových stavieb. Štyri vzácne zoskupenia ľudových stavieb v roku 1977 boli vyhlásené za pamiatkové rezervácie ľudovej architektúry. 
Folklórne tradície.
Charakteristickým odevom pre Ždiar sú goralské kroje. Obliekajú si ich niektorí starší obyvatelia v nedeľu alebo pri iných sviatočných príležitostiach. Keďže cez obec prechádzala dôležitá obchodná cesta zo Spišskej Belej do Nového Targu, vyvíjal sa miestny odev rýchlejšie ako v iných oblastiach. Mohli si kupovať materiály na dotvorenie detailov, ktoré urobili ich kroj s bohatšou výzdobou ako v okolitých chudobnejších goralských obciach. Typickou súčasťou ždiarskeho ženského kroja je tzv. „raňt seuch“ – rovný pruh riedko tkaného plátna z veľmi jemných ľanových nití so zvláštnym vytkávaným vzorom, na ktorý sa používala hrubá biela bavlnená niť. Vydaté ženy si zdobili hlavu čepcom nasadeným vysoko na temene hlavy, ktorý si podkladali okrúhlou podložkou, okolo ktorej si ovíjali vlasy. Čepiec bol okrášlený farebnými tkanicami a flitrami. Keď vychádzali von obväzovali si ho šatkou, čo vytváralo veľmi typickú ozdobu ždiarskych žien. Ždiarskí muži si zvyčajne obliekali nohavice („portky“), kabáty („kabance“) z hrubého súkna, košele z hrubého plátna a kožuchy bez rukávov. Najmä vesty z baranej kožušiny („serdaky“) si zdobili vyšívanými ornamentmi. Na hlavách nosili pre nich charakteristický „kapeľušok“ – klobúk, ozdobený bielymi malými lastúrami a veľkým orlým perom.
V roku 1925 v Ždiari vznikol prvý ľudový umelecký súbor. Potom v jeho tradíciách pokračovali Ján, Matej a Jozef Pitoňákovci a Vojtech Sabanský, ktorí založili folklórny súbor Ždiaran. Ždiar od roku 1925 často navštevoval znalec ľudového umenia Karel Plicka, ktorý okrem jedinečných dokumentárnych fotografií tu nakrútil mnohé filmové scény do filmu Zem spieva. 
Turistika.
V sedemdesiatych a osemdesiatych rokoch minulého storočia Ždiar bol jedným z najviac turisticky využívaných tatranských destinácií. V letnej sezóne tu bolo ubytovaných denne až 3000 hostí. Ždiar sa stal najväčším tatranským hotelom. Do roku 1969 väčšinu návštevníkov tvorili turisti z Nemeckej demokratickej republiky. Uzavretie turistických chodníkov v Belianskych Tatrách výrazne znížilo počty turistov. V súčasnosti turistický vrchol prežíva Bachledova dolina, v ktorej sú rôzne turistické atrakcie a lyžiarsky vlek rovnako aj lyžiarska lúka na Strednici. 
Ždiar aj napriek uzávere niektorých voľakedy turisticky atraktívnych miest v Belianskych Tatrách je východiskom pre veľmi dobré až výborné podmienky pre letnú turistiku – náučný jednosmerný chodník Monkova dolina (Mąkowa Dolina) – Kopské sedlo (Kopskie Siodło, Siodło pod Kopą), cykloturistika, camp, oddych. V zimnom období turisti z regiónu, Slovenska a iných, najčastejšie európskych krajín s obľubou využívajú služby lyžiarskeho strediska Ždiar – Strednica (Zor – Średnica) ako aj ostatné súkromné vleky situované v miernych, stredných až prudkých svahoch s priemernou dĺžkou cca .
V súčasnosti obec ponúka množstvo ubytovacích kapacít v privátnych domoch a penziónoch, výborné stravovacie služby a informácie. Obec spolupracuje s mestom Spišská Belá, pod ktoré spadá správa územia pohoria Belianske Tatry, náučného chodníka v spolupráci so Združením turizmu obce Ždiar a Belianskej jaskyne vzdialenej od Ždiaru cca v osade Tatranská Kotlina. 
Obec nebola postihnutá veternou smršťou z 19. novembra 2004. Ihličnaté a v menšom množstve aj zmiešane lesy sú preto zachované po celom pásme pohoria Spišská Magura aj Belianskych Tatier. 

</doc>
<doc id="26459" url="https://sk.wikipedia.org/wiki?curid=26459" title="Keanu Reeves">
Keanu Reeves

Keanu Charles Reeves (* 2. september 1964, Bejrút, Libanon) je kanadský herec, producent, režisér a hudobník. Do povedomia širšej verejnosti sa dostal účinkovaním vo filme "Bill &amp; Ted's Excellent Adventure," v akčných filmoch ako "Bod zlomu" (1991) a "Nebezpečná rýchlosť" (1994) a v sci-fi trilógii "Matrix""." Objavil sa taktiež v niekoľkých dramatických filmoch ako napríklad "Nebezpečné známosti" (1988)", Moje súkromné Idaho" (1991)", Malý Budha" (1993) a "Dracula" (1992).
Za svoje herecké výkony získal mnoho ocenení, vrátane hviezdy na Hollywoodskom chodníku slávy. Ako hudobník desaťročie aktívne pôsobil ako basgitarista v kapelách "Dogstar a Becky."
Skorý život.
Reeves sa narodil v Bejrúte, hlavnom meste Libanonu. Je synom Patricie Bond (rod. Taylor), kostýmovej výtvarníčky / umelkyne a Samuela Nowlina Reevesa, Jr. Jeho matka je Angličanka z Essexu v Anglicku a jeho otec je Američan z Havaja, ktorý má havajských, čínskych, portugalských a anglických predkov.
Reevesova matka pracovala v Bejrúte, kde sa spoznala s jeho otcom. Otec bol väznený na Havaji kvôli predaju heroínu na Medzinárodnom letisku Hilo. Keď mal Reeves tri roky, otec ich opustil. Naposledy sa s otcom stretol na ostrove Kauai, keď mal 13 rokov. Ako dieťa so svojou matkou často cestoval. Po tom, čo sa jeho rodičia v roku 1966 rozviedli, sa jeho matka stala kostymérkou. Spolu so svojou rodinou sa presťahovala do Sydney a potom do New Yorku, kde sa v roku 1970 vydala za Paula Aarona, režiséra na Broadwayi a v Hollywoode. Pár sa presťahoval do Toronta a v roku 1971 sa rozviedli. Keď mal 15, pôsobil ako asistent produkcie v Aaronových filmoch. Reevesova matka sa v roku 1976 vydala za rockového promotéra Roberta Millera, avšak v roku 1980 sa rozviedli. Následne sa štvrtýkrát vydala za kaderníka Jacka Bonda, s ktorým sa v roku 1994 rozviedla. Reevesa vychovávali starí rodičia, pestúnky a jeho sestry. Vyrástol predovšetkým v Yorkville, v susedstve Toronta.
Počas 5 rokov vystriedal 4 školy. Navštevoval aj Etobicoke School of the Arts, z ktorej bol vylúčený. Vynikal viac v športe ako učení, pretože trpel dyslexiou. Bol úspešným hokejovým brankárom v univerzitnom tíme De La Salle College "Oaklands" a vyslúžil si prezývku "Stena". Sníval o tom, že bude hrať v národnom hokejovom tíme za Kanadu, ale zranenie ukončilo jeho hokejovú kariéru. Po odchode z De La Salle College navštevoval Avondale Secondary Alternative School, ktorá mu umožnila študovať popri jeho hereckej kariére, avšak neskôr zo školy odišiel a nezmaturoval.
Kariéra.
80. roky: Začiatky.
Ako 9-ročný debutoval v divadelnej inscenácii "Damn Yankees". Keď mal 15 rokov, stvárnil Mercutia v divadelnom predstavení "Rómeo a Júlia" v divadle Posluns Leah. Ako 17-ročný zanechal školu. Vďaka svojmu nevlastnému otcovi, ktorý bol Američan, získal zelenú kartu a o tri roky neskôr sa presťahoval do Los Angeles. Žil so svojim bývalým nevlastným otcom, režisérom Paulom Aaronom. Na obrazovkách sa prvýkrát objavil v epizóde seriálu "Hangin' In". Na začiatku 80. rokov sa objavil v reklamách (vrátane reklamy na Coca-Colu), krátkych filmoch (zahŕňajúc drámu "One Step Away") a divadelných predstaveniach ako napríklad "Wolfboy" v Toronte. V roku 1984 pôsobil ako spravodajca pre Canadian Broadcasting Corporation. Jeho prvý film bol "Youngblood" (1986), v ktorom stvárnil brankára. 
Po niekoľkých menších úlohách prijal väčšiu rolu v dráme "Na brehu rieky" z roku 1986, ktorá opisuje, ako vražda ovplyvnila skupinu dospievajúcich detí. Po úspechu tohto filmu sa objavil v celom rade filmov zameraných na teenagerov, vrátane filmu "Permanent Record" a v nečakane úspešnej komédii "Bill &amp; Ted's Excellent Adventure" z roku 1989 spolu s jej pokračovaním "Bill &amp; Ted's Bogus Journey" (1991). 
90. roky: Rozsiahla popularita.
Od roku 1991 hral na basgitare v grunge kapele Dogstar. Objavil sa vo vysokorozpočtových akčných filmoch ako je "Bod zlomu", za ktorý získal v roku 1992 MTV Award v kategórii najžiadanejší muž. Zahral si tiež v množstve nízkorozpočtových filmov, vrátane kritikmi oceňovaného filmu "Moje súkromné Idaho." V roku 1992 stvárnil Jonathana Harkera v trháku "Dracula," avšak za svoj herecký výkon si vyslúžil od kritikov negatívne hodnotenia. 
V roku 1994 dosiahla Reevesova kariéra v dôsledku jeho hlavnej úlohy v akčnom filme "Nebezpečná rýchlosť" nové maximum. Jeho obsadenie vo filme bolo sporné, pretože okrem filmu "Bod zlomu" bol známy predovšetkým účinkovaním v komédii a indie dráme.
Jeho výber filmových úloh bol eklektický: napriek svojim úspechom prijímal vedľajšie úlohy a objavoval sa v experimentálnych filmoch. Vo filme Prechádzka v oblakoch si zahral hlavnú rolu. Reeves sa odmietol zúčastniť na natáčaní filmu "Nebezpečná rýchlosť"  ​​2: Zásah - aj napriek ponúkanému platu 11 000 000 $, ktorý by bol dovtedy jeho najväčší - v prospech turné so svojou kapelou. 
V roku 1997 sa objavil po boku Al Pacina a Charlize Theron vo filme "Diablov advokát". Film získal pozitívne recenzie. V roku 1999 si zahral v "Matrixe". 
Od r. 2000: Ďalšie úspechy.
Reeves získal pozitívne ohlasy za jeho stvárnenie násilníckeho manžela vo filme "Takmer dokonalý zločin". Objavil sa v niekoľkých kritikmi negatívne ohodnotených filmoch ako napríklad "Sliedič, Novembrová romanca" a "Náhradníci", avšak vďaka dvom pokračovaniam filmu "Matrix (The Matrix Reloaded" a "The Matrix Revolutions"), filmu "Lepšie neskoro ako nikdy" a hororu "Constantine" sa opätovne stal stredobodom pozornosti. Približne rok hral s kapelou Becky, avšak pre nedostatok jeho záujmu o vážnu hudobnú kariéru v roku 2005 z kapely odišiel. 
Začiatkom roka 2005 získal hviezdu na Hollywoodskom chodníku slávy. Jeho hviezda sa nachádza na 6801 Hollywood Boulevard.
V roku 2006 sa objavil vo filme "Temný obraz" a po boku Sandry Bullock sa objavil vo filme "Dom pri jazere", ktorý bol kasovým trhákom. V roku 2008 si zahral hlavnú rolu vo filmoch "Králi ulice" a "Deň, keď sa zastavila Zem". Vo februári 2009 si zahral vo filme "Súkromné životy Pippi Lee," ktorý mal premiéru na filmovom festivale v Berlíne.
Od r. 2010: Nové umelecké roly.
V roku 2008 debutoval ako režisér s filmom "Man of Tai Chi". Ide o viacjazyčný film, čiastočne inšpirovaný životom jeho priateľa, kaskadéra Tigera Chena. Natáčalo sa v Číne a Hongkongu. Počas 5-ročnej výroby filmu "Man of Tai Chi" stvárnil hlavné úlohy v niekoľkých B-čkových filmoch, ako napríklad Henryho v "Henry's Crime" z roku 2010 a Johna v "Generation Um"... z roku 2012. Zahral si tiež Kaia v snímke "47 Roninov". "Man of Tai Chi" mal premiéru v roku 2013 na filmovom festivale v Pekingu a filmovom festivale v Cannes. Jeho film bol ocenený v Pekingu uznávaným režisérom akčných filmov, Johnom Woom.
V októbri 2014 hral hlavnú rolu v akčnom trileri "John Wick." John Wick sa dočkal ďalších dvoch pokračovaní: John Wick: Chapter 2 a John Wick, Chapter 3: Parabellum. Na rok 2021 je plánovaná premiéra štvrtého pokračovania. Štvrté pokračovanie bolo potvrdené aj v prípade Matrixu, kde úlohu Nea opäť stvárni Reeves.
Osobný život.
Reeves má nárok na britské občianstvo vďaka svojej matke, ktorá je Angličanka. Má kanadské občianstvo nadobudnuté naturalizáciou. Vyrastal ako Kanaďan, aj sa tak identifikuje a je držiteľom americkej zelenej karty. 
V decembri 1999 Reevesova priateľka Jennifer Syme porodila v ôsmom mesiaci tehotenstva Avu Archer Syme-Reeves, ktorá sa narodila mŕtva. O osemnásť mesiacov neskôr Syme zomrela pri autonehode. 
Reeves nie je budhista a to aj napriek mnohým zmienkam o jeho vierovyznaní. Neskôr uviedol, že nevyznáva žiadne náboženstvo.

</doc>
<doc id="26460" url="https://sk.wikipedia.org/wiki?curid=26460" title="GNU">
GNU

GNU je slobodný operačný systém v neustálom vývoji. GNU je rekurzívna skratka pre „GNU Nie je Unix“ (angl. „GNU's Not Unix“). Projekt GNU založil Richard Stallman v roku 1983.
Prívlastok „slobodný“ znamená, že užívatelia ho môžu kopírovať, meniť a distribuovať bez akýchkoľvek obmedzení. Pozri: Slobodný softvér, GNU General Public License.
GNU je unixový operačný systém. Takýto systém sa skladá z jadra OS a obslužných programov. Najznámejšie jadro, ktoré používa nástroje projektu GNU, je Linux, a systém na ňom založený sa nazýva GNU/Linux alebo len Linux.
História GNU.
Richard Stallman predstavil projekt GNU verejnosti po prvýkrát 27. septembra 1983 na diskusných skupinách newsgroup net.unix-wizards a net.usoft. Práce na projekte začal 5. januára 1984, keď opustil MIT, kde pracoval. Urobil tak, aby si univerzita nemohla nárokovať jeho dielo.
V roku 1985 Stallman založil neziskovú organizáciu Free Software Foundation (FSF). Krátko potom napísal dokument „GNU Manifesto“, v ktorom vysvetľuje dôvody nutnosti vzniku slobodného operačného systému. Do roku 1990 FSF hlavne zamestnávala programátorov, ktorých platila za tvorbu slobodného softvéru. Časom sa k projektu začalo pridávať mnoho jednotlivcov a firiem, preto FSF už softvér nevyvíja.
V roku 1989 Richard Stallman uverejnil prvú verziu GNU General Public Licence (Všeobecná Verejná Licencia). Richard Stallman vedel, že slobodný softvér je ľahko zraniteľný. GNU potreboval niečo ako bol „Copyright“. Verejná licencia GNU GPL zachováva autorské práva, pričom tie isté práva ponúka aj používateľovi.
GNU GPL, verzia 2 uzrela svetlo sveta v roku 1991. Upravovala niektoré nedostatky a nedorozumenia verzie 1. Taktiež automaticky prelicencovala všetok softvér pôvodne licencovaný verziu 1. V tom istom roku vznikla aj GNU Library General Public Licence, premenovaná na GNU Lesser General Public Licence, ktorá umožňovala používať časti slobodného softvéru v uzavretých aplikáciách.
GNU v roku 1990 obsahoval plne funkčný rozšíriteľný textový editor Emacs, úspešne optimalizujúci kompilátor GCC, väčšinu knižníc a nástrojov hotovú. Chýbalo len jadro systému. Tým mal byť mikrokernel Hurd, postavený na Machu. Najpoužívanejším jadrom používaným s GNU sa stal Linux. Takýto systém sa nazýva GNU/Linux.
Softvér GNU.
Každý softvérový balík licencovaný pod GNU GPL sa automaticky stáva súčasťou projektu GNU. Existuje obrovské množstvo softvéru, ktorý nie je oficiálne prihlásený na stránkach GNU. Najdôležitejší oficiálny softvér GNU sú:

</doc>
<doc id="26463" url="https://sk.wikipedia.org/wiki?curid=26463" title="DS">
DS



</doc>
<doc id="26464" url="https://sk.wikipedia.org/wiki?curid=26464" title="DÚ">
DÚ

DÚ môže byť skratka pre:

</doc>
<doc id="26465" url="https://sk.wikipedia.org/wiki?curid=26465" title="VPN">
VPN

Skratka VPN môže znamenať:

</doc>
<doc id="26466" url="https://sk.wikipedia.org/wiki?curid=26466" title="ĽÚ">
ĽÚ



</doc>
<doc id="26467" url="https://sk.wikipedia.org/wiki?curid=26467" title="Slovenská národná strana (1990)">
Slovenská národná strana (1990)

Slovenská národná strana (skratka: SNS) je krajne pravicová parlamentná politická strana pôsobiaca na Slovensku. Bola založená 7. marca 1990 a hlási sa k myšlienkovému odkazu historickej Slovenskej národnej strany pôsobiacej v rokoch 18711938. Predsedom je od roku 2012 Andrej Danko.
História strany.
Ustanovujúci snem strany SNS sa konal 19. mája 1990 v Žiline. Definuje sa ako národne orientovaná, konzervatívna, stredo-pravá strana opierajúca sa o európsky-kresťanský hodnotový systém. Jej piliere sú tri rovnako ako slová v názve: národný, kresťanský a sociálny. Prvým predsedom strany sa stal Viťazoslav Móric. Ten bol predsedom do septembra 1990, kedy sa svojej funkcie vzdal a 23. marca 1991 bol spolu so zmenou stanov strany za predsedu zvolený Jozef Prokeš. 
Volebné obdobie 1990 1992.
Vo voľbách do Slovenskej národnej rady v roku 1990 strana získala 470 984 hlasov (13,94 %) a skončila s 22 kreslami v SNR na treťom mieste. SNS bola v opozícii. 
Volebné obdobie 1992 1994.
V ďalších voľbách do SNR v roku 1992 SNS získala 244 527 hlasov (7,93 %), ktoré znamenali 15 kresiel v SNR. HZDS spolu s SNS zostavila druhú vládu Vladimíra Mečiara. SNS získala ministerstvo hospodárstva (Ľudovít Černák), neskôr ministerstvo školstva (Jaroslav Paška) a 2 kreslá podpredsedov vlády pre Jozefa Prokeša a Mariána Andela. Na IV. sneme SNS sa predsedom stal vtedajší minister hospodárstva Ľudovít Černák, ktorý zaviazal ministrov, vedenie a poslanecký klub zastaviť prenikanie maďarskej iredenty a násilnú maďarizáciu Slovákov a názvov na juhu Slovenska.
Volebné obdobie 1994 1998.
V roku 1994 vystriedal Černáka na poste predsedu SNS Ján Slota. V predčasných parlamentných voľbách do Národnej rady Slovenskej republiky v roku 1994 SNS obsadila siedme miesto a s 5,40 % sa tesne dostala do NR SR. Strana bola s 9 poslancami súčasťou tretej vlády Vladimíra Mečiara spolu s HZDS, RSS a ZRS. SNS získala 2 ministerstvá. Ministrom obrany sa stal Ján Sitek a ministerkou školstva bola Eva Slavkovská. Podpredsedom NR SR za SNS bol Marián Andel. Politickej opozícii premiér Mečiar po voľbách odkázal: „Je po voľbách, zvyknite si!“. Tento výrok charakterizoval celé nasledovné obdobie, kedy takmer všetku moc v štáte uchvátila vtedajšia vládna koalícia. Ministerke Slavkovskej sa pripisujú viaceré nacionalistické či protimaďarské kroky. Ministerstvo podporilo v školách knihu Dejiny Slovenska a Slovákov (1945-1993) od Milana S. Ďuricu. Jeho prácu viacerí historici úplne odmietajú. Kniha ospravedlňuje Slovenský štát a úlohu Jozefa Tisa či spochybňuje Slovenské národné povstanie. Proti knihe vystúpil Historický ústav SAV, a keďže sa kniha financovala z európskych peňazí, kauza sa dostala až na medzinárodnú úroveň. Spor sa skončil až tým, že ministerstvo na naliehanie Únie neodporučilo knihu používať na školách. Ďalší prešľap ministerky voči našim Maďarom bol v podobe dvojjazyčných vysvedčení. Ministerka stopla ich vydávanie v školách s vyučovacím jazykom maďarským, čo spôsobilo protesty rodičov aj pedagógov.
Volebné obdobie 1998 2002.
Prelomové parlamentné voľby v roku 1998 stranu poslali do opozície. SNS s 304 839 hlasmi, ktoré predstavovali 9,07 % a 14 mandátmi skončila piata. Práve z tohto obdobia pochádza viacero vyjadrení Jána Slotu, ktoré sú často považované za kontroverzné. Snáď najznámejším je jeho vyhlásenie „my pôjdeme do tankoch a zrovnáme Budapešť“, ktoré zaznelo na mítingu HZDS 5. marca 1999. Kritizovaný býva aj pre arogantné správanie na verejnosti alebo hrubé vyjadrovanie sa o svojich oponentoch.
Slotove začiatky sprevádzali viaceré nezhody, pre rozpory vo vedení ho v roku 1999 z postu lídra odvolali pre opakované zlyhania pri verejnom obstarávaní. Postu sa vtedy zhostila Anna Malíková, dnes Belousovová. Udalosti na seba nenechali dlho čakať a Slota ponížený svojím zosadením siahol po možnosti vytvoriť si svoju novú stranu, tentokrát P-SNS ako Pravú slovenskú národnú stranu.
Volebné obdobie 2002 2006.
Vo voľbách do NR SR v roku 2002 obe "Slovenské národné strany" pohoreli. SNS s 3,33 % a Slotova Pravá SNS s 3,65 % a do parlamentu sa nedostali. SNS si v roku 2003 zmenila svojho predsedu a nastúpil Peter Súlovský. Tento rok priniesol aj opätovné zmierenie národniarov. Slota sa stal opäť predsedom s Belousovovou ako podpredsedníčkou. Heslo snemu „zabudnime na vzájomné sváry a nezhody, pred nami je nová budúcnosť“ sa teda naplnilo. „Je to symbolické. Pred pár rokmi sa v tejto miestnosti začali rozkoly v našej strane. Ukázalo sa, že to bola hrubá chyba,“ povedal Slota, uviedli v správe o sneme Žilinské noviny.
Volebné obdobie 2006 2010.
V parlamentných voľbách v roku 2006 SNS získala 11,73 % hlasov, čím predbehla svojho rivala SMK o 0,05 % a spolu so stranami SMER a ĽS-HZDS sa stala vládnou stranou v prvej vláde Roberta Fica. SNS pripadli 3 ministerstvá a 7 štátnych tajomníkov. Minister školstva sa stal Ján Mikolaj, ministrami výstavby a regionálneho rozvoja sa postupne stali Marian Janušek, Igor Štefanov a neskôr bol vedením poverený Ján Mikolaj a ministrami životného prostredia sa postupne stali Jaroslav Izák, Ján Chrbet, poverený Ján Mikolaj, Viliam Turský a 28. augusta 2009 rezort pripadol SMERu. Spor v roku 2008 vyvolala maďarská vlastiveda a dejepisná čítanka. Ministerstvo školstva z nej vymazalo maďarské názvy a tie slovenské skloňovalo v maďarskom texte tak, že podľa jazykovedcov išlo o gramatické nezmysly. S riešením však nesúhlasila ani SMK a žiadala také vydávania ako za predchádzajúcej vlády. Slota vtedy obviňoval SMK, že organizuje občianske protesty: „Len kvôli tomu, že maďarské nápisy nie sú hneď vedľa slovenských, ale až na konci učebnice. Vyzýva doslovne k občianskym nepokojom, čo je podľa nás triviálne a umelo nafúknuté.“ V roku 2007 varoval Slota pred snahou maďarských politikov oddeliť juh Slovenska od zvyšku krajiny, ako príklad na zastrašenie uvádzal Kosovo. „Keď nebude na Slovensku prijatý taký úzus, že všetci obyvatelia Slovenska ho budú akceptovať ako svoju vlasť, tak dovtedy na Slovensku nebude pokoj,“ vyjadril sa vtedy pre ČTK. 
Do pamäti sa zapísali aj Slotove výroky o spájaní Maďarov a Rómov, ako tých neprospešných pre Slovákov, do jedného vreca: „My si prajeme, nech sa trebárs aj všetci Cigáni prihlásia k maďarskej národnosti a potom všetci spoločne nech prejdú cez Dunaj a máme po probléme aj v cigánskej, aj v maďarskej otázke,“ povedal Slota v roku 2011. Urážal aj predsedu SMK Józsefa Berényiho, ktorého vyzýval, aby po získaní maďarského občianstva vrátil to slovenské. Neskoršieho predsedu SMK Pála Csákyho prirovnal v diskusii televízie TA3 v roku 2007 k zhnitému lajnu. Maďarskú ministerku nazval zase strapatou pani či chuderou. Ďalším obvineniam čelil aj za prečin ohrozovania mravnej výchovy mládeže. Odmietavo vystupoval aj proti homosexuálom, pamätné je aj vulgárne vynadanie policajtke, ktorá nechcela pustiť jeho šoféra do garáže parlamentu. V obľube nemal ani Malíkovú. Za šoférovanie pod vplyvom alkoholu dostal v roku 2016 podmienku, na konte mal viaceré opilecké prešľapy.
Volebné obdobie 2010 2012.
Vo voľbách do NR SR v roku 2010 sa SNS veľmi tesne s 5,08 % hlasov dostala do parlamentu a skončila s 9 poslancami v opozícii. V roku 2011 dáva strane svoje zbohom Anna Belousovová a neskôr zakladá aj svoju stranu Národ a spravodlivosť. 
Volebné obdobie 2012 2016.
V predčasných parlamentných voľbách v roku 2012 sa SNS so ziskom 4,55% hlasov nedostala do parlamentu. Predseda Ján Slota sa ďalej o predsedníctvo neuchádzal a predsedom sa 6. 10. 2012 stal Andrej Danko. Čestným predsedom strany sa stal Slota, v roku 2013 ho však delegáti vylúčili ako výsledok disciplinárneho konania pre nehospodárne nakladanie s majetkom SNS, čím ohrozil jej existenciu. „Niekto, kto vylučuje, musí mať aj dôvod k tomu, aby vylučoval. A tento dôvod tam nie je,“ reagoval vtedy Slota. Do strany sa v roku 2014 vrátil aj bývalý poslanec a zakladateľ strany Anton Hrnko. Pod Dankovým vedením vidno tendenciu zmierovania sa s Maďarmi. V roku 2015 vyzval Bugára, aby jeho strana riešila problémy, ktoré ľudí na Slovensku skutočne trápia a nevyťahoval kauzy z minulosti. Odkazoval pritom na Bugárove výroky na tému Benešových dekrétov.
Volebné obdobie 20162020.
V parlamentných voľbách v marci 2016 sa SNS pod vedením Andreja Danka vrátila do parlamentu. Strana skončila so ziskom 8,64 % hlasov na 4. mieste a získala 15 poslancov. Vstúpila do koalície (tretej vlády Roberta Fica) so stranami SMER-SD, MOST-HÍD a #SIEŤ. Predseda Danko sa stal predsedom parlamentu, strana tiež získala tri ministerstváGabriela Matečná sa stala ministerkou pôdohospodárstva, Peter Plavčan ministrom školstva, vedy a výskumu a Peter Gajdoš ministrom obrany. Peter Plavčan z postu ministra odstúpil kvôli kauze eurofondov v auguste 2017, nahradila ho Martina Lubyová. Rovnakí ministri zasadli aj do vlády Petra Pellegriniho, ktorá vznikla po podaní demisie tretej vlády Roberta Fica v marci 2018.
V komunálnych voľbách SNS uspela, keď získala po SMERe druhý najväčší počet mandátov starostov (160) a tretí najväčší počet poslancov obecných zastupiteľstiev (1678), viac mali iba SMER-SD a KDH. Strana nepostavila žiadneho kandidáta do prezidentských volieb v roku 2019, hoci spočiatku sa uvažovalo o Andrejovi Dankovi. SNS neuspela pri pokuse o návrat do Európskeho parlamentu vo voľbách v máji 2019, kedy získala len 4,09 % hlasov.
Na jeseň v roku 2019 SNS najprv ohlásila politickú spoluprácu so stranou KDŽP a spísali "Memorandum za život a vlasť", tá však nakoniec pristúpila na kandidátku strany ĽSNS a SNS do nadchádzajúcich parlamentných volieb vstupovala samostatne. Volebným heslom strany bolo "So srdcom za rodinu, za vlasť". Lídrom kandidátky sa stal predseda Danko, z druhého a tretieho miesta poslanci NR SR Jaroslav Paška a Eva Smolíková. 17. februára 2020 vydal bývalý predseda strany Ján Slota vyhlásenie, že SNS sa spoluprácou s maďarskou stranou v koalícii stratila pod vedením "kapitána Danku" národný a kresťanský charakter a že odporúča voličom aj členom SNS vo voľbách voliť stranu VLASŤ Štefana Harabina.
Volebné obdobie 20202023.
V parlamentných voľbách vo februári 2020 získala SNS len 3,16 % hlasov, čo bol najhorší výsledok v dejinách strany, a do parlamentu sa nedostala. V nadväznosti na neúspech ohlásil odstúpenie predseda strany Andrej Danko. V apríli Danko vyhlásil, že za predsedu opätovne nebude kandidovať, nakoniec kandidatúru ohlásil, jeho protikandidátom bol Anton Hrnko. Na sneme SNS v Liptovskom Mikuláši 12. septembra 2020 bol Danko opäť zvolený do funkcie predsedu, keď porazil Hrnka v pomere hlasov 88 ku 27. Hrnko následne ohlásil odchod zo strany.
Volebné obdobie 20232027.
V predčasných voľbách v roku 2023 získala SNS 5.62 % (166,995) hlasov a pripadlo jej tak 10 poslaneckých mandátov. Zmena poradia na základe počtu preferenčných hlasov spôsobila, že jediným riadne zvoleným poslancom za SNS sa stal jej predseda Andrej Danko. Zoznam riadne zvolených poslancov a ich poradie je nižšie.
Rozhodnutím predsedu NR SR z 25. októbra 2023 si poslanci Taraba, Šimkovičová, FIlip Kuffa a Štefan Kuffa mandát neuplatňujú z dôvodu vymenovania do funkcií a tak získali mandát z pozície náhradníka: Milan Garaj (SNS), Dagmar Kramplová (SNS), Karol Farkašovský (SNS) a Adam Lučanský (Slovenský PATRIOT). 
22. októbra 2024 Rudolf Huliak oznámil, že on a ďalší dvaja poslanci z NK/NEKA končia v poslaneckom klube SNS. 
25. novembra 2024 koaličná rada (za účasti Andreja Danka) skonštatovala, že koalícia disponuje väčšinou v parlamente a koalícia bude rokovať s „huliakovcami, len ak sa vrátia do klubu SNS“. 
25. januára 2025 boli z koaličnej strany HLAS-SD vylúčení dvaja poslanci a to Samuel Migaľ a Radomír Šalitroš, 4. februára 2025 na tlačovej konferencii vyhlásili poslanci NK/NEKA, že do strany pribudol odídenec zo strany HLAS-SD Roman Malatinec, Rudolf Huliak tak vďaka štyrom hlasom, ktorými disponuje, získal blokačnú menšinu, keďže bez týchto poslancov nemá vládna koalícia 76 poslancov na vytvorenie väčšiny.
11. februára 2025 oznámil predseda vlády, že dáva SNS a HLAS-SD posledných 6 dní aby zabezpečili vládnej koalícii stálu a stabilnú väčšinu v parlamente, inak prídu o niektoré ministerstvá, ktoré obsadili po voľbách. Chýba Vám cit, reagoval Andrej Danko v otvorenom liste premiérovi. „Prosím Vás, neútočte do strán SNS a ani Hlas – SD. Toto už nie je našou zodpovednosťou. Ste premiér a veľmi dobre viete, kto ich zlomil, ovláda a získal na svoju stranu. Riešte to s tými ľuďmi, nie útokmi do nás a strašením verejnosti s voľbami.“ Napísal Danko.
Po uplnynutí lehoty bolo strane SNS odobraté Ministerstvo cestovného ruchu a športu Slovenskej republiky, politický vplyv nad ním prebrala strana SMER – SD. Jej nominantom na ministra sa stal Rudolf Huliak, výmenou za čo NK/NEKA deklarovala podporu vláde. Náhradníkom za Rudolfa Huliaka sa stal Miroslav Radačovský (Slovenský PATRIOT). 

</doc>
<doc id="26468" url="https://sk.wikipedia.org/wiki?curid=26468" title="SNS">
SNS

SNS môže byť:

</doc>
<doc id="26469" url="https://sk.wikipedia.org/wiki?curid=26469" title="Klokočov">
Klokočov

Klokočov môže byť:

</doc>
<doc id="26470" url="https://sk.wikipedia.org/wiki?curid=26470" title="Klokočov (okres Čadca)">
Klokočov (okres Čadca)

Klokočov je obec na Slovensku v okrese Čadca.
Polohopis.
Obec Klokočov leží v Turzovskej vrchovine medzi pohorím Javorníky a Moravsko-sliezskymi Beskydami v povodí riečky Predmieranky.
Kostol.
V obci je rímskokatolícky kostol Božského Srdca Ježišovho z roku 1928. Podľa doteraz známych prameňov príprava a začiatky budovania kostola boli už v rokoch 1912-1913. Ako uvádzajú dôveryhodné pramene, kostol pôvodne mal byť dvojvežový, ale neskôr podľa rozhodnutia biskupa Bathanyho sa určilo, že bude jednovežový a menší oproti pôvodnému zámeru. Kostol mal byť postavený v Klíne na Marcovom kopci, kde sa v tom čase nachádzal vyše 300 rokov starý cintorín a kde sa v priebehu 18. a 19. storočia pochovávalo. Napriek výhodnej polohe tohto miesta z dôvodu exhumácie starých hrobov sa rozhodlo, že kostol bude postavený v osade Klokočov. 
Výstavba sa začala, ale zakrátko bola prerušená pre nedostatok potravín a šíriaci sa hlad. V stavbe kostola sa pokračovalo až v roku 1924. Vrchári bez farárovho vedomia zväčšili základy na kostole oproti tomu, ako bolo pôvodne v plánoch. Piateho novembra 1927 osadili na novom kostole kríž a 28. novembra 1927 vytiahli do veže nového kostola zvon. 
Základný kameň Klokočovského kostola Božského Srdca Ježišovho bol položený 2. júla 1918 a samotný kostol bol vysvätený 28. októbra 1928 biskupom Karolom Kmeťkom.
Kostol je secesný s neogotickými prvkami a je umiestnený v strede obce. Je to trojloďová stavba s výmaľbou z roku 1928. Dlažba kostola je z roku 1936, z toho istého roku pochádzajú aj niektoré maľby. Stavba má predstavanú vežu. Všetky okná sú mozaikové. V interiéri kostola nachádza sa drevená polychrómovaná plastika Krista na kríži. Plastika je baroková z 18. storočia. 
Škola.
Klokočov je typické kopaničiarske osídlenie. Práve to spôsobilo, že tu v minulosti fungovalo viacero málotriednych škôl. Tie sa nachádzali v miestnych častiach Rybáre, Riečky, Kornica, Klin, Vrchpredmier, Hlavice a Hrubý Buk. Nevyhovujúce priestory viedli k tomu, že v roku 1961 sa začala výstavba novej 14-triednej školy s telocvičňou, školskou jedálňou, dielňami a bytovkou pre učiteľov. Hlavný pavilón bol slávnostne otvorený 30. novembra 1963 a 3. decembra sa v novej škole, ktorej riaditeľom bol Ján Šperka, začalo vyučovanie. Vo februári 1965 boli dané do užívania aj ostatné pavilóny a dá sa povedať, že škola bola zabezpečená nielen materiálne, ale aj personálne, pretože v rokoch 1962-63 začali prichádzať na školu prví absolventi Pedagogických inštitútov.
Na školu nastúpilo 11 absolventov. Migrácia učiteľov sa spomaľovala a učiteľský kolektív sa postupne stabilizoval. Počet žiakov stále narastal a v školskom roku 1966/67 dosiahol počet 519.
V školskom roku 1967/68 nastúpil do funkcie riaditeľa školy Jozef Bruško a výmena učiteľov pokračovala. V roku 1971 nastúpilo opäť nové vedenie školy- riaditeľom sa stal V.Didi. Príchodom V. Didiho sa obnovila tradícia speváckeho zboru na škole, ktorý potom dlhé roky úspešne reprezentoval nielen školu, ale aj obec. Po odchode V. Didiho v roku 1987 do funkcie riaditeľa školy nastúpil Ignác Našta. Po jeho odchode v roku 1991 bol do funkcie riaditeľa zvolený Jozef Zigmund , ktorý pôsobil vo funkcii až do odchodu do dôchodku v roku 2001. 
V priebehu rokov 1965-2005 sa pre nízky počet žiakov postupne rušilo vyučovanie na jednotlivých malotriednych školách a žiaci sa integrovali do plnoorganizovanej školy.
Súčasnou riaditeľkou školy, ktorá leží v prekrásnom prírodnom prostredí, je Ing. Jarmila Krišťáková. 

</doc>
<doc id="26471" url="https://sk.wikipedia.org/wiki?curid=26471" title="Nazareth (skupina)">
Nazareth (skupina)

Nazareth je škótska hard rocková skupina založená v roku 1968. Začiatkom 70. rokov vydala niekoľko hitov v Spojenom kráľovstve a medzinárodne úspešnou sa stala po vydaní svojho albumu "Hair of the Dog" z roku 1975. Najznámejší je asi ich hit - coververzia balady „Love Hurts“ z roku 1975.
História skupiny.
Skupina Nazareth vznikla v decembri 1968 v meste Dunfermline v Škótsku, z členov miestnej skupiny The Shadettes (založená v 1961) speváka Dana McCaffertyho, gitaristu Mannyho Charltona, basgitaristu Petea Agnewa a bubeníka Darrella Sweeta.O tri roky skupina debutovala rovnomenným albumom "Nazareth". Prvé výraznejšie úspechy kapela dosiahla po vydaní tretieho albumu "Razamanaz" v roku 1973, ktorý obsahoval single „Broken Down Angel“ a „Bad Bad Boy“. Tento album a nasledujúce dva albumy produkoval Roger Glover, člen skupiny Deep Purple.
Medzinárodne uznávanou skupinou sa Nazareth stali až po vydaní albumu "Hair of the Dog", ktorý vyšiel v apríli 1975. Len v USA sa z tohto albumu s ojedinelým chrapľavým hlasom Dana McCaffertyho predalo viac ako dva milióny kópií. Zásluhu na tom mala prepracovaná verzia skladby skupiny Everly Brothers, „Love Hurts“ (vydaná na americkej verzii namiesto balady „Guilty“) a titulná vypaľovačka „Hair of the Dog“. Niekoľko rokov pred ich nahrávkou cover verzie „Love Hurts“, bola nahratá táto jedinečná pieseň ako duet Grahama Parsonsa a Emmylou Harris. Coververzia „Love Hurts“ sa ako jediná z ich skladieb dostala v USA do prvej desiatky, pričom v šiestich krajinách dosiahla 1. miesto. V Nórskom hudobnom rebríčku sa skladba udržala 60 týždňov.
Svoj úspech podporili Nazareth aj koncertnými šnúrami po USA, Kanade a Nemecku. 
V polovici 70. rokov sa Nazareth takmer natrvalo presídlili do Kanady. Istý čas mala skupina existenčné problémy, pretože manažér jej ušiel aj s peniazmi a zanechal ich bez nahrávacej zmluvy. Túto ťaživú situáciu neuniesol John Locke, ktorý od skupiny odišiel.
V roku 1982 vydala skupina skladbu „Dream On“, ktorá sa stala hitom predovšetkým v Nemecku.
Osadenstvo skupiny sa niekoľkokrát menilo. Nakoniec dostatočne zohraná pätica v roku 1998 vydala k svojmu tridsaťročnému jubileu úspešný album "Boogaloo" so singlom „Light Comes Down“ a začala sa aspoň čiastočne vracať na stránky hudobných časopisov a do playlistov rockovo zameraných rádií. 
30. apríla 1999 sa bubeník Darrell Sweet začal sťažovať na srdcové bolesti a celkovú slabosť. Neskôr upadol do bezvedomia a zomrel na infarkt. 
Začiatkom septembra 2013 oznámil Dan McCafferty, legendárny frontman svoj odchod zo skupiny Nazareth z vážnych zdravotných dôvodov.

</doc>
<doc id="26476" url="https://sk.wikipedia.org/wiki?curid=26476" title="Dlhá nad Kysucou">
Dlhá nad Kysucou

Dlhá nad Kysucou je obec na Slovensku v okrese Čadca.

</doc>
<doc id="26477" url="https://sk.wikipedia.org/wiki?curid=26477" title="Dunajov">
Dunajov

Dunajov je obec na Slovensku v okrese Čadca.
Leží prevažne na pravom brehu rieky Kysuce a malá časť – Za vodou (často mylne prisudzovaná Krásnu nad Kysucou) na ľavom brehu . Obec je obklopená pohoriami Kysucká vrchovina a Javorníky.
Dejiny.
1582 – 1905.
Obec Dunajov vznikla v druhej polovici 16. storočia (1582) na území budatínskeho panstva. Našli sa tu stredoveké hroby, ktoré sa pôvodne považovali za veľkomoravské, čo však už bolo vyvrátené.
Prvá písomná zmienka pochádza z roku 1598. Obyvatelia sa zaoberali chovom oviec a poľnohospodárstvom. V 17. storočí zasiahla Dunajov valašská kolonizácia. Sociálny útlak a nevoľníctvo spôsobilo, že na Slovensku vzniklo zbojníctvo. Z Dunajova pochádza Plavčík, člen Jánošíkovej družiny. Koncom 18. a začiatkom 19. storočia nedostatok úrodnej pôdy viedol k vzniku remesiel a to hlavne drotárstva a k vysťahovalectvu. 
Koncom 19. storočia bola v obci postavená kaplnka so zvonicou. V interiéri kaplnky sa nachádzala vzácna polychrómovaná, drevená plastika Madony asi z konca 19. storočia, ktorej zhotovovateľ je neznámy. Hospodárske oživenie nastalo, keď sa vybudovala Košicko-bohumínska železnica. Táto železnica umožnila rýchlo a lacnú dopravu. V roku 1905 sa vybudovala zo zbierok občanov škola (teraz predajňa potravín), ktorá pozostávala z jednej triedy a bytu pre učiteľa. Prvou učiteľkou bola Ilona Belicová.
Prvá svetová vojna (1914 – 1918).
V týchto rokoch muselo veľa mužov narukovať do rakúsko-uhorskej armády. Mnohí sa už z vojny vracali ako invalidi. V prvej svetovej vojne padlo 15 Dunajovčanov. 
Medzi vojnové obdobie (1918 – 1939).
Keď skončila vojna a vznikla Československá republika patrila obec Dunajov do Trenčianskej župy, Budatínskemu panstvu, okresu Kysucké Nové Mesto.
Druhá svetová vojna (1939 – 1945).
Počas druhej svetovej vojny v SNP v bojoch pri Strečne a pri Vrútkach bojovali viacerí obyvatelia Dunajova. Na počesť 9-tich zavraždených rukojemníkoch, ktorí boli zavraždení 8. septembra 1944 bol na Skačkove postavený pomník z prírodného kameňa. Partizáni sú pochovaní na Dunajovskom cintoríne.
Súčasnosť (od roku 1945).
Dunajov patrí pod farnosť Ochodnica. V roku 1990 sa začala stavať prístavba kaplnky. 16. septembra 1995 bol vysvätený kostol Sedembolestnej Panny Márie. V roku 1996 sa začala rekonštrukcia kultúrneho domu. Kultúrny dom je aj sídlo miestnej ľudovej knižnice, ktorá obsahuje asi 5063 zväzkov kníh. V dnešnej dobe v Dunajove pokračuje bytová výstavba pri ceste smerom na Krásno nad Kysucou, kde sa vybudovalo 8 bytových domov, ďalej na návrší obce boli vybudované dve 5- podlažné bytové domy a posledné bytové jednotky boli vybudované na ceste smerom na Ochodnicu. Dunajov na konci roku 2009 vstúpil ako jedna zo zakládajúcich obcí do novozaloženého združenia mikroregiónu "Bystrická dolina", kde patria okrem iného aj obce Oščadnica, Zborov nad Bystricou, Klubina, Stará Bystrica, Radôstka a Nová Bystrica. Stretnutia starostov a primátora sa konajú v Krásne nad Kysucou, ktoré sa stalo aj hlavným strediskom mikroregiónu. Ako členská obec dostal Dunajov nárok na výpomoc krasňanskej mestskej polície, ktorá hliadkuje od roku 2010 aj dunajovské ulice. Zástupcovia mesta a obcí diskutujú o aktuálnych problémoch mikroregiónu, ale organizujú taktiež mnohé kultúrne podujatia. V súčasnej dobe sa rieší problém odkanalizovania celého mikroregiónu, keďže žiadná obec, okrem Krásna nad Kysucou nemá vlastnú vybudovanú kanalizáciu. Ďalej sa rieši aj vybudovanie cyklotrasy z Krásna nad Kysucou až do Poľska a bude mať okolo 30 km.
Niektoré historické názvy Dunajova:
Symboly Dunajova.
Erb.
Erb obce Dunajov patrí medzi najpozoruhodnejšie mestské a obecné erby na Slovensku. Vychádza z historickej pečate obce, pochádzajúcej z 18-stor. (1784). V jej strede je nad vodnou hladinou morská panna s dvomi chvostami - v heraldike nazývaná Meluzína.
Vlajka.
Vlajka pozostáva zo siedmich pozdĺžnych pruhov a troch farieb:modrej, žltej a bielej. Je ukončená tromi cípmi, ktoré zasahujú do tretiny jej listu.
Doprava.
Autobusové spojenie.
Autobusová zastávka pre spoje od Žiliny a od Čadce je najbližšie Krásno - Drozdov, odtiaľ asi 20 minút do centra Dunajova. Od Čadce je autobusové spojenie priamo do Dunajova.
Vlakové spojenie.
Cez obec prechádza hlavná košicko-bohumínska trať a zastávka pre osobné vlaky je v centre obce.
Automobilové spojenie.
Cesta E75 prechádza priamo cez chotár obce, ale nie je z nej odbočka do obce. Odbočiť sa dá smerom na Ochodnicu a odtiaľ je cestné spojenie do obce alebo z Krásna nad Kysucou taktiež vedie cesta do obce.

</doc>
<doc id="26478" url="https://sk.wikipedia.org/wiki?curid=26478" title="Zborov nad Bystricou">
Zborov nad Bystricou

Zborov nad Bystricou je obec na severozápade Slovenska v okrese Čadca.
Dejiny.
Obec Zborov vznikla na základe kopaničiarskeho osídlenia. V listine z roku 1583, keď sa vymedzovali hranice medzi Strečnianskym a Budatínskym panstvom, sa spomína miesto Ozborov, patriaci k Strečnu. Ďalší dokument o Zborove je z roku 1635. Hovorí sa tu, že úradníci Trenčianskej stolice prišli na rozkaz podžupana, a na naliehanie Františka Vešeléniho (majiteľa Strečnianskeho panstva) "na miesto nazvané Zborov, kde F. Vešeléni začal budovať dedinu". V roku 1640 sa Zborov uvádza už ako dedina ("pagus, possessio").
Zborov bol teda majetkom strečnianskych zemepánov. Poddaní spoločne platili ročnú daň – 100 zlatých, desiatok z dobytka a brvien, časť z medu a jednu plť. Miesto nich mohli platiť po 5 denárov. Taktiež pracovali na panskom majeri v Tepličke – žali, kosili, zbierali seno a podobne.
Strečnianski zemepáni neskôr zálohovali Zborov Pavlovi Motešickému za 3 200 zlatých a tento ho v 70. rokoch 17. storočia prenajal mestu Žilina, ktorá vlastnila i Krásno, Horelicu a Oščadnicu za 4 985 zlatých. Obyvatelia Zborova sa tak, na istú dobu, stali poddanými mesta Žiliny a tej tiež museli platiť dane (235 zlatých ročne). Za čapovanie piva platili 10 zlatých. Napríklad v roku 1678 zaplatili 10 zlatých a 35 denárov. V dedine bol tiež mlyn, za ktorý mlynár platil 6 zlatých. Na chotár dohliadal hájnik. V roku 1691 na základe zmluvy, uzavretej medzi Žilinou a Pavlom Esterházim, Zborov i ostatné kysucké majetky opäť prešli do rúk strečnianskeho zemepána a stali sa trvalou súčasťou jeho majetkov.
Baroková kaplnka.
Od roku 1870 slúžila veriacim neskorobaroková Kaplnka Ružencovej Panny Márie situovaná v centre obce, na mieste súčasného multifunkčného domu (Centro). V okolí kaplnky sa nachádzal cintorín. Dnes sa kaplnka a kríže z cintorína nachádzajú v Múzeu kysuckej dediny v Novej Bystrici – Vychylovke. Exteriér kaplnky tvorí malý jednoloďový priestor s rovným stropom a polkruhovým uzáverom.
Veža má malý štvorboký drevený nadstavec, pokrytý šindľovým ihlancom a cibuľovitou lucerničkou s dvoma zvonmi vo vnútri. V interiéri kaplnky sa nachádza neskorobarokový oltár, polychrómová drevená oltárna architektúra, doplnená bočnými plastikami anjelov a ďalšie barokové plastiky, ktoré sú ľudovým dielom zo začiatku 18. storočia. Plastika Krista na kríži, ktorá pochádza z konca 18. storočia svedčí o vyzretejšom barokovom rezbárovi. Ďalšia plastika, Madona, bola zhotovená koncom 19. storočia neznámym ľudovým majstrom.
Kostol.
Kostol má tvar sedemcípej hviezdy, čo predstavuje Sedembolestnú Pannu Máriu a kapacitu asi 2 000 ľudí, čo ho radí medzi väčšie kostoly na Slovensku. Unikátny štyri metre vysoký kríž a korpus Ukrižovaného z duralumínia vyhotovil akad. sochár Alexander Trizuljak a 40 kusov nádherných okenných vitráží je od akad. maliara Vincenta Hložníka. Preto sa tomuto kostolu hovorí aj „Kysucká Sixtínska kaplnka“. Zvony vyrobila pani Marie Dittrichová z Brodku pri Přerove. Strešnú oceľovú krytinu vyrobili Vítkovické železiarne.
Projekty na výstavbu kostola boli hotové už v roku 1969. V tých rokoch sa začala plánovať aj stavba Kysuckého múzea vo Vychylovke a ako kostolík bola vybraná kaplnka zo Zborova. To, napriek tomu, že panoval komunistický režim, podnietilo k výstavbe kostola. Na stavbu sa vtedy vyzbieralo od súkromných darcov vyše 2,8 milióna Kčs.
Rímskokatolícky Kostol Nepoškvrneného počatia Panny Márie sa začal stavať v marci 1969 a pri výkope základov vtedy pracovalo až 200 ľudí. No prišiel rok 1970 a stavba mala byť zastavená. Vďaka snahe a diplomacii sa miestnemu duchovnému správcovi Ľ. Balážimu podarilo stavbu udržať a v roku 1971 dostavať. Rímskokatolícky Kostol Nepoškvrneného počatia Panny Márie bol vysvätený 8. decembra 1973. Farnosť bola filiálkou Krásna až do roku 1996 kedy sa osamostatnila a prvým správcom sa stal Milan Gábriš. Z obce pochádzajú kňazi: Milan Jedinák, Anton Kubica, Zdeno Pupík a Anton Jedinák.
Organ je reprezentatívnym nástrojom od firmy Rieger-Kloss Krnov, opus 3489. Postavený bol vo februári, roku 1979, 5 rokov a 2 mesiace po vysvätení kostola. Má elektrickú hraciu aj registrovú traktúru, 3 manuály, 26 registrov a 2310 píšťal. V tej dobe patril k najmodernejším organom na Slovensku a dodnes ho obdivuje mnoho odborníkov. Stavba organu bola spojená s mnohými komplikáciami, ale pre krnovský závod to bola veľká výzva, pretože išlo o novostavbu organa do novostavby kostola. Projektov tohto typu bolo vo vtedajšom Československu minimum. Nástroj má netradičné priestorové riešenie, pretože je umiestnený do troch samostatných skríň. Špeciálnym registrom je horizontálny jazykový register Trúbka španielska 8´. Registrov tohto typu je v súčasnosti na Slovensku 8. Čistenie organa vykonal organár F. Harant v rokoch 2014 – 2016. 
Školstvo.
V obci sa nachádza základná škola spojená s materskou. Prvá škola v Zborove bola jednotriedna rímskokatolícka ľudová škola u Fojtov, postavená v roku 1850. Nová budova sa začala stavať v roku 1959, dokončená bola v 1960, no výučba prebiehala až do roku 1970 v oboch budovách.
V súčasnosti navštevuje školu cez 300 žiakov a škôlku 80. Škola má 16 tried (10 na prvom a 6 na druhom stupni). Pedagogický zbor tvorí 25 učiteľov na ZŠ a 6 učiteľov v MŠ.
Turistika.
Obec je vyhľadávaným miestom hlavne kvôli horám plným húb a iných lesných plodov. Cez obec prechádza cyklotrasa začínajúca v Krásne nad Kysucou a končiaca v múzeu vo Vychylovke. Z Krásna tiež vedie po hrebeni červená turistická značka cez Hájnicu, Šlapkov a Matúšov vrch až na Klubinu s peknými výhľadmi do oboch dolín (Krasňanskej i Bystrickej).
Vzdialenosti vzdušnou čiarou.
 U Hažov // Vyšné Vane // U Blažkov // Klubina // Šimaškovia // Lodno // Klubinský Dvor // Krásno nad Kysucou // U Sykory // Oščadnica // Na Breh // Kormanci // Dogabari // Dunajov // Faluka // U Gavlasov // Kubuši // Holadeji // Mazuria // Horelica // Mranov // Stará Bystrica // Kysucký Lieskovec // Do Beleša // Radôstka // Závodie // Povina // Drahošanka
Literatúra a film.
Časť filmu "Pole neorané" sa v roku 1953 natáčal aj v Zborove, konkrétne pri kaplnke. Vo filme si zahrali aj obyvatelia obce. Kaplnka sa v roku 2003 objavila aj vo filme Želary. V roku 2007 vyšla kniha pod názvom "Zborov nad Bystricou a jeho zázraky" od Juraja Ďurného.

</doc>
<doc id="26479" url="https://sk.wikipedia.org/wiki?curid=26479" title="Zákopčie">
Zákopčie

Zákopčie je obec na Slovensku v okrese Čadca.
Polohopis.
Obec Zákopčie na nachádza v južnej časti okresu Čadca, v blízkosti hraníc s Českom a Poľskom v Javorníkoch (časti Rakovská hornatina). Územie obce má vrchovinný až hornatý charakter. Najvyšším bodom obce je Jakubovský vrch s nadmorskom výškou 
Centrum obce (časť Stred) sa nachádza vzdušnou čiarou asi 6 km juhozápadne od okresného mesta Čadca a 20 km severne od krajského mesta Žilina.
Na severe susedí so Staškovom a Rakovou, na východe s Čadcou (mestské časti Rieka a Vojty), na juhovýchode s Ochodnicou, na juhu s Neslušou, na západe s Dlhou nad Kysucou a na severozápade s Podvysokou.
Členenie obce.
Územie obce sa člení na päť dolín: "Holovskú", "Kordišovskú", "Ruľcovskú", "Polievkovskú" a "Kľukovskú". Obec sa delí na 70 (v minulosti okolo 90) osád, ktoré okrem týchto dolín tvoria aj kopanice roztrúsené po okolitých kopcoch. 
Vodné toky.
Najväčším vodným tokom je potok Raková, ktorý pramení na svahoch Jakubovského vrchu a tečie smerom na sever do Rakovej, kde sa vlieva do Kysuce.
Dejiny.
Územie obce bolo dočasne osídľované počas valašskej kolonizácie v 16. storočí, trvalo osídlené bolo začiatkom 17. storočia. Prvý písomný záznam v urbári panstva Strečno je z roku 1662, podľa urbára panstva Budatín obec založil v roku 1661 palatín František Vešeléni.
V 18. storočí počet obyvateľov postupne stúpal, v roku 1749 bola postavená fara, v roku 1801 kostol sv. Jána Krstiteľa. V 19. a v prvej polovici 20. storočia zasiahlo obec niekoľko vĺn vysťahovalectva, ktoré zapríčinili nepriaznivé životné podmienky. Hlavným zdrojom obživy bolo poľnohospodárstvo, no kvôli málo úrodnej pôde a nepriaznivým klimatickým podmienkam dávali polia iba malú úrodu, ktorá neuživila početné rodiny. Pri nedostatku príležitostí v priemysle obyvatelia dochádzali za prácou do priemyselného Ostravska alebo sa vysťahovali do zámoria.
Hospodárstvo a infraštruktúra.
Doprava.
Hlavnou prístupovou cestou je cesta III. triedy 2028, ktorá odbočuje z cesty II/487 v Rakovej a vedie severojužným smerom cez centrum obce do osady "U Kordišov". V centre z nej odbočuje cesta III/2029, ktorá vedie smerom na juhozápad do osady "U Rulcov" a slúži na dopravné napojenie západnej časti územia.
Verejnú dopravu zabezpečuje SAD Žilina dvomi linkami. Z Čadce vedú po spoločnej trase cez Rakovú do centra obce, odtiaľ jedna obsluhuje osady v Holovskej a Kordišovskej doline, druha pokračuje do Ruľcovskej, Polievkovskej a Kľukovskej doliny.
Školstvo.
V centre obce sa nachádza základná škola, postavená v roku 1955 a materská škola.

</doc>
<doc id="26480" url="https://sk.wikipedia.org/wiki?curid=26480" title="Staškov">
Staškov

Staškov je obec na Slovensku v okrese Čadca.
Poloha.
Staškov sa nachádza v centrálnej časti okresu Čadca, v údolí rieky Kysuca. V súčasnosti stavebne prepojená obec s Rakovou, Podvysokou i Olešnou leží na rozhraní Turzovskej vrchoviny a Javorníkov.
Doprava.
Obcou prechádza cesta II/487 z Čadce i železničná trať Čadca – Makov.
Kultúrne pamiatky.
V obci je rímskokatolícky kostol Navštívenia Panny Márie z roku 1876. 

</doc>
<doc id="26481" url="https://sk.wikipedia.org/wiki?curid=26481" title="Svrčinovec">
Svrčinovec

"Svrčinovec je aj zriedkavý názov lykožrúta smrekového, pozri lykožrút smrekový."
Svrčinovec je obec ležiaca v Žilinskom kraji v okrese Čadca. 
Polohopis.
Svrčinovec leží na severozápade Slovenska v blízkosti trojmedzia Slovenska, Česka a Poľska. Obec leží na rozhraní Západných a Stredných Beskýd, v doline rieky Čierňanky, ktorá oddeľuje tri geomorfologické celky: Jablunkovské medzihorie na severe, Turzovskú vrchovinu (podcelok Predné vrchy) na západe a Kysucké Beskydy (podcelok Javorský Beskyd) na juhovýchode. Tieto pohoria patria do flyšového pásma a vrchy tvorené pieskovcami a ílovcami majú obmedzenú priepustnosť vody, preto sa tu po výdatných dažďoch vyskytujú zosuvy. Nadmorská výška centrálnej časti obce je od 430 do Najvyšším osídleným územím obce je osada Pod Bučkami. Najvyšším bodom celého katastrálneho územia je "Plané" s nadmorskou výškou v časti Potok na hranici s Čiernym.
Obec susedí na východe s obcou Čierne, na juhu a západe s mestom Čadca (mestské časti Čadečka, Podzávoz a Milošová) a na severe s českou obcou Mosty u Jablunkova.
Časti obce.
Od centra obce sú oddelené miestne časti Závršie, Potok a Zatky (časť obce ležiaca bezprostredne pri štátnej hranici s Českom).
V obci sa nachádza aj niekoľko malých osád (tzv. "kopaníc"), roztrúsených po okolitých vrchoch.
Dejiny.
Územie dnešného Svrčinovca bolo osídlené počas valašskej kolonizácie koncom 16. storočia pastiermi budatínskeho panstva, územie však patrilo strečnianskemu panstvu. Najmladšia vlna valašskej kolonizácie prebiehala práve na Horných Kysuciach, na základe kopaničiarskeho práva. Obec Svrčinovec, spolu s obcami Horelica, Oščadnica či Čierne vznikli skonsolidovaním horských salašov na pohraničných lúkach.
Prvá zmienka sa vyskytuje v súvislosti s hraničným sporom medzi budatínskym panstvom a tešínskym kniežatstvom. Preto sa už v roku 1578 vybudovala murovaná obranná pevnosť "Jablunkovské Šance", ktorá dohliadala na bezpečnosť na obchodnej ceste a na presadzovanie záujmov tešínskeho kniežatstva. Zanikla až po ukončení hraničného sporu v roku 1792. Prvá písomná zmienka o Svrčinovci ako o samostatnej obci pochádza z roku 1658. Názov obce je odvodený od hustých smrekových lesov (svrčín), ktoré sa vyskytovali v okolí. Koncom 18. storočia bola týmto územím vytýčená nová trasa obchodnej cesty cez Jablunkovský priesmyk do Sliezska a ďalej k Baltskému moru a cez Zwardoń do Żywca a Krakova. K rozvoju obce prispelo aj sprevádzkovanie Košicko-bohumínskej železnice v roku 1871 a trate do Żywca v roku 1884.
25. novembra 1938 bola severná časť obce spolu s obomi železničnými traťami zabratá Poľskom. Tento stav však trval iba do roku 1939, keď cez túto časť vkročili nemecké vojská na územie Poľska a po jeho kapitulácii bolo územie pripojené k Slovenskému štátu.
1. mája 1945 do obce vkročili sovietske vojská. V roku 1993 sa Svrčinovec stal pohraničnou obcou a bol vybudovaný hraničný priechod.
Hoci malo goralské obyvateľstvo dôležitú úlohu pri rozvoji obce, dnes goralské nárečie ovláda len 15% dospelého obyvateľstva. Medzi deťmi sa znalosť goralského nárečia takmer úplne vytratila.
Politika.
Obec je súčasťou Euroregiónu Beskydy a spolu s obcami Čierne a Skalité tvorí mikroregión "Kysucký Triangel".
Obecné zastupiteľstvo.
Obecné zastupiteľstvo tvoria v období 2018 – 2022 11 poslanci: 5 nezávislí, po 2 za KDH a SNS a po 1 za SMER-SD a SME RODINA – Boris Kollár.
Obyvateľstvo.
31. decembra 2013 tu žilo 3 583 obyvateľov.
Kultúra a zaujímavosti.
Stavby.
V obci sa nachádza rímskokatolícky kostol Ružencovej Panny Márie, postavený počas druhej svetovej vojny v modernistickom štýle a kaplnka Sedembolestnej Panny Márie v miestnej časti Závršie.
Hospodárstvo a infraštruktúra.
Doprava.
Obcou prechádza medzinárodná cesta I. triedy číslo 11 od hraničného priechodu s Českom do Žiliny. Cesta má spočiatku juhovýchodný, neskôr južný smer. Tranzitný význam tejto cesty by mali v budúcnosti prevziať plánovaná diaľnica D3 a rýchlostná cesta R5, ktorých križovatka je plánovaná medzi centrom obce a časťou Zatky. Občania i vedenie obce sa dlhodobo sťažujú na preťaženosť cesty I/11.
V obci odbočuje cesta I. triedy číslo 12 na severovýchod k hraničnému priechodu s Poľskom v Skalitom.
Miestne časti Závršie a Potok sú dostupné po odbočke z ceste III. triedy 011058 z Čadečky. Priame spojenie s centrom obce neexistuje.
Autobusovými linkami je obec spojená s Čadcou, Čiernym a Skalitým.
Cez Svrčinovec prechádzajú železničné trate číslo 127 zo Žiliny do Česka a 129 z Čadce do Poľska.
Školstvo.
V obci sa nachádza materská škola a základná škola, ktorej výstavba začala v roku 1933 a v roku 1959 začala výstavba novej budovy s telocvičňou. V časti Závršie sa nachádzala základná škola, kde v rokoch 1923 – 1925 vyučoval Peter Jilemnický (dnes je v jej budove kaplnka). V obci pôsobil i Peter Jaroš.

</doc>
<doc id="26482" url="https://sk.wikipedia.org/wiki?curid=26482" title="Skalité">
Skalité

Skalité je goralská obec na Slovensku v okrese Čadca.
Poloha.
Obec Skalité leží v severozápadnej časti Slovenska, v severovýchodnom výbežku okresu Čadca, na hraniciach s Poľskom. Rozprestiera sa v údolí rieky Skaliťanka, ktorá rozdeľuje Jablunkovské medzihorie na severe a Kysucké Beskydy na juhu, v nadmorskej výške od (na hranici Skalitého a Čierneho - v osade U Greguša - ) do (vrchol Skaľanky). Stred obce je v 
Zo severnej a východnej strany hraničí chotár obce s poľskými dedinami Koniaków a Jaworzynka (súčasti obce Istebna v okrese powiat cieszyński) a Zwardoń (súčasť obce Rajcza v okrese powiat żywiecki). Z južnej strany susedí s Oščadnicou, na západe s obcou Čierne a s časťou čadčianskeho katastrálneho územia. Štátna hranica s Poľskom vedie po hrebeňových kótach Skaľanky (), Serafínova (), Príslop (Zwardoňské sedlo, ), Trojačky (Kykula, ) a cez severný svah Pahorku (Martiniakov grúň, ). Východná časť hranice je aj súčasťou hlavného európskeho rozvodia, ktoré v týchto miestach tvorí rozvodie Skaliťanky (čiernomorské úmorie) a Soły ako prítoku Visly (baltské úmorie). Chotár obce je vrchovinný, stredne členitý, na juhu tvorený treťohornými hornatinami.
Časti obce.
Podľa územno-plánovacej dokumentácie sa obec delí na miestne časti (zoradené od hranice s Čiernym po hranicu s Poľskom):
V časti Dolný koniec sa nachádza hraničný priechod pre osobnú dopravu na ceste z Čierneho do Jaworzynky, otvorený v roku 2018 a v časti Serafínov sa nachádza cestný (diaľničný) a železničný hraničný priechod do Zwardońa.
Dejiny.
Prvá zmienka o obci pochádza z roku 1641 a tak ako Čierne a Svrčinovec, bolo aj Skalité založené počas kopaničiarskeho osídľovania oblasti v prvej polovici 17. storočia. Celé spomínané územie bolo ako pohraničná oblasť opakovane dôvodom sporov valachov Tešínskeho a Strečnianskeho panstva. Najmladšia vlna valašskej kolonizácie prebiehala práve na Horných Kysuciach, na základe kopaničiarskeho práva. Obec Skalité, spolu s obcami Horelica, Oščadnica či Čierne vznikli skonsolidovaním horských salašov na pohraničných lúkach. V súpise obyvateľov panstva z roku 1662 mala osada už 151 obyvateľov a v roku 1749 tu bola zriadenná samostatná farnosť, do ktorej patrilo aj susedné Čierne a Oščadnica. Farnosť mala v roku 1767 celkom 3 336 katolíkov, z toho 940 detí. 
V roku 1812 bola v obci vybudovaná škola, ktorú v roku 1854 prebudovali. Okrem dvoch učební bol jej súčasťou byt pre učiteľa a izba pre druhého učiteľa. Neskôr k nej pribudli ďalšie dve učebne, no už v roku 1857 bola postavená nová, väčšia škola. Oživenie hospodárstva prinieslo vybudovanie železničnej trate Čadca – Zwardoń, ktoré po roku 1884 zrýchlilo a zjednodušilo prepravu osôb i tovaru. O rok neskôr bol v Skalitom zriadený poštový úrad, v roku 1912 boli vybudované dvojtriedne školy Prostredná a Horná. V prvej svetovej vojne padlo 52 obyvateľov obce, ktorých pamiatke vybudovali v obci pomníku pod kostolom. Po vzniku prvej Česko-slovenskej republiky nastal sociálny a kultúrny rozvoj krajiny a tak aj v Skalitom bola v roku 1924 založená obecná knižnica, o dva roky neskôr dobrovoľný hasičský zbor a v roku 1929 postavený kultúrny dom. 
V predvojnovom roku 1938 bola kvôli pohraničnému sporu Poľskom zabraná polovica obce a Česko-Slovensko bolo donútené územie odstúpiť. V nasledujúcom roku bol do obce zavedený telefón a začiatkom druhej svetovej vojny sa obsadené územie vrátilo pod správu Slovenskej republiky. V roku 1941 bola dokončená kalvária Sedembolestnej Panny Márie pri kostole, v roku 1943 otvorená ozdravovňa na Serafínove, kde bolo už predtým postavených viacero chát. O rok neskôr (1944) bola v časti Ústredie otvorená osemtriedna škola a vysvätená bola aj nová kaplnka na Kudlove. V posledný aprílový deň 1945 bola obec oslobodená spod okupácie, ktorá si vyžiadala životy 6 miestnych obyvateľov. Po prechode frontu bola po oprave obnovená doprava na železničnej trati a v roku 1948 bola obec napojená na elektrickú sieť. O dva roky neskôr bola v ústredí obce zriadená materská škola, od roku 1952 tu pôsobil praktický lekár. Športových nadšencov potešilo budovanie zázemia pre futbal, dokončené v roku 1965, v roku 1961 bola do užívania odovzdaná nová škola v ústredí obce pre 720 žiakov. Medzi ďalšími investíciami bolo otvorenie materskej školy (1965) a predajne Družba (1969) na Kudlove, zriadenie cintorína v časti Rieky (1970), otvorenie kultúrneho domu s kinom (1972) a výstavba novej školy na Kudlove (otvorená v 1986) a zdravotného strediska v ústredí (1975). 
V roku 1981 bol sprevádzkovaný lyžiarsky vlek na Serafínove a dokončené bolo aj zdravotné stredisko. Od roku 1986 v obci pôsobila prevádzka podniku Tesla a stolárska výroba podniku Kysuca. V roku 1991 bola obnovená železničná trať Čadca – Zwardoń na úseku SerafínovZwardoň, čím sa prepojila polstoročie prerušená
trať. V roku 1992 začala história Goralských slávností, ktoré sa stali prehliadkou regionálneho folklóru s medzinárodnou účasťou a v roku 1995 bol otvorený hraničný prechod do Poľska. Plynofikácia obce započala v roku 1999, v tom istom roku začala i rekonštrukcia a elektrifikácia železničnej trate (ukončená v 2002), ktorá sa stala súčasťou dopravného koridoru GdanskKatowiceŽilina.
V rokoch 2004 až 2008 bola v obci prevádzkovaná Veterná elektráreň Skalité.
V súčasnosti je obec domovom veľkého počtu goralského obyvateľstva. Každoročne sa tu počas leta konajú „Goralské slávnosti”, ktoré pripomínajú goralské tradície a kultúru. Naprieč dospelým obyvateľstvom aktívne ovláda goralské nárečie 40%, medzi deťmi je to však znalosť dialektu minimálna. Goralské nárečie v Skalitom sa výrazne odlišuje od dialektov v iných goralských obciach na Kysuciach.

</doc>
<doc id="26483" url="https://sk.wikipedia.org/wiki?curid=26483" title="Raková (okres Čadca)">
Raková (okres Čadca)

Raková je obec na Slovensku v okrese Čadca. 
Obec sa nachádza na stredozápadných Kysuciach, leží na rozhraní Javorníkov a Turzovskej vrchoviny v doline Horných Kysúc. Obcou preteká rieka Kysuca, potoky Raková (Rakovka) a Trstená (Trsteniarka). Najvyšším vrcholom katastrálneho územia obce je Veľký Polom (). Obec má rozlohu 4 150 ha, nadmorskú výšku 415 
V obci je rímskokatolícky kostol Narodenia Panny Márie z roku 1874. Ďalšími cirkevnými stavbami sú kostol sv. Cyrila a Metoda v časti Raková-Korcháň z roku 1991, kaplnka v miestnej časti U Blažička z roku 2002 a kaplnka u Matúška.
História.
Usadlosť z prvej polovice 17. storočia patrila panstvám Budatín a Strečno. Prvá zmienka o existencii obce pochádza z roku 1658, v roku 1720 sa uvádza s menom Raková. Prvá pečať obce sa datuje do roku 1776
V roku 1784 žilo v obci 2159 obyvateľov v 325 domoch. V 1828 2916 obyvateľov v 386 domoch. Obyvatelia sa zaoberali prevažne chovom zvierat, rybolovom, včelárstvom, a výrobou drevených výrobkov a drotárstvom. Ženy tkali. Veľká väčšina obyvateľov boli rímski katolíci, ktorí do roku 1788 chodili do kostola v Čadci. Roku 1789, bol v dedine postavený drevený kostolík, ktorý bol postavený na mieste starého dreveného kostolíka. Nový kamenný kostol bol postavený v rokoch 1870 a 1874.
Podľa Andrása Vályiho " "RAKOVA. Slovenská obec v Trenčianskej župe spadala do panstva zemepána princa Esterházyho. obyvatelia katolíci, neďaleko od Čadce, pri Kysuci, v okolí sú pasienky, veľa stromov, ale pretože zem je málo úrodná, spadá do tretej akostnej triedy.""
Podľa Eleka Fényesa " "Rakova, slovenská obec v Trenčianskej župe, asi hodinu jazdy na sever od Čadce 2123 katolíkov, 18 židov, lesy, veľa pasienkov ale pôda je veľmi neúrodná. Vzduch je studený a zdravý. katolícky farský kostol, panstvo zemepána princa Esterhazyho.""
V roku 1910 3 376 obyvateľov, prevažne slovenských obyvateľov. 
V roku 2001 4 939 obyvateľov, 4 885 Slovákov.
K 31. decembru 2013 má obec 5 395 obyvateľov.

</doc>
<doc id="26484" url="https://sk.wikipedia.org/wiki?curid=26484" title="Radôstka">
Radôstka

Radôstka je obec na Slovensku v okrese Čadca. 
Obec je súčasťou mikroregionu Bystrická dolina (Kysuce). 
Poloha.
Nachádza sa v severnej časti Kysuckej vrchoviny, južne od blízkej obce Stará Bystrica. Obec je zovretá v úzkom údolí Radôstky a vedie ňou cesta na Lutiše. Vzdušnou čiarou sa dotýka v neprístupnom teréne aj hraníc obce Lodno. V prvej polovici 19. storočia došlo k sporu o Černatín medzi obyvateľmi Starej Bystrice a Radôstky. Napriek príslušnosti vrchu do vtedajšieho starobystrického chotára ho provízor Ján Koiš prisúdil Radôstke. Toto už takmer 200 ročné rozhodnutie pretrvalo do dnešných čias, a tak i v súčasnosti Černatín (922m) patrí Radôstke. 
Charakteristika.
História obce spomínanej v roku 1662 bola dlhé roky spojená s históriou Starej Bystrice, od ktorej sa neskôr odčlenila. Radôstku postihlo v minulosti niekoľko pohrôm a nešťastí. V chotári obce sa dlhšie obdobie nachádzal panský salaš. Ľudia sa živili najmä poľnohospodárstvom, stáli tu dva mlyny a píla a veľká časť pracovala v lesoch alebo s drevom. Práve tento materiál poslúžil i na stavbu nového, moderného kostola, zasväteného Sv. Svoradovi a Beňadikovi. Jeho stavba odbremenila miestnych od ďalekej cesty do kostola v Starej Bystrici. V roku 1712 sa na samote Kadašovia zdržiaval u svojej tetky Cesnekovej legendárny slovenský zbojník Juraj Jánošík. V roku 1889 bola v Radôstke zriadená cirkevná škola. 

</doc>
<doc id="26485" url="https://sk.wikipedia.org/wiki?curid=26485" title="Makov (okres Čadca)">
Makov (okres Čadca)

Makov je obec na Slovensku v okrese Čadca.
Dejiny.
Obec vznikla v roku 1895 odčlenením od Vysokej nad Kysucou, ale už v roku 1720 bola datovaná osada "Viszoka – Makov", ktorá sa začala formovať na prelome 17. a 18. storočia. V obci je rímskokatolícky kostol sv. Petra a Pavla z roku 1803. Počas druhej sv. vojny bola osada Greguše vypálená.
Erb obce.
Obec je rozdelená na štyri časti, ktoré sa napájajú na ústredie. Podľa toho má obec aj erb na ktorom je zobrazený zlatý brest so štyrmi koreňmi. Korene predstavujú časti Makova: Čierne, Potok, Kopanice, Trojačka a koruna brestu symbolizuje ústredie obce. Brest je vyobrazený v modrom štíte.
Poloha.
Makov sa nachádza v juhozápadnej časti okresu Čadca, v údolí rieky Kysuca. Centrum obce sa nachádza na západnom okraji Hornokysuckého podolia, ktoré obklopujú zo severu Zadné vrchy (podcelok Turzovskej vrchoviny) a z juhu Javornícka hornatina (časť Javorníkov). Celá obec leží v CHKO Kysuce.
Najbližšie väčšie mestá sú Bytča (približne 20 km južne), Čadca (pribižne 25 km východne) a Rožnov pod Radhoštěm (približne 25 km severozápadne).
Vďaka svojej veľkej rozlohe susedí obec s pomerne veľkým počtom ďalších obcí. Na severe a východe susedí s Vysokou nad Kysucou, na juhovýchode s Veľkým Rovným, na juhu s Kolárovicami a Petrovicami, na juhozápade so Štiavnikom, Papradnom, Hornou Marikovou a Karolinkou, na západe s Velkými Karlovicami a na severozápade s Bílou (posledné tri obce v Česku).
Doprava.
Obcou prechádza európska cesta 442 v trase cesty I/10 v trase Bumbálka (česká I/35) – Bytča, ktorú v obci križuje cesta II/487, ktorá sa pripája zo smeru Vsetín a Velké Karlovice a pokračuje smerom do Čadce. Do obce vedie Železničná trať Čadca – Makov patriaca ŽSR. Osobnú dopravu prevadzkuje dopravca Železničná spoločnosť Slovensko. Miestny autobusový dopravca je SAD Žilina.
Turistika.
V Makove sa nachádzajú lyžiarske strediská s názvom SKI Makov (v časti Čierne) a Kasárne Javorníky (v lokalite Kasárne) a nachádzajú sa tu aj cyklistické a turistické trasy. V časti Kopanice (osada "u Papají") rastie chránený päťstoročný brest hrabolistý, najstarší a najmohutnejší v strednej Európe. V časti Trojačka rastú najstaršie lipy. V časti Kopanice, v prírodnej rezervácii Hričovec sa nachádza prameň rieky Kysuca. Na juhozápadnom okraji územia obce leží vrch Veľký Javorník, najvyšší vrchol Javorníkov.

</doc>
<doc id="26486" url="https://sk.wikipedia.org/wiki?curid=26486" title="Oščadnica (okres Čadca)">
Oščadnica (okres Čadca)

Oščadnica je obec na Slovensku v okrese Čadca. Má 22 osád a patrí rozlohou i počtom obyvateľov medzi najväčšie obce na Slovensku. 
Má najvyššiu mieru zachovanosti goralských dialektov na Kysuciach. Goralské nárečie ovláda dospelých 60% + 40% mu rozumie, medzi deťmi je to 10% a rozumie mu 70%.
Poloha.
Obec leží v severozápadnej časti Slovenska, pod masívom Veľkej Rače (), najvyššieho vrchu Kysuckých Beskýd i celého regiónu Kysuce. Osídlenie začína v okolí sútoku Kysuce s riečkou Oščadnicou a popri nej pokračuje východným smerom pomerne úzkym cca dlhým údolím. Západným okrajom vedie údolím Kysuce cesta ŽilinaČadca i železničná trať Žilina – Český Těšín, poskytujúce spojenie s veľkými mestami v okolí. Juhovýchodne od obce sa nachádza turistické stredisko Veľká Rača s možnosťami letnej i zimnej turistiky.
Dejiny.
Oblasť Kysúc bola systematickejšie osídľovaná až v 17. storočí, dovtedy bol celý región obývaný veľmi riedko, pôvodne sa volala aj Podjavorské. Stará cesta, vedúca údolím rieky Kysuca, bola využívaná už v staroveku ako jedna z alternatívnych vetiev Jantárovej cesty a zaiste práve z údolia postupovalo i osídľovanie blízkych dolín. Hoci sa prvá písomná zmienka o Oščadnici zachovala až z roku 1579, predpokladá sa vznik salašov a prvých obydlí v údolí dnešnej obce už po roku okolo 1500. Územie patrilo Budatínskemu panstvu. V urbárskom súpise z roku 1658 sa uvádza, že Oščadnica bola jednou z väčších obcí a už v tom čase tu fungovala píla i mlyn. Miestne obyvateľstvo sa živilo najmä chovom dobytka a oviec, drevárstvom, výrobou šindľa a pestovaním ľanu. Tak ako aj v okolitých obciach, aj pre Oščadnicu znamenalo hospodársky stimul otvorenie Košicko-bohumínskej železnice v roku 1871. Železnica umožnila rýchly presun tovaru i osôb do centier, kde boli fabriky a tiež trhy. Významná cesta na Moravu a do Sliezska patrí medzi strategické komunikácie a od vzniku obce bola dôležitou tepnou, privádzajúcou ľudí, tovar, no i celkový pokrok. 
Pamiatky.
V obci je rímskokatolícky kostol Panny Márie Nanebovzatej z roku 1804, Kalvária, Kaštieľ (Kysucká galéria), Lurdská jaskyňa.
Turizmus.
Dnes patrí obec so svojím okolím medzi významné centrá letnej i zimnej turistiky, ktorá poskytuje zachované prvky folklóru a tradícií. Objekty pôvodnej ľudovej architektúry lákajú milovníkov histórie, športovci a turisti majú k dispozícii niekoľko druhov športov tak v lete, ako aj v zime. Aktívny oddych a relaxáciu umožňujú značené lesné cesty a chodníky na pešiu turistiku i cykloturistiku. 

</doc>
<doc id="26487" url="https://sk.wikipedia.org/wiki?curid=26487" title="Olešná (okres Čadca)">
Olešná (okres Čadca)

Olešná je obec na Slovensku v okrese Čadca.
Poloha.
Obec sa nachádza v západnej časti okresu Čadca, v údolí Olešnianky, pri toku rieky Kysuca. V súčasnosti je stavebne prepojená so susednou Podvysokou i Staškovom. Leží na rozhraní Turzovskej vrchoviny a Javorníkov.
Katastrálne územie sa skladá z dvoch samostatných častí: "Olešná" a "Olešná – Burkov vrch" (do roku 2003 "Olešná I" a "Olešná II").
Doprava.
Obcou prechádza cesta III. triedy, ktorá sa v Staškove pripája na cestu II/487 do Čadce. Okrajom obce vedie železničná trať Čadca – Makov.

</doc>
<doc id="26488" url="https://sk.wikipedia.org/wiki?curid=26488" title="Podvysoká">
Podvysoká

Podvysoká je obec na Slovensku v okrese Čadca.

</doc>
<doc id="26489" url="https://sk.wikipedia.org/wiki?curid=26489" title="Klubina">
Klubina

Klubina je obec na Slovensku v okrese Čadca.
Polohopis.
Obec Klubina sa nachádza v juhovýchodnej časti okresu Čadca, v Bystrickej doline, na západnom okraji Bystrickej brázdy (podcelku Kysuckej vrchoviny). Katastrálne územie je však výrazne natiahnuté v smere juh-sever a zasahuje aj do podcelku Vojenné na juhu a do Kysuckých Beskýd (podcelku Rača) na severe až po hranicu s Poľskom. Na severnom okraji územia, na hranici s Poľskom, na nachádza najvyšší bod Klubiny a zároveň najvyšší vrchol Kysuckých Beskýd, vysoká Veľká Rača.
Obec sa nachádza približne 12 km juhovýchodne od okresného mesta Čadca a 20 km severovýchodne od krajského mesta Žilina, najbližšie mesto je Krásno nad Kysucou, vzdialené približne 5 km.
Vodné toky.
Osou Bystrickej doliny je rieka Bystrica, ktorá priteká zo Starej Bystrice a tečie po okraji osídlenia spočiatku na severozápad, ale postupne sa stáča na sever a pokračuje pri hlavnej ceste do Zborova. Najväčším prítokom na území obce je Klubinský potok, ktorý pramení na svahu Veľkej Rače a pokračuje smerom na juhozápad okrajom katastrálneho územia, kde priberá viacero horských potokov, následne preteká obývanou časťou obce a na hranici so Starou Bystricou sa vlieva do Bystrice.
Dejiny.
Prvá písomná zmienka o Klubine ako obci pochádza z roku 1662, dovtedy bola registrovaná skôr ako salaš a pastvisko. V tomto roku patrila strečnianskemu panstvu. V 18. storočí existovala v doline pod Malou Račou skláreň. Na konci 19. storočia vznikla budova vodného mlynu a píly, ktorá fungovala do roku 1945 a v súčasnosti je umiestnená v Múzeu kysuckej dediny. V roku 1960 bola po zániku okresu Kysucké Nové Mesto obec začlenená do okresu Čadca, kde zostala aj po roku 1996, keď vznikol okres Kysucké Nové Mesto v súčasnej podobe. V rokoch 1983 – 1989 v obci fungoval kameňolom, ktorý slúžil na dodávku kamenia pri výstavbe nádrže v Novej Bystrici
Hospodárstvo a infraštruktúra.
Obyvateľstvo za prácou prevažne dochádza do podnikov v hlavnej priemyselnej osi Kysúc: Čadca – Krásno nad Kysucou – Kysucké Nové Mesto, prípadne do Žiliny.
Doprava.
Hlavnou dopravnou osou územia je cesta II/520 z Krásna nad Kysucou do Trstenej, ktorá slúži ako prepojenie Kysúc a Oravy. Pri výstavbe vodnej nádrže bola cesta preložená do podoby obchvatu a jej pôvodná trasa cez centrum obce dnes tvorí cestu III/2039.
Školstvo.
Od roku 2004 funguje v obci základná škola s materskou školou, ktorá nahradila alokované triedy, patriace pod základnú školu v Starej Bystrici. Školu navštevujú žiaci 1. stupňa (1. – 4. ročník), starší dochádzajú do školy v Starej Bystrici.

</doc>
<doc id="26490" url="https://sk.wikipedia.org/wiki?curid=26490" title="Korňa">
Korňa

Korňa je obec na Slovensku v okrese Čadca.
Polohopis.
Malebná dedina je situovaná v Beskydách, v geomorfologickom celku Turzovská vrchovina. Nachádza sa severozápadne od mesta Turzovka na súradniciach 18°32'10" východnej dĺžky, 48°24'42" severnej šírky, v nadmorskej výške 559 m n. m. (stred obce). Leží v blízkosti hraníc s Českom a Poľskom. Obcou preteká potok Kornianka, do ktorého sa postupne vlievajú potoky Marcovský potok sprava, Sobčákov potok a Dáždený potok zľava. Najbližšia okolitá obec je Klokočov.
Podnebie.
Je typické pre tento kraj - relatívne chladné so značným ročným úhrnom zrážok. Občanom Slovenska obec zostala v pamäti počas zimy 2005/2006 pre extrémne vysokú snehovú nádielku, keď armáda ťažkou technikou uvoľňovala cesty.
Členenie.
Korňa sa administratívne rozdeľuje na dve časti - Nižná Korňa (po obecný úrad) a Vyšná Korňa. Jemnejšie členenie jednotlivých častí je zvykové alebo pomenované podľa pôvodných majiteľov/osadníkov danej usadlosti/osady - napr. U Šopčoka, U Jendriskov, U Gajdoší, U Ďurkáči, U Zelenkov, Hrtúsov, Dubačí, Sobčákov, Marcov, Majtánov, Jančíkovci, Galuščákovci, U Varmusa, U Chrapa, U Študenta a pod. Centrum obce je na osi Obecný úrad - Kostol, kde sa súčasne nachádzajú aj predajne, penzióny a pod.
Reč, ľudia, zvyklosti.
Nárečie tunajších občanov tvorí zmes výrazov zo slovenčiny, češtiny, poľštiny a sčasti aj reči drotárov - tzv. krpoštiny. Tak je možno nájsť v hovorovej reči introdukované výrazy ako kapka (cukrík) a iné. Prízvuk je takisto ojedinelý - vplyv už spomenutých jazykov okolitých národov. Ľudia sú dobrosrdeční a pohostinní. V kultúre je taktiež bohatá.
Stavby, architektúra, zaujímavosti, turizmus.
Za povšimnutie stoja oba kostoly - pôvodný drevený, ako aj veľmi moderný nový kostol z roku 1994; drevený kostol dnes slúži ako pastoračné centrum. Originálne obydlia tvorili drevenice, ktoré v súčasnosti sú už na ústupe. Pôvodnú drevenú krčmu rozobrali a umiestnili v skanzene vo Vychylovke, kde naďalej slúži svojmu pôvodnému účelu.
Miestnou prírodnou zaujímavosťou je isto aj Korniansky ropný prameň, najvyššie položeným stredoeurópskym samovoľným výtokom ropy zo zeme. Občania používali vytečenú ropu na svietenie, jeden muž si údajne náterom z nej zakonzervoval svoju drevenicu; nikdy mu nezhnila, ale zato zhorela. Prameň je situovaný na mieste staršieho havarovaného vrtu, ktorý bol pôvodne realizovaný v oblasti existujúcich ropných prameňov.
Korňa sa stala známou aj vďaka pútnickému miestu zvanému Živčák (niektorí to volajú aj Živčáková, katastrálne sa však nachádza už na území Turzovky), kde došlo v roku 1958 k údajnému niekoľkonásobnému zjaveniu Panny Márie lesníkovi Matúšovi Lašutovi a iným zjaveniam i niektorým iným obyvateľom. Ročne tam putujú tisíce ľudí, podľa povery má aj voda – vyvierajúca na onom, predtým inak suchom mieste – pozoruhodné účinky; púte sú organizované miestnymi farníkmi, v kaplnke na Hore Živčáková sú konané sväté omše. V súčasnosti sa približne 500 m od pôvodnej kaplnky používa nový chrám pre tritisíc veriacich, ktorý bol posvätený v októbri 2015. Súčasťou bude aj exercično-rekreačné zariadenia pre kňazov i veriacich.
Jedna z prístupových ciest na Živčák vedie práve cez Korňu, povedľa nového kostola a cintorína; výstup na horu je lemovaný krížovou cestou. Korňa vzhľadom na obkolesenie obce horami zo všetkých strán je vyhľadávanou destináciou pre turistov, rajom hubárov a taktiež zberačov lesných plodov, mnoho razy nemilosrdne drancujúcich miestne lesy. Obec má veľmi sľubnú perspektívu ďalšieho rozvoja agroturizmu. Teší sa obľube ľudí z okolitých aj vzdialenejších miest a štátov, ktorí investujú v tejto lokalite do chát, chalúp a domov.
Sedem divov Korne.
Podľa knihy Javorníky - Moravsko-sliezske Beskydy od vydavateľstva DAJAMA má Korňa svojich sedem divov:
Hospodárstvo a zamestnanosť.
V minulosti chudobný kraj, mnoho občanov využilo rôzne príležitosti a odsťahovali sa trvalo alebo dočasne do cudziny. Bolo to tak napr. v dvadsiatych rokoch minulého storočia do USA, alebo po II. svetovej vojne do oblasti Sudet, Krnov a pod. Predchádzajúci režim tiež neprial tomuto regiónu v akomkoľvek rozvoji, zámerne nevytváral pracovné miesta v obci ani širšom okolí. Dôvod bol celkom jednoduchý - ľudia tvorili personálnu/ pracovnú rezervu hlavne pre priemyselnú severnú Moravu, menej pre Žilinu. Ľudia preto sú zvyknutí odchádzať za prácou ďalej z domu. Významní podnikatelia zamestnávajúci výrazný počet pracujúcich (ovplyvniteľný súčasnú úroveň nezamestnanosti) sa tu zatiaľ nenachádzajú. Rozvíja sa agroturistika, možno tu nájsť čoraz viacej turistických ubytovní, penziónov, a podobne.
Doprava.
Vzhľadom na členitosť terénu je obec dostupná len pre cestnú dopravu; prístupná je od spojnice Turzovka - Klokočov. Smerom od Makova je možný prístup cez osadu Kelčov, avšak malá časť cesty (rádovo stovky metrov) je zjazdná len terénnym automobilom s vyššou svetlou výškou podvozku. Do obce chodí autobusový spoj z Turzovky s napojením na železničnú spojnicu, trať Turzovka - Čadca - Žilina.
Dejiny.
Do roku 1954 bola súčasťou Turzovky, ktorá pred získaním štatútu mesta bola najväčšou obcou v bývalom Československu. Súčasná Korňa vznikla spojením osád Nižná a Vyšná Korňa.

</doc>
<doc id="26491" url="https://sk.wikipedia.org/wiki?curid=26491" title="Nová Bystrica (obec)">
Nová Bystrica (obec)

Nová Bystrica je obec na Slovensku v okrese Čadca.
Polohopis.
Obec leží v severozápadnej časti Slovenska, v Bystrickej brázde na rozhraní Kysuckých Beskýd a Kysuckej vrchoviny. Údolím preteká rieka Bystrica a vedie ňou cesta II/520 z Krásna nad Kysucou do Lokce. Rozloha katastra po zlúčení zátopových obcí Riečnica a Harvelka je 12 526 ha a celá lokalita sa rozprestiera v nadmorskej výške od 500 do 
Zaujímavosti.
Súčasťou obce je národopisná expozícia kysuckej dediny v prírode vo Vychylovke, v ktorom sa nachádza úzkokoľajná železnička vyhlásená za národnú kultúrnu pamiatku, chránený prírodný výtvor - Vychylovské prahy, Vychylovské skálie. V zátopovej oblasti bývalých susedných obcí Riečnica a Harvelka je vybudovaná vodárenská nádrž Nová Bystrica, ktorá zásobuje pitnou vodou okresy Čadca, Kysucké Nové Mesto a Žilina. V obci Riečnica sa zachoval len pôvodný kostolík.
Kaplnka sv. Lazára z Betánie.
Prvou murovanou stavbou v Novej Bystrici bola malá kaplnka. Jej pôvod je listinne doložený z roku 1820. Definitívne bola dokončená v roku 1831. Staticky narušený a nevyužívaný objekt bol rozobratý a z pôvodného materiálu postavená jeho replika na novom námestí oproti kostolu sv. Jána Krstiteľa v Novej Bystrici. Dňa 30. augusta 2015 kaplnku posvätil pražský arcibiskup a český prímas kardinál Dominik Duka OP, generálny kaplán Svätolazárskeho rádu, so žilinským diecéznym biskupom Mons. Tomášom Galisom, za účasti veľmajstra grófa Jána Dobrzenského z Dobrzenicz, ktorý je zároveň aj českým veľkopriorom uvedeného rádu. Spomedzi významných hostí sa slávnosti zúčastnil Jeho Jasnosť knieža Karel Schwarzenberg a aj viacerí zástupcovia rehoľných rádov: kapucíni a dominikáni, ako aj členovia duchovných a rytierskych rádov pôsobiacich na Slovensku či v Česku (Maltézsky rád, Nemecký rád, pápežský rád sv. Silvestra). Autorom architektonického návrhu obnovy je krajinný architekt Marek Sobola. Po posviacke objektu bola do schránky pod krížom na vežičke kaplnky vložená časová kapsula, obsahujúca fundačnú (zakladajúcu) listinu, ktorú podpísal veľmajster rádu sv. Lazára gróf Dobrzenszký, kardinál Duka, žilinský diecézny biskup Galis a starosta Novej Bystrice, Jozef Balačin. Spolu s listinou bola do schránky vložená aj bronzová pamätná medaila, ktorú k príležitosti posviacky vydala obec Nová Bystrica, spolu s novou, nepoužitou sadou euromincí ročníka 2015.

</doc>
<doc id="26492" url="https://sk.wikipedia.org/wiki?curid=26492" title="Stará Bystrica">
Stará Bystrica

Stará Bystrica je obec na Slovensku v okrese Čadca.
Poloha.
Nachádza sa vo východnej časti okresu, v údolí Bystrice na rozhraní Kysuckých Beskýd a Kysuckej vrchoviny v susedstve Novej Bystrice. Obec bola v októbri 1944 a apríli 1945 vypálená počas povstaleckých a oslobodzovacích bojov, nemeckými vojakmi. Zhorelo alebo bolo zničených celkom 150 domov.
Orloj.
V rámci rekonštrukcie námestia bol v obci postavený jeden z najmladších orlojov na svete, dokončený v roku 2009. Jeho autorom je významný slovenský sochár Viliam Loviška.
Orloj sa nachádza pri bočnej stene kultúrneho domu. Celé dielo má tvar štylizovanej podoby Panny Márie sedembolestnej, patrónky Slovenska; je označovaný za najväčšiu drevenú sochu na Slovensku. Vonkajšiu výzdobu tvoria sochy historických osobností Slovenska: knieža Pribina, kráľ Svätopluk, Anton Bernolák, Ľudovít Štúr, Milan Rastislav Štefánik, Andrej Hlinka. 
Každú hodinu sa objavujú figúrky svätých spojených so Slovenskom: Cyril, Metod, Svorad, Benedikt, Gorazd, Bystrík a Vojtech. Zvony orloja sú pomenované Svätý Juraj a Riečnická Madona; prvý odbíja čas, druhý doprevádza svätcov.
Astronomickou časť orloja tvorí astroláb ukazujúci znamenia zverokruhu, polohu Slnka a Mesiaca a mesačné fázy. Hodiny sú riadené počítačom podľa signálu DCF77. 
Srdcom orloja je tzv. astroláb, teda ciferník s astronomickými údajmi. Práve astroláb robí zo Slovenského orloja v Starej Bystrici jediný a prvý orloj na Slovensku. Bez astrolábu nemôže byť orloj orlojom. Vzhľadom na to, že ide o zložitý astronomický a hodinársky mechanizmus, obec Stará Bystrica oslovila pražskú firmu SPEL, ktorá navrhla a zostrojila astroláb pre Slovenský orloj v Starej Bystrici. Astronomické údaje sú špeciálne navrhnuté pre zemepisnú polohu Starej Bystrice, nejde teda o kópiu iného orloja. 
Vo vežičke orloja sú umiestnené dva zvony. Jeden zvon odbíja čas, druhý zvon vytvára zvukovú kulisu počas promenády apoštolov. Odbíjací zvon (cimbal) nesie názov sv. Juraj a text: Slovenský orloj Stará Bystrica R. P. 2009. Zvon dal odliať žilinský župan Juraj Blanár . Druhý zvon nesie názov Riečnická Madona a text: Na pamiatku zatopených obcí Riečnica a Harvelka dal odliať nitriansky biskup Viliam Judák.

</doc>
<doc id="26493" url="https://sk.wikipedia.org/wiki?curid=26493" title="Vysoká nad Kysucou">
Vysoká nad Kysucou

Vysoká nad Kysucou (do r. 1927 iba "Vysoká") je obec na Slovensku v okrese Čadca.
Polohopis.
Vysoká nad Kysucou sa nachádza na krajnom severozápade Slovenska pri hranici s Českom v regióne Horné Kysuce. Leží v doline rieky Kysuca medzi pohoriami Turzovská vrchovina na severe a Javorníky na juhu. Stred obce má nadmorskú výšku 543 m.n.m, najvyšším bodom je Vrchtretina (925,5 m.n.m). Od okresného mesta Čadca je vzdialená 23 kilometrov.
Ide o typický príklad kopaničiarskej obce s veľkým množstvom roztrúsených osád, ktoré sú zhrnuté do ôsmich obecných častí - Semeteš, Vysoká nad Kysucou, Nižný Kelčov, Vrchrieka, Jedľovník, Vyšný Kelčov, Zátoka a Zlámaná.
Obec susedí na západe s Makovom, na severozápade s Českom, resp. obcou Bílá, na severe s Korňou, na východe s Turzovkou a na juhu s Veľkým Rovným.
Dejiny.
Pozostatky ohnísk, ako i úštepy kameňov z obce Vysoká nad Kysucou dokumentujú prítomnosť opočloveka na Slovensku. Samotná obec bola založená v dvadsiatych rokoch 17. storočia Valachmi, ktorí osídľovali oblasť Horných Kysúc. Prvá písomná zmienka pochádza z roku 1619, kedy sa obec pod názvom "Vyszoka" spomína v urbári panstva Bytča. Jej chotár bol vyčlenený z turzovského chotára a prvým richtárom sa stal Ján Rudinec. Obyvateľstvo sa živilo najmä chovom hospodárskych zvierat a lesníctvom, vďaka čomu vznikali jednotlivé kopaničiarske osady, a neskôr sa začalo rozvíjať aj poľnohospodárstvo. V roku 1720 mala obec, vtedy nazývaná Vyszoka - Makov, 44 poddanských rodín. Rast obce sa výrazne zrýchlil v priebehu 18. storočia - r. 1784 mala už 3147 obyvateľov. V roku 1772 bola založená farnosť a následne aj postavený farský kostol. Prvý vysocký farár Ján Babtista Finstervalter, člen Slovenského učeného tovarišstva, privítal v roku 1780 na fare významnú návštevu ,keď sa u neho zastavil a obedoval cisár Jozef II.
Vzhľadom na veľkú chudobu, spôsobenú hlavne neúrodnou pôdou, sa v 19. storočí urýchlilo vysťahovalectvo. Obyvatelia, ktorí sa živili najmä ako drotári či iní remeselníci, odchádzali za prácou najprv na Dolnú zem, neskôr aj do Ameriky, kde sa viacerým z nich podarilo uspieť na drotárskom trhu. Najznámejším potomkom amerických vysťahovalcov z Vysokej bol astronaut Eugene Andrew Cernan.
Po prvej svetovej vojne obec, dovtedy patriaca do Uhorska, pripadla Československu. Počas druhej svetovej vojny a SNP na jej území operovali partizánske jednotky. Smutným dňom v histórii obce je 20. apríl 1945, kedy zrejme príslušníci 580. východného jazdeckého oddielu ustupujúceho na Moravu (často označovaní ako „vlasovci“ hoci nešlo o príslušníkov Ruskej oslobodeneckej armády) zavraždili v osade Semeteš 21 mužov vo veku od 16 do 61 rokov. Jediným preživším tejto tragédie bol Štefan Cipár, otec maliara Miroslava Cipára. Osada Semeteš bola v apríli 1945 vypálená, vlasovcami a nemeckými vojakmi. Zhorelo 13 domov.
V druhej polovici 20. storočia sa v súvislosti so zavedením socializmu zmenil životný štýl obyvateľov obce. V roku 1947 sa začala v obci výroba školského nábytku a vysocký závod sa stal neskôr prakticky jeho monopolným výrobcom. Časť obyvateľstva dochádzala za prácou do okolia Ostravy či pracovala na roľníckom družstve, ktoré bolo založené v roku 1949.V rokoch 1974 a 1994 navštívil Vysokú, ako rodisko svojich predkov, americký astronaut Eugene A. Cernan a pri príležitosti jeho druhej návštevy bola na obecnom úrade otvorená pamätná izba
Obyvateľstvo.
Podľa posledného sčítania obyvateľstva v roku 2021 mala Vysoká nad Kysucou 2578 obyvateľov a 1258 domov. 95% obyvateľov sa hlásilo k slovenskej národnosti, okrem nej mali zastúpenie menšie ako 1% aj národnosti česká, maďarská, rómska, poľská a ruská. Z hľadiska vierovyznania sa takmer 87% ľudí hlásilo k Rímskokatolíckej cirkvi, 6 percent bolo bez vyznania a ostatné cirkvi či náboženské spoločnosti mali zastúpenie menšie ako 1%.
Občianska vybavenosť a hospodárstvo.
V obci sídli ZŠ s MŠ E. A. Cernana, ďalej sa v nej nachádza pošta, futbalové ihrisko, lekáreň potraviny a iné obchodné prevádzky, niekoľko pohostinstiev či domov dôchodcov. V osade Semeteš sídli Centrum pre deti a rodiny. V priemyselnom areáli naďalej prebieha výroba školského nábytku, ale aj výroba ďalších kovových produktov pre stavebníctvo.
Doprava.
Cez Vysokú nad Kysucou prechádza cesta II/487 z Čadce do Makova, cez osadu Semeteš aj cesta II/541 z Kotešovej do Turzovky a osady Nižný Kelčov a Vyšný Kelčov spája cesta III/2022. Ostatné osady sú prístupné iba po miestnych komunikáciach. Obec leží na železničnej trati Čadca - Makov a obsluhujú ju dve zastávky - "Vysoká nad Kysucou" a "Nižný Kelčov." Okrem železnice má obec aj autobusové spojenie s Makovom, Turzovkou a Čadcou, osada Semeteš aj s Bytčou a Žilinou.

</doc>
<doc id="26494" url="https://sk.wikipedia.org/wiki?curid=26494" title="Googlové mapy">
Googlové mapy



</doc>
<doc id="26496" url="https://sk.wikipedia.org/wiki?curid=26496" title="Google mapy">
Google mapy



</doc>
<doc id="26499" url="https://sk.wikipedia.org/wiki?curid=26499" title="Googlové Mapy">
Googlové Mapy



</doc>
<doc id="26502" url="https://sk.wikipedia.org/wiki?curid=26502" title="Ždiarska vidla">
Ždiarska vidla

Ždiarska vidla () je druhý najvyšší vrch Belianskych Tatier. Leží nad obcou Ždiar, približne severozápadne od Kežmarku. Nie je turisticky prístupný.
Poloha.
Nachádza sa v severovýchodnej časti pohoria, v geomorfologickom podcelku Východné Tatry a časti Belianske Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Ždiar. Najbližšími sídlami sú severozápadne situovaná Tatranská Javorina, severne ležia Podspády a severovýchodne obec Ždiar. Masív sa nachádza v Tatranskom národnom parku a tiež v národnej prírodnej rezervácii Belianske Tatry.
Opis.
Ždiarska vidla leží v strednej časti hlavného hrebeňa Belianskych Tatier, medzi vrchom Havran () a Hlúpy (). Severným smerom sa nachádza Javorinka (), Strednica (), Repisko (), Príslop () a Žľabina (), východným Veľký Grúň (), Gáflovka (), Zadné Jatky () a Širokým sedlom oddelený Hlúpy (), južným smerom Jahňací štít (), Kolový štít () a Kopa brán () a západne Široká (), Štefan (), Veľký Baboš (), Malý Baboš (), Muráň (), Nový () a Tristárskym sedlom () oddelený Havran (). Južne od hrebeňa prechádza dolina Zadné Meďodoly, severne leží Tristárska dolina. Juhozápadnú časť hrebeňa odvodňuje Meďodolský potok do riečky Javorinka v povodí Dunajca, na severných svahoch pramení riečka Biela a východné odvodňuje jej prítok Rígeľský potok do rieky Poprad. V minulosti bol vrchol prístupný po turistickom chodníku z obce Ždiar, v súčasnosti je chodník z dôvodu prísnej ochrany fauny a flóry uzavretý. Počas zimnej sezóny (1. 11. – 15. 6.) je pre skialpinistov prístupný Široký úplaz.
Výhľady.
Turisticky neprístupný vrchol je pokrytý len nízkou vegetáciou. Vďaka polohe a značnej nadmorskej výške vrcholu je z neho viditeľná časť hlavného hrebeňa Belianskych Tatier a mnohé vrcholy Vysokých Tatier, pri vhodných podmienkach aj Volovské vrchy, Branisko, Bachureň, Čierna hora, Čergov, Levočské vrchy, Pieniny, Spišská Magura a Oravské Beskydy, ako aj mnohé vrchy južného Poľska.
Prístup.
Ždiarska vidla je súčasťou národnej prírodnej rezervácie Belianske Tatry, a preto je už od roku 1978 turisticky neprístupná. Blízkym Širokým sedlom () prechádza červeno značený turistický chodník zo Ždiaru cez Monkovu dolinu do Kopského sedla, kde križuje modro značenú trasu z Tatranskej Javoriny cez Zadné Meďodoly do Tatranských Matliarov.
Geológia.
Geologicky tvoria Ždiarsku vidlu horniny tektonickej jednotky fatrika. Predstavujú ich rádiolarity a rádioláriové vápence ždiarskeho súvrstvia, červené hľuznaté vápence jaseninského súvrstvia a slienité vápence a bridlice mraznického súvrstvia. Ždiarske súvrstvie je pomenované podľa typového profilu na severných svahoch Ždiarskej vidly.

</doc>
<doc id="26503" url="https://sk.wikipedia.org/wiki?curid=26503" title="Martin I. (pápež)">
Martin I. (pápež)

Svätý Martin I. († 16. september 655, Chersonézos, Ukrajina, vtedy Byzantská ríša ) bol 74. pápežom, od 649 do 655.
Život.
Bol obyvateľom Umbrie z Tody, istý čas slúžil ako diakon a potom ako Teodorov aposkrisárius v Carihrade. Nadviazal dôverné styky s tamojšími poprednými osobnosťami a oboznámil sa s panujúcim monotelickým učením ( t. j. Kristus má len jednu vôľu), ktoré odsúdil ako herézu. Bol proti vyznaniu Ekthesis cisára Hérakleita. V súvislosti s bojom o zachovanie čistej viery bol zajatý ravennským exarchom, odvedený do Carihradu a následne poslaný do vyhnanstva, kde zomrel ako mučeník v Chersone. Pochovaný je v Ríme.
Uctievanie.
Rímske martyrológium z roku 2004 uvádza spomienku na tohto svätca na 13. apríl.

</doc>
<doc id="26504" url="https://sk.wikipedia.org/wiki?curid=26504" title="Martin I.">
Martin I.

Martin I. môže byť:

</doc>
<doc id="26509" url="https://sk.wikipedia.org/wiki?curid=26509" title="Bitka pri Maratóne">
Bitka pri Maratóne

Bitka pri Maratóne (12. september 490 pred Kr.) bola vyvrcholením prvého veľkého pokusu Dareia I. o pripojenie Grécka k Perzskej ríši a zabezpečenie najzraniteľnejšej časti západnej hranice svojho impéria. O priebehu a výsledku tejto bitky máme najviac informácií od Herodota. Skončila zdrvujúcou porážku Peržanov a ukončila tak prvú fázu grécko-perzských vojen. Beh posla so správou o víťazstve z Maratónu do Atén sa stal inšpiráciou pre tzv. maratónsky beh, ktorý sa prvýkrát ako športová disciplína konal na prvých novodobých Olympijských hrách v roku 1896.
Historické pozadie.
Hippias, aténsky tyran, bol v roku 510 pred Kr. vyhnaný vlastným ľudom a s pomocou Kleomena I., kráľa Sparty. Utiekol k dvoru kráľa Dareia, kde hľadal pomoc.
Po potlačení iónskeho povstania (499 – 494 pred Kr.), ktoré bolo podporované Aténami a Eretriou, bol Dareios rozhodnutý podrobiť si Grékov a potrestať ich za ich podiel na povstaní. Dareios najskôr vyslal v roku 492 pred Kr. vojvodcu Mardonia po súši do Európy, aby posilnil nadvládu Perzie v Trácii a Macedónii. Armáda obsadila Tráciu a prinútila Alexandra I. Macedónskeho znovu prenechať svoje kráľovstvo Perzii. Pri pokuse pokračovať ďalej do Grécka však Peržanov zastihla pri Athose ničivá búrka, a pozostatky ich armády boli nútené sa s ťažkými stratami vrátiť do Ázie. Na spiatočnej ceste utrpeli ďalšie straty, brániac sa opakovaným útokom tráckych kmeňov.
Dareios sa dopočul, pravdepodobne prostredníctvom Hippiasa, že Alkmeónovci, vplyvná aténska rodina, stoja v opozícii proti Miltiadovi a sú pripravení Hippiasovi pomôcť. Boli ochotní vyhovieť požiadavkám Perzie výmenou za ich vylúčenie zo zodpovednosti za iónske povstanie a politickú nadvládu v Aténach. Dareios chcel túto príležitosť na ovládnutie Atén využiť – Spartu by to dostalo do izolácie a zvyšok Grécka by mu padol potom ľahko do rúk. Aby sa Aténčania vzbúrili, boli potrebné dve veci: obyvateľstvo muselo byť k vzbure dostatočne podnietené a Aténska armáda musela byť mimo mesta.
Dareios sa preto v roku 490 pred Kr. rozhodol vyslať čisto námornú vojenskú výpravu, ktorej velili médsky admirál Datis a syn satrapu Sárd Artafernes (Mardonius bol v predchádzajúcom ťažení zranený a stratil Dareiovu dôveru). Jej cieľom bolo podrobiť si Kyklady – ostrovy v centrálnom Egejskom mori (menovite Naxos, ktorého odpor voči perzskému útoku v roku 499 pred Kr. viedol k iónskemu povstaniu) – a potrestať Eretriu a Atény za ich pomoc tejto vzbure proti perzskej nadvláde. Eretria bola obkľúčená a padla; potom flotila zakotvila v Maratónskej zátoke.
Bitka.
Vojenská sila.
Perzské loďstvo malo podľa Herodota 600 triér, podľa Cornelia Nepa ich bolo len 500. Počet transportných lodí nie je známy, ale pre porovnanie 1207 lodí pri Xerxovej invázii v roku 480 pred Kr. sprevádzalo podľa Herodota 3 000 lodí transportných. Niektorí súčasní historici považujú Herodotov počet za celkový, odhadujúc silu Peržanov na 300 triér a 300 transportných lodí. Ale pred desiatimi rokmi neuspelo 200 triér pri pokuse o podmanenie ostrova Naxos. Preto sa všeobecne nepovažuje 300 triér za dostatočný počet na splnenie všetkých stanovených cieľov.
Počet vojakov jednej ani druhej armády Herodotos neuvádza. O sile Peržanov sa len v krátkosti zmieňuje; že to bola "veľká a dobre organizovaná pechota". Simónides, iný takmer súčasník bitky, píše, že vojenská výprava mala 200 000 členov. Autori z neskoršieho obdobia uvádzajú: Cornelius Nepos – 200 000 členov pechoty a 10 000 jazdcov; Plutarchos a Pausanias nezávisle – 300 000; Platón – 500 000; Lysias – 500 000; Justinus – 600 000. Ako poznamenáva Kampouris, ak bolo 600 lodí vojnových a nie transportných, potom s 30 vojakmi v každej lodi (typický počet pre perzské lode po bitke pri Ladé; toľko ich bolo aj počas Xerxeovej invázie) by celkový počet dosiahol cca 18 000 vojakov. Ak loďstvo malo transportné lode, tie viezli minimálne perzské jazdectvo. Kým Herodotos tvrdí, že jazdci boli transportovaní na triérach, perzské loďstvo na to malo osobitne určené lode a podľa Efora, len o 10 rokov neskôr sprevádzalo Xerxa 800 transportných lodí. Odhady pre jazdectvo sa väčšinou pohybujú v rozmedzí 1 000 – 3 000. 
Bitka sa odohrala pri pobreží na úzkej planine pri Maratóne. Stretli sa v nej invázne sily Peržanov (20 000 – 30 000 mužov) s armádou Atén posilnenou asi o 1 000 platajských (celkovo 10 000 – 11 000 mužov). Veliteľom gréckych vojsk bol Kallimachos, plán bitky vypracoval Miltiades. 
Priebeh bitky.
Gréci, lepšie vyzbrojení (čo sa týka zbraní aj brnenia), začali bitku prudkým útokom. Vzdialenosť medzi oboma vojskami prekonali behom, aby dali čo najmenej času perzským lukostrelcom a zároveň zvýšili svoju údernú silu. V súlade s plánom pritom posilnili svoj útvar po krídlach šíku. Výsledok bol pre Peržanov tragický. Ich lukostrelci a elitné jednotky síce zastavili a následne zatlačili stred gréckej formácie, no krídla sa pod gréckym náporom rozpadli. Keď si Peržania uvedomili, že sú obkľúčení, dali sa na útek, no tie najlepšie jednotky, úspešne bojujúce v strede bojiska, už uniknúť nedokázali a boli zmasakrované. Peržania unikli na lode a pokúsili sa obsadiť Atény, no aténska armáda sa stihla vrátiť domov včas.
Straty počas bitky sa odhadujú na približne 200 Grékov a 6 000 – 7 000 Peržanov.
Maratónsky beh.
Výsledok tejto bitky bežal oznámiť z Maratónu do Atén grécky vojak Feidipides, ktorý v cieli svojej cesty so slovami „Zvíťazili sme“ od vyčerpania zomrel. Po tomto športovom výkone aténskeho vojenského posla bola pomenovaná olympijská disciplína maratónsky beh (maratón). Treba dodať, že spomínaný Feidipides mal niekoľko dní pred týmto behom z Maratónu do Atén podobnú misiu, a to dvakrát po , (s posolstvom z Atén do Sparty a späť), teda celkom .
Historické zdroje.
Hlavným historickým prameňom je Herodotos, ktorý o tejto bitke píše v Knihe VI, odstavcoch 102 – 117. Herodotos sa však narodil až niekoľko rokov po nej a všeobecne sa usudzuje, že svoju knihu napísal až po uzavretí Kalliovho mieru (449/448 pred Kr.). V svojom typickom štýle vložil do popisu bitky zázračné udalosti, ktoré podľa jeho názoru mali najväčší dosah na jej výsledok: zjavenie sa boha Pana Feidipidovi na jeho ceste do Sparty s prosbou o pomoc; Hippiadov sen, ktorý predpovedal katastrofu Peržanov; príbeh Aténčana Epizela, ktorý bol počas bitky oslepený duchom. Všetky ostatné dôležité historické pramene, ktoré prežili, sú z ešte mladšieho obdobia (Pausanias, Suda, Eforos a pod.).

</doc>
<doc id="26511" url="https://sk.wikipedia.org/wiki?curid=26511" title="Metronóm">
Metronóm

Metronom je mechanický, elektro-mechanický alebo elektronický prístroj s kyvadlom, ktoré rovnomerne odklepáva tempo hudobnej skladby (každý úder = 1 doba).
Ak sa nastaví na rýchlosť 60 BPM (Beats per minute - počet úderov za minútu), tak jeden úder trvá presne jednu sekundu.

</doc>
<doc id="26512" url="https://sk.wikipedia.org/wiki?curid=26512" title="Pomlčková vojna">
Pomlčková vojna

Tzv. pomlčková vojna () je spor o názov Česko-Slovenska, ktorý prebiehal od začiatku roka 1990.
Začiatkom roka 1990 bol oficiálny názov krajiny stále ešte „"Československá socialistická republika"“ ("ČSSR"). Václav Havel navrhol 23. januára odstrániť z názvu slovo „socialistická“. To sa uskutočnilo v názvoch oboch republík (na Slovensku 1. marca), ale pri názve celého štátu politici (najmä slovenskí) Havlov návrh „Československá republika“ (ČSR) odmietli. Na Slovensku návrh pripomínal návrat k už prekonanému centralistickému zriadeniu „Československej republiky“ (1918 – 1938 a 1945 – 1968). 
Vláda Slovenska preto 14. februára navrhla, aby sa názov krajiny písal so spojovníkom, konkrétne „Republika Česko-Slovensko“ alebo „Federácia Česko-Slovensko“ podobne, ako to bolo v rokoch 1918 až 1920, keď vzniklo Česko-Slovensko, a znova v rokoch 1938 – 1939. Na inkriminovanej schôdzi federálneho parlamentu (Federálneho zhromaždenia) sa potom 29. marca okrem tohto návrhu prerokúval zmenený Havlov návrh „Republika Česko-Slovensko“ a návrh poslancov „Československá federatívna republika“. 
Jadrom sporu bol problém písania spojovníka, ktorý českí poslanci nesprávne označovali ako pomlčka (preto aj názov „pomlčková vojna“ je „nesprávny“ v tom zmysle, že išlo o Spojovníkovú vojnu). Spojovník má podľa pravidiel slovenského a českého pravopisu inú grafickú podobu a inú funkciu ako pomlčka. Kým spojovník sa používa na spájanie slov (napríklad Rakúsko-Uhorsko), pomlčka sa používa na oddeľovanie (napr. časové rozsahy typu "1918 – 1938", sústavy zemepisných bodov tvoriacich jeden celok, napríklad "trať Bratislava – Košice") i na ostatné účely. Slovenská strana písanie spojovníka chápala jednak ako návrat k pôvodnému historickému písaniu názvu štátu, a jednak ako vyjadrenie federatívneho usporiadania štátu. Česká strana, ktorá si spojovník interpretovala na pomlčku, ho chápala ako symbol rozdelenia.
Nakoniec 29. marca federálny parlament rozhodol, že (dlhý) názov krajiny bude v českom jazyku bez spojovníka, teda „"Československá federativní republika"“ ("ČSFR"), a so spojovníkom v slovenskom jazyku, teda „"Česko-slovenská federatívna republika"“ ("ČSFR"). Toto riešenie bolo neuspokojivé a po dlhých rokovaniach a menej ako mesiaci 20. apríla 1990 federálny parlament zmenil znova (dlhý) názov krajiny na „"Česká a Slovenská Federativní Republika"“ ("ČSFR") v češtine, a „"Česká a Slovenská Federatívna Republika"“ ("ČSFR") v slovenčine. Problémom tohto kompromisu však bola skutočnosť, že v slovenskom a českom jazyku sa zvyčajne píše veľkým písmenom len prvé slovo názvov krajín. To, že sa celý názov krajiny bude písať veľkými písmenami, však odstránilo problém, či písať slovo „Slovenská“ v názve veľkým písmenom. 
Zemepisný názov ČSFR znel v češtine "Československo" a v slovenčine "Česko-Slovensko", pretože podľa slovenskej reformy pravopisu z roku 1991 sa v slovoch obsahujúcich „Československo“ alebo „československý“ začal písať spojovník, teda „Česko-Slovensko“ a „česko-slovenský“. ČSFR mala v rokoch 1990 – 1992 dve zemepisné mená i pri prekladoch do cudzích jazykov: so spojovníkom v prekladoch zo slovenčiny (napr. anglicky "Czecho-Slovakia", francúzsky "Tchéco-Slovaquie", nemecky "Tschecho-Slowakei" atď.) a bez spojovníka v prekladoch z češtiny (napr. anglicky "Czechoslovakia", francúzsky "Tchécoslovaquie", nemecky "Tschechoslowakei" atď.).

</doc>
<doc id="26513" url="https://sk.wikipedia.org/wiki?curid=26513" title="BPM">
BPM

BPM je skratka pre beats per minute (počet „úderov“ alebo štvrťových nôt za minútu).
Býva tak niekedy označovaná rýchlosť hudobnej skladby pomocou metronómu:
Tento symbol/vzorec udáva 120 štvorštvrtinových úderov za minútu. Zvyčajne sa ale rýchlosť skladby popisuje slovne, pretože vlastné vnímanie rýchlosti nie je závislé od počtu štvrťových nôt za minútu. To záleží na samotnej hudbe. Skladba, ktorá obsahuje predovšetkým štvrťové noty, môže byť vnímaná ako omnoho pomalšia než skladba, ktorá obsahuje predovšetkým šestnástinové noty. BPM rýchlosť však majú obe rovnakú.
Orientačná prevodná tabuľka:

</doc>
<doc id="26514" url="https://sk.wikipedia.org/wiki?curid=26514" title="Bitka pri Kannách">
Bitka pri Kannách

Bitka pri Kannách patrí k najhorším porážkam, aké kedy Rimania utrpeli nielen počas púnskych vojen, ale vo svojich dejinách vôbec.
Predohra.
Po troch porážkach, ktoré v roku 217 pred Kr. Rimania utrpeli pri Trebii, Ticine a Trasimenskom jazere, zavládla v Ríme nervozita a panika. Ukázalo sa, že tradiční najvyšší rímski úradníci - konzuli, nie sú schopní viesť úspešnú vojnu s vynikajúcim stratégom Hannibalom. Preto na príkaz senátu bol mimoriadne na ľudovom zhromaždení zvolený diktátor s absolútnou mocou pre vedenie vojny Quintus Fabius Maximus, skúsený politik a vojenský veliteľ. Za jeho pomocníka bol menovaný veliteľ jazdy (magister equitum) Marcus Minucius Rufus. Fabius Maximus si uvedomoval, že po utrpených porážkach je morálka rímskeho vojska veľmi slabá, noví branci nemali ešte bojové skúsenosti. Preto so svojím vojskom sledoval Hannibalove presuny v Itálii, znepríjemňoval mu život drobnými šarvátkami, ale nepúšťa sa do rozhodujúceho boja. Prepadával predovšetkým jeho zásobovacie jednotky, takže púnske vojsko sa muselo stiahnuť do úrodnejších oblastí. Pre túto taktiku dostal aj hanlivú prezývku Cunctator (Váhavec). V Ríme i v radoch vojakov vládla s jeho taktikou nespokojnosť, preto najmä veliteľ jazdy (magister equitum) vyzýval k otvorenému boju. 
Hannibal mal medzitým problémy, pretože v kraji okolo Falerna nenašiel dostatok potravín na prezimovanie vojska a musel sa stiahnuť z Kampánie. Pri Tarracine došlo k boju medzi oboma vojskami. V bitke zahynulo asi dvesto Rimanov a štvornásobný počet Hannibalových vojakov. Hannibalovi hrozilo, že bude musieť prezimovať v kraji, kde je nedostatok potravín. Pomocou ľsti sa mu podarilo prejsť cez horské priesmyky do úrodnejšej Apulie k mestu Geronium. Fabius ho neustále sledoval a nedovolil mu priblížiť sa k Rímu.
Keď musel Fabius odísť do Ríma kvôli náboženským povinnostiam a voľbe konzula namiesto zomrelého Gaia Flaminia, veliteľ jazdy M. Minucius Rufus zostúpil z hôr a priblížil sa k Hannibalovmu vojsku. V Ríme medzitým povýšili veliteľa jazdy na úroveň diktátora a keď Fabius Maximus prišiel k vojsku, musel si ho rozdeliť na dve polovice: jednej velil Fabius, druhej Minucius. 
Napokon sa dal Minucius vyprovokovať k otvorenému boju s Hannibalom. Veľká časť jeho vojska bola porazená, a len vďaka Fabiovmu zákroku sa podarilo časť rímskych vojakov zachrániť. Minucius si uvedomil svoju chybu, vzdal sa svojho mimoriadneho postavenia, opäť sa spojil s vojskom Fabia Maxima a podriadil sa jeho veleniu.
Keď po uplynutí šiestich mesiacov skončila diktatúra Fabia Maxima, jeho vojsko prevzali konzuli pre rok 217 pred Kr. Marcus Atilius Regullus a Gnaeus Servilius Geminus. Tí dodržiavali taktiku Fabia Maxima a nevrhli sa do otvoreného boja s Hannibalom. Vyčerpávali jeho sily, bránili mu v zásobovaní.
Rok 216 pred Kr..
Na rok 216 pred Kr. boli za konzulov zvolení ambiciózny Gaius Terentius Varro, kandidát ľudových vrstiev, a konzervatívny Marcus Aemilius Paulus. Takisto sa v Ríme konali nové odvody vojska a počet légií bol zvýšený na dvojnásobok, celkovo mali Rimania v zbroji asi 80 000 vojakov. Syrakúzsky vládca Hieron poslal do Ríma obrovské množstvo obilia a zlatú sochu bohyne Víťazstva (Victoria) na znamenie svojho priateľstva s Rímom. 
Po voľbách odišli konzuli aj s novým vojskom k mestu Geronium. Hneď po príchode nového rímskeho vojska sa strhla bitka, v ktorej zahynulo asi 17 000 Púnov a len asi sto Rimanov. To vyprovokovalo konzula Terentia k nerozvážnemu konaniu.
Hannibal v noci opustil svoj tábor aj so všetkým vybavením, aby nalákal Rimanov na bohatú korisť, jeho lesť sa však prezradila. Pre nedostatok zásob Hannibal odtiahol k malému mestečku Cannae (slov. Kanny) pri ústí rieky Aufidus. Okolie mesta bolo vhodné pre jazdeckú bitku, v ktorej Hannibalove jazdecké oddiely Numídčanov dosahovali vynikajúce výsledky. Numídski jazdci rozohnali rímskych vojakov, ktorí zásobovali svojich druhov vodou, ale konzul M. Aemilius Paulus zadržal vojsko, aby sa nepustilo do boja.
Rozhodujúca bitka.
Nasledujúci deň pripadlo velenie na druhého konzula G. Terentia Varrona. Bol pekný augustový deň. Konzul okamžite s vojskom prekročil Aufidus a rozostavil vojsko tak, že v strede bola pechota, na pravom krídle jazda. Na ľavej strane boli spojeneckí jazdci a spojenecká pechota. Terentius velil na ľavom krídle, Paulus na pravom, v strede velil konzul z predchádzajúceho roku Gnaeus Servilius Geminus. 
Hannibal takisto prekročil rieku a rozmiestnil svojich vojakov tak, že na pravom krídle bola numídska jazda, v strede Galovia s dlhými mečmi a Hispánci s krátkymi. Po oboch stranách týchto spojencov boli Afrovia, vyzbrojení rímskymi zbraňami ukoristenými pri Trebii a Trasimenskom jazere. Hannibal spolu s bratom Magonom velil v strede zostavy, na ľavom krídle bol jeho brat Hasdrubal Barkas.
Rimania boli obrátení na juh. Miestny juhovýchodný vietor im hnal do tvárí prach, takže ich oslepoval.
Bitku začali na oboch stranách pomocné oddiely a ľahkoodenci, potom sa pripojili jazdci. Porazené rímske oddiely sa dali na útek.
Potom začal boj hlavných síl pechoty. Spočiatku mali Rimania úspech, pričom útočili priamo na stred kartáginskej zostavy, ktorá začala ustupovať. Obidve krídla, na ktorých boli rozmiestnené oddiely Afrov, postupne obkľučovali rímsku zostavu až ich úplne obkľúčili. 
Zozadu na Rimanov zaútočil aj oddiel asi 500 Numídčanov, ktorí sa pôvodne akoby vzdali Rimanom. Tých sa začala zmocňovať panika. 
Konzula Aemilia Paula na začiatku boja zranila guľa vystrelená z praku, ale hrdinsky odolával a dokonca sa prebojoval k hlavnej časti Hannibalových oddielov. Ťažko raneného ho dobili súperovi lukostrelci. Druhý konzul G. Terentius Varro si zachránil život útekom.
Výsledky bitky.
Dôsledky bitky boli katastrofálne. Zahynulo asi 45 000 pešiakov a 2700 jazdcov, 29 vojenských tribúnov, množstvo bývalých vynikajúcich politikov, ktorí tvorili štáb oboch konzulov. Medzi padlými bol aj konzul z minulého roka Gnaeus Servilius Geminus a veliteľ jazdy z čias diktatúry Fabia Maxima Marcus Minucius Rufus. Do zajatia sa dostalo len asi 3000 pešiakov a 15 000 jazdcov.
Z oboch vojenských táborov sa ústupom zachránilo niekoľko tisíc vojakov, ktorí sa stiahli do mesta Canusium a Venusia. 
Hannibal sa po bitke venoval skôr obsadeniu rímskych vojenských táborov, po bitke opustených. Jeho veliteľ jazdy Maharbal mu radil, aby využil situáciu a zaútočil priamo na Rím, ale Hannibal to odmietol. Maharbal mu vtedy povedal: „Hannibal, vieš víťaziť, ale nevieš využiť víťazstvo!“ Rím získal čas na to, aby sa spamätal z následkov porážky.
Hannibal si v momentálnej situácii nemohol dovoliť zaútočiť priamo na Rím. Jeho vojaci boli unavení, preto začal vyjednávať s italskými kmeňmi a mestami, aby ich získal na svoju stranu. Na jeho stranu sa pridala napr. Capua, iné mestá, napr. Cumae, Neapol, zostali verné Rímu.

</doc>
<doc id="26516" url="https://sk.wikipedia.org/wiki?curid=26516" title="Bitka pri Cannae">
Bitka pri Cannae



</doc>
<doc id="26518" url="https://sk.wikipedia.org/wiki?curid=26518" title="Bitka pri Pydne">
Bitka pri Pydne

Bitka pri Pydne bolo ozbrojené stretnutie medzi Rimanmi a Macedóncami, ktoré sa odohralo 22. júna roku 168 pred Kr. 
Znamenala koniec vlády dynastie Antigonovcov v Macedónii a viedla tak k faktickému zániku nezávislosti tejto krajiny. Často je uvádzaná ako klasický príklad prevahy rímskych légií nad macedónskou falangou. Macedónska vojenská doktrína, ktorá slávila veľké úspechy v dobe Filipa II. a Alexandra Veľkého, sa javila po tejto bitke ako prekonaná a zastaraná.

</doc>
<doc id="26522" url="https://sk.wikipedia.org/wiki?curid=26522" title="Bitka pri Termopylách">
Bitka pri Termopylách

Bitka pri Termopylách () bola jedna z bitiek druhej výpravy Peržanov proti Grékom počas grécko-perzských vojen, medzi spolkom starovekých gréckych mestských štátov, vedeným spartským kráľom Leónidom I. a Achajmenovskou ríšou Xerxa I., počas troch dní. Odohrala sa zároveň s bitkou pri myse Artemision, 11. augusta (príp. 7. augusta alebo 8.10. septembra) 480 pred Kr., v úzkom pobrežnom priesmyku zvanom Termopyly.
Úvod.
Tretia perzská výprava bola oneskorenou odpoveďou na porážku predchádzajúcej, ukončenej víťazstvom Atén v bitke pri Maratóne roku 490 pred Kr. Xerxes I. zhromaždil veľkú suchozemskú a námornú armádu a vydal sa do Grécka s úmyslom celé ho dobyť. Aténsky veliteľ Temistokles navrhol, aby sa spojené grécke vojsko postavilo postupujúcim Peržanom na súši v úzkom priesmyku pri Termopylách a súčasne na mori pri myse Artemision.
Grécke sily v počte približne 7 000 mužov sa presunuli v lete roku 480 pred Kr. smerom na sever uzavrieť priesmyk. Perzská armáda mala podľa starovekých prameňov vyše jeden milión mužov, podľa súčasných odhadov bola oveľa menšia. Odhady sa rôznia v rozmedzí 100 000300 000 vojakov. Tento kontingent sa utáboril v Mélide (Málii) pri Termopylách niekedy v prvej polovici augusta alebo začiatkom septembra. Prečíslené grécke vojsko pútalo Peržanov na mieste sedem dní, vrátane troch dní bitky, až kým zadný voj, ktorý kryl jeho ústup, nepodľahol v jednom z najznámejších bojov v dejinách.
Menšia skupina vedená spartským kráľom Leónidom I. blokovala počas viac než dvoch dní jediný prechod, ktorým mohla veľká perzská armáda prejsť ďalej do gréckeho vnútrozemia. Po druhom dni bitky miestny obyvateľ menom Efialtes prezradil Peržanom existenciu chodníka, vedúceho cez vrchovinu (medzi Tráchinske bralá a vrchom Kalidromos pohoria Oity) okolo gréckych pozícií. Keď Leónidas zistil, že nepriateľ zostupuje z vrchov a onedlho napadne odzadu grécke vojsko, rozdelil ho a väčšej časti prikázal ústup. Sám ho s 300 Sparťanmi, 700 Tespijčanmi, 400 Tébanmi a príp. ešte s niekoľkými stovkami ďalších vojakov zostal kryť, kým Peržania všetkých nepobili.
Plán Grékov vyžadoval udržanie oboch pozícií, teda priesmyk pri Termopylách a mys Artemision. Po tejto udalosti sa grécke loďstvo pod Temistoklovým velením rozhodlo ustúpiť k ostrovu Salamis. Peržania nakoniec obsadili Boiótiu a ukoristili prázdne Atény, ktoré boli predtým evakuované. Pre Grékov bolo nevyhnutné poraziť námorné sily Peržanov, čo sa nakoniec aj stalo v bitke pri Salamíne ku koncu roku 480 pred Kr. Xerxes sa po týchto udalostiach obával, že uviazne v Európe, a tak sa s väčšou časťou armády vrátil do Malej Ázie (väčšina aj tak zahynula na ceste hladom a chorobami). V Európe nechal ostatok armády pod Mardoniovým velením, ktorý mal dokončiť dobytie krajiny. O rok neskôr ho porazili Gréci v rozhodujúcej bitke pri Platajách, a tým sa skončila druhá perzská invázia.
Tak ako starovekí, aj moderní autori spomínajú bitku pri Termopylách ako príklad vlasteneckého boja a obrany domova. Boj obrancov sa používa ako príklad výhod výcviku, dobrej výzbroje a umného využitia vlastností terénu, čo znásobuje účinnosť boja. Tiež sa stal symbolom príkladnej odvahy proti veľkej presile.
Zdroje.
Primárny zdroj ku grécko-perzským vojnám je grécky historik Herodotos a dielo "Dejiny" (2. polovica 5. storočia pred Kr.). Ďalším zdrojom je Diodoros Sicílsky, ktorý podáva v diele "Historická knižnica" (1. storočie pred Kr.) informácie, pričom čiastočne vychádza zo skoršieho gréckeho historika Efora z Kýmy. Diodoros sa v tejto téme pomerne dobre zhoduje s Herodotom. Menej detailné informácie sa nachádzajú aj u ďalších starovekých dejepiscov vrátane Ploutarcha a Ktésia z Knida. Odkazy na nich nájdeme napr. v diele "Peržania" od veľkého dramatika Aischyla. Herodotove tvrdenia podporujú aj archeologické nálezy, napr. hadí stĺp, ktorý sa dnes nachádza v istanbulskom hipodróme.
Pozadie.
Grécke mestské štáty, Atény a Eretria podporovali neúspešné Iónske povstanie proti Perzskej ríši Dareia I. v rokoch 499494 pred Kr. Perzská ríša bola stále relatívne mladá a náchylná na vzbury obyvateľstva. Okrem toho, Dareios bol uzurpátor a veľa času zo svojho vládnutia musel venovať potláčaniu rôznych povstaní.
Iónske povstanie bolo hrozbou pre celistvosť ríše a Dareios začal volať po potrestaní tých, ktorí boli do povstania zapletení (a najmä tých, ktorí ešte neboli súčasťou impéria). Tiež videl príležitosť ako rozšíriť svoju vládu na úkor rozdrobeného gréckeho sveta. Predchádzajúca výprava pod Mardoniovým velením roku 482 pred Kr., ktorá mala zabezpečiť prístupové územia k samotnému Grécku, skončila opätovným dobytím Trácie a vazalstvom Macedónie.
Roku 481 pred Kr. Dareios vyslal emisárov do všetkých mestských štátov v Grécku, aby prosili o dar „zeme a vody“, čo bola symbolická požiadavka podrobenia sa. Keďže grécke mestá poznali silu Perzskej ríše z predchádzajúcich rokov, väčšina z nich bola ochotná podriadiť sa. V Aténach však vyslanci skončili na dne priepasti, kam ich Aténčania „poslali“ „hľadať zem“. V Sparte ich zase hodili do studne, aby si tam „nabrali vodu“. Tak sa Sparta tiež ocitla vo vojne s Perziou, na jednej lodi s Aténami.
O rok neskôr Dareios postavil obojživelný operačný zväz pod velením Datia a Artaferna, ktorý zaútočil na ostrov Naxos ešte pred tým, ako sa Kyklady sklonili pred Perziou. Zväz sa presunul k mestu Eretria v Euboji, ktoré porazil a zničil. Nakoniec sa pohol smerom k Aténam a pristál pri Maratóne. Tu sa stretol s aténskym vojskom, ktoré bolo menšie ako perzské, napriek tomu Atény vybojovali mimoriadne víťazstvo a perzské vojsko sa vrátilo naspäť do Ázie.
Po tejto porážke začal Dareios budovať novú veľkú armádu, ktorá by s konečnou platnosťou pokorila Grécko a donútila ho stať sa súčasťou ríše Achaimenovcov. Roku 486 pred Kr. sa však vzbúril Egypt a 482 pred Kr. Babylonia, čo posunulo novú inváziu do Grécka na neskôr. Dareios však počas príprav zásahu do Egypta zomrel a na trón zasadol jeho syn Xerxes I. Ten rozdrvil egyptské povstanie a veľmi rýchlo obnovil prípravy na inváziu do Grécka. Zamýšľaná invázia mala byť v plnom rozsahu, čo vyžadovalo strategické plánovanie, zhromažďovanie zdrojov a odvody vojakov.
Xerxes sa rozhodol premostiť Helespont (dnes Dardanely) a prekopať kanál v Chalkidiké. Cez Helespont nechal postaviť pontónový most z ukotvených lodí vo dvoch radoch. Most, tvorený 674 loďami, ktoré boli pospájané lanami, však rozmetala prudká búrka a tak sa prechod podaril až na druhý pokus.
Oba činy boli plánmi výnimočnej ctižiadostivosti a ďaleko prekonávali ambície ostatných súdobých štátov. Začiatkom roku 480 pred Kr. sa všetky prípravy dokončili a vojsko zhromažďované pri Sardách sa pohlo smerom do Európy. Jeho námorné sily sa plavili popri tráckom pobreží až k Chalkidiké. Cez prvý polostrov Akte prekopali kanál, práce sa začali už tri roky pred tým, ako sa Xerxes pohol s armádou z Malej Ázie. Nechcel totiž plávať popri hore Atos.
Atény boli pripravené na vojnu už dlhšie, približne od polovice 80. rokov 5. storočia pred Kr. V roku 482 pred Kr. sa rozhodli, že pod vedením aténskeho politika Temistokla vybudujú veľké loďstvo z triér, ktoré bude potrebné (pôvodne vo vojne proti Aigine). Bohužiaľ, Atény nemali dostatočné množstvo ľudí pre obojživelné vojsko, preto museli uzavrieť spojenectvo s ďalšími mestami. Roku 481 pred Kr. Xerxes poslal vyslancov do gréckych miest opäť pýtať „zem a vodu“, pritom naschvál vynechal Atény a Spartu. Tým nepriamo podporil ich spoločnú pozíciu.
Panhelénsky kongres.
Vnútorná nejednotnosť gréckych mestských štátov a neochota niektorých bojovať proti Perzii spôsobili, že Xerxes získal priazeň alebo aspoň neutralitu Thessálie, Argu i ďalších miest v centrálnom Grécku. Proti perzskej invázii sa však rozhodne postavili Atény a najmä Sparta, vládnuca najsilnejším pozemným vojskom v celom Grécku. Obe mestá sa spoločne postavili do čela obrany proti Perzii.
Na jeseň roku 481 pred Kr. sa v korintskom Istme konal snem miest (tzv. panhelénsky kongres), na ktorom vznikla aliancia (spolok) gréckych mestských štátov. Mala právo vysielať emisárov, pýtať pomoc a po vzájomnej porade posielať jednotky z členských štátov na miesta, ktoré bolo treba brániť. Bol to významný moment pre rozdrobený grécky svet, veď niektoré zúčastnené mestá boli v skutočnosti ešte stále vo vzájomnom vojnovom stave (napr. Atény s Aiginou).
Na jar roku 480 pred Kr. sa opäť zišiel snem. Tesálska delegácia navrhla, aby sa grécke vojsko zhromaždilo pri Olympskom priesmyku v úzkom údolí Tempy, na hranici Tesálie, a tam sa postavilo Xerxovmu postupu. Armádu 10 000 hoplitov poslali pod vedením Sparťana Euaineta do údolia, o ktorom Gréci verili, že ho musia Peržania na svojom pochode prejsť. V čase, keď už mali na mieste vojakov, Alexander I. Macedónsky ich presvedčil, aby odišli. Pravdepodobne sa dozvedeli, že Xerxes ich môže obísť cez Sarantoporský priesmyk a následne prečísliť. Neskôr prešiel práve cez druhý menovaný. O krátky čas dostali správu, že prekročil Helespont.
Následný plán navrhol Temistokles: Xerxes musel na ceste na juh do Helady a na Peloponéz prejsť cez veľmi úzky Termopylský priesmyk (v prekl. „Horúce brány“) – osem kilometrov dlhý priesmyk medzi útesmi Kallidromu v pohorí Oita a morom. Dal by sa jednoducho uzavrieť gréckym vojskom aj proti perzskej presile. Okrem toho plán počítal s námornou blokádou perzského loďstva uzatvorením úžiny pri myse Artemision v severnej Eubóji aténskym loďstvom o sile 271 triér. Tým bránilo perzskému loďstvu oboplávať termopylský priesmyk a napadnúť Grékov od chrbta. Snem túto zdvojenú stratégiu prijal. Peloponézske mestá vymysleli plán ústupu, pri ktorom, okrem iného, mali byť aténske ženy a deti naraz evakuované do peloponézskeho mesta Troizén.
Predohra.
Perzské vojsko prešlo pomaly cez Tráciu a Macedóniu a konečne v auguste sa správy o výprave dostali ku Grékom. V čase bitky pri Maratóne vojenský vodca aliancie Sparta slávila svoj každoročný sviatok Karneia na počesť boha Apolóna, počas ktorého boli vojenské aktivity zakázané. Z tohto dôvodu dorazilo spartské vojsko k Maratónu neskoro. Tak isto bol čas olympijských hier, a teda prímeria počas ich konania. Pochod do vojny by bol pre Spartu dvojnásobnou svätokrádežou.
Aj tentokrát vpád Peržanov kolidoval s letnými sviatkami a efori sa zhodli na opodstatnenosti posilniť vojenskú výpravu o spartský kontingent, ktorý by viedol jeden z kráľov. Leónidas I. zobral 300 mužov svojej osobnej stráže a väčšie množstvo vojakov z podporných jednotiek vrátane heilótov. Ostatné vojsko chceli poslať hneď, ako sa skončia slávnosti a doma by nechali len stráže. Podobne uvažovali aj ďalšie mestá spolku.
Legenda, ktorú podáva Herodotos, vraví, že Sparťania sa začiatkom toho roku (480 pred Kr.) radili s delfským orákulom, ktoré im podalo nasledujúcu predpoveď:
Herodotos tvrdí, že Leónidas sa zariadil podľa veštby a bol si vedomý, že asi pôjde na istú smrť – jeho jednotka nebola dostatočne veľká, aby porazila nepriateľa a zámerne si vybral len mužov, ktorí mali deti (synov).
K Leónidovej 300-člennej jednotke ťažkoodencov, sa na ceste pridávali kontingenty z Arkádie, z Korintu a ďalších miest Peloponézu a keď dorazili k priesmyku, vojsko malo okolo 5 000 mužov. Zobral aj 400 Tébanov, o ktorých sa povrávalo, že sympatizujú z Peržanmi. Povolal ich, aby vedel, či toto podozrenie potvrdia alebo nie. "„Tí však pomoc poslali, aj keď boli iného zmýšľania.“" Leónidas si pre tábor a obranu zvolil „strednú bránu“ – najužšiu časť priesmyku. Storočie predtým na tomto mieste vybudovali Fókovia obranný múr proti Tesálii. Od obyvateľov neďalekého mesta Trachis sa dozvedel o existencii horského chodníka, ktorým by Peržania mohli obísť Termopylský priesmyk. Preto umiestnil k chodníku do vrchov 1 000 fóckych bojovníkov, ktorí ho mali strážiť.
Perzské vojsko sa konečne objavilo pri Málijskom zálive. Smerovalo k Termopylám. Keď Peržania dorazili a utáborili sa v kraji Mélis pri Tráchine, pri riečke Asopos, Gréci zvolali vojenský snem. Keď niektorí Peloponézania videli silu perzského vojska, navrhovali ústup ku Korintskej šiji a uzavretie suchozemského prístupu k Peloponézskemu polostrovu. Obyvatelia Fókidy a (opuntskej) Lokridy boli pobúrení, pretože ich mestá ležali neďaleko. Navrhovali brániť Termopyly a poslať po posily. Leonidas sa priklonil k obrane Termopýl.
Xerxes vyslal emisárov vyjednávať s Leónidom. Ponúkol prítomným Grékom slobodu a titul „priatelia Peržanov“. Okrem toho im prisľúbil, že budú presídlení na lepšiu pôdu na akej doposiaľ boli. Potom, ako Leónidas odmietol, ho už tvrdšie vyzvali, aby zložil zbrane. Vtedy spartský kráľ odpovedal slávnou vetou: "„“" (/moˈlɔːn laˈbe/, „Poď a zober si ich!“). Vyslanci sa vrátili s prázdnymi rukami a bitka sa stala neodvratnou. Napriek tomu Xerxes počkal ešte dva ďalšie dni, nech Gréci zmäknú a rozptýlia sa kým pošle na nich svoje jednotky.
Sily protivníkov.
Perzská armáda.
Počty Xerxovej armády, ktorú zhromaždil pre druhú inváziu do Grécka, sú aj dnes predmetom debát, pretože čísla, ktoré podávajú staroveké pramene, sú veľmi veľké. Herodotos spomína 2,6 milióna mužov a porovnateľné množstvo podporného personálu. Básnik Simónides z Keu, ktorý bol skoro súčasníkom udalostí, hovorí o 4 miliónoch, Ktésias udáva 800 000 ako celkový počet vojakov, ktorých Xerxes zhromaždil vo vojsku.
Súčasní odborníci Herodotove údaje väčšinou odmietajú ako nereálne, a rovnako aj čísla ďalších starovekých autorov. Prehnané množstvá, ktoré antickí autori podávajú, sú podľa nich skôr výsledkom omylu alebo zveličenia zo strany víťaza. Dnešné odhady sa pohybujú v rozpätí 70 000 – 300 000 Peržanov.Tieto počty vychádzajú zo štúdií ich logistických možností, udržateľnosti vlastnej operačnej základne a celkových ľudských zdrojov. Nech boli počty perzskej armády akékoľvek, Xerxes chcel určite zabezpečiť úspech výpravy aj tým, že zhromaždil dostatočnú vojenskú presilu na súši aj na mori. Počet prítomných perzských vojakov pri Termopylách je rovnako neistý ako celkový počet Xerxovej inváznej armády. Nie je napr. známe, či do Termopýl pochodovala celá armáda Peržanov, alebo len jej časť a ostatok ostal napr. v Macedónii alebo Tesálii.
Grécka armáda.
Grécku armádu tvorili podľa Herodota a Diodora Sicílskeho tieto skupiny:
Poznámky.
Počet Peloponézanov.
Diodoros uvádza 1 000 Lakedaimóncov a 3 000 ďalších Peloponézanov, spolu 4 000. Herodotos súhlasí s týmito číslami v jednom odstavci a cituje Simonidov nápis, ktorý spomína 4 000 Peloponézanov. Avšak na mieste, z ktorého vychádza aj vyššie uvedená tabuľka, vypočítava 3 100 Peloponézanov pri Termopylách pred bitkou. Tiež spomína, keď pri Xerxovom predvádzaní mŕtvych svojim armádam "„neuverili všetci, že tí padlí sú len Lakedaimónci a Tespijci, pretože videli aj heilótov,“" ale nehovorí koľko ich bolo a akú úlohu v boji plnili. Rozdiel týchto dvoch údajov môže pravdepodobne (bez dôkazu) tvoriť 900 heilótov, ktorí tiež bojovali v bitke (traja na každého Sparťana). Ak boli heilóti naozaj prítomní, potom určite plnili svoju tradičnú úlohu ako ozbrojený sprievod každého Sparťana počas boja. Je tiež možné, že Herodotos „zabudol“ aj na ďalšiu skupinu 900 perioikov. Súčet by sa potom mohol blížiť Diodorovej tisícke Lakedaimoncov.
Počet Lakedaimoncov.
Mätúce je aj to, že Diodoros sa nevyjadruje jasne, či do tisícky Lakediamoncov počíta aj 300 Sparťanov. Raz uvádza: "„Keď Leónidas dostal poverenie, vyhlásil, že ho má nasledovať do boja len tisíc mužov.“" Neskôr na inom mieste píše: "„Bolo tam potom tisíc Lakedaimoncov a spolu s nimi tristo Sparťanov.“" Preto toto číslo nie je možné viac spresniť.
Pausanias, grécky geograf a cestovateľ žijúci v 2. stor po Kr., súhlasí s Herodotom (ktorého dielo pravdepodobne poznal) až na počet (opuntských) Lokrov. Neupresňuje ich, pretože obývali územie, ktoré ležalo priamo na trase perzského postupu, a tak mali v zbrani najskôr všetkých bojaschopných mužov, do jedného. Pausanias ich uvádza 6 000, čo by spolu s Herodotovými 5 200 dávalo dokopy 11 200 bojovníkov.
Veľa súčasných historikov, ktorí obyčajne považujú Herodota za spoľahlivého, pridáva 1 000 Lakedaimóncov a 900 heilótov k Herodotovym 5 200, a tak dostávajú štandardný počet 7 100, alebo približne 7 000 mužov, vynechávajúc Diodorovych Mélijcov a Pausaniovych Lokrov. Je to však len jeden spôsob ako spočítať grécke vojsko pri Termopylách, možné sú aj ďalšie kombinácie. Okrem toho počet sa v priebehu deja menil a nakoniec ostalo strážiť Horúce brány okolo 3 000 mužov (300 Sparťanov, 700 Tespijcov, 400 Tébanov, možno 900 heilótov a 1 000 Fókov, ktorí stáli nad priesmykom, bez mŕtvych z predchádzajúcich dvoch dní).
Stratégia a taktika.
Zo strategického hľadiska bránením Termopylského priesmyku využili Gréci najlepším možným spôsobom svoje relatívne menšie vojsko. Pokým boli schopní brániť Peržanom v postupe, nemuseli sa spoliehať na jednu rozhodujúcu bitku, a tak mohli ostať v defenzíve. Okrem toho menšia početnosť Grékov sa obranou dvoch úzkych priechodov (priesmyku pri Termopylách a úžiny pri myse Artemision) stávala menej problematickou. Naopak, pre Peržanov bolo podstatným problémom zásobovanie tak veľkej armády, čo prakticky znamenalo, že sa celý kontingent nemohol dlho zdržiavať na jednom mieste. Xerxes musel byť so svojím vojskom neustále v pohybe, buď postupovať alebo ustupovať – a pohyb vpred vyžadoval dostať sa cez Horúce brány.
Úzky priestor priesmyku po taktickej stránke ideálne vyhovoval gréckemu štýlu boja a ich momentálnej situácii. Falanx hoplitov veľmi ľahko zablokoval úzky priechod, bez hrozby obchvatu jazdectvom. V úzkom priestore bolo veľmi ťažké útočiť na falangu ľahšou perzskou pechotou.
Najslabším miestom v pláne Grékov bol horský chodník, ktorý viedol okolo Tráchinských brál pozdĺžne s pobrežím, jednou z jeho vetiev bolo možné prejsť k zálivu a dostať sa k priesmyku z opačnej východnej strany. Aj keď chodník nebol vhodný pre jazdectvo, pechota ho mohla ľahko prekonať. Medzi perzskými pešiakmi boli mnohí zbehlí v horskom boji. Leónida na túto hrozbu upozornili až domáci obyvatelia z Tráchiny. Nad chodník do kopcov umiestnil vojsko Fókov, aby ho strážilo.
Topografia bojiska.
V tom čase mal Termopylský priesmyk niekoľko zúžených miest na trase cesty, ktorá sa tiahla pozdĺž južného pobrežia Málijského zálivu. V najužšej časti mal priesmyk 50 metrov, podľa Herodota "„šírku len vozovej cesty“". Z južnej strany sa nad cestou týčila stena Tráchinských brál, ktoré sú súčasťou pohoria Katavotra (kedysi Oite), zo severu ju premenlivo ohraničoval breh zálivu. Pozdĺž cesty postupne nasledovali tri úžiny – „brány“ (). Pri strednej bráne bol vztýčený múr, ktorý storočie pred tým vybudovali Fókovia na obranu pred tesálskou inváziou. Meno „Horúce brány“ má pôvod v termálnych prameňoch, ktoré sa dodnes nachádzajú neďaleko.
V súčasnosti priesmyk nie je tak blízko k zátoke ako kedysi, ale niekoľko kilometrov vo vnútrozemí. Stáročná sedimentácia posunula pobrežnú čiaru zátoky ďalej na východ. Stará cesta sa tiahne pri úpätí vrchoviny okolo údolia, dnes sledovaná autostrádou. Nedávno odobraté vzorky hornín z priesmyku naznačujú, že ho pravidelne zaplavovala voda zátoky. Aj dnes sú priesmyky prirodzenými obrannými bodmi. V roku 1941 vojaci Britského spoločenstva bránili priesmyk pred nemeckou inváziou pár metrov od miesta starovekej bitky.
Bitka.
Prvý deň.
Xerxes sa konečne rozhodol zaútočiť na Grékov na piaty deň. Najskôr 5 000 lučištníkov vystrelilo šípy na grécke pozície. Grécke bronzové štíty a helmice im však vzali zamýšľaný efekt a napáchali tak len veľmi malé škody. Perzský kráľ vzápätí poslal proti Grékom 10 000 Médov a Kisijcov a prikázal im doviesť nejakých zajatcov. Tí sa vrhli do čelného útoku. Gréci stáli pred múrom Fókov v najužšej časti priechodu. Detaily ich boja sú nejasné. Diodoros hovorí, že "„muži stáli plece pri pleci“" a Gréci mali "„navrch v udatnosti a vo veľkosti štítov.“" Pravdepodobne je to opis štandardnej gréckej falangy, v ktorej hopliti tvorili rad – stenu prekrývajúcich sa štítov a čnejúcich hrotov kopijí, namierených na blížiaceho sa útočníka. Falanx postavená na celú šírku priechodu mohla byť veľmi účinná.
Perzský pešiak mal v porovnaní s gréckym hoplitom slabší štít a kratšiu kopiju. Herodotos uvádza, že grécke sily boli delené ako kompaktné jednotky podľa svojho pôvodu, t.j. podľa domovských miest. V boji sa striedali aby predišli únave, čo znamená, že mali viac mužov ako bolo bezpodmienečne nutné na uzavretie priesmyku. Gréci pobili toľko Médov, že Xerxes od zúfalstva a zlosti trikrát vyskočil z kresla keď pozoroval bitku. Prvá vlna útočníkov bola podľa Ktésia "„rozdrvená na prach“", s dvoma alebo tromi mŕtvymi Sparťanmi. Väčšina bola zmietnutá a hŕstka, ktorá prežila, utiekla nazad do bezpečia perzského tábora. Podľa Herodota a Diodora, keď takto Xerxes spoznal silu nepriateľa, vrhol do druhého útoku Nesmrteľných — 10 000 mužov elitných jednotiek. No ani tí nepochodili lepšie ako Médi a nepodarilo sa im preraziť cez Grékov. Sparťania podľa všetkého používali taktiku predstieraného ústupu, po ktorom sa po chvíli otočili vzad a vrhli sa na prenasledujúceho nepriateľa.
Druhý deň.
Xerxes sa opäť rozhodol poslať na Grékov pechotu "„predpokladajúc, že ich bude menej a nebudú vďaka zraneniam dlho odolávať.“" Dopadli podobne ako minulý deň. Nasledujúci útok zastavil a odišiel do tábora konšternovaný. Uvažoval, aký ďalší krok podnikne. Táto prestávka mu priniesla plody: miestny muž menom Efialtes z Mélidy mu ešte ten deň povedal o horskom chodníku, ktorý viedol poza Tráchinské bralá okolo Termopylského priesmyku, a ponúkol sa za odmenu, že povedie perzské jednotky. Od tohto okamihu meno Efialtés navždy získalo stigma, v gréčtine nadobudlo význam „nočná mora“ a stalo sa v gréckej kultúre archetypálnym menom pre zradcu.
Toho večera Xerxes, podľa Herodota, poslal po chodníku Grékom za chrbát veliteľa Nesmrteľných Hydarna so skupinou vojakov. Herodotos neupresňuje akí vojaci ju tvorili. Podľa správ po prvom dni z Nesmrteľných neostalo veľa, takže je možné, že Hydarnes velil zmiešanému oddielu. Diodoros tvrdí, že ich bolo pre túto misiu zhromaždených 20 000. Chodník začínal neďaleko perzského tábora, tiahol sa za bralá a obchádzal priesmyk smerom do Fókie. V jednom mieste sa rozvetvoval a stáčal skoro kolmo smerom na pobrežie. Vychádzal pri prvom lokridskom meste Alpene, ktoré ležalo neďaleko východnej termopylskej brány.
Tretí deň.
Na úsvite tretieho dňa Fókovia, ktorí strážili chodník, spozorovali podľa šuchotania lístia v dubovom lese blížiace sa perzské jednotky. Obe skupiny boli prekvapené, Fókovia sa v chvate obliekali do zbroje a chystali sa na boj. Hydarnés sa zase obával, že na kopci na neho čakajú Sparťania. Efialtes ho však upokojil, že je to len domáce fócke vojsko. Fókovia sa zoskupili na najbližšej vyvýšenine v očakávaní perzského útoku. Peržania ich však zasypali len spŕškou šípov a rýchlo zostupovali dolu k zálivu, do tyla Grékov dokonať obkľúčenie. Fókovia sa vrátili do mesta a pripravovali sa na jeho obranu.
Nadránom, potom ako sa Leónidas dozvedel, že Fókovia už nedržia chodník, zvolal vojnovú poradu. Niektorí z Grékov navrhovali odchod z pozícií, Leónidas sa však rozhodol so Sparťanmi zostať na mieste. Napriek tomu veľa gréckych jednotiek sa aj tak zberalo na odchod, buď proti rozkazu samotného Leónida ostať alebo podľa jeho rozkazu odísť. Herodotos píše o neskorších pochybnostiach, čo sa vlastne v tábore v tomto momente udialo. Tespijský kontingent so 700 mužmi pod Demofilovým velením odmietol odísť s ostatnými Grékmi a rozhodol sa pre boj. Na mieste zostalo aj 400 Tébanov pod Leontiadovým velením a pravdepodobne aj heilóti patriaci k spartským hipeis.
Skutočnosť, že Leónidas zostal, sa obyčajne vysvetľuje spartským vojenským zvykom neustupovať z boja. Je však možné, že práve vďaka tomuto odmietnutiu ústupu vznikol názor, že Sparťania nikdy neustupujú. Možno bol Leónidas pod vplyvom veštby dopredu rozhodnutý obetovať svoj život pre záchranu Sparty. No ak si uvedomíme, že toto proroctvo bolo adresované len Lakedaimoncom (Lakóncom), je ťažké si myslieť, že by chcel obetovať v bitke aj ďalších Grékov. Asi najbližšie k pravde je, že Leónidas zostal kryť ústup ostatných gréckych jednotiek. Ak by sa všetky jednotky pohli vzad, mali by nekrytý chrbát a perzské jazdectvo by ich najskôr v behu prevalcovalo. Ak by všetci ostali na mieste, boli by za krátky čas obkľúčení a pravdepodobne do jedného pobití. Leónidas takto zachránil 3 000 mužov, ktorí mohli neskôr opäť bojovať s nepriateľom.
Tébania sú tiež predmetom úvah. Herodotos tvrdí, že nešli úplne dobrovoľne s Leónidom. Už Ploutarchos sa ale pýta, prečo ako rukojemníci neboli poslaní preč s ostatnými? Je možné, že tieto jednotky tvorili tébski „lojalisti“, ktorí na rozdiel od väčšiny tébskeho obyvateľstva boli proti perzskej nadvláde a chceli bojovať. Do Termopýl pravdepodobne prišli z vlastnej vôle a ostali až do konca, pretože by sa nemohli vrátiť do Téb, ak by Peržania dobyli Boiótiu.
Mesto Tespije sa rozhodlo nepoddať sa Xerxovi a čeliť zničeniu v prípade, ak sa Peržania dostanú do Boiótie. To ale nevysvetľuje prečo Tespijci ostali so Sparťanmi, keďže ostatní obyvatelia Tespijí boli evakuovaní ešte pred vstupom Peržanov na ich územie. Je pravdepodobné, že sa jednoducho dobrovoľne obetovali. Ešte obdivuhodnejšia je skutočnosť, že obetovali úplne celý kontingent hoplitov, ktoré mesto dokázalo postaviť, teda celé svoje vojsko! Bola to asi ich charakteristika, pretože dejiny vedia o ďalších dvoch udalostiach, keď sa tespijské jednotky obetovali v poslednom boji.
Za svitania Xerxes urobil prestávku a Nesmrteľným zostupujúcim z vrchov do tyla Grékov doprial čas. Vykonal obetu a počkal si na plný deň. Potom zaútočil. Perzské sily s počtom 10 000 mužov ľahkej pechoty a jazdectva vyrazili proti gréckym jednotkám. Tentokrát sa Gréci pohli dopredu od múru a stretli sa s Peržanmi na širšom priestranstve v snahe pobiť ich čo najviac. Bojovali s kopijami až kým všetky nepolámali, potom vytiahli xifos – krátky meč a bili sa s ním. Herodotos tvrdí, že v tomto boji padli dvaja Xerxovi bratia – Abrokomes a Hypernates. Leonidas zahynul na začiatku boja šípom perzského lučištníka a obe strany potom bojovali o jeho telo.
Len čo sa za chrbátmi Grékov objavil Efialtes s Hydarnom a Nesmrteľnými, Gréci sa sformovali do kruhu na jednej z vyvýšenín neďaleko múru. Tébania sa v tejto chvíli "„odtrhli od nich, pozdvihli ruky a išli bližšie k barbarom tvrdiac, že sú priatelia Peržanov,…“" Niekoľko z nich padlo predtým, ako Peržania prijali ich kapituláciu. Kráľ im neskôr vypálil svoj znak na čelá. O ostatných obrancoch Herodotos píše: "„Na tomto mieste sa bránili mečmi, pokiaľ ich ešte mali, rukami i zubmi, ale barbari ich zasypávali strelami.“"
Xerxes nechal strhnúť múr a obkľúčiť ich. Zasypávali ich šípmi až pokiaľ nebol posledný Grék mŕtvy. V roku 1939 grécky archeológ Spyridon Marinatos odkryl pri Termopylách na pahorku nazývanom Kolónos veľké množstvo perzských bronzových šípových hrotov, podľa čoho identifikoval vyvýšeninu poslednej obrany.
Peržanom sa týmto otvoril prechod cez priesmyk, podľa Herodota za cenu 20 000 mŕtvych. Grécky zadný voj bol zničený a spojenci stratili približne 2 000 vojakov počas všetkých troch dní bitky. Na jednom mieste Herodotos spomína 4 000 mŕtvych. Toto číslo sa dnes zdá veľmi vysoké, keď uvážime, že do tohoto počtu nepočíta ani 1 000 mužov zo stráže Fókov, ktorá nebola podľa jeho slov zničená.
Následky.
Keď Peržania našli Leonidovo telo, Xerxes mu v zlosti nechal odťať hlavu a napichnúť ju na kôl. Jeho telo dal ukrižovať. Herodotovi sa to zdalo neobyčajné, pretože Peržania mali podľa jeho slov vo zvyku uctiť si padlých vynikajúcich bojovníkov z nepriateľského tábora. Xerxes bol však známy aj svojím hnevom, napr. keď nechal potrestať vody Helespontu 300 ranami bičom potom, ako mu búrka zničila pontónové mosty na začiatku jeho výpravy.
Ako sa Xerxes s armádou pohol z miesta, Gréci pozbierali mŕtvych a pochovali ich na pahorku. Po skončení perzskej invázie postavili v Termopylách kamenného leva, ktorý mal pripomínať kráľa Leónida. Leónidove pozostatky boli po 40 rokoch prenesené do rodnej Sparty a uložené s veľkými poctami. Odvtedy sa každý rok konali hry na jeho počesť.
Keď Peržania prerazili cez Termopylský priesmyk, blokáda perzských námorných síl pri myse Artemision bola zbytočná. Grécka flotila sa preto preplavila do Sarónskeho zálivu k ostrovu Salamis pomáhať pri evakuácii Atén. Perzské pozemné vojsko tiahlo cez Boiótiu a plienilo mestá, ktoré neposkytli Xerxovi „vodu a zem“ – Plataje a Tespije. Medzitým sa Gréci, hlavne Peloponézania, pripravovali k obrane Korintskej šije (Istmu). Rozobrali každú cestu, ktorá cez ňu prechádzala a postavili naprieč šijou múr. Podobne ako predtým pri Termopylách, aj tu bol plán obojživelnej blokády, spolu s uzavretím Istmu Gréci mali v pláne uzatvoriť flotilou aj Sarónsky záliv, aby sa Peržania nemohli vylodiť priamo na pevnine Peloponézu.
Temistokles však blokádu zmenil na presvedčivé námorné víťazstvo Grékov. Peržanov vlákal do Salamínskej úžiny. Využil skutočnosť, že grécke lode boli menšie a mohli sa v stiesnenom priestore úžiny lepšie pohybovať. Potopili väčšinu perzských lodí v bitke pri Salamíne, čím skončila perzská hrozba Peloponézu.
Xerxes sa po prehranej bitke začal obávať o svoje mosty v Helesponte, jeho armáda by uviazla v Európe pokiaľ by boli zničené. V Grécku nechal malý vybraný kontingent pod Mardoniovým velením, aby splnil ciele výpravy nasledujúci rok. S ostatnou väčšinou sa pohol nazad domov do Ázie. Na ceste však vojsko trpelo hladom a chorobami. Do Ázie sa vrátil len malý zostatok. Mardonios s vojskom prezimoval v Tesálii a Macedónii.
Po prieťahoch sa Atény s Peloponézanmi dohodli. Spartské, megarské a korintské vojská vstúpili do Atiky a spolu s aténskymi donútili Mardonia bojovať. Aby Grékov vylákal na otvorený priestor, Mardonios ustúpil z Atiky do Boiótie. Obe strany sa stretli neďaleko Platají. V bitke pri Platajách Gréci získali presvedčivé víťazstvo, a tým ukončili perzskú inváziu. Spolu s bitkou na súši prebiehala námorná bitka pri Mykalé, v ktorej Gréci zničili väčšinu perzských plavidiel, ktoré zostali. Tým sa zažehnala aj hrozba ďalšej perzskej invázie.
Význam.
Bitka pri Termopylách je zrejme najslávnejšou bitkou v starovekých dejinách Európy a opakovane sa na ňu odkazuje v rôznych kultúrnych dielach, od starovekých až po súčasné. V západnej kultúre sú práve starovekí Gréci povestní svojou bojovnosťou. Napriek tomu v súvislosti s perzskou inváziou bola bitka pri Termopylách nepochybne porážkou Grékov. Je jasné, že ich úmyslom bolo uzavrieť Xerxa a jeho vojská v Mélide (medzi Termopylami a mysom Artemision) a nepustiť ho ďalej do Boiótie a Atiky.
Grécke postavenie v Termopylskom priesmyku bolo aj napriek perzskej presile skoro nedobytné. Ak by sa priesmyk darilo držať o niečo dlhšie, je pravdepodobné, že by Peržania museli ustúpiť pre nedostatok jedla a vody. Prerazenie priesmyku predstavuje aj napriek ťažkým stratám perzské taktické a strategické víťazstvo. Zdarný ústup väčšiny gréckych síl určite nemožno pokladať za úspech. Zobral však niečo z lesku perzskému víťazstvu a zapôsobil pozitívne na grécku morálku.
Niekedy sa tiež uvádza, že Termopyly boli pre Peržanov Pyrrhovym víťazstvom. Je to výraz pre víťazstvo, kedy je víťazná strana poškodená podobne ako porazená. Herodotos však nespomína, že by bitka pri Termopylách mala mať podobný účinok na perzské vojsko. Pritom sa zabúda aj na skutočnosť, že po bitke si Peržania podmanili väčšinu miest v Helade a že v Grécku bojovali ešte o rok neskôr.
Objavuje sa aj názor, že vďaka bitke pri Termopylách Gréci získali čas na prípravu loďstva na bitku pri Salamíne. Keď však uvážime obdobie medzi oboma bitkami (okolo mesiaca) zistíme, že čas získaný posledným bojom v Termopylskom priesmyku je zanedbateľný. Okrem toho si treba uvedomiť, že grécka flotila bojovala v rovnakom čase pri myse Artemision a trpela určitými stratami. usudzuje, že časové rozpätie medzi oboma bitkami vzniklo kvôli Xerxovej snahe systematicky zlikvidovať opozičné sily vo Fókide a ostatnej Boiótii, a nie zdržaním v bitke o priesmyk. Stratený čas pri Termopylách je podľa Cawkwella nepatrný v porovnaní s Xerxovym otáľaním.
Oproti minulosti dnešné odborné práce o grécko-perzských vojnách majú väčšiu potrebu sa zmieňovať o Xerxovom úspechu v priesmyku a následnom dobytí väčšiny Grécka. Napr. Cawkwell tvrdí, že Xerxes "„bol úspešný rovnako ako na mori tak aj na súši a Veľká invázia sa začala brilantným úspechom…, k čomu si Xerxes mohol zablahoželať.“" K tomu opisuje grécku porážku ako "„katastrofálnu“".
Sláva Termopýl sa však odvíja nie z dôsledkov pre nasledujúci vývoj grécko-perzských vojen, ale z inšpirujúceho príkladu, ktorým je. Termopyly sú slávne pre hrdinstvo zadného voja Grékov, odsúdeného na istú smrť, ktorého vojaci zoči-voči smrti, zostali brániť priesmyk. Ďalším z dôvodov je príklad boja slobodných ľudí, ktorí bránili svoju slobodu a vlasť. píše: "„Vtedajší Gréci chápali Termopyly takmer hneď ako výnimočnú morálnu a kultúrnu lekciu. Vo všeobecných pojmoch: Malí slobodní ľudia sa dobrovoľne pustili do boja s presilou imperiálnych síl, ktoré bojovali pod napriahnutým bičom. Konkrétnejšie: Západná myšlienka, že si vojaci sami volia kde, ako a proti komu budú bojovať, stojí proti východnej predstave despocie a monarchie – sloboda potvrdzuje silnejšiu myšlienku, v tomto prípade odhodlanejším bojom Grékov pri Termopylách a ich neskoršími víťazstvami pri Salamíne a Platajách.“"
Veľa autorov používa príklad bitky pri Termopylách ako dôkaz tvrdenia, že „slobodní ľudia“ víťazia nad „otrokmi“, čo je jasná generalizácia s mnohými odporujúcimi príkladmi.
Z vojenského hľadiska je bitka a boj obrancov, hlavne v prvých dvoch dňoch, príkladom výhod výcviku, kvalitnej výzbroje a šikovného využívania terénu, teda vlastností, ktoré zvyšujú účinnosť boja.
Dedičstvo.
Monumenty.
Epitaf.
Staroveký grécky básnik Simónides z Keu zložil dnes dobre známy epitaf, ktorý je vyrytý na pamätnej kamennej tabuli, umiestnenej na temene pahorku blízko Termopýl, na ktorom sa bránil posledný Sparťan a pod ktorým je pochovaný so svojimi spolubojovníkmi. Staroveký originál sa nezachoval, súčasný kameň bol umiestnený v roku 1955. Na ňom je nápis podľa Herodota:
Alternatívne čítanie slov "„“" namiesto "„“" nahradzuje slovo „zákony“ za slovo „rozkazy“. Ich význam sa stretáva, „rozkazy“ nie sú osobné, starogrécky pojem patrí medzi oficiálne frázy, je prvkom formálne slávnostnej reči.
Forma tejto starogréckej poézie je elegické distichon (elegické dvojveršie), bežne používané pri epitafoch.
V starovekom Grécku bolo známe, že všetci Lakedaimonci (Lakónci vrátane Sparťanov) poslaní do boja k Termopylám padli. Epitaf rozvíja myšlienku, že nezostal nikto, kto by mohol priniesť do Sparty správu o ich slávnych činoch. Starogrécke epitafy často nabádali okoloidúcich čitateľov (vždy nazývaných „cudzinec“ či „pútnik“) k sympatii. Tento epitaf však zachádza ďalej a vyzýva čitateľa, aby sám podnikol cestu do Sparty, priniesol správu o tom, že ich výprava stroskotala, ale nech zdôrazní, že zákon (rozkaz) bol naplnený.
Leónidov pamätník.
Pri mieste bitky sa nachádza moderný monument postavený na počesť spartského kráľa. Tvorí ju bronzová socha Leónida a nápis pod ňou znie jednoducho: "„“". Metopa pod sochou zobrazuje bojové scény. Dve mramorové sochy po stranách predstavujú rieku Eurótas a pohorie Taygetos v Lakónii.
Tespijský pamätník.
V roku 1997 bol oficiálne odhalený po boku Leónidovho pamätníka druhý monument venovaný pamiatke 700 Tespijcom, ktorí bojovali spolu so Sparťanmi. Pamätník je z mramoru a zobrazuje torzo bronzovej sochy boha Eróta, ktorého kult mal domov v Tespijách. Pod sochou je umiestnený nápis "„Na pamiatku siedmim stovkám Tespijcov“".
Tabuľka pri päte podstavca vysvetľuje symbolizmus:
Legendy.
Herodotovo farbisté podanie bitky je preniknuté množstvom okrajových príhod a konverzácii, ktoré sa priamo netýkajú hlavného deja. Samozrejme, nie je možné ich overiť, tvoria však celistvú časť legendy. Často veľmi dobre vykresľujú lakonický hovor a dôvtip Sparťanov.
Napr. Ploutarchos líči v diele "Výroky spartských žien" moment, keď sa pri lúčení Leónidova manželka Gorgó pýta svojho muža, čo má robiť, ak sa nevráti. Leónidas jej odpovie: "„Zober si dobrého muža a maj pekné deti.“"
Herodotos zachoval správu, ktorá rozpráva, ako po príchode k Termopylám Peržania vyslali jazdca na prieskum nepriateľských pozícií. Gréci mu dovolili, aby ich pozoroval a potom sa vrátil. Po návrate podal Xerxovi hlásenie o počte Grékov (ukázal sa mu len zlomok mužov, o čom ale nevedel) a o ich činnosti. Videl, ako si Gréci dopriavajú rozcvičku a češú vlasy. Xerxovi to pripadalo smiešne. Zavolal Démarata, bývalého spartského kráľa v exile pod perzskou ochranou, aby mu niečo o tom povedal. Démaratos mu vysvetlil, že Sparťania sa pripravujú na boj a majú vo zvyku krášliť si hlavu, keď im ide o život. Nazval ich "„najstatočnejšími mužmi Grécka“" a varoval Xerxa, že zamýšľajú bojovať o priesmyk. Pripomenul, ako sa ho pokúšal už skôr pred nimi neúspešne varovať. Dodal, že ak sa podarí Xerxovi podrobiť si Sparťanov, "„nejestvuje žiadny ľudský národ, ktorý by sa proti tebe postavil, pretože teraz máš proti sebe najkrajšie grécke kráľovstvo a najlepších mužov.“"
Herodotos opisuje Leónidovo prijatie perzského vyslanca, ktorý mu Xerxovým menom ponúkal kráľovstvo nad všetkými Grékmi, ak sa pripojí k Peržanom. Leónidas odpovedal: "„Ak by si vedel niečo o vznešených otázkach života, neprahol by si po majetkoch druhých. Pre mňa je lepšie zomrieť pre Grécko ako byť osamoteným vládcom nad ľuďmi vlastnej rasy.“" Nato ho vyslanec už prudšie vyzval, aby odhodil zbrane. Leónidas mu opáčil: "„Poď a zober si ich!“".
Takéto lakonické bravado nepochybne stužilo morálku mužstva. Herodotos spomína na inom mieste, ako Sparťan Diénekes začul jedného domáceho Tráchiňana opisovať streľbu perzských lučištníkov. Ich vystrelené šípy vraj zakryjú slnko ako mrak, toľko ich je. Diénekes to interpretoval svojim druhom ako dobrú správu, pretože pokiaľ bude slnko zakryté, môžu sa s Peržanmi biť v tieni.
Po bitke a prehliadke mŕtvych usporiadanej Xerxom pre svoje vojsko, vypočúvali arkádskych dezertérov. Xerxes bol zvedavý, kde je ostatok gréckych armád. Arkáďania vysvetlili, že je obdobie olympijských hier a Gréci sledujú preteky v telesných cvičeniach a koní. Kráľ sa spýtal o akú cenu súťažia. Peloponézania mu odpovedali, že o olivový veniec, ktorý dostane víťaz. Keď to perzský generál Tritantaichmes počul, neudržal sa a riekol: "„Beda Mardonios, proti akým ľuďom si nás to vyviedol do boja, čo zápolia nie o peniaze ale o česť!?“"
V dnešnej kultúre.
Bitka pri Termopylách sa stala ikonou západnej kultúry hneď ako skončila. Vyskytuje sa v nespočetných príkladoch v slovesnosti, poézii a piesňach, literatúre, filme, televízii a v hrách. Využíva sa aj ako didaktický príklad: Objavuje sa v mnohých knihách a článkoch, ktoré sa zaoberajú jej vojenským významom. Filmy "The 300 Spartans" (1962) a "300" (2006) boli vytvorené viac či menej na základe skutočných udalostí.
Heléni pred bitkou videli Dórov, predkov Sparťanov, ako tých, ktorí vyhnali Iónov z Peloponézu – ich pôvodného domova. Po bitke sa spartská (lakónska) kultúra stala inšpiráciou, predmetom napodobňovania a obdivu (lakonofília).

</doc>
<doc id="26526" url="https://sk.wikipedia.org/wiki?curid=26526" title="Vlajka Česko-Slovenska">
Vlajka Česko-Slovenska

Česko-slovenská vlajka vznikla hneď v deň po vzniku Prvej česko-slovenskej republiky. Pre väčšie politické problémy sa ňou stala vtedajšia tradičná česká bielo-červená bikolóra (vrchný pás biely, spodný pás červený).
V ústave z 1. marca 1920 bola schválená nová štátna vlajka ČSR. Vzhľadom na to, že tradičná slovenská trikolóra (biela, modrá, červená) sa od českej bikolóry líšila prítomnosťou modrej farby, rozhodlo, sa, že v novej vlajke bude Slovensko symbolizované práve touto farbou. Do bieločervenej vlajky bol z ľavej strany pridaný modrý trojuholník, symbolizujúci Slovensko.
Táto vlajka bola oficiálnym štátnym znakom v rokoch 1920 – 1939 a 1945 – 1992.
Po zániku federatívneho Česko-Slovenska pôvodnú česko-slovenskú vlajku prevzalo Česko ako jeden z nástupníckych štátov. Tento krok však bol v rozpore s dohodami medzi českou a slovenskou politickou reprezentáciou i s čl. 3 odst. 2 ústavného zákona č. 542/1992 Sb., o zániku ČSFR („Česká republika a Slovenská republika nesmú po zániku Českej a Slovenskej Federatívnej Republiky užívať štátne symboly Českej a Slovenskej Federatívnej republiky.“).

</doc>
<doc id="26527" url="https://sk.wikipedia.org/wiki?curid=26527" title="Bitka pri Salamise">
Bitka pri Salamise



</doc>
<doc id="26528" url="https://sk.wikipedia.org/wiki?curid=26528" title="Združenie robotníkov Slovenska">
Združenie robotníkov Slovenska

Združenie robotníkov Slovenska (skratka ZRS) je bývalá parlamentná politická strana pôsobiaca na Slovensku, ktorá existovala medzi rokmi 1994 až 2017.
História.
Strana vznikla odštiepením od SDĽ. Na ministerstve vnútra bola zaregistrovaná 26. apríla 1994. Definovala sa ako ľavicová strana „"so záujmom o robotníkov, roľníkov, inteligenciu, ako i záujmom o ostatné sociálne skupiny obyvateľstva"“.
V parlamentnom období 1994 – 1998 pôsobila v parlamente a spolu s HZDS, SNS a NAS tvorila vládnu koalíciu. Od roku 1998 sa už do Národnej rady nedostala a bola dlhé roky prakticky v nečinnosti. 28. novembra 2017 ju jej dlhoročný predseda Ján Ľupták nechal rozpustiť.
Volebné výsledky.
Výsledky volieb do Národnej rady SR, v ktorých sa zúčastnila strana ZRS. Volieb do Európskeho parlamentu sa strana ani raz nezúčastnila.
Volebné preferencie.
Volebné preferencie Združenia robotníkov Slovenska sú v posledných rokoch také nízke, že sa neobjavuje v prieskumoch verejnej mienky.

</doc>
<doc id="26529" url="https://sk.wikipedia.org/wiki?curid=26529" title="Bitka pri Platajách">
Bitka pri Platajách

Bitka pri Platajách bola jednou z posledných veľkých bitiek grécko-perzských vojen. Odohrala sa v roku 479 pred Kr. pri mestečku Plataje v Boiótii (Bojócia, Bojótia) v strednom Grécku.
Predohra.
Počas tretej výpravy do Grécka smeroval perzský útok po zemi i po vode. Porážka perzského loďstva v bitke pri Salamíne spôsobila, že sa kráľ Xerxes I. stiahol z Grécka a nechal napospas pozemné vojsko, ktorému velil jeho zať Mardonios. Ten so svojím početným peším vojskom tiahol do stredného Grécka, vyplienil Atiku a obsadil Atény. Po ich spustošení a vyplienení sa stiahol práve do Bojócie, kde prezimoval a v roku 479 pred Kr. opäť obsadil Atény. Podplácaním sa snažil získať Aténčanov na svoju stranu, ale tí sa obrátili o pomoc do Sparty. Po desiatich dňoch rokovaní nakoniec Sparťania pripravili vojsko, v ktorom bolo 5000 Sparťanov a 35 000 helótov. Velil im Pausanias, ktorý vládol ako regent namiesto nedospelého spartského kráľa Pleistarcha. O niečo neskôr sa k nim pridalo ešte 5000 ťažkoodencov z radov perioikov. 
Keď sa Mardonios dozvedel o spartskom vojsku, opustil Athény, pričom spustošil a zničil všetko, čo ešte zostalo z mesta. Odtiahol na sever k Tébam, aby tam mohol využiť svoju kvalitnú jazdu. 
Medzitým spartské vojsko prišlo na Isthmos, ktorý ešte stále opevňovali Gréci. K spartskému vojsku sa pridali ďalšie oddiely a spolu tiahli do Eleusiny, kde vykonali obete. Tam sa k nim pripojili Aténčania a spojené grécke vojsko pritiahlo k Erythrám v Bojócii a utáborili sa na svahoch Kithairónu.
Bitka.
Mardonios poslal do boja najprv svoju kvalitnú jazdu, ktorej velil Masistios (Makistios). Zaútočil na krídlo, kde boli Megarčania a Aténčania. Aténski lukostrelci spôsobili perzskej jazde ťažké straty. Masistiov kôň sa naľakal, vzopäl a svojho jazdca zhodil. Gréci sa na neho vrhli a pretože mal na sebe zlaté šupinové brnenie, zabili ho tým, že ho bodli do oka. Po tomto prvom úspechu grécke vojsko zostúpilo k Platajam, pretože na Kitairóne nemali dostatok vody. 
Pri Gargafskom prameni sa rozmiestnilo grécke vojsko tak, že na pravej strane stáli Sparťania, na ľavej Aténčania a medzi nimi sa rozmiestnili ďalšie oddiely z rozličných gréckych mestských štátov. Celkovo Gréci zhromaždili 35 000 ťažkoodencov a takmer 70 000 ľahkoodencov a s ďalšími druhmi vojakov ich bolo celkovo 110 000. 
Aj perzské vojsko bolo pestro zložené. Mardonios postavil proti Sparťanov svojich najkvalitnejších vojakov Peržanov, vedľa nich boli Médi, Baktrovia, Indovia, Sakovia, napokon proti Aténčanom stáli oddiely zložené z gréckych vojakov, verných Peržanom. Celkovo mal Mardonios k dispozícii 300 000 vojakov. 
Pred začatím bojov sa na oboch stranách konali obete bohov. Pre jednu i druhú stranu boli nepriaznivé, preto vojská stáli proti sebe bez boja desať dní. Ku gréckemu vojsku sa pripájali ďalšie oddiely, takže jeho počet narastal. Na jedenásty deň sa však v gréckom tábore začal prejavovať nedostatok vody, preto niektoré oddiely opustili líniu a odišli k mestu Plataje. Za nimi sa po dlhých sporoch presunuli aj Aténčania a Sparťania. Keď Peržania zistili, že Gréci opustili pôvodné stanovište, začali ich prenasledovať. Najprv narazili na Sparťanov, ktorým chceli Athénčania pomôcť, ale na tých zase zaútočili grécke oddiely v Mardoniovom vojsku.
Hlavný boj prebiehal medzi Sparťanmi a Tegejčanmi na jednej strane, na druhej boli predovšetkým Peržania a Mardonios s elitnou osobnou strážou. Peržania bez brnení nestačili odolávať sústredenému spartskému útoku, a keď padol Mardonios, perzské vojsko stratilo jednotné velenie a rozpadlo sa. Popredný veliteľ Artabazos ako prvý ušiel so 40 000 vojakmi, ostatné perzské oddiely sa stiahli za hradby svojho tábora. Athénčania dlho bojovali s Grékmi na perzskej strane, až ich tiež porazili a rozohnali. Potom prišli na pomoc Sparťanom a spoločnými silami dobyli perzský tábor aj s bohatou korisťou. Napokon zostalo na žive asi 3000 perzských vojakov, ostatných Gréci zabili. 
Po boji.
Zo Sparty zahynulo 91 mužov, z Tegey 16 a z Athénčanov 52, celkovo 159 vojakov. V spartskom vojsku bojoval aj Aristodemos, ktorý bol pôvodne s kráľom Leonidom pri Termopylách, ale ako jediný sa zachránil. Pretože ostatní Sparťania ním pohŕdali, hľadal spôsob, ako čestne padnúť. V boji pri Platajach neustále útočil na Peržanov, až konečne našiel smrť. 
Po boji Gréci zhromaždili korisť z perzského tábora a vyčlenili desatinu pre Delfy, desatinu pre Olympiu a desatinu pre Poseidóna na Isthme, zvyšok rozdelili medzi vojakov podľa zásluh. Potom pochovali svojich mŕtvych a rozhodli sa potrestať predovšetkým mesto Téby, že sa pridalo na perzskú stranu. Po dvadsiatich dňoch obielhania splnili Tébania podmienky Grékov a vydali svojich veliteľov, ktorí ich priviedli na stranu Peržanov.
Bitka pri Platajach skončila. V ten istý deň Gréci porazili perzské loďstvo aj pri myse Mykalé v Malej Ázii.
Referencie.
Herodotos: Dejiny IX, 1 - 89

</doc>
<doc id="26530" url="https://sk.wikipedia.org/wiki?curid=26530" title="Štátny znak Česko-Slovenska">
Štátny znak Česko-Slovenska

Počas svojej existencie malo Česko-Slovensko viacero štátnych znakov.
Prvá česko-slovenská republika (1918 – 1938).
Rozlišoval sa malý, stredný a veľký "Štátny znak ČSR". Najčastejšie používaný malý znak vznikol ešte počas prvej svetovej vojny, po roku 1915. Na červenom pozadí sa nachádzal tradičný český lev bielej farby (s korunou na hlave), ktorý mal na hrudi tradičný slovenský znak. Tento štátny znak sa používal od vyhlásenia ČSR do začiatku platnosti ústavy ČSSR.
Druhá česko-slovenská republika (1938 – 1939).
Štátnym znakom bol len dovtedajší stredný znak.
Tretia a štvrtá česko-slovenská republika (1945 – 1960).
Štátnym znakom bol malý znak predmníchovskej republiky.
Československá socialistická republika (1960 – 1990).
"Štátny znak ČSSR" sa začal používať v roku 1960 po „víťazstve a dobudovaní socializmu v našej republike“. Tradičné symboly boli nahradené socialistickými motívmi. Na červenom, žlto lemovanom pozadí nepravidelného päťuholníkového tvaru sa nachádzal biely lev bez koruny, namiesto ktorej sa nad ním nachádzala červená, žlto lemovaná socialistická hviezda. Zo štátneho znaku bol definitívne odstránený slovenský znak – namiesto neho sa na hrudi českého leva nachádzal symbol Slovenského národného povstania (na červenom pozadí modrý Kriváň, na ktorom horí oheň SNP). 
Česká a Slovenská Federatívna Republika (1990 – 1992).
"Štátny znak ČSFR" bol vertikálne aj horizontálne rozdelený na štyri časti. V hornej ľavej a dolnej pravej časti sa nachádzal tradičný český lev, symbolizujúci Česko v rámci federácie. V hornej pravej a dolnej ľavej časti sa (po 30 rokoch) nachádzal tradičný slovenský znak. Pôvodne zmýšľané horizontálne rozdelenie na dve časti bolo odmietnuté, pretože takýto znak sa podobal na niekdajší znak Uhorska.

</doc>
<doc id="26531" url="https://sk.wikipedia.org/wiki?curid=26531" title="Bitka pri Salamine">
Bitka pri Salamine



</doc>
<doc id="26532" url="https://sk.wikipedia.org/wiki?curid=26532" title="János Bolyai">
János Bolyai

János Bolyai (* 15. december 1802, Kluž, Rumunsko – † 27. január 1860, Târgu Mureș) bol maďarský matematik.
Jeden z tvorcov základov neeuklidovskej geometrie.

</doc>
<doc id="26533" url="https://sk.wikipedia.org/wiki?curid=26533" title="Západočeská univerzita v Plzni">
Západočeská univerzita v Plzni

Západočeská univerzita v Plzni je moderná univerzita založená v roku 1991. Sídli v Plzni a Chebe.
Využívá budovy bývalej Vysoké školy strojní a elektrotechnické, Pedagogickej fakulty, novú budovu Fakulty elektrotechnické atď.

</doc>
<doc id="26539" url="https://sk.wikipedia.org/wiki?curid=26539" title="Hjalmar Riiser-Larsen">
Hjalmar Riiser-Larsen

Hjalmar Riiser-Larsen (* 7. jún 1890, Oslo, Nórsko – † 3. jún 1965, Kodaň, Dánsko) bol nórsky letec, polárnik, podnikateľ a vojak.

</doc>
<doc id="26540" url="https://sk.wikipedia.org/wiki?curid=26540" title="Delaware (štát USA)">
Delaware (štát USA)

Delaware je štát Spojených štátov amerických. Leží na východnom pobreží. Na severe susedí s Pensylvániou, na východe s New Jersey a Atlantikom a na juhu a západe s Marylandom. Hlavným mestom je Dover a najväčším Wilmington.
Patrí medzi zakladajúce štáty. Ústavu ratifikoval ako prvý 7. decembra 1787. 
Mestá.
V hlavnom meste Dover sa nachádza jedna z najväčších vojenských leteckých základní Dover Air Force Base. Je to štát oslobodený od daní. Medzi mestá, ktoré prispievajú ekonomike tohto štátu patria najmä tzv. "letoviská" ako napr.: Rehoboth Beach, Dewey Beach... Jednu hranicu tohto štátu tvorí oceán, teda pobrežné mestá sú významné hlavne z dovolenkového hľadiska. Chodí sem mnoho nie len "zaoceánskych" turistov, ale taktiež domácich turistov.

</doc>
<doc id="26541" url="https://sk.wikipedia.org/wiki?curid=26541" title="Delaware">
Delaware

Delaware môže byť:
titul Thomasa Westa, tretieho baróna De La Warr, po ktorom boli pomenované:

</doc>
<doc id="26542" url="https://sk.wikipedia.org/wiki?curid=26542" title="Okres Pardubice">
Okres Pardubice

Okres Pardubice je okres v Česku v Pardubickom kraji.
Zoznam obcí.
Zmena hranice okresu.
Do 1. januára 2007 boli v okrese Pardubice tiež obce:

</doc>
<doc id="26545" url="https://sk.wikipedia.org/wiki?curid=26545" title="Okres Ústí nad Orlicí">
Okres Ústí nad Orlicí

Ústí nad Orlicí je okres v Česku v Pardubickom kraji.

</doc>
<doc id="26546" url="https://sk.wikipedia.org/wiki?curid=26546" title="Arnošt Lustig">
Arnošt Lustig

Arnošt Lustig (* 21. december 1926, Praha – † 26. február 2011, Praha) bol český spisovateľ a publicista svetového významu, autor celej rady diel s tematikou holokaustu.
Životopis.
Lustig sa narodil v Prahe, tu aj chodil do obecnej školy a začal študovať na reálke, z ktorej však bol roku 1941 z rasových dôvodov vylúčený. 13. novembra 1942 bol poslaný do koncentračného tábora Terezín a počas vojny spoznal aj ďalšie dva koncentračné tábory, poľský Osvienčim a nemecký Buchenwald. V apríli 1945 sa mu podarilo ujsť z transportu smrti (z Buchenwaldu do Dachau) a až do konca vojny sa ukrýval v Prahe. Počas holokaustu prišiel takmer o celú svoju rodinu, čo ho hlboko poznamenalo. Jeho diela sa už od prvých poviedkových súborov zaoberajú práve tematikou židov a druhou svetovou vojnou.
Po vojne v roku 1946 študoval na Vysokej škole politických a sociálnych vied a začal prispievať do novín a časopisov. V roku 1948 odišiel do Izraela ako spravodaj v izraelsko-arabskej vojne, po návrate pracoval ako redaktor v rozhlase a v Mladom světe. Bol aj televíznym scenáristom (o. i. napísal aj scenár podľa svojej novely "Modlitba pro Kateřinu Horovitzovou").
Po augustovej invázii vojsk Varšavskej zmluvy v roku 1968 musel Česko-Slovensko opustiť. Odišiel najprv do Juhoslávie, potom žil v Izraeli. Nakoniec sa usadil v USA a tam prednášal film a literatúru na Americkej univerzite vo Washingtone. V roku 1995 prekvapil tým, že sa stal šéfredaktorom českej verzie časopisu Playboy.
Dielo.
Tvorba Arnošta Lustiga málokedy vybočila z témy holokaustu. Jeho knihy patria k takzvanej druhej vlne vojnovej prózy, t. j. vojnová próza z 50. a 60. rokov. Autori druhej vlny sa viac zameriavali na psychiku a vzťah jedinca k dobe než na udalosti v širších súvislostiach ako faktograficky zameraná prvá vlna.

</doc>
<doc id="26549" url="https://sk.wikipedia.org/wiki?curid=26549" title="Haskell">
Haskell



</doc>
<doc id="26552" url="https://sk.wikipedia.org/wiki?curid=26552" title="Mačkovité">
Mačkovité

Mačkovité () sú čeľaď cicavcov z radu mäsožravcov.
Charakteristika.
Druhy sú veľké až stredne veľké s krátkou širokou lebkou. Majú špecializovanú dentíciu. Prvé črenové zuby v oboch čeľustiach a horná stolička bývajú veľmi malé alebo neexistujú, takže celkový počet zubov je 32 – 26. Najlepšie vyvinuté sú očné zuby a trháky (horný posledný črenový a spodná stolička). Predné nohy sú viacsmerne pohyblivé a používajú sa na chytanie koristi a lozenie po stromoch. Všetky mačkovité okrem geparda majú veľmi ostré hákovité pazúry zaťahované do osobitných pošvičiek na konci prstov (aby sa zabránilo ich otupovaniu pri chôdzi).
Ich pohyb je ľahký, pružný, vedia dobre skákať. Väčšinou žijú na zemi, ale lezú aj po stromoch. Chytajú iba živú korisť, zvyčajne mohutným skokom. Jedine gepard, jeden z najrýchlejších bežcov medzi cicavcami, beží za korisťou.
Živia sa drobnými hlodavcami a vtákmi (menšie druhy) až veľkými párnokopytníkmi a nepárnokopytníkmi.
Rozmnožujú sa pravidelne, každoročne, tiger a niektoré spravidla menšie druhy sa rozmnožujú s prestávkami viacerých rokov. Počet mláďat je veľmi rôzny, zvyčajne 2 – 6. Gravidita je krátka (pri tigrovi napríklad okolo 100 dní). Pri chove v zajatí nechajú chovatelia aj spáriť rozličné mačacie druhy (iba veľké mačky s veľkými a malé s malými), takže sa z mláďata stane tzv. mačací hybrid. Zo samca tigra a levice môže takto vzniknúť tigon.
Rozšírenie.
Mačkovité žijú v Európe, Ázii, Afrike a (celej) Amerike. Podčeľaď pantery žije v Ázii, Afrike, Amerike. 
Systematika.
Novšia systematika.
Súčasná systematika recentných mačkovitých je takáto (stav okolo roku 2017, ale v zásadných rysoch má takéto delenie už napr. Wilson a Reeder 2005) :&lt;br&gt;
mačkovité ("Felidae"):
Staršia systematika.
Nasledujú príklady starších systémov recentných mačkovitých. Uvádzame len latinské názvy podčeľadí (podčeľaď Lyncinae sa po slovensky volá rysy alebo rysorodé a podčeľaď Acononychinae gepardy alebo gepardorodé):
(1) mačkovité (Felidae) [delenie pôvodne podľa Pococka]:
(2) mačkovité (Felidae) [delenie pôvodne podľa Haltenortha]:
Poznámka: Rod Neofelis (čiže leopard obláčkový v širšom zmysle) sa radil buď pod Felinae alebo pod Pantherinae alebo tvoril samostatnú piatu podčeľaď Neofelinae.
(3) mačkovité (Felidae):
(4) U niektorých autorov všetky recentné rody mačkovitých patria do jednej podčeľade Felinae; ostatné podčeľade mačkovitých sú potom tvorené vyhynutými taxónmi. 
(5) Alternatívne existoval systém, v ktorom pre recentné taxóny podčeľade nie sú potrebné, pretože všetky recentné druhy mačkovitých sú zaradené do dvoch rodov - Acinonyx (gepard; t.j. len gepard) a Felis (mačka; t.j. všetky ostatné druhy). Alternatívne sa do takto široko poňatého rodu Felis zaraďovali len všetky druhy z podčeľade malé mačky (okrem geparda).

</doc>
<doc id="26553" url="https://sk.wikipedia.org/wiki?curid=26553" title="Okres Blansko">
Okres Blansko

Blansko je okres v Česku v Juhomoravskom kraji.
Zoznam obcí.
Zmena hranice okresu.
Do 1. januára 2007 boli v okrese Blansko tiež obce:

</doc>
<doc id="26554" url="https://sk.wikipedia.org/wiki?curid=26554" title="Okres Písek">
Okres Písek

Písek je okres v Česku v Juhočeskom kraji.

</doc>
<doc id="26555" url="https://sk.wikipedia.org/wiki?curid=26555" title="Okres Jindřichův Hradec">
Okres Jindřichův Hradec

Jindřichův Hradec je okres v Česku v Juhočeskom kraji.

</doc>
<doc id="26556" url="https://sk.wikipedia.org/wiki?curid=26556" title="Okres Český Krumlov">
Okres Český Krumlov

Český Krumlov je okres v Česku v Juhočeskom kraji.

</doc>
<doc id="26557" url="https://sk.wikipedia.org/wiki?curid=26557" title="Okres České Budějovice">
Okres České Budějovice

České Budějovice je okres v Česku v Juhočeskom kraji.

</doc>
<doc id="26558" url="https://sk.wikipedia.org/wiki?curid=26558" title="Okres Tábor">
Okres Tábor

Tábor je okres v Česku v Juhočeskom kraji.

</doc>
<doc id="26559" url="https://sk.wikipedia.org/wiki?curid=26559" title="Okres Prachatice">
Okres Prachatice

Prachatice je okres v Česku v Juhočeskom kraji.

</doc>
<doc id="26560" url="https://sk.wikipedia.org/wiki?curid=26560" title="Okres Strakonice">
Okres Strakonice

Strakonice je okres v Česku v Juhočeskom kraji.

</doc>
<doc id="26561" url="https://sk.wikipedia.org/wiki?curid=26561" title="Okres Chrudim">
Okres Chrudim

Chrudim je okres v Česku v Pardubickom kraji. Jeho sídlom je mesto Chrudim. Rozloha okresu je , počet obyvateľov k 31. decembru 2010 104 395 a hustota zaľudnenia 105 obyvateľov na km². V okrese Chrudim je 108 obcí, z toho 13 miest a 5 mestečiek.

</doc>
<doc id="26562" url="https://sk.wikipedia.org/wiki?curid=26562" title="Tisovec">
Tisovec

Tisovec môže byť:

</doc>
<doc id="26563" url="https://sk.wikipedia.org/wiki?curid=26563" title="Lipovec">
Lipovec

Lipovec môže byť:

</doc>
<doc id="26564" url="https://sk.wikipedia.org/wiki?curid=26564" title="Unín">
Unín

Unín môže byť:

</doc>
<doc id="26565" url="https://sk.wikipedia.org/wiki?curid=26565" title="Petrovice">
Petrovice

Petrovice môžu byť:

</doc>
<doc id="26566" url="https://sk.wikipedia.org/wiki?curid=26566" title="Makov">
Makov

Makov môže byť:

</doc>
<doc id="26567" url="https://sk.wikipedia.org/wiki?curid=26567" title="Dobrohošť">
Dobrohošť

Dobrohošť môže byť:

</doc>
<doc id="26568" url="https://sk.wikipedia.org/wiki?curid=26568" title="Olešná">
Olešná

Olešná môže byť:

</doc>
<doc id="26569" url="https://sk.wikipedia.org/wiki?curid=26569" title="Ari Lemmke">
Ari Lemmke

Ari Lemmke (* 12. december 1963) je fínsky počítačový programátor, ktorý vymyslel meno pre operačný systém Linux.
Linus Torvalds chcel operačný systém pôvodne nazvať "Freax" (kombinácia anglických slov "free"slobodný“, "freak"„vrtoch“ a písmena "X", ktoré je istým symbolom Unixových operačných systémov). Ari vytvoril pre Linusa na FTP serveri (ftp.funet.fi) adresár „linux“ (kombinácia slov "Linus" a "Unix").
Linusovi sa podarilo vo svojej knihe skomoliť meno svojho priateľa na "Ari Lemke". Správne je to „Ari Lemmke“. Ari nazýva ľudí, ktorí si tento nesprávny tvar jeho mena zapamätali „linusoidi“.

</doc>
<doc id="26570" url="https://sk.wikipedia.org/wiki?curid=26570" title="Rakovice">
Rakovice

Rakovice môžu byť:

</doc>
<doc id="26571" url="https://sk.wikipedia.org/wiki?curid=26571" title="Sedlice">
Sedlice

Sedlice môžu byť:

</doc>
<doc id="26572" url="https://sk.wikipedia.org/wiki?curid=26572" title="Komárov">
Komárov

Komárov môže byť:
…a ďalšie

</doc>
<doc id="26573" url="https://sk.wikipedia.org/wiki?curid=26573" title="Dúbrava">
Dúbrava

Dúbrava môže byť:

</doc>
<doc id="26574" url="https://sk.wikipedia.org/wiki?curid=26574" title="Jamník">
Jamník

Jamník môže byť:

</doc>
<doc id="26575" url="https://sk.wikipedia.org/wiki?curid=26575" title="Konská">
Konská

Konská môže byť:

</doc>
<doc id="26576" url="https://sk.wikipedia.org/wiki?curid=26576" title="Kvačany">
Kvačany

Kvačany môžu byť: 

</doc>
<doc id="26578" url="https://sk.wikipedia.org/wiki?curid=26578" title="Doľany">
Doľany

Doľany môžu byť:

</doc>
<doc id="26579" url="https://sk.wikipedia.org/wiki?curid=26579" title="M31">
M31



</doc>
<doc id="26580" url="https://sk.wikipedia.org/wiki?curid=26580" title="NGC 224">
NGC 224



</doc>
<doc id="26583" url="https://sk.wikipedia.org/wiki?curid=26583" title="Hviezdokopa">
Hviezdokopa

Hviezdokopy sú skupiny hviezd, ktorých gravitácia drží pokope. Rozlišujeme dva odlišné typy hviezdokôp: guľové hviezdokopy sú tesné skupiny stoviek tisícov veľmi starých hviezd, zatiaľ čo otvorené hviezdokopy obsahujú menej ako niekoľko stoviek hviezd a sú často veľmi mladé. Otvorené hviezdokopy sa časom narúšajú pôsobením gravitačných vplyvov gigantických molekulárnych oblakov, ktoré sa pohybujú naprieč galaxiou, avšak členovia hviezdokopy pokračujú v pohybe približne v tom istom smere, hoci už nie sú gravitačne spútaní; vtedy sa nazývajú hviezdne zoskupenia, niekedy tiež "pohybujúca sa skupina".
Astronomický význam hviezdokôp.
Štúdium hviezdokôp je veľmi dôležité v rozličných oblastiach astronómie. Pretože všetky hviezdy v hviezdokope vznikli približne v tom istom čase, odlišné vlastnosti týchto hviezd sú zapríčinené iba rozličným množstvom hmoty, ktoré ich tvorí, a preto sa teórie hviezdnej evolúcie spoliehajú na pozorovania otvorených a guľových hviezdokôp.
Hviezdokopy sú tiež rozhodujúcim krokom v určovaní vzdialenostnej mierky vo vesmíre. Niekoľko z najbližších hviezdokôp je dosť blízko na to, aby bolo ich vzdialenosti možné odmerať použitím paralaxy. Pre tieto hviezdokopy sa dá zostaviť Hertzsprungov-Russellov diagram, ktorý má absolútne známe hodnoty na osi svietivosti. Po zostavení podobných diagramov pre hviezdokopy, ktorých vzdialenosť nie je známa, môže byť porovnaná pozícia hlavnej postupnosti s pozíciou prvej hviezdokopy, a tak sa dá určiť vzdialenosť.
Otvorená hviezdokopa.
Otvorené hviezdokopy sú skupiny hviezd, ktorých počet nepresahuje niekoľko tisíc hviezd. Väčšinou sú oveľa mladšie, ako guľové hviezdokopy, často obsahujú zvyšky svojej materskej hmloviny, v ktorej dokonca ešte môže prebiehať hviezdotvorba. Nachádzajú sa v diskoch špirálových galaxií, alebo v nepravidelných galaxiách. Ich gravitačné väzby sú pomerne slabé a hviezdokopy sa časom rozpadajú na jednotlivé hviezdy. Najznámejšia otvorená hviezdokopa, ľahko viditeľná voľným okom sa nazýva Plejády v súhvezdí Býk. Ďalšie otvorené hviezdokopy viditeľné za vhodných atmosférických podmienok voľným okom sú Chí a H Persei v súhvezdí Perzeus alebo M7 v súhvezdí Škorpión.
Guľová hviezdokopa.
Guľové hviezdokopy obsahujú od tisícok po milióny hviezd. Majú výrazne sférický tvar a v špirálových galaxiách sa nachádzajú v blízkosti ich jadier. Medzi členmi guľovej hviezdokopy sú silné gravitačné väzby a preto sa nerozpadajú. V našej Galaxii poznáme len guľové hviezdokopy tvorené veľmi starými hviezdami. V iných galaxiách sú pozorované aj tzv. modré guľové hviezdokopy, ktoré obsahujú mladé hviezdy. Známa je napríklad hviezdokopa M13 v Herkulovi. 
Pohybová hviezdokopa.
Pohybová hviezdokopa je otvorená hviezdokopa, ktorá je k Slnečnej sústave tak blízko, že jej jednotlivé hviezdy majú veľkú uhlovú vzdialenosť. Na ich príbuznosť poukazuje len ich spoločný pohyb jedným smerom. Jednou z najznámejších pohybových hviezdokôp je Ursa Maior ("Veľká Medvedica"), do ktorej patria aj hviezdy Mizar, Alcor, Alioth, Megrez, Phecda a Merak zo súhvezdia Veľká medvedica. 

</doc>
<doc id="26585" url="https://sk.wikipedia.org/wiki?curid=26585" title="Hviezdna asociácia">
Hviezdna asociácia

Hviezdna asociácia alebo hviezdne zoskupenie je veľmi voľná hviezdokopa, voľnejšia ako guľová aj otvorená hviezdokopa. Takéto zoskupenia objavil Viktor Ambarcumian v roku 1947. Je to priestorovo ohraničená skupina určitého typu hviezd spoločného pôvodu, úzko spojená s plynovo-prachovými hmlovinami. Hviezdne zoskupenie možno pokladať za najslabšie kompaktnú hviezdokopu. Jej rozmery sú obyčajne oveľa väčšie ako rozmery otvorených hviezdokôp, dosahujú priemer 100-650 ly. 
Podľa zloženia sa rozoznávajú T asociácie, tvorené najmä nepravidelnými premennými hviezdami typu T Tauri pomerne nízkej svietivosti, a OB asociácie (často označované aj O asociácie), ktoré obsahujú veľmi horúce hviezdy spektrálnych typov O a B. Novšie sa zaviedol i názov R asociácia na označenie hviezdnych asociácii, ktoré osvetľujú reflexnú hmlovinu. Hviezdne zoskupenie sa označuje latinskou značkou súhvezdia, v ktorom sa nachádza, skráteným označením typu asociácie (OB, T alebo R) a poradovým číslom hviezdneho zoskupenia v danom súhvezdí, napr. Per OB1, Ori OB1, Sco OB4, CrA T1, Mon R2, Cen R2 atď., alebo len značkou súhvezdia a rímskou číslicou, napr. Per II. 
Prvú skupinu hviezd tvoriacich T asociácie objavili v rokoch 1903-1904 v oblasti hmloviny Orióna M. Wolf a H. Leavittová. Našli v nej 70 premenných hviezd typu T Tauri. Prvý zoznam takýchto skupín v roku 1938 uverejnili C. N. Paynová-Gaposhkinová a S. Gapoškin v monografii o premenných hviezdach. Prvú skupinu hviezd typu OB asociácií, zloženú z B hviezd okolo Veľkej hmloviny Orióna, opísal v roku 1919 J. C. Kapteyn, prvé zoznamy takýchto skupín uverejnil (1926-1929) A. Pannekoek s uvedením ich grafického priestorového rozloženia v Galaxii. Pre tieto skupiny sa používal názov agregát, r. 1930 ich začala Paynová nazývať asociácie. V rokoch 1947-1949 prišiel V. A. Ambarcumian k záveru, že hviezdna asociácia je skupina hviezd spoločného pôvodu s rýchlym procesom rozpadu, z čoho vyplýva aj záver o veľmi mladom veku hviezdnych asociácii a o pokračujúcom procese vzniku hviezd v Galaxii. Jeho záver o rozpade hviezdnych asociácii rýchlosťou 5-10 km/s potvrdil v roku 1952 A. Blaauw v prípade hviezdnej asociácie Per OB2. Novšími detailnými výskumami sa zistilo, že do hviezdnych asociácii patrí aj veľký počet slabších, predtým neidentifikovaných hviezd, ktoré ju robia dynamicky stabilnou. Mnohé T asociácie sa ukázali také stabilné, že ich rozpad je nemožný. Okrem toho sa zistilo, že medzi rôznymi typmi asociácií nie je podstatný rozdiel, že každá OB asociácia obsahuje aj slabé hviezdy T Tauri; T asociácie sa odlišujú od OB asociácií tým, že neobsahujú hviezdy spektrálnych typov O a B. V OB asociáciách sa dodatočne našli hviezdy všetkých spektrálnych typov, od O po M. Stredná hustota hviezdnych asociácii je preto oveľa vyššia, ako pôvodne predpokladal Ambarcumian. Navyše okolo všetkých hviezdnych asociácii sa zistili veľké množstvá neutrálneho atómového a molekulového vodíka. Objav veľkého počtu slabých hviezd vo hviezdnych asociáciách je hlavným dôvodom pochybností viacerých autorov (napr. P. N. Cholopova) o Ambarcumianovej hypotéze rýchleho rozpadu hviezdnych asociácii. Pozorované úniky jednotlivých hviezd z centrálnych oblastí hviezdnej asociácie sa v tomto novom chápaní nepokladajú za celkové rozpínanie hviezdnej asociácie, ktorá ako celok ostáva dynamicky stabilná, ale za únik jednotlivých hviezd vplyvom ich vzájomných stretnutí v začiatočných fázach vývoja asociácie. Hviezdnu asociáciu možno považovať za vznikajúcu hviezdokopu (alebo skupinu hviezdokôp) v začiatočnej fáze vývoja v procese gravitačnej kondenzácie z difúznej medzihviezdnej hmoty. Z medzihviezdnej hmoty vznikajú hviezdy všetkých možných hmotností a svietivostí, horúce O a B hviezdy pritom tvoria iba niekoľko percent celkovej hmotnosti vzniknutej hviezdnej asociácie.
Pohybová hviezdokopa Veľká medvedica je príkladom hviezdnej asociácie; okrem Dubhe a Alkaid sú všetky hviezdy v asterizme Veľký voz (7 jasných hviezd) súčasťou tohto zoskupenia.

</doc>
<doc id="26586" url="https://sk.wikipedia.org/wiki?curid=26586" title="Recesia (ekonómia)">
Recesia (ekonómia)

Recesia je v ekonómii obdobie poklesu alebo nízkej ekonomickej aktivity. 
Konkrétnejšie sa definuje najčastejšie takto:
Recesia v širšom zmysle.
V hospodárskom cykle jej spravidla predchádza kríza v uzšom zmysle (vrchol) a nasleduje po nej oživenie.
Recesia (kontrakcia) je druhá, bezprostredne po kríze v užšom zmysle (vrchole) nasledujúca fáza hospodárskeho cyklu prejavujúca sa zastavením ďalšieho poklesu priemyslovej výroby a jej stagnovaním na predchádzajúcej, krízovej alebo o niečo vyššej úrovni, slabou obchodnou činnosťou, prebytkom voľného peňažného kapitálu, nízkou mierou zisku, čiastočne ničením a čiastočne výpredajom zásob za znížené ceny a udržovaním zamestnanosti na obmedzenej krízovej urovni; uplatňuje sa v nej tendencia znižovať vyrobné náklady cestou znižovania miezd a zvyšovania produktivity a intenzity práce; začína sa postupná obnova fixného kapitálu, čím sa vytvárajú predpoklady pre prechod do nasledujúcej fázy - oživenia.

</doc>
<doc id="26587" url="https://sk.wikipedia.org/wiki?curid=26587" title="Dubhe">
Dubhe

Dubhe (α Ursae Majoris) je druhá najjasnejšia hviezda v súhvezdí Veľká medvedica. Je súčasťou Veľkého voza (asterizmus zložený zo siedmich najjasnejších hviezd tohto súhvezdia). Taktiež je severnejšou z mieridiel, čo sú dve hviezdy v súhvezdí Veľký voz, spojením ktorých vedie myslená čiara, ukazujúca na Polárku.
Názov tejto hviezdy pochádza z arabského slova „medveď“, "dubb", zo spojenia ظهر الدب الاكبر "aż-żahr ad-dubb al-akbar" „chrbát Veľkého Medveďa“.
Dubhe je vyvinutá hviezda, spaľujúca hélium, vzdialená od Zeme 124 ly. Je to hviezda typu K s povrchovou teplotou 4500 K a s približne 300 krát väčšou svietivosťou ako má Slnko. Je to zložená hviezda, obieha ju spoločník z hlavnej postupnosti vo vzdialenosti 23 AU, ako aj iná dvojhviezda vo vzdialenosti 8 000 AU.

</doc>
<doc id="26590" url="https://sk.wikipedia.org/wiki?curid=26590" title="Planetárna hmlovina">
Planetárna hmlovina

Planetárna hmlovina je astronomický objekt skladajúci sa z približne guľovej žiariacej zmesi plynov tvorenej niektorými typmi hviezd na konci ich života. Tento pojem nemá žiadnu súvislosť s planétami: názov pochádza z v minulosti predpokladanej podobnosti so vzhľadom obrích planét. Jav netrvá dlho, iba niekoľko tisíc rokov z typického života hviezdy dosahujúceho niekoľko miliárd rokov. V našej Galaxii poznáme asi 1 500 týchto objektov.
Planetárne hmloviny sú dôležitými astronomickými objektami, pretože hrajú kľúčovú úlohu v chemickom vývoji galaxie. Vracajú totiž materiál do medzihviezdneho priestoru a obohacujú ho tak o ťažké prvky, produkty nukleárnej syntézy. V iných galaxiách sú planetárne hmloviny jedinými pozorovateľnými objektami poskytujúcimi informácie o chemickom zložení.
V posledných rokoch priniesol Hubblov vesmírny ďalekohľad snímky, ktoré odhalili, že mnoho planetárnych hmlovín má veľmi zložitú a rôznorodú morfológiu. Mechanizmus vzniku takej širokej palety tvarov a rysov dosiaľ nebol celkom objasnený.
Pozorovania.
Planetárne hmloviny sú zvyčajne slabo viditeľné objekty, žiadna nie je viditeľná voľným okom. Prvá objavená planetárna hmlovina bola hmlovina Činka v súhvezdí Líšky, pozorovaná Charlesom Messierom v roku 1764 a zapísaná ako M27 v jeho katalógu hmlovín. Prvým objaviteľom so slabými ďalekohľadmi sa zdalo, že sa M27 a iné hmloviny podobajú plynovým obrom, preto William Herschel, objaviteľ Uránu, pre nich presadil termín "planetárna hmlovina", aj keď, ako teraz vieme, nemajú s planétami nič spoločné.
Povaha planetárnych hmlovín nebola známa až do prvých spektroskopických pozorovaní v polovici 19. storočia. William Huggins bol jedným z prvých pozorovateľov ich optického spektra. Pre rozklad svetla používal optický hranol. Jeho pozorovania hviezd ukázali, že majú spojité spektrá s mnohými tmavými čiarami na nich navrstvenými. Neskôr zistil, že mnoho hmlovín ako hmlovina Andromeda majú spektrá podobné hviezdnym – tieto hmloviny sa neskôr ukázali byť galaxiami.
Naopak, pri pozorovaní hmloviny Mačacie oko, videl veľmi odlišné spektrum. Skôr ako súvislé spektrum s navrstvenými absorpčnými čiarami vykazuje hmlovina Mačacie oko a iné podobné objekty iba malý počet emisných čiar. Najjasnejšia z nich má vlnovú dĺžku 500,7 nanometrov, čo nezodpovedalo čiare žiadneho známeho prvku. Najskôr si vytvoril hypotézu, že na tejto dĺžke vyžaruje dosiaľ neznámy prvok, ktorý nazval "nebulium" – podobná úvaha viedla k objavu hélia v slnečnom spektre v roku 1868.
Zatiaľ čo hélium sa skoro po objave v slnečnom spektru podarilo izolovať aj na Zemi, nebulium nie. Na začiatku 20. storočia Henry Norris Russell predložil hypotézu, že skôr ako neznámy prvok, vyžaruje s vlnovou dĺžkou 500,7 nm známy prvok, iba za dovtedy neznámych podmienok.
V 20. rokoch 20. storočia fyzici ukázali, že v plyne s extrémne nízkou hustotou môžu elektróny obsadiť excitované metastabilné energetické úrovne v atómoch a iónoch, ktoré by inak pri vyšších hustotách boli veľmi rýchlo deexcitované zrážkami . Prechody elektrónov z týchto hladín dávajú pri kyslíku hodnotu 500,7 nm. Tieto spektrálne čiary, ktoré je možno uvidieť iba pri plynoch s veľmi nízkou hustotou, sa nazývajú "zakázané čiary". Spektoskopické pozorovania teda ukazujú, že hmloviny sú tvorené extrémne zriedeným plynom.
Ako je vysvetlené ďalej, centrálne hviezdy planetárnych hmlovín sú veľmi horúce. Ich jasnosť je ale veľmi malá, z čoho vyplýva, že musia byť veľmi malé. Iba v okamihu, keď hviezda vyčerpá všetko svoje nukleárne palivo, sa môže zmrštiť do tak malej veľkosti. Planetárne hmloviny teda možno chápať ako záverečnú fázu vývoja hviezdy. Spektroskopické pozorovania ukazujú, že všetky planetárne hmloviny expandujú, čo vyvoláva myšlienku, že planetárne hmloviny sú vonkajšie vrstvy hviezdy odhodené do priestoru na konci jej života.
Na konci 20. storočia technologický pokrok rozšíril štúdium planetárnych hmlovín. Hubbleov teleskop umožnil astronómom študovať svetelné emisie mimo viditeľného svetla, neviditeľné z pozemských observatórií. Infračervené a ultrafialové štúdie planetárnych hmlovín dovolili omnoho presnejšie určenie teploty, hustoty a početnosti výskytu hmlovín. Technológia CCD umožňuje, oproti predchádzajúcim možnostiam, omnoho presnejšie merania aj veľmi slabých spektrálnych čiar. Hubbleov teleskop tiež ukázal, že aj keď sa mnoho hmlovín zo Zeme zdá byť jednoduchými a pravidelnými, pri veľmi vysokom optickom rozlíšení dosiahnuteľnom nad zemskou atmosférou boli odhalené aj veľmi zložité štruktúry.
Pôvod.
Planetárne hmloviny sú konečným štádiom vývoja väčšiny hviezd. Naše Slnko je veľmi priemernou hviezdou a iba malé množstvo hviezd má omnoho väčšiu hmotnosť ako ono. Hviezdy majúce viac ako niekoľko hmotností Slnka končia svoj život pri dramatickej explózií supernovy, ale priemerné a menej hmotné hviezdy na konci vytvárajú planetárnu hmlovinu.
Typická hviezda vážiaca menej ako dvojnásobok hmotnosti Slnka strávi väčšinu svojho života žiarením produkovaným nukleárnou fúziou, ktorá premieňa vodík na hélium v jej jadre. Energia uvoľňovaná fúznymi reakciami zabraňuje gravitačnému kolapsu hviezdy a hviezda je preto stabilná.
Po niekoľkých miliardách rokov hviezda vyčerpá svoje zásoby vodíka a v jadre už nie je dosť energie, ktorá by mohla brániť tlaku vonkajších vrstiev. Jadro sa preto zmršťuje a zahrieva. Dnešné slnečné jadro má teplotu 15 miliónov K, no hneď ako vyčerpá svoj vodík, zmršťovanie jadra zvýši teplotu asi na 100 miliónov K.
Vonkajšie vrstvy hviezdy sa naopak vďaka veľmi vysokej teplote predávanej z jadra začnú enormne rozpínať a potom sa stanú oveľa chladnejšími. Hviezda sa zmení na červeného obra. Jadro hviezdy pokračuje v zmršťovaní a zahrievaní, na hneď ako teplota dosiahne 100 miliónov K, jadrá hélia sa začnú spájať a vzniká tak uhlík a kyslík. Obnovenie fúznych reakcií zastaví kontrakciu jadra hviezdy. Horenie hélia skoro vytvorí inertné jadro hviezdy z uhlíka a kyslíka obklopené šupkou hélia.
Fúzia hélia je extrémne citlivá na teplotu s reakčnou rýchlosťou úmernou T40. To znamená, že iba 2 % nárast teploty viac ako zdvojnásobí rýchlosť reakcií. To zapríčiňuje, že hviezda sa stáva veľmi nestabilnou – malé zvýšenie teploty vedie k prudkému nárastu rýchlosti reakcií, čo uvoľní veľké množstvá energie ďalej zvyšujúce teplotu. Héliová horiaca šupka rýchlo expanduje a ochladí sa, čo opäť zníži rýchlosť reakcií. To vytvára mohutné pulzácie, ktoré sa časom stanú dostatočne mohutnými na to, aby odhodili celú hviezdnu atmosféru do priestoru.
Vyvrhnuté plyny sa sformujú do mraku materiálov okolo teraz už odhaleného jadra hviezdy. Ako sa stále väčšia a väčšia časť atmosféry vzďaľuje od hviezdy, sú odhaľované stále hlbšie a hlbšie vrstvy s vyššou a vyššou teplotou. Len čo obnažený povrch dosiahne teplotu 30 000 K, začne sa uvoľňovať dosť ultrafialových fotónov, aby došlo k ionizácii vyvrhnutej atmosféry, čo spôsobí jej svit. Mrak sa stane planetárnou hmlovinou.
Životnosť hmlovín.
Plyny planetárnych hmlovín sa pohybujú od centrálnej hviezdy rýchlosťou niekoľkých kilometrov za sekundu. V rovnakej chvíli, keď plyny expandujú, sa centrálna hviezda ochladzuje, ako vyžaruje svoju energiu – fúzne reakcie sa zastavujú, pretože hviezda nie je dostatočne hmotná, aby dosiahla teplotu jadra potrebnú pre fúziu uhlíka a kyslíka. Nakoniec sa ochladí natoľko, že nie je schopná vydávať dosť ultrafialového žiarenia, aby udržala vzďaľujúce sa plyny ionizované. Hviezda sa stane bielym trpaslíkom a atómy a molekuly plynného mraku sa rekombinujú, čím sa pre nás stanú neviditeľnými.
Galaktická recyklácia.
Planetárne hmloviny hrajú veľmi dôležitú úlohu v galaktickej evolúcii. Raný vesmír bol zložený takmer výlučne iba z vodíka a hélia, ťažšie prvky je možné vytvoriť pomocou nukleárnej fúzie iba vo hviezdach. Plyny z planetárnych hmlovín obsahujú veľký podiel prvkov ako uhlík, dusík a kyslík, a len čo sa dostatočne rozplynú a dostanú do medzihviezdneho priestoru, obohacujú ho o ťažšie prvky, astronómami súhrnne nazývanými "kovy".
Nasledujúce generácie hviezd, ktoré sa sformovali, obsahovali už od počiatku ťažšie prvky. Aj keď sú tieto ťažšie prvky iba malou časťou hviezdy, majú významný dopad na jej vývoj. Hviezdy vytvorené veľmi skoro po začiatku vesmíru, obsahujúce extrémne malé množstvá ťažších prvkov, sú známe ako "hviezdy populácie II" (hviezdy 1. generácie), zatiaľ čo mladšie hviezdy s vyšším podielom ťažších prvkov sú známe ako "hviezdy populácie I" (hviezdy 2. generácie).
Vlastnosti.
Fyzikálne vlastnosti.
Typická planetárna hmlovina má dĺžku zhruba jeden svetelný rok a obsahuje extrémne zriedený plyn s hustotou zvyčajne okolo 1000 častíc v cm3 – takže je asi biliarda-krát redší ako zemská atmosféra. Mladšie planetárne hmloviny majú väčšiu hustotu, niekedy aj vyššiu ako 106 častíc na cm3. Ako hmlovina starne, jej rozpínanie spôsobuje znižovanie hustoty.
Žiarenie z centrálnej hviezdy ohrieva plyny na teploty asi 10 000 K. Napriek intuícii sa teplota plynov so vzrastajúcou vzdialenosťou od centrálnej hviezdy zvyšuje. Čím energetickejší je fotón, tým je horšie absorbovateľný a preto sú nízkoenergetické fotóny prvými, ktoré sú absorbované. Vo vonkajších objemnejších častiach hmloviny sú nízkoenergetické fotóny už pohltené a zostávajúce vysokoenergetické fotóny dávajú oveľa vyššie teploty.
Hmloviny možno popisovať ako "ohraničené žiarením" alebo "ohraničené hmotou". V prvom prípade je okolo hviezdy toľko hmoty, že všetky jej ultrafialové fotóny sú absorbované a viditeľná hmlovina je obklopená množstvom neionizovaného plynu. V druhom prípade vyžaruje centrálna hviezda dosť ultrafialového žiarenia, aby ionizovala všetok okolitý plyn.
Počet a rozdelenie.
V súčasnosti v našej galaxii, ktorá sa skladá z viac ako 200 miliárd hviezd, poznáme asi 1500 planetárnych hmlovín. Ich vzácnosť je daná ich veľmi krátkym životom v porovnaní s celkovou dĺžkou života hviezdy. Nachádzajú sa väčšinou pri rovine Mliečnej cesty s najväčšou koncentráciou blízko galaktického centra. Iba veľmi výnimočne je možné ich vidieť v hviezdokopách, iba v jednom alebo dvoch prípadoch.
Aj keď CCD prvky v modernej astronómii takmer úplne nahradili fotografický film, posledné prieskumy, ktoré významne zvýšili počet známych planetárnych hmlovín, používali film Kodak Technical Pan spolu s veľmi kvalitným filtrom izolujúcim najsvetlejšie emisné čiary vodíka, ktoré silno emitujú takmer všetky planetárne hmloviny.
Morfológia.
Všeobecne povedané, planetárne hmloviny by mali byť symetrické alebo takmer guľové, je však možné pozorovať široké spektrum tvarov a zložitých foriem. Približne 10 % planetárnych hmlovín sú prísne bipolárne a malé množstvo je asymetrické. Jedna je takmer pravouhlá. Príčiny tak veľkého množstva foriem nie sú celkom objasnené, ale môže to byť spôsobené gravitačnými interakciami s hviezdnym sprievodcom, ak je centrálna hviezda zložkou dvojhviezdy. Druhou možnosťou je narušovanie toku materiálu planétami vzdialenejšími od hviezdy vo chvíli, keď sa hmlovina formuje.
Súčasné témy štúdia planetárnych hmlovín.
Dlho pretrvávajúcim problémom štúdia planetárnych hmlovín je, rovnako ako v mnohých iných prípadoch, že ich vzdialenosti nie sú presne určené. Iba pre veľmi málo blízkych planetárnych hmlovín je možné určiť vzdialenosti zmeraním ich "expanznej paralaxy": pozorovania s vysokým rozlíšením po niekoľkých rokoch ukážu expanziu hmloviny kolmo na líniu pohľadu, zatiaľ čo stroboskopické pozorovania Dopplerovho posunu odhalia rýchlosť expanzie v línii pohľadu. Porovnanie uhlovej expanzie s odvodenou rýchlosťou odhalí vzdialenosť hmloviny.
Problém vytvárania širokého spektra rozmanitých tvarov hmlovín je kontroverznou témou. Väčšinou sa predpokladá, že interakcie medzi vyvrhnutými materiálmi pohybujúcimi sa rozdielnymi rýchlosťami vysvetľujú väčšinu pozorovaných tvarov. Aj tak niektorí astronómovia veria, že dvojica centrálnych hviezd je zodpovedná za prinajmenšom niektoré z najzložitejších planetárnych hmlovín extrémnych tvarov.
Existujú dve odlišné cesty určovania početnosti kovov v hmlovinách, ku ktorým sa vzťahujú rôzne typy spektrálnych čiar, a občas sa vyskytujú veľké nezrovnalosti medzi výsledkami odvodenými z týchto dvoch metód. Niektorí astronómovia to pripisujú prítomnosti malých teplotných fluktuácií vo vnútri planetárnych hmlovín; iní tvrdia, že nezrovnalosti sú príliš veľké na to, aby mohli byť vysvetlené pomocou teplotných vplyvov, a pre vysvetlenie predpokladajú existenciu studených chuchvalcov obsahujúcich veľmi malé množstvo vodíka. Aj keď žiadne takéto chuchvalce doteraz neboli pozorované.

</doc>
<doc id="26591" url="https://sk.wikipedia.org/wiki?curid=26591" title="Inflácia (ekonomika)">
Inflácia (ekonomika)

Inflácia sa dnes najčastejšie chápe ako (spravidla nekrátkodobý) rast celkovej cenovej hladiny na danom území (spravidla v nejakom štáte). Existujú však aj mnohé iné definície inflácie - podrobnosti pozri nižšie v kapitole Definícia.
Percentuálny rast celkovej cenovej hladiny, presnejšie: percentuálny rast cenového indexu merajúceho infláciu, sa nazýva miera inflácie (iné názvy: inflácia v percentách, percentuálna inflácia, inflácia). 
Ak je na danom území prítomná inflácia podľa vyššie uvedenej definície (čiže ak na danom území rastie celková cenová hladina), znamená to, že napríklad za 1 peňažnú jednotku (napr. 1 euro) sa dá v priemere kúpiť menej tovarov či služieb než v minulosti, inými slovami: daná peňažná jednotka (euro) má menšiu kúpnu silu (čiže hodnotu) než v minulosti. 
V bežnej reči často dochádza k zámene pojmu inflácia s pojmom celková cenová hladina alebo s pojmom rast ceny jednotlivého tovaru - podrobnosti pozri v kapitole Definícia.
Infláciu skúma ekonómia, najmä makroekonómia a významná je aj v rámci národného účtovníctva. Meria ju obyčajne štatistický úrad daného štátu či zoskupenia štátov.
Zabezpečovaním tzv. cenovej stability (čiže zabezpečovaním nízkej až nulovej inflácie) sú poverené najmä centrálne banky, napríklad Európska centrálna banka v EÚ alebo Federal Reserve System v USA.
Antonymom pojmu inflácia je deflácia (záporná inflácia). Dezinflácia je znižovanie miery inflácie. Reflácia je stav, ktorý nastane po deflácii, keď sa ceny vracajú na pôvodnú úroveň. Prispôsobovanie výšky príjmov (dôchodkov, miezd) výške inflácie sa nazýva valorizácia. 
Etymológia.
Slovenské slovo inflácia je doložené od prvých rokov 20. storočia, bežne až od 20. rokov 20. storočia. Vzniklo - pravdepodobne prostredníctvom nemeckého slova "Inflation", doloženého od konca 19. storočia - prevzatím anglického slova "inflation" (významy: inflácia, nadmerný rast, vzdutie, nafúknutie). Toto anglické slovo sa v ekonomickom význame vyskytuje od roku 1838 (v ostatných významoch sa vyskytuje už od stredoveku) a vzniklo ako podstatné meno odvodené od latinského slova "inflare" (význam: nafúknuť, naduť).
Definícia.
Definícií inflácie existuje v literatúre nespočetné množstvo. Najčastejšie z nich sú tieto:
a) Niektoré z vyššie uvedených definícií zahŕňajú niektoré z týchto javov automaticky. Napríklad potlačenú infláciu zahŕňa definícia č. 6. Definícia č. 8 ju väčšinou tiež zahŕňa, najmä pokiaľ je formulovaná v podobe: inflácia je rozdiel medzi percentuálnym rastom množstva peňazí a percentuálnym rastom reálneho HDP. Táto definícia je totiž matematicky (v dôsledku rastovej verzie rovnice výmeny) to isté ako súčet percentuálneho rastu celkovej cenovej hladiny (P) a percentuálneho rastu obrátenej hodnoty rýchlosti obehu peňazí (1/V), pričom percentuálny rast celkovej cenovej hladiny je vlastne miera inflácie podľa definície č. 1 a percentuálny rast obrátenej hodnoty rýchlosti obehu peňazí je vlastne potlačená inflácia. 
b) Pri ostatných definíciách inflácie sa uvedené javy musia pridať do tej-ktorej definície ako špeciálne prípady. Napríklad definícia č. 1 síce normálne nezahŕňa potlačenú infláciu, ale možno nájsť napríklad aj jej variant, podľa ktorého je inflácia rast celkovej cenovej hladiny "či už voľný alebo dočasne brzdený", čím je do definície pridaná potlačená inflácia.
V bežnej reči často dochádza k zámene pojmu inflácia s pojmami celková cenová hladina a rast ceny jednotlivého tovaru:
V ostatných kapitolách tohto článku je inflácia, pokiaľ nie je uvedené inak, definovaná podľa definície č. 1.
Často sa vyskytujúci termín cenová inflácia (angl. "price inflation") môže mať niektorý z nasledujúcich významov: 
Často sa vyskytujúci termín mzdová inflácia (angl. "wage inflation") môže mať niektorý z nasledujúcich významov: 
Nevýhody (náklady) a výhody inflácie.
Vysoká inflácia prerozdeľuje (t. j. mení rozdelenie) príjmov v ekonomike, zapríčiňuje neistotu a vedie k ekonomickým deformáciám. Je sporné, aké závažné sú jej účinky a či má byť cieľom dosahovať nulovú mieru inflácie.
Hlavné výhody inflácie sú:
Druhy inflácie.
Z kvantitatívneho hľadiska (podľa tempa rastu cien):
Z hľadiska príčin vzniku:
Z hľadiska anticipácií (očakávania) ekonomických subjektov:
Z hľadiska zjavnosti:
Z hľadiska vybilancovanosti:
Okrem tohto rozdelenia rozoznávame aj ďalšie druhy inflácie:
Meranie inflácie.
Miera inflácie.
Miera inflácie (iné názvy: inflácia v percentách, percentuálna inflácia, skrátene: inflácia; najčastejšia značka: formula_1 alebo formula_2) v čase t je percentuálna kladná zmena celkovej cenovej hladiny (značka: P) medzi časmi t a t-1, čiže:
formula_3
Uvedený vzorec nie je nič iné než všeobecný matematický vzorec na výpočet percentuálnej zmeny niečoho, pričom toto "niečo" je v našom prípade celková cenová hladina (P). 
Celková cenová hladina (P) vo vzorci miery inflácie sa v praxi najčastejšie meria niektorým (čiže za P sa dosadzuje niektorý) z nasledujúcich cenových indexov: 
Najčastejšie sa pritom meria tzv. medzimesačná inflácia (t. j. percentuálny rast P oproti predchádzajúcemu mesiacu, napríklad medzi novembrom a decembrom toho istého roka) alebo tzv. medziročná inflácia (t. j. percentuálny rast P oproti rovnakému mesiacu predchádzajúceho roka) alebo tzv. priemerná medziročná inflácia (t. j. priemer všetkých dvanástich medziročných inflácií za rok). 
Miera inflácie na Slovensku meraná (a) slovenským indexom spotrebiteľských cien (skrátené názvy: inflácia, inflácia CPI, inflácia meraná CPI) , (b) harmonizovaným indexom spotrebiteľských cien EÚ (skrátené názvy: inflácia HICP, inflácia meraná HICP):
"Údaje sú v percentách, t.j. sú to miery inflácie. V oboch riadkoch ide o priemerné medziročné údaje za daný rok."
Deflátor HDP.
Deflátor hrubého domáceho produktu nazývaný aj implicitný cenový deflátor, je súhrnný cenový index, ktorý odráža vývoj cenovej hladiny, tým že zohľadňuje zmeny cien skoro všetkých tovarov a služieb v hospodárstve. Deflátor hrubého domáceho produktu vyjadruje mieru inflačného znehodnotenia hrubého domáceho produktu.
Vzorec deflátora HDP (formula_4) je:
formula_5
čiže
formula_6
pričom formula_7 je nominálny HDP (t. j. HDP v bežných cenách) a formula_8 je reálny HDP (t.j. HDP v stálych cenách).
V základnom roku zodpovedá reálny HDP nominálnemu HDP, keďže rozdiel medzi reálnym HDP a nominálnym HDP je per definitionem len zmena cien a na začiatku (t. j. v základnom roku) ešte platia východiskové, teda nezmenené ceny. 
Ako vidno, vzťah medzi nominálnym HDP, reálnym HDP a deflátorom HDP je veľmi jednoduchý. 
V matematike existuje všeobecne (t. j. pre ľubovoľné x a y) platný vzorec formula_9, kde g znamená percentuálny rast. Ak je formula_10 a formula_11 malé, tak je výraz formula_12 zanedbateľný a teda dostaneme formula_13. 
Ak tento matematický vzorec aplikujeme na náš prípad a deflátor HDP úplne stotožníme s celkovou cenovou hladinou (formula_14), dostaneme:
formula_15
resp. pre malé formula_16 a formula_1:
formula_18
čiže percentuálny rast nominálneho HDP je (približne) rovný súčtu percentuálneho rastu reálneho HDP a miery inflácie (čiže percentuálneho rastu celkovej cenovej hladiny).
Index spotrebiteľských cien.
Deflátor HDP je miera priemernej ceny produkcie a tým meria vývoj cien všetkých vyprodukovaných statkov. Spotrebitelia sa zaujímajú o priemernú cenu spotrebných statkov, teda všetkých statkov ktoré spotrebúvajú. Množstvo vyrobených statkov sa od množstva spotrebovaných statkov odlišuje z dvoch dôvodov. Niektoré z vyprodukovaných statkov, nie sú predané spotrebiteľom ale podnikom (investičné statky), štátu alebo do zahraničia. Niektoré statky, ktoré spotrebitelia kupujú nie sú vyrobené doma, ale sa dovážajú.
Na meranie priemerných cien všetkých spotrebných statkov sa v makroekonómii preto používa iný index, takzvaný index spotrebiteľských cien. Tento sa vypočítava pomocou tzv. spotrebného koša, ktorý v jednom určitom roku (základný rok) reprezentatívne zachytáva náklady spotreby priemernej domácnosti a percentuálny výsledok sa porovná s nákladmi domácnosti nasledujúceho/nasledujúcich rokov. Index spotrebiteľských cien tovarov a služieb vyjadruje priemernú mieru zmeny cien tovarov a služieb kupovaných s cieľom spotrebovať v prevažnej väčšine domácností na Slovensku. Spotrebiteľské ceny jednotlivých reprezentantov sa zisťujú na území Slovenska celoplošne vo vybranej sieti predajní a prevádzok služieb, kde obyvatelia zvyčajne nakupujú. Ceny sa zisťujú počas prvých 20 dní sledovaného mesiaca. Za cenové reprezentanty boli vybrané výrobky a služby, ktoré svojím rozsahom reprezentujú celú sféru spotreby. Spotrebný kôš zohľadňuje predmety bežnej krátkodobej spotreby (napr. potraviny, noviny, benzín), predmety dlhodobej spotreby (napr. oblečenie, automobily, elektrospotrebiče) a služby (nájomné, kadernícke alebo kozmetické služby a iné). 
Na Slovensku takúto štatistiku vykonáva a zverejňuje Štatistický úrad Slovenskej republiky, v zahraničí, napríklad v Rakúsku je to úrad Statistik Austria (STAT) a v Nemecku spolkový štatistický úrad Statistisches Bundesamt. Mieru inflácie v celej eurozóne vypočítava Eurostat pomocou harmonizovaného indexu spotrebiteľských cien. Problémy tejto štatistickej metódy vychádzajú so zvyšujúceho sa odstupu k základnému roku a tým k strate reprezentatívnosti daného spotrebného koša, nakoľko sa správanie spotrebiteľov permanentne mení. Z toho dôvodu sú napríklad inovácie v spotrebnom koši zohľadnené iba čiastočne. Okrem toho taktiež nie je zohľadnený fakt, že zdražené produkty spotrebitelia rýchlo nahradia lacnejšími (cenová elasticita dopytu). Takisto táto hodnota agreguje všetkých spotrebiteľov bez ohľadu na ich príjem, takže nevedno do akej miery sú infláciou zasiahnuté rôzne príjmové skupiny. Okrem toho sa nezohľadňujú dôležité oblasti hospodárstva ako trh s nehnuteľnosťami a obchod s peňažnými produktami. Preto bol v rokoch 2002 – 2007 v dolárovom a eurovom obchodnom priestore zaznamenaný výrazný nárast množstva peňazí, čo by podľa rovnice výmeny malo viesť k zvýšeniu cien. Tento nárast sa uskutočnil v oblastiach, ktoré index spotrebiteľských cien nezaznamenáva, teda v oblasti trhu s finančnými produktami ako hedgeový fond ako aj na trhu s nehnuteľnosťami. Pokiaľ tento nárast množstva peňazí na druhej strane nevyváži zvýšenie cien reálnych produktov, zvýši sa cenová úroveň bez toho, aby to z indexu spotrebiteľských cien bolo zrejmé.
Index cien výrobcov.
Index cien výrobcov meria celkovú cenovú hladinu na úrovni veľkoobchodu, resp. výroby. Je tvorený množstvom odvetvových indexov, ktoré sa skladajú podobne ako index spotrebiteľských cien. Index cien výrobcov plní úlohu predstihového ukazovateľa, pretože zmeny v tomto indexe sa následne obyčajne premietnu do indexu spotrebiteľských cien. 
Hedonická metóda.
Niektoré štáty USA (od 1998), Austrália, Nový Zéland, Spojené kráľovstvo a Nemecko (od zavedenia euromeny v roku 2002) vypočítavajú mieru inflácie tzv. hedonickou metódou, ktorou sa dosahujú nižšie inflačné čísla. Ide o pokus kvantifikácie kvality produktov. V Spojených štátoch podporoval zavedenie hedonickej metódy vtedajší šéf americkej centrálnej banky Alan Greenspan. Keďže sa inflácia ovplyvňuje prostredníctvom základnej úrokovej sadzby a množstvom peňazí, pri nižšej inflácii sa základná úroková sadzbu môže znížiť a množstvo peňazí centrálnou bankou zvýšiť. Nárast množstva peňazí sa orientuje popri inflácii aj na zvýšenom ekonomickom raste. K tomu sa v Spojených štátoch sociálne dávky aj platová politika často prispôsobujú miere inflácie.
Prídavné meno hedonický je síce odvodené od pojmu hedonizmus, úsilia dosiahnuť zmyselnosť a pôžitok, ale táto interpretácia má s týmto výpočtom dočinenia len málo. Je tým myslené, že v štatistickom zázname má byť zohľadnené narastajúce potešenie, ktoré kráča paralelne s kvalitatívnym vylepšeniami a následne odrátané od nameraného zvýšenia cien. Pri hedonickej metóde sa jeden ekonomický produkt subjektívne rozloží na viacero kvalitatívnych vlastností a následne sa pomocou regresnej analýzy vypočíta vplyv týchto kvalitatívnych charakteristických znakov na cenu. Tým sa zmeny cien, ktoré sú založené iba na zmene kvalitatívnych vlastností, oddelia a eliminujú od čistého zvýšenia cien.
Príklad hedonickej štatistickej metódy: Rýchlosť centrálneho procesora v počítačoch sa v roku 2005 vďaka zlepšeným technológiám zvýšila z 2 000 MHz na 3 000 MHz. V priemere roka však ceny za CPU zostali konštantné. Zvýšenie taktovej frekvencie z 2 000 MHz na 3 000 MHz pri procesoroch vyjadruje kvalitatívne zlepšenie o 50 %. Takže ceny za CPU pri zohľadnení kvalitatívneho zlepšenia v priebehu roka 2005 v spotrebiteľskej štatistike vlastne klesli o tretinu (zníženie inflácie). Podobne sa pomocou ďalších počítačových komponentov vypočíta celková cena počítača. Pri nových funkciách, ako napríklad pri modernizácii obrazoviek, sa počíta pomocou kvantifikácie kvality (ako napríklad ostrosť obrazovky) a záleží na subjektívnom posúdení štatistika, či k takémuto zlepšeniu došlo.
Problémy tejto metódy sú v subjektívnych rozhodnutiach štatistikov, či pri danom produkte vôbec došlo ku kvalitatívnemu zlepšeniu. Ak by sa táto metóda použila s prísnym meradlom, museli by do štatistiky byť zahrnuté aj zhoršenia kvality, pričom prakticky k tomu nedochádza. Napríklad časté meškania v železničnej doprave alebo výroba potravín s lacnejšími surovinami, sa ako zhoršenie kvality daných tovarov alebo služieb a inflačne zvyšujúcimi účinkom nikde nezaznamenávajú. Takisto paralelne k zvyšovaniu výkonnosti táto metóda nezohľadňuje dobu použiteľnosti konzumných výrobkov, ktoré majú čím ďalej kratšiu životnosť.
Jadrová inflácia.
Model jadrovej inflácie na cenovom indexe bez zohľadnenia potravín a energií ako prvý popísal ekonóm Robert J. Gordon v roku 1975.. Ide o najčastejšiu definíciu jadrovej inflácie. U nás táto definícia zodpovedá definícii (slovenskej) čistej inflácie. Vo Švajčiarsku používa Švajčiarska národná banka jadrovú infláciu ako výpočet inflácie bez potravín, nápojov, tabaku, sezónnych produktov, energií a pohonných hmôt. Definícia jadrovej inflácie na Slovensku zodpovedá definícii čistej inflácie v Česku; česká čistá inflácia () = slovenská jadrová inflácia. Eurostat vypočítava jadrovú infláciu ako harmonizovaný index spotrebiteľských cien, HICP () očistený o energetické a potravinové komponenty. Európska centrálna banka používa výsledok ako indikátor na zavedenie menovo-politických opatrení.
Kritika konceptu jadrovej inflácie vyčíta, že výkyvy cien potravín a energií nemusia vždy podliehať iba krátkodobým cenovým šokom alebo sezónnemu kolísaniu, ale hlavne v posledných rokoch podliehajú dlhotrvajúcemu narastajúcemu trendu. Jadrová inflácia tento efekt nezohľadňuje, aj napriek tomu, že percentuálna hodnota výdavkov občanov za energie a potraviny z celkového objemu výdavkov je vysoká.
Jadrová a čistá inflácia na Slovensku.
Jadrová inflácia podľa definície na Slovensku je celková inflácia – (regulované ceny + vplyvy zmien nepriamych daní a dotácií). Je to národohospodársky koncept, definovaný ako kvantifikácia miery rastu cenovej hladiny na neúplnom spotrebnom koši, ktorý je očistený od vplyvu regulovaných cien, zmien nepriamych daní a dotácií. Táto nová metodika merania inflácie vychádza z potreby štandardizácie jej vykazovania s krajinami Európskej únie, ako aj z potreby presnejších informácií o vývoji cien bez jednorazových a netrhových opatrení, ktoré nie sú ovplyvniteľné menovou politikou Národnej banky Slovenska.
Čistá inflácia je pojem z oblasti merania inflácie používaný na Slovensku (od r. 2000), v Česku a v Poľsku. Zahŕňa časť inflácie, pričom definície čistej inflácie sa v jednotlivostiach rôznia. Na Slovensku je čistá inflácia definovaná ako príspevok sektora obchodovateľných tovarov bez potravín a sektora trhových služieb k celkovej miere inflácie. Čistá inflácia = celková inflácia – (ceny potravín + regulované ceny). Vo svojej definícii teda zodpovedá všeobecnej definícii jadrovej inflácie podľa Robert J. Gordona.
Vzorec na výpočet jadrovej inflácie na Slovensku:
formula_19
Dôvody využívania jadrovej inflácie.
Pri výbere spotrebného koša pre výpočet inflácie ide vo všeobecnosti o pokus zadefinovania spotrebného koša, ktorý by popísal účinky inflácie čo najlepšie. V Európe sa na to používa harmonizovaný index spotrebiteľských cien. Jednotlivé aspekty inflácie sa s indexom takéhoto druhu nedajú primerane zobraziť. Ide pritom o kolísanie cien počas ročných období a kolísanie cien energií. 
Istá časť cien produktov počas ročných období kolíše. Vzťahuje sa to predovšetkým na potraviny. Tento efekt ročných období prekrýva skutočnú mieru inflácie (). Pre elimináciu tohto efektu existujú dve možnosti. Vyhladenie pomocou priemerov alebo odstránenia potravín zo spotrebného koša (koncept jadrovej inflácie). Podľa štúdie americkej banky Federal Reserve Bank of New York je koncept jadrovej inflácie vhodnejší ako použitie priemerov.. 
Ceny (zväčša importovaných) fosílnych palív (hlavne ropa, zemný plyn a uhlie) tiež ľahko podliehajú výkyvom. K tomu je potrebné zohľadniť, že tieto ceny v priebehu niekoľkých štvrťrokov prostredníctvom produkčnej reťaze ovplyvňujú ceny ďalších produktov. Aj tento efekt sa dá najlepšie korigovať nezohľadnením cien energií v spotrebnom koši. Takýmto opatrením je možné ľahšie popísať účinky vonkajších vplyvov akými sú napríklad cenové šoky počas ropnej krízy.
Vnímaná inflácia.
Výška inflácie je spotrebiteľmi vnímaná rôzne. Jedným z dôvodov rozdielu medzi vnímanou infláciou a štatisticky nameranou infláciou je skutočnosť, že v spotrebnom koši, ktorý je používaný na vypočítanie miery inflácie, sa nenachádzajú iba produkty dennej potreby, ale aj produkty s dlhšou životnosťou ako napr. automobily a tento výber alebo množstvo produktov sa nezhoduje so spotrebou každého jednotlivca alebo so skupinou spotrebiteľov. Vnímanie zmien cien je pre tovar dennej spotreby senzibilnejšie ako pre produkty s dlhšou životnosťou. Pokiaľ sa ceny tovarov dennej spotreby zvyšujú rýchlejšie ako ceny za produkty s dlhodobou životnosťou, leží vnímaná inflácia vyššie. Pokiaľ stúpajú ceny produktov s dlhodobou životnosťou rýchlejšie ako tovar dennej spotreby vzniká opačný dojem a vnímaná inflácia je nižšia. Fenomén vnímanej inflácie sa po zavedení euromeny stal na Slovensku predmetom spoločenského diškurzu.
Teórie (príčin) inflácie.
Ekonomické školy majú rozličné pohľady na príčiny inflácie. Jednotlivé teórie inflácie ale nie sú obmedzené len na jednotlivé ekonomické školy. Nasledujú tri zjednodušené príklady prístupu k inflácii troch ekonomických škôl:
Neokeynesovská a novokeynesovská teória.
Podľa neokeynesovskej teórie existujú dva hlavné druhy inflácie:
Americký ekonóm Roger Gordon zaviedol tretí faktor, tzv. zabudovanú infláciu; inflačnú inerciu (tzv. trojuholníkový model).
Phillipsova krivka.
Phillipsova krivka zobrazuje vzťah medzi rastom miezd alebo infláciou a nezamestnanosťou. Pôvodná (neokeynesovská) Phillipsova krivka ukazovala nepriamu úmernosť medzi infláciou a nezamestnanosťou. Istá úroveň inflácie bola požadovaná preto, aby klesala nezamestnanosť. Phillipsova krivka dokázala dobre opísať vývoj v Spojených štátoch v 60. rokoch 20. storočia, ale stagflácia v 70. rokoch 20. storočia, si vyžiadala rôzne úpravy tejto krivky. Jednou z mnohých možností, je nanášanie zmeny inflácie na jednu z osí grafu.
Pôvodné vysvetlenie Phillipsovej krivky znie tak, že zvýšený dopyt po tovaroch zvýši dopyt po práci (zníži nezamestnanosť), dopyt po práci naopak zvýši mzdy a vyššie mzdy zvyšujú náklady, čím zvyšujú ceny podnikov.
Monetarizmus.
Monetaristi tvrdili, že inflácia je spôsobená (takmer iba) rýchlejším tempom rastu ponuky peňazí, než ekonomickým rastom. V praxi je možné toto porovnanie realizovať pomocou podielu deflátoru HDP so zmenou v ponuke peňazí.
Príčinou inflácie je nerovnováha v ekonomike spôsobená:
Pokiaľ ide o emisiu prebytočného množstva peňazí, myslí sa tým prílišný rast fyzického objemu peňazí v ekonomike. Množstvo peňazí v ekonomike reguluje prostredníctvom menovej politiky centrálna banka. Môže ho ovplyvniť aj vláda svojimi výdavkami.
Rakúska škola.
Rakúska škola ekonómov z terminologického hľadiska svojho času definovala (a niekedy aj dnes definuje) slovo inflácia ako zvýšenie ponuky peňazí (nesprevádzané rastom dopytu po peniazoch). Rozlišuje medzi rastom cien spôsobených zvýšením ponuky peňazí (len tento rast nazýva tradične inflácia) a prirodzenými zmenami cien, napríklad z dôvodu vyššieho dopytu (takéto zmeny táto teória tradične neoznačuje ako infláciu). Preto je z pohľadu ekonómov rakúskej školy jednoduché zastaviť infláciu definovanú ako rast množstva peňazí – stačí prestať vytvárať nové peniaze.
Podľa ekonómov rakúskej školy, ak sa nezmenia ďalšie ekonomické faktory, inflácia spôsobí rast cien, ale určiť presne, ktoré ceny budú ovplyvnené a v akej miere závisí od toho, ako boli novo vytvorené peniaze zavedené do systému.

</doc>
<doc id="26595" url="https://sk.wikipedia.org/wiki?curid=26595" title="Hviezdokopy">
Hviezdokopy



</doc>
<doc id="26605" url="https://sk.wikipedia.org/wiki?curid=26605" title="Ústredné veľmoci">
Ústredné veľmoci

Ústredné veľmoci (iné názvy: Ústredné mocnosti, Centrálne mocnosti) je označenie pre Nemecko a jeho hlavných spojencov počas prvej svetovej vojny. Patrí sem Nemecko, Rakúsko-Uhorsko a Turecko (niekedy sa k tejto trojici pridáva aj Bulharsko, ktoré sa na ich stranu pridalo v roku 1915, potom je názov zoskupenia aj Štvorspolok). Základ ústredných veľmocí tvoril Trojspolok, ktorý vznikol v rokoch 1879 – 1883 ako spolok Nemecka, Rakúsko-Uhorska, Talianska a Rumunska.
Druhú stranu v prvej svetovej vojne tvorili Spojené kráľovstvo, Francúzsko, Taliansko, Rusko a Spojené štáty, nazývali sa aj Dohoda alebo "Spojenci".

</doc>
<doc id="26606" url="https://sk.wikipedia.org/wiki?curid=26606" title="Centrálne mocnosti">
Centrálne mocnosti



</doc>
<doc id="26607" url="https://sk.wikipedia.org/wiki?curid=26607" title="Alkaid">
Alkaid

Alkaid, Benetnasch (obidva názvy z arab. qā'id banāt al-na`š – vodca dcér smútku) (tiež známa ako HR5191, Elkeid, Benetnash: Bayerovo označenie η Ursae Majoris) je hviezda v súhvezdí Veľká medvedica. 
Od Zeme je vzdialená 108 ly, má zdanlivú magnitúdu +1,9 a patrí do spektrálneho typu B3. Jej povrchová teplota je približne 20 000 kelvinov. Je to jedna z najhorúcejších hviezd, ktoré sú k Zemi dostatočne blízko na to, aby sa dali pozorovať voľným okom. 
Alkaid sa nachádza na konci predĺženého chvosta Veľkej medvedice. V obrazci Veľkého voza, ktorý je súčasťou súhvezdia Veľká medvedica, sa nachádza na konci oja. Predĺžená spojnica hviezd Mizar-Alkaid pomáha pozorovateľom pri hľadaní hviezdy Arktúr. Alkaid, podobne ako Dubhe, nie je súčasťou pohybovej hviezdokopy Collinder 285, čo znamená, že jej vlastný pohyb je veľmi odlišný od vlastného pohybu väčšiny ostatných hviezd Veľkého voza.

</doc>
<doc id="26619" url="https://sk.wikipedia.org/wiki?curid=26619" title="Ľubomír Dzurák">
Ľubomír Dzurák

Ľubomír Dzurák (* 26. január 1950, Nováky) bol poslanec Národnej rady SR za Stranu demokratickej ľavice v rokoch 19982002.

</doc>
<doc id="26628" url="https://sk.wikipedia.org/wiki?curid=26628" title="Spišský záloh">
Spišský záloh

Spišský záloh alebo poľský záloh bolo zálohovanie 34 spišských miest a obcí Poľsku od 8. novembra 1412 do 9. novembra 1772. Po dobu 360 rokov, bolo toto územie do určitej miery odtrhnuté od Uhorského kráľovstva a patrilo pod správu Poľska. Tieto enklávy boli Poľsku pôvodne dočasne odovzdané uhorským kráľom Žigmundom Luxemburským ako forma ručenia za splatenie finančnej pôžičky, avšak vplyvom rôznych okolností, ako aj nechuti poľskej strany sa bohatej oblasti vzdať, ku splatenie dlhu nikdy nedošlo. Nečakane dlho trvajúcu zálohu nakoniec od Poľska získala Mária Terézia a Jozef II. vojenskou silou v rámci prvého delenia Poľska. 
V poľských prameňoch sa zálohované územie označuje ako "starostwo spiskie", čo sa prekladá do slovenčiny ako spišské starostovstvo alebo spišské starostvo. V rámci Poľska, resp.Polsko-litovskej únie (Republika oboch národov) záloh patril pod Krakovské vojvodstva, a to zase (od roku 1569) pod Malopoľskú provinciu. V súčasnosti Malopoľské vojvodstvo s hl. mestom Krakov. Zálohované územie priamo spravovali kapitáni-starostovia sídliaci na hrade v Starej Ľubovni.
Čo predchádzalo zálohu.
V roku 1335 sa vo Vyšehrade uskutočnilo stretnutie troch panovníkov (pod patronátom uhorského Karol I. Róberta) na ktorom bolo potvrdené že poľský kráľ Kazimír III. Veľký zaplatí českému kráľovi 20 000 kôp pražských grošov (českých strieborných hrivien), čo predstavovalo asi 4 tony striebra za to, že sa český kráľ Ján Luxemburský aj jeho syn Karol IV., ktorý mal vtedy 19 rokov zrieknu dedičných nárokov voči Poľskému kráľovstvu.
V roku 1410 bol za cisára Rímsko-nemeckej ríše korunovaný uhorský kráľ Žigmund Luxemburský, ktorý bol synom spomínaného Karola IV. Žigmund sa usiloval o získanie Dalmácie, ktorú jeho protivník o získanie kráľovskej koruny (Ladislav Neapolský) predal Benátčanom. Na vedenie vojny potreboval peniaze a tak si od svojho švagra poľského kráľa Vladislava II. chcel požičať (nakoniec dostal 37 tisíc kôp) a ako zálohu sľuboval trinásť spišských miest a obcí. 
Vzťahy medzi Poľskom a Uhorskom.
V roku 1409 Žigmund uzavrel spojenectvo s Rádom nemeckých rytierov proti Poľsku. Ako rímsky cisár bol totiž ich ochrancom. Po ich porážke pri Grünwalde (1410) nutne potreboval urovnať vzťahy so svojím švagrom, bývalým protikandidátom o získanie uhorského trónu a poľským kráľom Vladislavom II. Jagelovským. V roku 1410 sa Žigmund v Kežmarku stretol s bratrancom poľského kráľa, litovským kniežaťom Vitoldom. Žigmund prisľúbil, že bude u Veľmajstra rádu žiadať zastavenie bojov rytierov s Poľskom.
19. októbra 1411 bola vo Vyšných Šromovciach (Sromowce Wyźne v dnešnom Poľsku) podpísaná zmluva o prímerí medzi Poľskom a Uhorskom, ktorou sa Poľsko zaviazalo zastaviť boje voči Rádu a Žigmund zase k tomu, že Rád nenapadne Poľsko. Prímerie malo trvať do 15. augusta 1412, rovnako tak došlo k dohode o stretnutí oboch panovníkov. To sa uskutočnilo 15. marca 1412 na Ľubovnianskom hrade, kde sa králi údajne dohodli na spoločnom boji proti Rádu.
Vznik zálohu.
16. októbra 1412 sa obe krajiny dohodli na pôžičke, ktorú poskytlo Poľsko uhorskému kráľovi na vojnu proti Benátkam. Rád nemeckých rytierov musel Poľsku ako odškodné za vojnu zaplatiť 100 tisíc kôp českých grošov. Vladislav II. z týchto peňazí požičal 37 tisíc kôp uhorskému kráľovi. Dôvodom bolo aj to, že si ho týmto počinom zaviazal k plneniu dohôd ohľadne Rádu nemeckých rytierov.
Ako ručenie za pôžičku dal Žigmund Vladislavovi II. do zálohu trinásť spišských miest a obcí.
Podmienky záložnej zmluvy.
Záložná zmluva bola podpísaná 8. novembra 1412 v Záhrebe, jej originál je uchovaný v knižnici Czartoryskich v Krakove. Hoci podľa zmluvy mohol poľský panovník spravovať zálohované územie vlastným správnym aparátom, mestá i naďalej ostali súčasťou Uhorska a Ostrihomskej arcidiecézy.
V záložnej zmluve sa však uhorský panovník aj uhorskí preláti a baróni zaviazali, že mestá Poľsku nikdy neodnímu násilím ba naopak, proti takémuto počinu sami vystúpia a mestá opäť vrátia do poľského zálohu. Keby sa to neuskutočnilo, musí Uhorsko Poľsku vyplatiť záložnú sumu či dať do zálohu iné územie. Ak ani to nesplní, môže Poľsko vziať do väzenia akéhokoľvek uhorského občana či samo zabrať akýkoľvek majetok či slobodne v Uhorsku rabovať, pokým nebudú splnené podmienky zmluvy.
Spišské mestá v poľskom zálohu.
V poľskom zálohu sa ocitlo 13 spišských miest z pôvodnej Provincie 24 spišských miest: 
Tieto mestá vytvorili novú Provinciu 13 spišských miest. Okrem týchto miest sa súčasťou zálohu stali aj Ľubovniansky hrad so svojím panstvom, Podolínecká pevnosť a mestá Stará Ľubovňa, Hniezdne, Podolínec a tiež dediny patriace k ľubovniansko-podolínskemu panstvu (domínium).
K Ľubovnianskemu panstvu patrili tieto obce a osady: Hraničné, Chmeľnica, Jakubany, Jarabina, Káče, Kamienka, Kremná, Krendžeľovka, Litmanová, Medzibrodie, Mníšek nad Popradom, Nová Ľubovňa, Pilhov, Podsadok, Veľký Sulín, Závodie. Ďalej boli súčasťou zálohu tieto obce a osady v okolí Podolínca: Nižné Ružbachy, Vyšné Ružbachy. (V zálohe bolo teda 13 spišských miest, 3 mestá ľubovniansko-podolínské a 18 obcí, teda spolu 13+3+18=34 miest a obcí.) 
Dôvodom, prečo sa práve spišské mestá ocitli v poľskom zálohu bolo aj to, že v tom čase šlo jeden z najbohatších a najkultúrnejších krajov vtedajšej Európy. V poľskom zálohu sa ocitli mestá na významných križovatkách vtedajších obchodných ciest. Poľsko ich správou získalo kontrolu nad obchodom s rudami (napríklad meď) a tiež sa kontrolou Spišského Podhradia, Vlách či Novej Vsi ocitlo priamo v strede tohto rozvinutého kraja, blízko ďalších banských miest - Gelnice a Smolníka. Výber miest teda vôbec nebol náhodný. Spiš bol tiež vstupnou bránou do Uhorska zo severu, čo bolo jasne viditeľné najmä počas husitských útokov, kedy husiti do Uhorska a najmä na Spiš vpadli zo severu, z Poľska.
Snahy o zánik zálohu.
Keďže Poľsko nebolo ochotné vrátiť prosperujúce mestá, úsilie Uhorského kráľovstva vyplatiť dlh (obzvlášť v rokoch 1419, 1426, 1436 (vtedy Žigmund zasadol aj na český trón) a 1439) zlyhalo a neskôr nikto nebol schopný zaplatiť túto obrovskú sumu peňazí, hoci celé kráľovstvo vravelo o potrebe tak urobiť. Hoci v roku 1419 bol poľský kráľ Vladislav II. ochotný vrátiť spišské mestá Uhorsku aj bez vyplatenia zálohovanej sumy, na nátlak poľského kléru k tomu nedošlo. Poľská katolícka cirkev totiž túžila po ovládnutí severného Spiša a ďalej živila legendy o historickej prináležitosti Spiša k Poľsku.
8. marca 1440 poľský kráľ Vladislav III. vydal listinu, kde prisľúbil vrátenie zálohovaných miest Uhorsku hneď po svojej korunovácii za uhorského kráľa. Keďže ho však príprava na cestu na korunováciu do Uhorska finančne vyčerpala, požičal si peniaze od krakovského biskupa a odovzdal mu mestá až do splatenia svojho dlhu. Hoci koncom roka 1440 vydal príkaz na obnovenie Provincie 24 spišských miest a likvidácii zálohu, k jeho zániku nedošlo pre boje medzi Vladislavom I. a vojskami Jána Jiskru.
Roku 1489 bol uhorský kráľ Matej Korvín ochotný Poľsku vyplatiť zálohovanú sumu, čo však Poľsko odmietlo. Matej Korvín preto podal na Poľsko žalobu pred pápežskú kúriu. Pre napätie medzi Rímom a Matejom však dišputa medzi poľskými a uhorskými prelátmi roku 1490 vo Vroclave rozhodla, že zálohované mestá sa majú naveky stať súčasťou Poľska.
K zániku zálohu malo opäť prísť v rokoch 14901507, keďže poľský kráľ toto územie prisľúbil Zápoľskovcom za ich podporu pre jeho ašpirácie na uhorský trón, no ani po jeho zvolení za uhorského kráľa roku 1492 k zániku zálohu nedošlo.
Po nástupe Habsburgovcov na uhorských trón snem od nich požadoval, aby čo najskôr vyriešili otázku zálohovaných miest. No ani Ferdinand I., ani jeho syn Maximilián II. tejto žiadosti nevyhoveli.
Spišské mestá roku 1586 obsadili rakúske cisárske vojská počas bojov o poľský trón medzi Habsburgovcami a švédskym princom Žigmundom Vasa. Po ich porážke však boli roku 1589 prinútení tieto mestá opäť vrátiť Poľsku.
Pokusy o vymanenie spišských miest spod poľského zálohu pokračovali aj počas 17. a 18. storočia, no bránili tomu aj vtedajšieho geopolitické súvislosti - ohrozovanie Rakúska a Uhorska Tureckom a nutnosť poľskej pomoci pri bojoch proti nim.
Zánik zálohu.
Potrebu vymaniť sa z poľského zálohu začali v 18. storočí pociťovať aj samotní občania zálohovaných miest, keďže tieto boli enormne ekonomicky využívané, najmä za vlády grófa Teodora Konštantína Lubomirskeho, kráľovnej Márie Jozefy (od roku 1744 starostka zálohovaných miest) a grófa Henricha Brühla. Keď 29. marca 1769 pod velením generála Jozefa Bierzinského Starú Ľubovňu a Ľubovniansky hrad obsadili barskí konfederáti, ktorí hrad spustošili, na zálohované spišské mestá uvalili nové, vlastné dane a zakázali spišským mešťanom platiť dane poľskému kráľovi, zálohované mestá sa obrátili na uhorskú kráľovnú Máriu Teréziu, aby im zaistila bezpečnosť. Mária Terézia, konajúc v súlade so zmluvou o zálohu, využila útok vojsk vzbúrenej poľskej šľachty na spišské mestá a obsadila mestá (so súhlasom poľského kráľa) bez zaplatenia dlhu. Tento akt bol potvrdený pri prvom delení Poľska roku 1772 a v roku 1773 keď bol záloh zrušený. 5. novembra 1772 zložili zástupcovia 13 spišských miest v Spišskej Novej Vsi prísahu vernosti uhorskej kráľovnej do rúk spišského župana Jána Csákyho, ktorý 9. novembra 1772 prevzal do uhorskej správy aj Ľubovniansky hrad. 10. novembra zložili do jeho rúk prísahu vernosti aj zástupcovia miest Stará Ľubovňa, Podolínec a Hniezdne. Formálne sa záloh zrušil 18. septembra 1773 kedy príslušnú dohodu podpísal vo Varšave poľský kráľ Stanislav II. August Poniatowski.
V roku 1778 13 spišských miest znova získalo práva z roku 1271, ktoré boli ešte rozšírené na zvyšné tri bývalé zálohované mestá a bola založená Provincia 16 spišských miest (Provinz der 16 Zipser Städte ). Centrom Provincie sa stala Spišská Nová Ves. Avšak tieto práva boli postupne redukované a o 100 rokov už boli garantované len náboženské a kultúrne práva. Nakoniec bola Provincia v roku 1876 úplne rozpustená a včlenená do Spišskej župy.
Vývin v mestách počas zálohu.
Poľsko bolo oprávnené menovať správcu („starostu“) zálohovaných miest, ktorý sídlil na hrade v Starej Ľubovni. Starosta spravoval ich ekonomické a daňové záležitosti a Poľsko mohlo udržiavať vojenské jednotky na dôležitých cestách dokonca aj mimo týchto miest. Vďaka ich medzinárodnej sprostredkovateľskej pozícii (nemecké mestá so Slovákmi v Uhorsku zálohované Poľsku) tieto mestá zažili ekonomický rozkvet. Mestá vytvorili Provinciu 13 spišských miest. Zálohované mestá tvorili silnú konkurenciu pre slobodné kráľovské mestá na Spiši - Kežmarok a Levoču, ale i ďalšie na východnom Slovensku. Ferdinand I. roku 1560 nariadil, aby iné mestá nemohli vyberať od ochodníkov 13 spišských miest tridsiatok, mýto či vyžadovať právo skladu. Spočiatku sa to žiadalo len od Levoče, no neskôr ((1561) sa táto výsada rozšírila i na ďalšie mestá (Košice, Prešov, Bardejov, Sabinov). Počas trvania zálohu však stále dochádzalo ku konfliktom medzi mestami Provincie a kráľovskými mestami Uhorska a privilégia miest sa často menili (väčšinou však ku ich prospechu). Mestám však potvrdzoval a rozširoval ich výsady často aj poľský kráľ. Obyvatelia zálohovaných miest totiž využívali stav, že sú občanmi ako Poľska, tak aj Uhorska. Zálohované mestá zažili počas trvania zálohu ekonomický rozkvet. Nebyť zálohu pravdepodobne by upadli na úroveň poddanských dedín, ako sa to udialo v prípade ostatných miest bývalej Provincie 24 spišských miest .
Starostovia zálohovaných miest.
Zálohované územie spravovali kapitáni-starostovia sídliaci na hrade v Starej Ľubovni. O spravovanie hradu sa staral kastelán. Od 21. augusta 1591 ho zastávali grófi z rodu Lubomirski, od roku 1634 dedične. Prvým starostom bol Pavol Gladich (od roku 1412). V úrade starostu zálohovaných miest sa postupne vystriedalo 23 starostov.
Zoznam starostov zálohovaných spišských miest:
29. marca 1769 pod velením generála Jozefa Bierzinského Starú Ľubovňu a Ľubovniansky hrad obsadili barskí konfederáti, ktorí hrad spustošili. V polovici apríla 1769 hrad obsadilo uhorské vojsko, ktoré tam zostalo až do roku 1772 kedy boli hrad aj Spišské starostovstvo oficiálne pripojené k Uhorsku (9. marec 1772).

</doc>
<doc id="26629" url="https://sk.wikipedia.org/wiki?curid=26629" title="Osmanská ríša">
Osmanská ríša

Osmanská ríša (o názvoch pozri nižšie) bola jedna z najväčších ríš v priestore pri Stredozemnom mori. Ríša existovala v rokoch 1299 – 1922 a v tomto období zahŕňala oblasti Malej Ázie, Balkánu, Čierneho mora, Blízkeho a Stredného východu a severnej Afriky. 
Názvy.
Slovenské názvy: Súčasný najčastejší slovenský názov ríše je Osmanská ríša. V tomto názve je prídavné meno dnes kodifikované v podobe osmanská, staršie sa však vyskytovala aj podoba ot(t)omanská, čiže staršie existovali aj názvy Otomanská ríša a zriedkavo "Ottomanská ríša". Ďalšie, obyčajne staršie názvy sú: Turecký sultanát, Turecká ríša, Turecko, Turcia, Vysoká Porta, Porta.
Názov v osmanskej turečtine je ولت عليه عثمانیه – Devlet-i ʿAlíje-i ʿOsmáníje - doslova "Vznešený osmanský štát". Názov v modernej turečtine je "Osmanlı İmparatorluğu" alebo "Osmanlı Devleti". Historicky bola ríša známa svojim obyvateľom a východnému svetu aj ako Rím (Rúm). V západnej Európe ako "Turecká ríša" alebo jednoducho "Turecko".
Prehľad.
Založená bola na konci 13. storočia v severozápadnej Anatólii v meste Söğüt oghuzským kmeňovým vodcom Osmanom I. Po roku 1354 sa Osmania dostali do Európy a s dobytím Balkánu boli osmanské bejliky premenené na transkontinentálne impérium. Osmani ukončili existenciu Byzantskej ríše v roku 1453 pádom Konštantínopola za vlády Mehmeda II.
Ríša mala od 16. storočia úplne islamský charakter "Božieho štátu", v ktorom už od počiatku vládli sultáni dynastie Osmanov. Počas 16. a 17. storočia, na vrchole svojej moci pod vládou Süleymana I., bola Osmanská ríša mnohonárodnostná, mnohojazyčná ríša, ktorá ovládala väčšinu juhovýchodnej Európy, časti strednej Európy, západnej Ázie, časti východnej Európy a severnej Afriky a taktiež Africký roh. Na počiatku 17. storočia sa ríša skladala z 32 provincii a početných vazalských štátov. Niektoré z nich boli neskôr absorbované do Osmanskej ríše, zatiaľ čo iným sa v priebehu storočí dostalo rôznych stupňov autonómie.
Po bitke pri Moháči v roku 1526 sa de facto rozpadol stredoveký uhorský štát, po tom čo tam zahynul aj mladý kráľ Ľudovít II. Napriek tomu, že Turci bez problémov postupovali Uhorskom, neobsadili celú krajinu. Sultán Süleyman I. ovládol skoro celé územie dnešného Maďarska (okrem západnej časti). Územie Slovenska tvorilo severnú hranicu pokiaľ sa rozšírila Osmanská ríša. V čase jej najväčšieho územného rozmachu turecké vojská postupovali údoliami Váhu, Hrona, Rimavy a Ipľa na sever. Najsevernejšie miesta, kde sa dostali (Hlohovec, Nitra, Žarnovica, Očová, Poniky, Plešivec) hlavne vyrabovali.. V Slovenskej historiografii tento "vpád tureckých vojsk" tradične označuje ako 150 rokov tureckej nadvlády (v roku 1685 vojská pod vedením Karola Lotrinského oslobodili Nové Zámky, poslednú osmanskú pevnosť na slovenskom území).
Vďaka svojej polohe bola Osmanská ríša spojnicou medzi európskym a ázijským kontinentom. S Konštantínopolom ako hlavným mestom a kontrolou krajín pozdĺž Stredozemného mora bola Osmanská ríša po dobu šiestich storočí v centre interakcii medzi východným a západným svetom. Zatiaľ čo v ríši panoval názor, že po smrti Süleymana vstúpila ríša do obdobia úpadku, nie je tento názor väčšinou akademických historikov podporovaný. Ríša si v priebehu 17. a 18. storočia naďalej udržovala pružnú a silnú ekonomiku, spoločnosť a armádu. Počas dlhého obdobia mieru v rokoch 1740 až 1768 však osmanský vojenský systém zaostával za svojimi európskymi súpermi – Rakúskom a Ruskom. Osmani následne koncom 18. a počiatkom 19. storočia utrpeli ťažké vojenské porážky, čo ju podnietilo k začatiu komplexného procesu reforiem a modernizácie, známych ako Tanzimat. Počas 19. storočia sa osmanský štát, aj cez ďalšie územné straty, najmä na Balkáne, kde sa objavilo niekoľko nových štátov, stal omnoho silnejším a organizovanejším. Osmanská ríša uzavrela na začiatku 20. storočia spojenectvo s Nemeckom, od čoho si sľubovala, že unikne diplomatickej izolácie, ktorá prispela k nedávnym územným stratám, a tak vstúpila do prvej svetovej vojny na strane Ústredných mocností. Zatiaľ čo sa ríša počas konfliktu do značnej miery držala, bojovala s vnútornými nepokojmi, najmä s Arabským povstaním v arabských provinciách. V tomto období boli taktiež vládou spáchané brutálne zverstvá proti Arménom, Asýrčanom a pontským Grékom.
Porážka ríše a následná okupácia časti jej územia spojeneckými silami po skončení prvej svetovej vojny viedla k jej rozdeleniu a strate jej území na Strednom východe, ktorý bol rozdelený medzi Spojené kráľovstvo a Francúzsko. Pre Turecko úspešná vojna za nezávislosť proti okupačným silám viedla k vzniku Tureckej republiky v srdci malej Ázie a ku zrušeniu osmanskej monarchie.
Dejiny.
Situácia pred vznikom osmanského štátu.
Malá Ázia a oblasti na východ od nej predstavovali už od arabskej expanzie v 7. storočí miesto stretu medzi Byzantskou ríšou a jej moslimskými susedmi (umajjovský a abbásovský kalifát, Seldžucká ríša). V nasledujúcich rokoch po bitke pri Mantzikerte získali vnútrozemie tohto polostrova Seldžukovia a zriadili tu Ikonyjský alebo taktiež Rumský sultanát. Byzantskí cisári sa síce pokúšali stratené územia dobyť späť, ale po prehratej bitke pri Myriokefalone, a po štvrtej križiackej výprave v dôsledku ktorej prišli v roku 1204 o Konštantínopol, nebola Byzancia dostatočne silná, aby obnovila svoju vládu v Malej Ázii. Hoci hlavné mesto Konštantínopol dobyl cisár Michael VIII. Palaiologos naspäť, obnovená Byzantská ríša sa už nikdy nepovzniesla na mocenskú úroveň, ktorú mala v predchádzajúcich storočiach.
Začiatkom 13. storočia zažíval Rumský sultanát hospodársky, mocenský a kultúrny rozmach, ale v neskorších rokoch nastal vplyvom mongolskej invázie úpadok. Sultanát sa dostal pod vplyv mongolských Ílchánov, ktorí neváhali zasahovať do vnútorných pomerov štátu a udržiavali nad sultánmi svoju zvrchovanosť. Pred mongolským vpádom utieklo do Malej Ázie veľké množstvo obyvateľstva, ktoré sa usadzovalo okrem iné aj v jej západnej časti, a to práve na hraniciach s Byzanciou. Kočovné kmene prichádzajúce z východu tu vytvárali tak ako v predošlých storočiach nárazníkové pásma, marky, z ktorých podnikali výpady na byzantské územie. Spolu s úpadkom moci Ílchnátu a moci byzantských cisárov zavládla v týchto oblastiach anarchia a vzápätí sa tu vytvorilo viac než dvadsať malých nezávislých štátikov.
Rozmach (12991453).
Založenie štátu (1299 – 1354).
V druhej polovici 13. storočia prišli do Malej Ázie nové turecké kmene, ktorých tlak Mongolov prijmul k odchodu z doterajších sídiel v Chorasáne. Išlo o poslednú vlnu kočovných tureckých kmeňov Oghuzov, ktorý migroval na západ. Oghuzovia prijali už skôr islam a poznali arabskú kultúru. Typická pre nich bola prísna vojenská organizácia. Náčelník kmeňu Oghuzov Ertuğrul vstúpil do služieb rumského sultána proti Byzancii a získal za odmenu územie v severozápadnej časti polostrova, ktoré sa stalo východiskom k formovaniu neskoršej mocnej osmanskej ríši. Za jej vlastného zakladateľa je považovaný Osman I. (1299 – 1326), ktorý začal zverené územie rýchlo rozširovať vo výbojoch proti Byzancii a v roku 1299 sa prehlásil za samostatného vládcu. V roku 1303 zomrel posledný príslušník rumskej dynastie a jeho ríša sa rozpadla na niekoľko menších, medzi sebou súperiacich útvarov. Niektorí seldžuckí náčelníci potom prijali Osmanovu zvrchovanosť. Turci si rovnako ako kedysi kočovní Arabi rýchlo osvojili moreplavbu a začali podnikať taktiež pirátske nájazdy na ostrovy Egejského mora (napríklad v roku 1308 vyplienili byzantský Chios).
Osmani sa rýchlo zmocňovali byzantských dŕžav v Malej Ázii, pretože byzantské vojsko nebolo schopné ich nápor zastaviť. V roku 1326 dobyl Osmanov syn Orhan I. (1326 – 1359) byzantské mesto Bursa, ktoré sa potom stalo rezidenciou osmanských sultánov. Tí teraz prijali titul sultán. Po bitke pri Pelekane v roku 1329 bola medzi Turkami a Byzanciou uzavretá mierová dohoda, v ktorej si víťazný Orhan I. vymienil platenie ročného poplatku za zvyšné byzantské územia v Malej Ázii. V roku 1331 padla do rúk Osmanov Nikáia a v roku 1337 Nikomédia.
Osmanské zisky na Balkánskom polostrove (1354 – 1402).
V roku 1354 dobyli osmanskí Turci byzantskú prístavnú pevnosť Gallipoli (na polostrove sa zachytili už v roku 1352, kedy získali pevnosť Cimpe), a definitívne tak zakotvili na európskom území. Jeden z spolucisárov, Ján VI. Kantakuzenos, sa síce pokúšal vykúpiť ju naspäť, ale neuspel. Z Gallipola začali Osmani dobývanie Balkánu. Ich prvé útoky viedli do údolia rieky Marici v Trácii, a stali sa najväčšou záťažou pre Bulharsko. Už vtedy dochádzalo k veľkým úbytkom domáceho obyvateľstva, ktoré buď zahynulo v bojoch, bolo odvlečené do Malej Ázie alebo predané do otroctva (napriek zákazom kresťanské cirkvi kupovali zajatcov od Turkov predovšetkým obchodníci z Benátok a Dubrovníku). V roku 1355 uzavrel bulharský cár Ivan Alexander s byzantským cisárom Jánom V. (Ján VI. Kantakuzenos bol v roku 1354 prinútený abdikovať) defenzívny spolok proti Turkom. Storočia trvajúce boje o balkánske územie a o hegemóniu v tomto priestore však spojencom nedovolili prekonať vzájomné rozpory a nedôveru, skoordinovať vojenské akcie a postaviť sa tureckej expanzii účinne na odpor. Z rovnakých dôvodov nepristúpilo k bulharsko-byzantskému spolku Srbsko. Začiatkom 60. rokov sa spojenectvo rozpadlo a v roku 1364 došlo dokonca medzi Bulharskom a Byzanciou k vojne o čiernomorské pobrežie. Bulharský cár zareagoval dohodou so sultánom Muradom I., ktorému priznal územie, ktoré Turci dobyli v Trácii.
To všetko nepochybne vytváralo podmienky pre ďalšie turecké úspechy. Po nástupe sultána Murada I. (1359 – 1389) sa významne zmenil charakter výbojov na Balkánskom polostrove. Predtým prevažne koristnícke nájazdy vystriedala systematická vláda o dobytie a osídlenie nových území. Už v roku 1359 obliehali turecké vojská po prvýkrát Konštantínopol, v roku 1361 získali Osmani Dimotiku a potom aj Adrianopolis (dnes Edirne) a preniesli sem, na európske územie, svoju rezidenciu. Pre Byzanciu nastala posledná fáza boja s islamom, v ktorej už išlo o samotnú existenciu štátu. Ohrozená na najvyššiu mieru však nebola len upadajúca starodávna Východorímska ríša, žijúca na zlomku svojich bývalých území a rozpadajúca sa na poloautonómne provincie. Turecká expanzia predstavovala nanajvýš aktuálne nebezpečenstvo taktiež pre Srbsko a Bulharsko, ktoré samé ešte nedávno budovali na Balkáne svoje mocenské postavenie. Balkánske krajiny nedokázali vytvoriť proti osmanským výbojom jednotnú obrannú frontu, na prípadnú pomoc západných kresťanov nemohla spoliehať vôbec. Naliehavosť tureckej hrozby pre Európu na Západe do poslednej chvíle podceňovali a niektorí vládcovia dokonca neváhali využiť Osmanov v intenciách svojich politických záujmov. Pokus zjednotiť kresťanský Východ a Západ proti moslimským Turkom na základe cirkevnej únie stroskotal na náboženských protikladoch medzi ortodoxnými a Latinmi aj na partikulárnych politických záujmov.
Vazalským štátom osmanskej ríše sa po roku 1371, kedy sa odohrala bitka pri rieke Marici, sa stala taktiež Byzancia, ktorej panstvo bolo v podstate obmedzené na okolie Konštantínopolu. Cisár bol nútený platiť poplatok a poskytovať vojenské kontingenty vlastnému nepriateľovi. Pomôcť sultánovi Muradovi I. musel napríklad počas výpravy proti zostávajúcim seldžuckým emirátom v Malej Ázii. Jeho syn Manuél sa v roku 1391 zúčastnil ako rukojemník ťaženia proti pevnosti Filadelfeia, ktorá bola jednou z posledných maloázijských byzantských dŕžav. Osmanský panovníci si okrem toho osobovali právo zasahovať do obsadzovania cisárskeho trónu. Murad I. začal prideľovať na dobytých územiach pôdu svojim vojakom a usídľovať ich v Európe, zatiaľ čo tunajšie obyvateľstvo bolo presídlované do Malej Ázie. Napriek týmto ťaživým okolnostiam získal byzantský štátik relatívne pokoj pretože turecká armáda sa na svojich ťaženiach Konštantínopolu, ktorá získala povesť nedobytného mesta, radšej vyhýbala. V popredí záujmu Osmanov stálo teraz predovšetkým bulharské, srbské a chorvátske územie.
Už v roku 1380 sa Muradovi bojovníci vypravili proti trnosvskému cárstvu, kde sa im o niečo neskôr vzdala Sofia (1382). V roku 1385 porazili vládcu srbskej Zety a potom zaútočili na Srbsko, kde padla Niš (1386). Súčasne získali zostávajúcu severnú časť Macedónska, západné Albánsko, pohraničie Tesálie a dočasne taktiež Solún (1387). Ohrození tureckou expanziou uzavreli slovanskí vládcovia, knieža Lazar Hrebeljanović, ktorý po roku 1371 významne upevnil svoje postavenie v centrálnom Srbsku, bosniansky kráľ Tvrtko I. a bulharský cár Ivan Šišman v roku 1387 protitureckú koalíciu. Vzápätí porazili Srbi a Bosniaci (bulharské oddiely nestačili doraziť) Osmanov pri Pločniku nad Toplicou. Podľa tureckého svedectva to vraj bola práve táto porážka, čo prinútilo Murada I. k mohutnej ofenzíve proti Srbsku.
V roku 1388 zamierilo turecké vojsko v čele so samotným sultánom najprv do Bulharska s cieľom obnoviť poplatnú závislosť trnoveského cárstva. Ivan Šišman bol donútený k poslušnosti, zároveň sa tureckými vazalmi stali vidinský vládca Ivan Stracimir a dobrodružný despota Ivanko. Nasledujúceho roku sa obrovská turecká armáda vypravila do oblasti Kosového poľa. Osudová zrážka srbských a bosenských vojsk, ktorým prišli na pomoc Bulhari, Albánci, Valaši a Maďari, s Muradovou armádou, podporovanou srbskými vazalmi, predurčila osud balkánskych národov na niekoľko storočí. Napriek všeobecne panujúcej predstave o národnej tragédii Srbov, opradené mnohými idealizujúcimi mýtmi o veľkosrbskej stredovekej ríši a jej konci, súdia dnes historici, že bitka, ktorá sa odohrala 28. júna 1389 na Kosovom poli, dopadla v podstate nerozhodne. Obe strany utrpeli ťažké straty a o život prišli obaja vrchný velitelia, Murad I. a Lazar Hrebeljanović. Sultána prebodol zrejme ešte pred začatím bitky príslušník Lazarovej družiny Miloš Obilić (Kobilić), ktorému sa podarilo klamstvom preniknúť do tureckého tábora. Velenie potom prevzal Muradov syn Bayezid I. (1389 – 1402) a bitku doviedol do konca. Zajatý knieža Lazar a ďalší srbský veľmoži boli v odvete za sultánove zavraždenie z jeho príkazu popravení.
Tragické dôsledky bitky na Kosovom poli sa prejavili ešte len postupne. Srbsko, ktoré stratilo v bitke svoje najlepšie vojenské sily, bolo vzápätí zo severu napadnuté uhorským kráľom Žigmundom Luxemburským. To donútilo kňažnú vdovu Milicu, ktorá vládla za Lazarových nedospelých synov, prijať Bayezidove mierové podmienky. Srbsko sa stalo vazalským štátom s povinnosťou platiť Osmanom poplatok a poskytovať im vojenskú pomoc. Okrem toho boli do srbských miest umiestnené turecké posádky.
Omnoho horšie dopadlo Bulharsko, pretože Turci sa po uvedení Srbska do vazalskej závislosti sústredili na konečné usporiadanie pomerov v juhozápadnej časti Balkánu. V roku 1391 prekročila časť tureckého vojska Dunaj a napadla Valašsko. Valašský knieža Mircea I. sa zaviazal k poplatnej závislosti. Potom vtrhli Turci na juh Uhorska, ale tu boli na hlavu porazený Žigmundom Luxemburským. Tejto príležitosti využil trnovský cár Ivan Šišman a požiadal uhorského kráľa o pomoc proti Turkom. Keď sa vypravil na jednanie do Nikopolu na Dunaji, rozhodol sa Bayezid, že nespoľahlivého vazala potrestá, a obliehal Trnovo. Po troch mesiacoch urputnej obrany padlo 17. júla 1393 sídelné mesto druhého bulharského cárstva do rúk Osmanov, ktorí ho vyrabovali, spustošili výstavné paláce aj kostoly a zdecimovali obyvateľov, hoci im Bayezid osobne zaručil bezpečie. Viac než sto bojlarov bolo povraždených, mnoho významných meštianskych rodín bolo presídlených do Malej Ázie. Sčasti vyľudnené Trnovo osídlili turecký kolonisti. Potom sa Bayezid obrátil proti Nikopolu, kde zajal posledného bulharského cára Ivana Šišmana, ktorý neskôr buď zomrel vo väzení alebo bol popravený. Súčasne si turecký dobyvatelia podmanili Dobrudžu (1393). Vidinský vládca Ivan Stracimir bol donútený vpustiť do svojej krajiny turecké posádky, ktoré mali chrániť ich hranice pred útokmi z Uhorska. V roku 1395 sa Mirčovi Starému podarilo poraziť s uhorskou pomocou turecké vojsko pri Rovine (v tejto vojne zahynul turecký vazal Marko z Prilepu a Osmani potom ovládli celé Macedónsko). Valašsko síce zostalo naďalej poplatne závislé osmanskej ríši, ale požívalo zatiaľ značné autonómie.
Až po tom, čo osmanskí Turci ovládli Balkán, sa začali kresťania v Európe obávať stále silnejšej islamskej moci v juhovýchodnej Európe. Žigmund Luxemburský zostavil s požehnaním pápeža spojenú križiacku výpravu, ktorú tvorili vojaci z Uhorska, Francúzska, Nemecka, Talianska a ďalších krajín, a vytiahol s ňou proti Osmanom. Ale v bitke pri Nikopole v septembri 1396 boli Žigmundove vojská ťažko porazené a sám Žigmund musel rýchlo ujsť. Paradoxne na strane Osmanskej ríše bojovalo mnoho vojakov z obsadených vazalských balkánskych štátov.
Z Osmanskej ríše sa stala rešpektovaná mnohonárodná (nie len turecká) veľmoc. Hoci bol preferovaným náboženstvom islam, tolerovali sa v obmedzenej miere aj iné cirkvi (pravoslávne kresťanstvo, judaizmus), na rozdiel od katolickej Európy, ktorá tvrdo potlačovala iné druhy náboženstva.
Osmanské interregnum a po ňom (1402 – 1453).
Ešte v roku 1402 obliehal sultán Bayezid I. Konštantínopol s úmyslom ho definitívne dobyť a zabrať. Pri tomto obliehaní však bol nútený zmeniť plány.
Z východnej strany začal Osmanskú ríšu ohrozovať mocný uzbecký vládca s mongolskými koreňmi a ešte krutejší bojovník Tímúr. Bayezid podcenil silu svojho nepriateľa a stretol sa s ním v bitke pri Ankare, kde bol však na hlavu porazený a sám sultán bol zajatý. Pre osmanskú ríšu nastal kritický okamih, známy ako osmanské interregnum. Bayezid zomrel v uzbeckom zajatí za nevyjasnených okolností v roku 1403. Tímúr po spustošení Malej Ázie zamieril svoje dobyvateľské úsilie späť na Ďaleký východ. Päť synov Bayezida sa nebolo schopných dohodnúť na spoločnom sultánovi a každý z nich nárokoval trón pre seba. Nastala séria vzájomných občianskych vojen, kde väčšina týchto bratov bolo nakoniec zabitých. Až po jedenástich rokoch v roku 1413 sa stal novým sultánom Mehmed I. a začal konsolidovať zničenú krajinu. Následky tejto bratovražednej vojny museli riešiť ešte Mehmedovi nástupcovia Murad II. a tiež Mehmed II.
Balkánske územia stratené v priebehu občianskej vojny, vrátane Solúnu, Macedónska a Kosova, boli neskôr získané Muradom II. v rokoch 1430 až 1450. 10. novembra 1444 Murad v bitke pri Varne odrazil križiacku výpravu zloženú z uhorských, poľských a valašských armád pod vedením poľsko-uhorského vladára Vladislava III. a Jána Huňadyho v bitke pri Varne. Odpor proti Osmanom naďalej pretrvával v Albánsku pod vedením miestneho vládcu Skanderbega. O štyri roky neskôr pripravil Ján Huňady ďalšiu armádu uhorsko-valašských síl, ale znovu bol porazený pri druhej bitke na Kosovom poli v roku 1448.
Expanzia a vrchol (14531566).
Syn Murada II., Mehmed II. Dobyvateľ, reorganizoval štát aj armádu a 29. mája 1453 dobyl Konštantínopol (pozri Pád Konštantínopola). Mehmed umožnil pravoslávnej cirkvi zachovať si svoju autonómiu a pôdu výmenou za prijatie osmanskej autority. Kvôli napätiu medzi štátmi západnej Európy a dovtedy existujúcou Byzantskou ríšou (napr. pre štvrtú križiacku výpravu) väčšina ortodoxnej populácie akceptovala osmanskú vládu viac ako benátsku, či katolícku vládu. Albánsky odpor bol hlavnou prekážkou expanzie Osmanov na taliansky polostrov.
V 15. a 16. storočí vstúpila Osmanská ríša do obdobia expanzie. Ríša prosperovala pod vládou angažovaných a účinných sultánov. Hospodársky sa rozvíjala aj vďaka kontrole hlavných obchodných ciest medzi Európou a Áziou.
Sultán Selim I. (15121520) dramaticky rozšíril východné a južné hranice ríše tým, že porazil šáha Ismaila zo Safíjovovcov v bitke pri Čaldiráne. Selim I. stanovil osmanské pravidla v Egypte a zabezpečil si námorný vplyv na Červenom mori. Po tejto osmanskej expanzii začalo súperenie medzi Portugalskou ríšou a Osmanskou ríšou o dominanciu. 
Najväčšie rozmery ríša nadobudla za vlády jeho syna Süleymana Veľkolepého. Süleyman I. (15201566) dobyl Belehrad v roku 1521, južnú a strednú časť Uhorska a po historickom víťazstve v bitke pri Moháči v roku 1526 založil turecké vojvodstvo. Vládol na území dnešného Maďarska (okrem západnej časti) a ostatných stredoeurópskych území. V roku 1529 obliehal Viedeň, ale nedokázal ju získať. V roku 1532 podnikol ďalší útok na Viedeň, ale bol odrazený pri obliehaní Günsu. Sedmohradsko, Valašsko a časť Moldavska sa stali kniežatstvami (ejáletmi) Osmanskej ríše. Na východe dobyli osmanský Turci v roku 1535 perzský Bagdad, získali kontrolu nad Mezopotámiou a námorný prístup do Perzského zálivu. V roku 1555 sa Kaukaz prvýkrát oficiálne rozdelil medzi Safíjovcov a Osmanov a zostal ich súčasťou až do konca rusko-tureckej vojny (1768 – 1774). Týmto rozdelením Kaukazu a podpísaním Amasyjského mieru sa západné Arménsko, západný Kurdistan a západné Gruzínsko (vrátane západného Samtskheho) stalo územím Osmanov, zatiaľ čo južný Dagestan, východné Arménsko, východné Gruzínsko a Azerbajdžan zostali Perzií. 
Silným spojencom Osmanskej ríše sa stalo Francúzsko po tom, ako sa spojili do vzájomnej opozícii voči habsburskej vláde. Francúzske dobytie Nice (1543) a Korziky (1553) bolo úspešné vďaka spojenectvu síl francúzskeho kráľa Františka I. a sultána Süleymana I. Týmto bitkám velili osmanskí admiráli Barbarossa Hayreddin Paša a Turgut Reis. Mesiac pred obliehaním Nice podporovalo Francúzsko osmanské vojská s jednotkou delostrelectva počas osmanského dobytia Ostrihomu v severnom Uhorsku v roku 1543. Po ďalších úspechoch osmanských Turkov, habsburský vládca Ferdinand v roku 1547 oficiálne uznal osmanskú nadvládu v Uhorsku.
Na konci Süleymanovej vlády mala ríša rozlohu približne a rozprestierala sa na troch kontinentoch (od dnešnej poľsko-slovenskej hranice na severe po Jemen na juhu a od Iránu na východe po okolie Benátok na západe). Počet obyvateľstva sa odhaduje na 30 až 35 miliónov, čo zodpovedá vtedajšiemu spoločnému počtu obyvateľov vo Francúzsku, v Taliansku a Španielsku. Okrem toho sa ríša stala dominantnou námornou silou, ktorá ovládala väčšinu Stredozemného mora. V tejto dobe bola Osmanská ríša vplyvnou súčasťou európskej politickej sféry. Osmani sa zapojili aj do mnohonárodnostných náboženských vojen, keď sa Španieli a Portugalci zjednotili pod Iberskú úniu. Na začiatku 17. storočia začal celosvetový konflikt medzi osmanským kalifátom a Iberskou úniou. Bola to patová situácia, pretože obe mocnosti mali podobnú populáciu, technológiu a ekonomickú úroveň.
Stagnácia a reformy (15661827).
Vzbury, zvraty a oživenie (15661683).
V druhej polovici 16. storočia sa Osmanská ríša dostala pod rastúcu záťaž z inflácie a rýchlo rastúcich nákladov na vojnu, ktoré mali vplyv na Európu i Blízky východ. Tieto tlaky viedli k sérii kríz okolo roku 1600, čo vyvolalo veľký tlak na osmanský vládny systém. Ríša podstúpila sériu zmien politických a vojenských inštitúcií v reakcii na tieto výzvy, ktoré jej umožnili úspešne sa prispôsobiť novým podmienkam sedemnásteho storočia a zostali mocné vojensky aj ekonomicky. Historici polovice dvadsiateho storočia kedysi charakterizovali toto obdobie ako obdobie stagnácie a úpadku, ale väčšina akademikov tento názor dnes odmieta.
Objav nových námorných obchodných ciest západoeurópskymi štátmi im umožnil vyhnúť sa osmanskému obchodnému monopolu. Portugalský objav mysu Dobrej nádeje v roku 1488 inicioval sériu osmansko-portugalských námorných vojen v Indickom oceáne v priebehu 16. storočia. Napriek narastajúcej európskej prítomnosti v Indickom oceáne pokračoval rozkvet osmanského obchodu s východom.
Za vlády Ivana IV. (15331584), ruského cára, sa Osmanská ríša rozšírila do oblasti Volgy a Kaspického mora na úkor tatárskych chánov. V roku 1571 vypálil Moskvu krymský chán Devlet I Giray, ktorý bol podporovaný Osmanmi. Ďalší rok sa invázia opakovala, ale bola odrazená v bitke pri Molodi. Krymský chánát pokračoval v invázii do východnej Európy v sérii otrockých nájazdov a zostal významnou silou vo východnej Európe až do konca 17. storočia.
V južnej Európe katolícka koalícia vedená Španielskom Filipom II. vyhrala v roku 1571 v bitke pri Lepanto nad osmanskou flotilou. Katolícke zbrane zabili vyše 30 000 Turkov a dobyli alebo zničili 200 lodí. Bola to prekvapujúca rana obrazu osmanskej neporaziteľnosti. V roku 1565 vyhrali Maltézski rytieri nad Osmanskou ríšou pri obliehani Malty. Bitka bola omnoho poškodzujúcejšia pre Osmanské námorníctvo kvôli strate skúsených pracovných síl, ako strate lodí, ktoré boli rýchlo nahradené. Osmanské námorníctvo sa rýchlo zotavilo a presvedčilo Benátky, aby podpísali mierovú zmluvu v roku 1573, čo umožnilo Osmanom rozšíriť a upevniť svoju pozíciu v severnej Afrike.
Naproti tomu sa Habsburské hranice trochu usadili, bola to patová situácia spôsobená vystužením habsburskej obrany. Dlhá turecká vojna proti Habsburgovcom (15931606 alebo 15-ročná vojna ) vytvorila potrebu väčšieho počtu osmanskej pechoty vybavenej strelnými zbraňami, čo viedlo k uvoľneniu politiky prijímania zamestnancov. To prispelo k problémom nedisciplinovanosti a priamemu rebelantstvu vo vojenských oddieloch, ktoré neboli nikdy úplne vyriešené. Vzhľadom na to, že počet obyvateľov ríše dosiahol v roku 1600 30 miliónov ľudí, nedostatok pôdy dal ďalší tlak na vládu. Napriek týmto problémom zostal osmanský štát silný a jeho armáda sa nezrútila ani netrpela porážkami. Jedinými výnimkami boli kampane proti dynastii Safíjovovcov v Perzii, kde mnohé z osmanských východných provincií boli stratené, niektoré natrvalo. Táto vojna v rokoch 16031618 nakoniec vyústila do zmluvy, ktorá vrátila celý Kaukaz, okrem najzápadnejšieho Gruzínska, späť do vlastníctva iránskych Safíjovcov.
Počas vlády Murada IV. (16231640) získala Osmanská ríša v roku 1639 opäť Irak od Safíjovcov. Výsledná zmluva toho istého roku rozdelila rozhodujúcim spôsobom Kaukaz a priľahlé regióny medzi dve susedné ríše, ako to už bolo definované v roku 1555 Amasyjským mierom. Sultanát žien (16231656) bol obdobím, v ktorom matky mladých sultánov vykonávali moc v mene svojich synov. Najvýznamnejšími ženami tohto obdobia boli Kösem Sultan a jej nevesta Turhan Hatice, ktorých politická rivalita vyvrcholila v roku 1651 Köseminou vraždou. Počas éry Köprülü (16561703) bola kontrola ríše vykonávaná sledom veľkovezírov z rodiny Köprülüovcov.
Veľká turecká vojna (1683 až 1699).
Toto obdobie obnovenej asertivity prišlo k nešťastnému koncu v roku 1683, kedy veľkovezír Kara Mustafa Paša viedol obrovskú armádu, aby sa pokúsil o druhé osmanské obliehanie Viedne vo Veľkej tureckej vojne v rokoch 16831699. Osmanské vojsko tam porazili spojenectvá Habsburgovcov, nemecké a poľské vojská na čele s poľským kráľom Jánom III. Sobieskim. Rakúskej diplomacii sa na to v roku 1684 spolu s Poľskom a Benátkami podarilo proti Osmanskej ríši ustanoviť Svätú ligu. K nej sa o dva roky neskôr pripojilo i Rusko.
Postupne začali habsburské vojská pod vedením Karola Lotrinského od Turkov a ich spojencov oslobodzovať aj územie Slovenska. V roku 1685 začali obliehať pevnosť Nové Zámky, neskôr Ostrihom, ktoré oslobodili v auguste a októbri 1685. Ďalšie oporné body tureckej moci v Uhorsku boli obsadené v rýchlom slede. Cisárske jednotky postupne dobyli Budín, Pécs a Jáger. V roku 1687 dokonca boli turecké jednotky porazené pri Moháči. V roku 1668 bol obsadený stoličný Belehrad a Turci boli donútení opustiť Slavónsko.
Habsburgovcom sa zároveň do roku 1685 podarilo zvrhnúť „slovenského kráľa“ Imricha Tököliho. Ten sa v roku 1682 stal – ako protivládca Habsburgovcov – kráľom resp. kniežaťom (Osmanská ríša ho titulovala kráľ), sám sa označoval ako knieža Hornouhorského kniežatstva, vazalského štátu Osmanskej ríše.
Mustafa II. (16951703) viedol útok v rokoch 1695 až 1696 proti Habsburgovcom v Uhorsku, ale bol dňa 11. septembra 1697 rozdrvený pri katastrofálnej porážke v Zenty (v súčasnom Srbsku). 26. januára 1699 bola podpísaná Karlovacká zmluva, ktorá ukončila Veľkú tureckú vojnu. Osmani sa vzdali kontroly nad významnými územiami, mnohými natrvalo.
Rastúca Ruská hrozba (16831827).
Okrem straty Banátu a dočasnej straty Belehradu (17171739) zostali osmanské hranice na Dunaji a Sáve počas osemnásteho storočia stabilné. Ruská expanzia však predstavovala veľkú a rastúcu hrozbu. V súlade s tým bol švédsky kráľ Karol XII. privítaný ako spojenec Osmanskej ríši po jeho porážke Rusmi v bitke pri Poltave 1709 v strednej Ukrajine (časť Veľkej severnej vojny v rokoch 17001721). Karol XII. presvedčil osmanského sultána Ahmeda III., aby vyhlásil vojnu Rusku, čo vyústilo v osmanské víťazstvo pri rieke Prut v rokoch 17101711 v Moldavsku.
Po Rakúsko-tureckej vojne v rokoch 17161718 potvrdila Požarevacká zmluva stratu Banátu, Srbska a "Malého valašska" (Olténia) v Rakúsku. Zmluva taktiež potvrdila, že Osmanská ríša bola v ústupe a pravdepodobne tým nepredstavuje žiadnu ďalšiu agresiu v Európe. Rakúsko-turecká vojna (17371739), ktorá bola ukončená Belehradskou zmluvou v roku 1739, viedla k opätovnému vzniku Srbska a Olténie, ale impérium stratilo prístav Azov, severne od Krymského polostrova až po Rusko. Po tejto zmluve sa Osmanská ríša mohla tešiť z mieru, pretože Rakúsko a Rusko boli nútené vysporiadať sa s nástupom Pruska.
Vznikli vzdelávacie a technologické reformy, vrátane zriadenia inštitúcií vyššieho vzdelávania, napr. Istanbulskej technickej univerzity. V roku 1734 bola zriadená delostrelecká škola, ktorá stanovila delostrelecké metódy v západnom štýle, ale islamské duchovenstvo s tým úspešne nesúhlasilo v rámci teodície. V roku 1754 bola znovu otvorená delostrelecká škola. V roku 1726 presvedčil Ibrahim Muteferrika veľkovezíra Nevşehirliho Damata Ibrahima Pašu, a duchovenstva o účinnosti tlače. Muteferrikovi bolo neskôr povolené sultánom Ahmedom III. vydávať ne-náboženské knihy (napriek opozícii niektorých kaligrafov a náboženských vodcov). Tlač Muteferrika uverejnila svoju prvú knihu v roku 1729, a do roku 1743 vydala 17 diel v 23 zväzkoch, z ktorých každá má 500 až 1 000 kópií.
V roku 1768 ruskom-podporovaný ukrajinský Haidamakanci, prenasledújuca poľských spoločníkov, vstúpila do Balty, osmanského mesta na hranici Besarábie na Ukrajine, zmasakrovala svojich občanov a vypálila mesto na popol. Táto akcia vyvolala Osmanskú ríšu do Rusko-tureckej vojne v rokoch 17681774. Zmluva Küçüka Kaynarcu z roku 1774 ukončila vojnu a poskytla slobodu uctievania kresťanských občanov provincií Valašska a Moldavska kontrolovaných Osmanmi. Koncom 18. storočia, po niekoľkých porážkach vo vojnách s Ruskom začali niektorí ľudia v Osmanskej ríši usudzovať, že reformy Petra Veľkého poskytli Rusom náskok a Osmani tak musia držať krok s technológiou západu, aby sa zabránilo ďalším porážkam.
Selim III. (17891807) urobil prvé veľké pokusy modernizovať armádu, ale jeho reformy brzdili náboženské vedenie a janičiari. Nakoniec sa janičiari vzbúrili. Selimove úsilie ho stálo jeho trón a život, kvôli čomu Mahmud II. v roku 1826 zrušil janičiarsky zbor.
Srbská revolúcia (18041815) znamenala začiatok éry národného prebudenia na Balkáne počas otázky na východe. V roku 1811 sa proti Osmanom vzbúril fundamentalistický Wahhabis z Arábie, vedený rodinou al-Saudovcov. V roku 1821 Gréci vyhlásili vojnu sultánovi. Po povstaní, ktoré vzniklo v Moldavsku, nasledovala hlavná revolúcia na Peloponéze, ktorá sa spolu so severnou časťou Korintského zálivu stala prvou časťou Osmanskej ríše na dosiahnutie nezávislosti (v roku 1829). V roku 1830 Francúzi napadli Alžírsko, ktoré prehralo. V roku 1831 sa Mohammad Ali vzbúril s cieľom stať sa sultánom a založiť novú dynastiu. Jeho francúzsky vycvičená armáda pod vedením svojho syna Ibrahima Pašu porazila Osmanskú armádu, keď pochodovala do Konštantínopolu, čím sa dostali do vzdialenosti 200 kilometrov od hlavného mesta. V zúfalstve apeloval sultán Mahmud II. na pomoc Rusov, žiadajúc cisára Mikuláša I., aby poslal vojenskú silu, ktorá by ho zachránila. Na oplátku za podpísanie zmluvy Hünkâr İskelesi poslali Rusi expedičnú silu, ktorá odradila Ibrahima získať Konštantínopol. Za podmienok Kutahijského pokoja, podpísaného 5. mája 1833, Mohammad Ali súhlasil s tým, že sa vzdá svojho nároku na trón, výmenou za čo boli vytvorené provincie Kréty, Aleppa, Tripolisu, Damasku a Sidonu (posledné štyri zahŕňajú modernú Sýriu a Libanon) a majú právo vyberať dane v Adane.
V roku 1839 sa Sublime Porte pokúsil vziať späť to, čo stratil s de facto nezávislým egyptským vilayetom a utrpel zdrvujúcu porážku, ktorá viedla k orientálnej kríze, keďže Mohammad Ali bol veľmi blízky Francúzsku a vyhliadky na neho ako sultána boli široko vnímané ako uvedenie celej ríše do francúzskej sféry vplyvu. Keď sa Sublime Porte ukázalo ako neschopné poraziť Egypťanov, Británia a Rakúsko zasiahli, aby porazili Egypt. V polovici 19. storočia sa Osmanská ríša Európanmi nazývala „chorým človekom“. Vazalské štáty – Srbské kniežatstvo, Valašsko a Moldavsko – sa posunuli smerom k nezávislosti počas 60-tych a 70-tych rokov 19. storočia.
Úpadok a modernizácia (18281908).
Počas obdobia Tanzimatu (18391876) viedla séria ústavných reforiem vlády k pomerne modernej armáde, reformám bankového systému, dekriminalizácii homosexuality a cechom s modernými továrňami. Osmanské ministerstvo pošty bolo založené v Istanbule 23. októbra 1840.
Samuel Morse prijal turecký patent na telegraf v roku 1847, ktorý vydal sultán Abdülmecid, ktorý osobne testoval nový vynález. Po tomto úspešnom teste sa 9. augusta 1847 začala práca na prvej tureckej telegrafnej linke (Istanbul-Edirne-Şumnu). Reformné obdobie vyvrcholilo ústavou, nazvanou Kanûn-u Esâs. Prvá ústavná doba ríše trvala krátko. Parlament vládol len dva roky, kým ho sultán pozastavil.
Kresťanské obyvateľstvo ríše sa vďaka svojej vyššej vzdelanostnej úrovni začalo tlačiť nad moslimskú väčšinu, čo viedlo k veľkému odporu u moslimov. V roku 1861 tu bolo 571 základných a 94 stredných škôl pre osmanských kresťanov s celkovým počtom 140 000 žiakov, čo je číslo, ktoré značne prevyšovalo počet moslimských detí v škole v rovnakom čase, ktoré sa ešte navyše museli učiť arabčinu a Islamskú teológiu. V roku 1911 vlastnilo zo 654 veľkoobchodných spoločností v Istanbule 528 etnických Grékov. V mnohých prípadoch boli kresťania a Židia schopní získať ochranu pred európskymi konzulmi a občianstvom, čo znamenalo, že boli chránení pred osmanským právom a nepodliehali rovnakým ekonomickým predpisom ako ich moslimskí súdruhovia.
Krymská vojna (18531856) bola súčasťou dlhodobej súťaživosti medzi veľkými európskymi mocnosťami, kvôli vplyvu na územia upadajúcej Osmanskej ríše. Finančné bremeno vojny viedlo 4. augusta 1854 osmanský štát k vydaniu zahraničných pôžičiek vo výške 5 miliónov libier. Vojna zapríčinila odchod krymských Tatárov, z ktorých asi 200 000 sa presťahovalo do Osmanskej ríše v pokračujúcich vlnách emigrácie. Ku koncu kaukazských vojen bolo 90% kaukazských obyvateľov vyhnaných zo svojich domovov na Kaukaze, čo viedlo k osídleniu 500 000 až 700 000 kaukazských obyvateľov v Turecku. Niektoré Kaukazské organizácie udávajú oveľa väčšie počty, a to 11,5 milióna obyvateľov deportovaných alebo zabitých. Krymskí tatárski utečenci zohrali na konci 19. storočia mimoriadne významnú úlohu v snahe o modernizáciu osmanského vzdelávania.
V tomto období dala Osmanská ríša len malé množstvo verejných prostriedkov na vzdelávanie; napríklad v rokoch 18601861 sa do vzdelávania investovalo len 0,2% peňazí z celkového rozpočtu. Osmanský štát, ktorý začal s dlhovou činnosťou v krymskej vojne, bol v roku 1875 nútený vyhlásiť bankrot. V roku 1876 osmanskí bašibozukovia brutálne potlačili bulharské povstanie, kde zmasakrovali až 100 000 ľudí. Rusko-turecká vojna (18771878) skončila presvedčivým víťazstvom Ruska. Výsledkom bolo, že územie Osmanov v Európe sa prudko zmenšovalo: Bulharsko bolo založené ako nezávislé kniežatstvo v Osmanskej ríši, Rumusko dosiahlo úplnú nezávislosť, Srbsko a Čierna Hora získalo úplnú nezávislosť, ale s menšími územiami. V roku 1878 Rakúsko-Uhorsko jednostranne anektovalo osmanské provincie Bosnu a Hercegovina a Novi Pazar.
Britský premiér Benjamin Disraeli podporoval počas berlínskeho kongresu obnovu osmanských území na Balkánskom polostrove a na oplátku Británia v roku 1878 prevzala administratívu Cypru. Británia neskôr v roku 1882 poslala vojakov do Egypta, aby potlačili Urabijské povstanie – sultán Abdülhamid II. bol príliš paranoidný na mobilizáciu svojej vlastnej armády, pretože sa obával, že by to viedlo k štátnemu prevratu. V roku 1883 prišla nemecká vojenská misia pod vedením generála baróna Colmara von der Goltza na výcvik osmanskej armády, čo viedlo k tzv. "Goltzovej generácii" nemecky vyškolených dôstojníkov, ktorí mali zohrávať významnú úlohu v politike posledných rokov ríše.
Od roku 1894 do roku 1896 zahynulo 100 000 až 300 000 Arménov žijúcich v Osmanskej ríši kvôli tomu, čo sa stalo známym ako Hamidíjské masakry.
Keďže sa Osmanská ríša postupne zmenšovala, približne 7 – 9 miliónov moslimov sa presťahovalo zo svojich bývalých území na Kaukaze, na Kryme, na Balkáne a na stredomorských ostrovoch do Anatólie a východnej Trácie. Po tom, čo ríša prehrala prvú balkánsku vojnu (19121913), stratila všetky svoje balkánske územia okrem východnej Trácie. To malo za následok, že okolo 400 000 moslimov utekalo s ustupujúcimi osmanskými armádami, a približne 400 000 ne-moslimov utekajúcich z územia stále pod osmanskou vládou. Justin McCarthy odhaduje, že v období od roku 1821 do roku 1922 zomrelo na Balkáne niekoľko miliónov moslimov s vyhostením podobného počtu.
Porážka a zánik (19081922).
Porážka a zánik Osmanskej ríše (19081922) sa začala druhou ústavnou érou, ktorá bola momentom nádeje a sľubu ustanovenou Mladotureckou revolúciou. Obnovila osmanskú ústavu z roku 1876 a pod osmanským parlamentom priniesla viacstrannú politiku s dvojstupňovým volebným systémom (volebný zákon). Ústava ponúkla nádej tým, že umožnila občanom ríše modernizovať štátne inštitúcie, omladiť ich silu a umožniť im brániť sa proti vonkajším mocnostiam. Jej záruka slobôd prisľúbila rozpustenie medzikomunitného napätia a zmenenie ríše na harmonickejšie miesto. Namiesto toho sa toto obdobie stalo príbehom súmraku v ríši.
Členovia Mladoturkov, ktorí kedysi odišli do úzadia, si teraz založili svoje strany. Medzi nimi boli hlavné „Výbor Únie a progresu“ a „Strana slobody a súhlasu“. Na druhom konci spektra boli etnické strany, medzi ktoré patrili Poale Zion, Al-Fatat a arménske národné hnutie organizované v rámci Arménskej revolučnej federácie. Rakúsko-Uhorsko, ktoré profitovalo z občianskeho sporu, si oficiálne pripojilo Bosnu a Hercegovinu v roku 1908. Posledné osmanské sčítanie ľudu sa uskutočnilo v roku 1914. Napriek vojenským reformám, ktoré rekonštituovali osmanskú modernú armádu, stratila ríša v taliansko-tureckej vojne (1911) svoje severoafrické územia a Dodekanese a takmer všetky svoje európske územia v balkánskych vojnách (19121913). Ríša čelila neustálym nepokojom v rokoch, ktoré viedli k prvej svetovej vojne, vrátane osmanskej protistrany z roku 1909, k incidentu 31. marec a dvoch ďalších prevratov v rokoch 1912 a 1913.
História Osmanskej ríše počas prvej svetovej vojny začala osmanským prekvapujúcim útokom na ruské pobrežie Čierneho mora 29. októbra 1914. Po útoku vyhlásilo Rusko a jeho spojenci Francúzsko a Británia vojnu proti Osmanom. V prvých rokoch vojny došlo k niekoľkým dôležitým osmanským víťazstvám, ako napríklad bitka o Gallipoli a obliehanie Kut al-Amary. 
V roku 1915 nariadila osmanská vláda vyhladzovanie svojho etnického arménskeho obyvateľstva, čo malo za následok smrť približne 1,5 milióna Arménov v arménskej genocíde. Genocída sa uskutočnila počas a po prvej svetovej vojny a uskutočňovala sa v dvoch fázach: veľkoobchodné zabíjanie zdatnej mužskej populácie a podrobovanie armádnych brancov k nútenej práci, po ktorej nasledovalo vyhostenie žien, detí, seniorov a bezvládny pochod smrti vedúci k sýrskej púšti. Boli vyhostení vojenskými sprievodmi a zbavení jedla a vody a boli podrobení pravidelným lúpežiam, znásilňovaniu a systematickému masakru. V rámci tej istej kampane etnických čistiek boli tiež páchané rozsiahle masakry proti gréckym a asýrskym menšinám.
Arabská vzbura začala v roku 1916 a odvrátila vplyv Osmanov na stredovýchodnom fronte, kde počas prvých dvoch rokov vojny mali navrch. Prímerie Mudros bolo podpísané 30. októbra 1918, čím sa rozdelenie Osmanskej ríše stanovilo v súlade so Zmluvou z Sèvres. Táto zmluva, ktorá bola navrhnutá na konferencii v Londýne, umožnila sultánovi udržať si svoje postavenie a titul. Okupácia Intanbulu a Izmiru viedla k založeniu tureckého národného hnutia, ktoré zvíťazilo v tureckej vojne za nezávislosť (19191923) pod vedením Mustafu Kemala (neskôr s priezviskom Atatürk). Sultanát bol zrušený 1. novembra 1922 a posledný sultán Mehmed VI. (vládol 19181922) opustil krajinu 17. novembra 1922. Kalifát bol zrušený 3. marca 1924.
Vláda.
Pred reformami v 19. a 20. storočí bola štátna organizácia Osmanskej ríše systémom s dvoma hlavnými dimenziami: vojenskou správou a civilnou správou. Sultán mal v systéme najvyššie postavenie. Civilný systém bol založený na miestnych správnych celkoch zodpovedajúcich charakteristikám regiónu. Štát mal kontrolu nad klérom. Podľa osmanského chápania mala byť hlavnou zodpovednosť štátu obhajovať a rozširovať územia moslimov a zaistiť bezpečnosť a harmóniu vnútri svojich hraníc v preklenujúcom kontexte ortodoxnej islamskej praxe a suverenity rozhodnutí Osmanských dynastií.
Osmanská ríša, ako inštitúcia Osmanov (Osmanských dynastií) bola v islamskom svete bezprecedentná a neprekonateľná vzhľadom na veľkosť a trvanie ríše. V Európe podobne neprerušovaný rad panovníkov (kráľov / cisárov) z tej istej rodiny dosiahli len Habsburgovci, ktorí vládli podobne dlho a počas rovnakého obdobia od konca 13. do začiatku 20. storočia. Osmanská dynastia bola tureckého pôvodu. V jedenástich prípadoch bol sultán zosadený (nahradený ďalším sultánom osmanskej dynastie, ktorý bol [už bývalého] sultánov brat, syn alebo synovec), pretože ho jeho nepriatelia vnímali ako hrozbu pre štát. V osmanskej histórii boli iba dva pokusy o zosadenie vládnucej osmanskej dynastie, oba však zlyhali. Posledný osmanský sultán Mehmed VI. (vládol 1918 – 1922) bol priamy potomok mužskej línie prvého osmanského sultána Osmana I. (vládol 1299 – 1323/4), čo v európskych krajinách a v islamskom svete nebolo obdobné (napr. mužská línia Habsburgovcov zanikla v roku 1740). Primárnym účelom sultánovho harému bolo zabezpečiť narodenie mužských dedičov osmanského trónu a zabezpečiť pokračovanie priameho patrilineálneho (mužského) potomstva osmanských sultánov.
Najvyššiu pozíciu v islame, "kalifát", požadovali sultáni už počnúc Muradom I., ktorý bol ustanovený ako osmanský kalifát. Osmanský sultán, "pâdişâh" alebo "pán kráľov", slúžil ako jediný vladár ríše a bol považovaný za stelesnenie svojej vlády, hoci nie vždy vykonával úplnú kontrolu. Sultánov harém bol jedným z najdôležitejších v osmanskom dvore. Vládla mu Válide sultán. Príležitostne sa zapájala do štátnej politky. Harémove ženy istý čas účinne kontrolovali štát, čím sa táto doba nazvala „Sultanát žien“. Noví sultáni sa vyberali vždy zo synov predchádzajúceho sultána.
Ozbrojené sily.
Prvé vojenské jednotky osmanského štátu tvorila armáda zostavená Osmanom I. z kmeňov, ktoré žili v horách západnej Anatólie koncom 13. storočia. Osmanská armáda bola tvorená komplexným systémom náboru a léna (odmeny pod podmienkou, že prijímateľ zloží sľub vernosti). Hlavné zbory osmanskej armády zahŕňali "janičiarov, sipahie, akindžie a mehterân". Osmanská armáda bola vo svojej dobe jednou z najpokročilejších bojových síl na svete a jednou z prvých, ktorá používala muškety a kanóny. Osmanskí Turci začali používať tiež falkonety, čo boli krátke, ale široké kanóny. Stalo sa tak počas obliehania Konštantinopolu v roku 1422.
Osmanská jazda bola skôr než na ťažké zbroji závislá na vysokej rýchlosti a pohyblivosti, používala luky, krátke meče na rýchlych koňoch (Turkoman a arab, predchodca plnokrvníka) a často uplatňovala taktiku podobnú Mongolom. Tá spočívala v predstieraní ústupu pri obkľučovaniu nepriateľských síl vnútri formácie v tvare polmesiaca a následnom skutočnom útoku. Počas 16. storočia, najmä za vlády Sulejmana Nádherného, ​​dosiahla sila, organizovanosť a výkonnosť tureckých vojsk absolútny vrchol. V Európe do roku 1683 v podstate nemala na súši rovnocenného protivníka.
Základom armády bola jazda "sipahíovia". Za službu v armáde dostávali dedičnú pôdu. Za dobré vojenské výkony mohli postúpiť do vyššieho lénneho stavu. Vojenská povinnosť sipahíov bola veľmi prísna. Počas vojnového ťaženia museli povinne narukovať. V boji tvorili sipahíjovia ľahké jazdectvo vyzbrojené lukmi a šípmi, kopijami a okrúhlymi štítmi. Tieto lénne vojská viedli pašovia a "berlegbegovia", čiže správcovia oblastí z ktorej pochádzala lénna jednotka. Nižšími vojenskými veliteľmi boli sandžakbegovia a alajbegovia. K jazdectvu ešte patrili moslimskí dobrovoľníci najímaní na čas vojny nazývaný bešlü a gümüllü.
Pechota bola známa svojou bojovnosťou a disciplínou. Najznámejšimi pešími jednotkami boli obávani janičiari. Boli vytvárané z odvlečených kresťanských detí, ktoré boli odmalička pripravované na vojenskú službu. Prešli tvrdým výcvikom a celý život strávili vo vojenských táboroch. Nesmeli sa ženiť, piť alkohol ani hrať hazardné hry. Boli známy svojou tvrdou disciplínou. Boli vyzbrojení lukmi, štítmi, jatagánmi ("sečné zbrane"), neskôr aj puškami. Boli považovaní za najspoľahlivejšie turecké jendnotky. V tureckých posádkach slúžili aj reisi a azabi, teda moslimovia zbavení povinnosti platiť dane. Tvorili jednotky s názvom džemaaty. Najkvalitnejšou zložkou tureckej armády boli delostrelci nazývaní topčovia.
Porážky, najmä zo strany Ruska, však doviedli vládnucej vrstvu k poznaniu, že reformy v európskom duchu sú neodvratné. Selimův bratranec Mahmut II. v júni 1826 zrušil nenávidené Janičiarska zbory (vtedy o sile 135 000 mužov), ktoré už dlho nemali tú kvalitu, čo v ranom novoveku, zato svojimi povstaleckými akciami, terorom obyvateľov a nátlakom na panovníka neustále destabilizovali stáť. Jeho syn Abdülmecid I. v nastolenom kurze pokračoval skutočne hlbokých reforiem. Vďaka nim začala armáda najímať zahraničných odborníkov a posielala svoje dôstojníkov na výcvik do západoeurópskych krajín.
Osmanskej námorníctvo značne prispelo k územnému rozšíreniu ríše na európsky kontinent. Začalo s dobytím severnej Afriky, kedy bolo k ríši pripojené Alžírsko a Egypt v roku 1517. Od porážky pri "Lepante" (1571) bolo zjavné, že na mori už námorníctvo mimoriadne úspechy proti vzrastajúcim koloniálnom mocnostiam nedosiahne, však ešte po dve nasledujúce storočia ríša ovládala Čierne more a východnej polovicu Stredomoria. Počnúc stratou Grécka v roku 1821 a Alžírska v roku 1830 začala osmanská námornej moc a kontrola nad vzdialenými územiami klesať. Sultán Abdulaziz sa pokúsil obnoviť námornú silu, nechal preto postaviť najväčšiu flotilu po vtedajšej Británii a Francúzsku. Lodenice v Barrow v Anglicku postavili v roku 1886 svoju prvú ponorku práve pre Osmanskú ríšu. Po mladoturecké revolúcii v roku 1908 sa výbor pre úniu a pokrok snažil založiť nové silné osmanské námorníctvo. "Nadácia osmanského námorníctva" vznikla v roku 1910 a zakúpila nové lode prostredníctvom verejných darcov.
Zriadenie osmanského vojenského letectva sa datuje na jún 1909.
Administratívne rozdelenie.
Osmanská ríša bola koncom 14. storočia najprv rozdelená na provincie v zmysle pevných územných jednotiek s miestodržiteľom menovanými sultánom. Od konca 16. storočia bol najvyšší územný celok nazývaný ejálet, v európskych prameňoch nazývaný ako „pašalík“ alebo „bejlerbej“, čo je odvodené od paša („hlava“ – "vojvodca, náčelník") resp. od „bej“ / „bejlerbej“ („pán pánov“ čiže miestokráľ, resp. guvernér). Ejálety (pašalíky) sa ďalej delili na menšie sandžaky a nahije.
V roku 1867 boli v rámci reforiem Tanzimat zavedené nové správne jednotky, vilájety.
Ekonomika.
Osmanská vláda úmyselne presadzovala politiku rozvoja Bursy, Edirne a Istanbulu (postupných osmanských hlavných miest) do veľkých obchodných a priemyselných centier, pretože obchodníci a remeselníci boli pri vytváraní novej metropoly nenahraditeľní. Za týmto účelom Mehmed II. a jeho nástupca Bayezid II. taktiež povzbudzovali a vítali židovskú migráciu z rôznych častí Európy. Židia sa usadzovali v Istanbule a v ďalších prístavných mestách ako je Solún. Na mnohých miestach v Európe boli Židia prenasledovaní svojimi kresťanskými náprotivkami (napríklad v Španielsku po skončení Reconquisty). Imigranti uvítali toleranciu, ktorú prejavili Turci.
Osmanské ekonomické povedomie bolo úzko späté so základnými pojmami chápania štátu a spoločnosti na Blízkom východe, kde je konečným cieľom štátu upevnenie a rozšírenie moci panovníka a spôsobom, akým sa toho dosahovalo, bolo získavať bohaté zdroje príjmu, aby prosperovali produktívne triedy spoločnosti. Konečným cieľom bolo zvýšenie štátnych príjmov, bez toho, aby došlo k poškodeniu prosperity subjektov, aby sa zabránilo vzniku sociálneho neporiadku a aby tradičná organizácia spoločnosti zostala nedotknutá. Osmanské hospodárstvo v ranom novoveku výrazne expandovalo, najmä v prvej polovici osemnásteho storočia. Ročný príjem ríše štyrikrát kolísal medzi rokmi 1523 a 1748, upravený o infláciu.
Organizácia štátnej pokladnice a kancelárstva sa v rámci Osmanskej ríše rozvíjala viac ako ktorákoľvek iná islamská vláda. Táto organizácia vyvinula byrokraciu ako samostatnú skupinu, čiastočne vysoko trénovanú ulamu, ktorá sa vyvinula v profesionálny orgán. Účinnosť tohto profesionálneho finančného orgánu stojí za úspechom mnohých veľkých osmanských štátnikov.
Moderné osmanské štúdie naznačujú, že zmena vzťahov medzi osmanskými Turkami a strednou Európou bola spôsobená otvorením nových námorných trás. Je možné vidieť pokles významu pozemných trás na východ, keďže západná Európa otvárala oceánske trasy, ktoré obchádzali Blízky východ a Stredozemie, súčasne s úpadkom samotnej Osmanskej ríše. 
Obyvateľstvo.
Odhad populácie ríše 11 692 480 obyvateľov pre obdobie rokov 1520 – 1535 bol získaný spočítaním osmanských domácností odvádzajúcich desiatok a počet následne vynásobený piatimi. Z nejasných dôvodov bola populácia v 18. storočí nižšia než v 16. storočí. Odhad 7 230 660 obyvateľov pre prvé sčítanie ľudu, ktoré sa konalo v roku 1831, je považované za závažný podstav, pretože toto sčítanie malo slúžiť len k registrácii možných vojenských brancov.
Sčítanie ľudu na osmanských územiach začalo až začiatkom 19. storočia. Údaje z roku 1831 sú k dispozícii ako oficiálne výsledky sčítania ľudu, ale tieto sčítania nepokrývali celú populáciu. Počítalo len mužov a nepokrývalo celú ríšu. Pre skoršie obdobie sú odhady veľkosti a rozmiestnenia populácie založené na pozorovaných demografických vzorcoch.
Okolo roku 1800 mohla populácia dosahovať 25 až 32 miliónov obyvateľov. V európskych provinciách (predovšetkým na Balkáne) tvorila približne 10 miliónov, v ázijských provinciách 11 miliónov a v afrických provinciách približne 3 milióny. Hustota obyvateľstva bola vyššia v európskych provinciách – dvojnásobná než v Anatólii, ktorá bola zase trojnásobná hustote obyvateľov v Iraku a Sýrii a päťnásobná hustote obyvateľov v Arábii.
Ku koncu existencie ríše bola dĺžka života odhadovaná na 49 rokov. Epidémie a hladomor spôsobovali veľké demografické zmeny. V roku 1785 okolo jednej šestiny egyptskej populácie zomrelo na mor a populácia Aleppa sa v 18. storočí znížila o dvadsať percent. Egypt medzi rokmi 1687 a 1731 zasiahlo šesť hladomorov a Anatóliu zasiahol posledný hladomor štyri desaťročia neskôr.
Vzostup prístavných miest mal za následok zoskúpenie populácie a bol spôsobený vývojom dopravných prostriedkov ako parníky alebo železnice. Urbanizácia sa zvýšila najviac v rokoch 1700 až 1922, kedy mestá rástli. Zlepšenie zdravotných a hygienických podmienok ich pre život a prácu učinilo atraktívnejšími. Prístavné mestá ako Solún v Grécku zaznamenali nárast počtu obyvateľov z 55 000 v roku 1800 na 160 000 v roku 1912. Ďalej Izmir, kde v roku 1800 žilo 150 000 obyvateľov, narástol do roku 1914 na 300 000 obyvateľov. Niektoré regióny mali naopak pokles počtu obyvateľov – Belehrad zaznamenal pokles populácie z 25 000 na 8 000 obyvateľov, a to predovšetkým kvôli politickým sporom.
Ekonomická a politická migrácia mala dopad na celú ríšu. Napríklad ruské a rakúske anexie na Kryme a Balkáne mali za následok veľký príliv moslimských utečencov – 200 000 krymských Tatárov utieklo do Dobrudže. Medzi rokmi 1783 a 1913 zaplavilo Osmanskú ríšu približne 5 až 7 miliónov utečencov, z ktorých najmenej 3,8 miliónov pochádzalo z ruských území. Niektoré migrácie zanechali nezmazateľné znaky, ako politické napätie medzi časťami ríše (napr. Turecko a Bulharsko), zatiaľ čo na iných územiach boli zaznamenané odstredivé účinky, zjednodušujúce demografické prvky vyplývajúce z rôznych skupín obyvateľstva. Ekonomika bola tiež postihnutá stratou remeselníkov, obchodníkov, výrobcov a poľnohospodárov. Od 19. storočia značná časť moslimov z Balkánu emigrovala do dnešného Turecka. Títo ľudia sa označujú termínom "Muhacir". Po grécko-tureckej vojne v rokoch 1922 – 1923 zaniklo na 3 000 rokov staré grécke osídlenie v Ponte (Pontskí Gréci) či v Kappadokii (Karamanliovia). Malú Áziu opustilo okolo 1,5 milióna Grékov a Grécko opustilo približne 500 000 moslimov. V dobe pádu Osmanskej ríše v roku 1922 tvorili polovicu tureckého mestského obyvateľstva moslimskí utečenci z Ruska, Grécka a Balkánu.
Jazyk.
Osmanská turečtina bola oficiálnym jazykom ríše. Išlo o oghuzský turkický jazyk, výrazne ovplyvnený perzštinou a arabčinou. Osmania mali niekoľko vplyvných jazykov: turečtinu, ktorou hovorila väčšina ľudí v Anatólii a väčšina moslimov na Balkáne, s výnimkou Albánska a Bosny; perzštinu, ktorou hovorili vzdelanci; arabčinu, používanú hlavne v Arábii, v severnej Afrike, Iraku, Kuvajte, Levante a častiach Afrického rohu; a somálčinu v celej oblasti Afrického rohu. V posledných dvoch storočiach dochádzalo k obmedzeniu týchto jazykov, aj keď im zostali špecifické role: perzština slúžila predovšetkým ako literárny jazyk pre vzdelaných, zatiaľ čo arabčina bola používaná počas náboženských obradov. Turečtina vo svojej osmanskej variante bola vojenským jazykom a jazykom štátnej správy už od ranných dôb ríše. Osmanská ústava z roku 1876 oficiálne upevnila úradný status turečtiny. V období po Tanzimate sa medzi vzdelanými stala francúzština spoločenským jazykom.
Náboženstvo.
V osmanskom ríšskom systéme panovala hegemonická moslimská moc nad nemoslimskými obyvateľmi.
Až do druhej polovice 15. storočia mala ríša kresťanskú väčšinu obyvateľov pod vládou moslimskej menšiny. Na konci 19. storočia začala nemoslimská populácia v ríši značne klesať, a to nielen kvôli odtrhnutiu mnohých území, ale tiež kvôli migrácii. Podiel moslimov v 20. rokoch 19. storočia činil 60%, postupne stúpal na 69% v 70. rokoch 19. storočia a v 90. rokoch 19. storočia vzrástol na 76%. Do roku 1914 bola iba 19,1% populácia ríše nemoslimských, väčšinou tvorený Židmi a kresťanmi, Asýrčanmi a Arménmi. 
Islam.
Turecké národy pred prijatím islamu praktikovali rôzne druhy šamanizmu. Abbásovský vplyv bol v strednej Ázii zaistený moslimským dobytím Trsansoxanie. Veľa rôznych tureckých kmeňov – vrátane Oghuzov, ktorí boli predkami Seldžukov i Osmanov – postupne konvertovalo na islam a toto náboženstvo začiatkom 11. storočia privliekli do Anatólie. Od založenia Osmanskej ríše Osmania nasledovali "maturidismus" (islamská škola teológie) a hanífovský mazhab (islamská právna škola).
Moslimské sekty považované za kacírske, ako drúzi, ismá'ílíja, aleviti a alaviti, boli radené za Židov a kresťanov. V roku 1514 nariadil sultán Selim I. zmasakrovať 40 000 anatolských alevitov, ktorých považoval za piatu kolónu rivala – Safíjovskej ríše. Selim bol tiež zodpovedný za bezprecedentnú a rýchlu expanziu Osmanskej ríše na Blízky východ, najmä vďaka dobytiu celého egyptského Mamluckého sultanátu. Týmto dobývaním Selim ďalej upevňoval osmanské tvrdenie, že je islamským kalifom, hoci sa osmanský sultáni považovali za kalifov od 14. storočia počínajúc Muradom I. (vládol 1362 až 1389). Titul kalifa si osmanskí sultáni držali po zvyšok funkčného obdobia úradu, ktoré skončilo jeho zrušením 3. marca 1924 Veľkým národným zhromaždením Turecka a exilom posledného kalifa Abdülmecida II. do Francúzska.
Kresťanstvo a judaizmus.
V Osmanskej ríši boli kresťanom v súlade s moslimským systémom dhimmi zaručené obmedzené slobody (napríklad právo na bohoslužbu). Okrem rôznych iných zákonných obmedzení im bolo zakázané nosiť zbrane alebo jazdiť na koni, ich domy nemohli prekrývať tie moslimské. Mnoho kresťanov a Židov konvertovalo s cieľom zaisiť si plné postavenie v spoločnosti. Väčšina však naďalej praktikovala svoje staré náboženstvá bez obmedzenia.
Podľa systému millet boli nemoslimovia považovaný za predmet Ríše, ale nepodliehali moslimskej viere ani moslimskému zákonu. Napríklad ortodoxný millet stále podliehal Justiniánovemu zákonníku, ktorý v Byzantskej ríši platil 900 rokov. Najväčšej skupine nemoslimských obyvateľov (alebo dhimmi) islamského osmanského štátu, pravoslávnemu milletu, bola udelená rada zvláštnych privilégií v oblasti politiky a obchodu a museli platiť vyššie dane než moslimské subjekty. Výber týchto daní (džizja) často sprevádzalo zlé zachádzanie a krutosť.
Podobné millety boli zriadené pre osmanskú židovskú komunitu, ktorá bola pod vedením osmanského hlavného rabína; arménske apoštolské spoločenstvo, ktoré bolo pod vedením hlavného biskupa; a radu ďalších náboženských komunít. Niektorí tvrdia, že millet je príkladom predmoderného náboženského pluralizmu.
Kultúra.
Osmani prebrali niektoré z tradícií, umenia a kultúrnych inštitúcií v regiónoch, ktoré si podmanili a pridali im nový rozmer. Prijali početné tradície a kultúrne rysy starých ríši (v oblastiach ako architektúra, kuchyňa, hudba, voľný čas a vláda) a rozvíjali ich do nových foriem, čo viedlo k novej a výraznej osmanskej kultúrnej identite. Napriek novým tradíciám a zlučovaniu bola osmanská dynastia, podobne ako jej predchodcovia Rumský sultanát a Seldžucká ríša, čo do kultúry, jazyka zvykom dôkladne perzianizována a preto bola ríša popisovaná ako perzianizována ríša. Medzikultúrne sobáše sa na tvorbe charakteristickej kultúry osmanských elít podieľali taktiež. V porovnaní s tureckou ľudovou kultúrou bol vplyv týchto nových kultúr na tvorbu kultúry osmanských elít jasný.
Otroctvo bolo súčasťou osmanskej spoločnosti a väčšina otrokov boli zamestnaných ako domáci sluhovia. Poľnohospodárske otroctvo, napríklad také, aké bolo rozšírené v Amerike, bolo relatívne zriedkavé. Otrokyne sa v ríši predávali až do roku 1908. Počas 19. storočia sa ríša dostala pod tlak zo západoeurópskych krajín, aby ukončila predávanie otrokýň. Politiky vyvinuté rôznymi sultánmi v priebehu 19. storočia sa pokúšali obmedziť obchod s osmanskými otrokmi, ale otroctvo malo stáročia náboženskú podporu, takže otroctvo nebolo v ríši nikdy zrušené.
Mor zostal hlavnou pohromou v osmanskej spoločnosti až do druhej štvrtiny 19. storočia. Medzi rokmi 1701 a 1750 bolo v Istanbule zaznamenaných 37 väčších a menších morových epidémií a 31 medzi rokmi 1751 a 1801.“
Osmani si osvojili perzské byrokratické tradície a kultúru. Sultánovia tiež významne prispeli k rozvoju perzskej literatúry.
Vzdelanie.
V Osmanskej ríši každý millet vytvoril školský systém slúžiaci svojim občanom. Vzdelanie sa preto vo veľkej miere delilo na etnické a náboženské línie: Niekoľko nemoslimov navštevovalo školy pre moslimských študentov a naopak. Väčšina inštitúcií, ktoré slúžili všetkým etnickým a náboženským skupinám sa vyučovali vo francúzštine alebo iných jazykoch.
Literatúra.
Dva hlavné delenia osmanskej písomnej literatúry sú poézia a próza. Poézia bola zďaleka dominantnejšou. Osmanská próza až do 19. storočia neobsahovala príklady fikcie: neexistovali náprotivky, ako napríklad európskej romantizmu, poviedky alebo románu. Analógové žánre však existuovali v tureckej ľudovej literatúre aj v divánskej poézii.
Osmanská divánska poézia bola vysoko ritualizovanou a symbolickou formou umenia.

</doc>
<doc id="26630" url="https://sk.wikipedia.org/wiki?curid=26630" title="Osmanská dynastia">
Osmanská dynastia

Osmanská dynastia alebo Osmani/Osmania alebo Osmanovci ("osman..." je kodifikovaný tvar; zastarano Osmánska dynastia/Osmáni, Otomanská dynastia/Otoman(ovc)i, zriedkavo zastarano "Ottomanská dynastia/Ottoman(ovc)i") vládla v Osmanskej ríši od roku 1281 do roku 1923. Faktickým zakladateľom dynastie bol Osman I. V roku 1383 sa Murad I. ako prvý panovník Osmanskej ríše vyhlásil za sultána. Od roku 1517 sa sultánski panovníci označovali tiež za kalifov.

</doc>
<doc id="26633" url="https://sk.wikipedia.org/wiki?curid=26633" title="Dynastia Osmanov">
Dynastia Osmanov



</doc>
<doc id="26634" url="https://sk.wikipedia.org/wiki?curid=26634" title="Liv Tylerová">
Liv Tylerová

Liv Rundgren Tylerová (rod. Liv Rundgrenová; * 1. júl 1977, New York , USA) je americká filmová herečka, modelka. Je dcérou Stevena Tylera, lídra skupiny Aerosmith, a bývalej modelky Bebe Buell. Preslávila sa rolami vo filmoch Armageddon, Pán prsteňov, ale aj na základe svojho príťažlivého vzhľadu. V r. 1997 ju americký časopis People umiestnil medzi „Päťdesiatku najkrajších ľudí na svete“. V roku 2000 bola zvolená za „Šiestu najsexi ženskú filmovú hviezdu“ austrálskym magazínom Australian Empire Magazine. Významnou spravodajskou stránkou TheAge.com bola zase zaradená na 2. miesto rebríčka „Top 100: Najprirodzenejších krások všetkých čias“, pričom ju predbehla iba herečka Audrey Hepburn. 
Detstvo a mladosť.
Narodila sa v New Yorku ako Liv Rundgrenová. Krstné meno získala po herečke Liv Ullmannovej, ktorú si týždeň pred pôrodom všimla matka Bebe Buell na titulnej strane časopisu TV Guide. Liv vyrastala v partnerskom zväzku matky Bebe, toho času playmate časopisu Playboy a groupie, a rockového hudobníka Todda Rundgrena, ktorý nebol jej biologickým otcom. Aj napriek rozchodu jej matky s Rundgrenom, ktorý sa udial krátko po Livinom narodení, ho považovala Liv za svojho biologického otca do veku deviatich rokov.
Po rozchode „rodičov“ sa Liv s matkou presťahovala do Portlandu, v štáte Maine. Tam žila striedavo u mamy, u tety Annie, či u starej mamy Dorothey Johnson vo Virgínii. Už ako malé dieťa sa rada predvádzala: obliekala si matkine šaty, nalíčila sa a zabávala tak jej priateľov. Podľa vlastných slov bola normálnym dieťaťom, v porovnaní s rovesníkmi však bola veľmi vysoká a bacuľatá. Trpela tiež dyslexiou na základe čoho bola terčom posmechu u spolužiakov.
V tom čase začala Liv častejšie vídať rockového hudobníka Stevena Tylera, čo v nej vyvolalo zvláštne podozrenie a zmätok. K poznaniu že je jej skutočný otec však dospela až po koncerte Aerosmith v r. 1988, na ktorom spoznala Miu Tyler (*1978) dcéru Stevena Tylera, s ktorou ju spájala obrovská vizuálna podobnosť. Opýtala sa preto matky, kto je jej otec, pričom tá jej pravdu už len potvrdila: "„Obrátila som sa na mamu s otázkou: „On je môj otec, však?“ Potom sme si išli sadnúť vonku pod strom, rozprávali sa a plakali cez dve hodiny.“" Bebe Buell utajovala pred dcérou skutočnosť z dôvodu Tylerových drogových a sexuálnych excesov a neželala si, aby sa jej dcéra zdržiavala v spoločnosti drogovo závislého otca. Tvrdila preto, že Liviným otcom bol jej vtedajší partner Todd Rundgren. Napriek komplikovanej minulosti si však Liv s otcom vytvorila veľmi blízky vzťah: "„Bolo to vzrušujúce. Nepozerala som sa na to z tej zlej stránky.“" Na základe toho si vo veku dvanástich rokov zmenila priezvisko z Rundgren na Tyler, čím sa rodinné tajomstvo dostalo k verejnosti.
Modelingová kariéra.
Keď mala Liv Tyler štrnásť rokov, presťahovala sa s mamou späť do New Yorku. Tu spoznala rodinnú priateľku a populárnu modelku Pavlínu Pořízkovú, ktorá ju presvedčila, aby začala pracovať v oblasti modelingu. Jej kariéra začala stúpať raketovou rýchlosťou a vzápätí na to sa Liv objavila na titulných stranách veľkých magazínov ako Seventeen, Interview či Mirabella. 
Vo veku šestnástich rokov dostala ponuku zahrať si vo videoklipe svojho otca a skupiny Aerosmith. Tvorcovia videoklipu „Crazy“ (1994) si Liv všimli v reklame na kozmetické produkty Pantene a do roly odvážnej školáčky ju obsadili bez toho aby tušili, že jej otcom je samotný spevák kapely. Liv, ktorá si tu zahrala po boku herečky Alicie Silverstone, bola najprv zneistená scénami s erotickým nádychom, klip mal však obrovskú rotáciu na hudobnej stanici MTV, pričom stanicou VH1 bol vybraný na 23. priečku výberu „Top 100 hudobných videí všetkých čias“.
Filmová kariéra.
V rovnakom roku začala Liv Tyler s natáčaním svojich prvých dvoch filmov: Tichý pád (Silent Fall; 1994) a romantickou drámou Tučko (Heavy; 1995), ktorá zaznamenala pozitívne ohlasy. Profesia herečky ju oslovila natoľko, že sa rozhodla ukončiť kariéru modelky a venovať sa iba hereckej profesii. Hodiny herectva však nikdy nenavštevovala. Ako sedemnásťročná natočila v poradí tretí film Na plné pecky (Empire Records; 1995), ale prelom v jej kariére zaznamenal až film legendárneho režiséra Bernarda Bertolucciho, Zvodná krása (Stealing Beauty; 1996). Tyler v ňom získala rolu spomedzi stoviek uchádzačiek a objavila sa tak po boku Jeremyho Ironsa a Josepha Fiennesa. Úspech mal aj jej herecký výkon, vďaka ktorému bola pozvaná na filmový festival v Cannes r. 1996 a jej tvár sa stala billboardovým pútačom festivalu. Stala sa tiež filmovou hviezdou, ktorá sa pracovne začala objavovať po boku hviezd ako Tom Hanks, ktorý režíroval film To je náš hit! (That Thing You Do!; 1996) a Brucea Willisa (Armagedon; 1998) a tiež najpopulárnejších filmových režisérov.
Po filme Zvodná krása si zahrala menšiu rolu v trileri Ešte sa môžeš vrátiť (U-Turn; 1997), ale aj v romantickej dráme Rande (Inventing The Abbotts; 1997), kde spoznala svojho budúceho priateľa Joaquina Phoenixa. V r. 1998 nadabovala postavičku v televíznom seriály Herkules a zahrala si v troch ďalších filmoch: Už sa neviem dočkať (Can't Hardly Wait), Plunkett &amp; Macleane a vo veľkofilme Armageddon. Posledný z filmov opäť upevnil Tylerovej status hviezdy. Liv sa tiež opäť objavila vo videoklipe skupiny Aerosmith k piesni „I don´t Want To Miss A Thing“, ktorá sa stala titulnou skladbou k filmovému soundtracku. Úspechu dcéry sa potešil aj otec Steven Tyler, ktorý na premiére filmu vo floridskom Mys Canaveral preniesol: "„Liv si svoj filmový debut odbila v našom klipe Crazy a teraz hrá po boku Brucea Willisa!“"
V r. 1999 stvárnila Tyler postavy vo filme Roberta Altmana Vitajte v Holly Springs (Cookie's Fortune) a vo filme Onegin, kde si zahrala s Ralphom Fiennesom.
V r. 2000 sa druhýkrát objavila vo filme Roberta Altmana Dr. T a jeho ženy (Dr. T &amp; the Women), kde si zahrala po boku Richarda Gerea a Kate Hudson. Nasledovala veľká rola Jewel v čiernej komédii Začalo sa to jednej horúcej noci (One Night At McCool's; 2001) so spoluhercami Michaelom Douglesom, Mattom Dillonom, Johnom Goodmanom a Paulom Raiserom. Ďalší výrazný úspech od čias Armageddonu však Liv Tylerovej priniesla až rola elfskej princeznej Arwen vo filmovej trilógii Pán prsteňov (2001-2003) na motívy rovnomennej knihy spisovateľa J. R. R. Tolkiena. K druhému dielu trilógie Dve veže (2002) nahrala Liv Tyler aj skladbu, ktorá sa však na pôvodne mienenom soundtracku neobjavila. Režisérovi Peterovi Jaksonovi sa skladba nehodila do filmovej scény a tak ju zaradil na rozšírenú verziu soundtracku (2003). Liv sa neskôr nechala počuť, ako veľmi ju spievanie a nahrávanie bavilo, pričom vyjadrila svoj blízky vzťah k hudbe. V inom rozhovore však priznala že hudobný talent je jediný, ktorý jej otec Steven Tyler nechce uznať. Posledný diel trilógie režiséra Petera Jacksona vyniesol filmu jedenásť Oscarov. "„Práca s Peterom Jacksonom bola inšpiráciou. Všetko to však bolo veľmi konzumné a môj návrat do reality bol tým pádom veľmi náruživý.“"
V r. 2004 obsadil Liv Tyler do filmu Otcom na plný úväzok (Jersey Girl) režisér Kevin Smith. Liv tu hrala po boku Bena Afflecka, ktorého v nasledujúcom filme Samotár Jim (Lonesome Jim; 2005) vystriedal jeho brat Casey Affleck. Film bol natočený r. 2004, kedy sa Liv Tylerovej narodil syn Milo William Langdon. Herečka si vzápätí na to urobila v natáčaní filmov dvojročnú pauzu. Samotár Jim však absolvoval filmovú premiéru až v marci r. 2006. V r. 2007 sa už Liv Tyler objavila v novom filme Volanie o pomoc (Reign Over Me), v r. 2008 zase v komediálnej dráme Peklo so svokrou (Smother), hororovom trilery Oni (The Strangers) a v sci-fi/fantasy príbehu Neuveriteľný Hulk (The Incredible Hulk). Rok 2008 bol tiež poznačený rozvodom s manželom Roystonom Langdonom, na základe čoho si Liv dala v natáčaní opätovnú dvojročnú prestávku. Posledné dva snímky Super (2010) a The Ledge (2011) sa doposiaľ na plátna kín nedostali.
Osobný život.
Vzťahy.
Liv Tyler mala ročný vzťah (1994-1995) s hercom Johnnym Whitworthom (*1975). V rokoch 1996-1998 chodila s hercom Joaquinom Phoenixom (*1974). V r. 2003 sa na súkromnej svadbe na Barbadose vydala za basgitaristu a speváka britskej skupiny Spacehog, Roystona Langdona (*1972). Pár sa rozviedol v r. 2008. Tylerová má zo vzťahu syna Mila Williama Langdona, ktorý sa narodil 14. decembra 2004 na Manhattane.
Rodinné pomery.
Liv má nevlastnú sestru Miu Tyler (*1978) zo vzťahu otca Stevena Tylera s bývalou modelkou a herečkou Andyho Warhola a groupie Cyrindou Fox-Tyler (*1952 - †2002). Cyrinda bola Livinou nevlastnou matkou. Mia je modelkou pre modely nadmerných veľkostí a so sestrou má blízky vzťah.
Z druhého otcovho manželstva s módnou návrhárkou Teresou Barrick (*1956) má Tylerová nevlastnú sestru Chelsea Ann Tallarico (*1989) a brata Taja Monroea Tallarica (*1992).
Liv je bývalou švagrinou ex-bubeníka americkej skupiny Papa Roach, Davea Bucknera, ktorý bol ženatý so sestrou Miou. Je tiež krstnou mamou detí Marlona Richardsa (syn Keitha Richardsa z The Rolling Stones) a vnučkou Dorothey Johnson, ktorá je autorkou kníh o spoločenskej etikete. 
Kamarátske vzťahy.
Je veľmi blízkou kamarátkou herečky Kate Hudson. Priateľské vzťahy ju tiež spájajú s hercom Orlandom Bloomom (kolega z Pána prsteňov), herečkou Gwyneth Paltrow a modelkou Kate Moss. 

</doc>
<doc id="26636" url="https://sk.wikipedia.org/wiki?curid=26636" title="Süleyman I.">
Süleyman I.

Süleyman I. alebo Sülejman I. (osm. tur. سلطان سليمان اول, "Sultan Süleyman-ı Evvel", mod. tur. "Birinci Süleyman, Kanunî Sultan Süleyman" alebo "Muhteşem Süleyman"; *6. november 1494/11. november 1494, Trabzon, Osmanská ríša† 5./6. september 1566, Szigetvár, Uhorsko) bol desiaty a najdlhšie panujúci sultán Osmanskej ríše, pričom jeho vláda trvala v rokoch 1520 až 1566.
Na Západe bol známy ako Veľkolepý, alebo Nádherný v Osmanskej ríši ako Zákonodarca ("Kanuni", osm. turečtinou: قانونى سلطان سليمان, "Ḳānūnī Sulṭān Süleymān" alebo "Muhteşem Süleyman") Nie je jasné, kedy sa termín Zákonodarca prvýkrát použil ako epiteton pre Süleymana. Úplne chýba z osmanských zdrojov šestnásteho a sedemnásteho storočia a môže pochádzať zo začiatku osemnásteho storočia. Vystupoval aj pod básnickým menom Muhibbi (محبی, "Milovník").
Po smrti Selima I. v septembri 1520 Süleyman prevzal moc v sultanáte a svoju vládu začal kampaňami proti kresťanským veľmociam v strednej Európe a Stredomorí. V roku 1521 dobyl uhorský Belehrad a Rodos, ktorý bol už dlho pod vládou Rytierov sv. Jána. 29. augusta 1526 v bitke pri Moháči zlomil vojenskú silu uhorského kráľa Ľudovíta II. a otvoril tým cestu Turkov do Uhorska a habsburgských území.
Süleyman sa stal popredným panovníkom Európy a Osmanská ríša za jeho vlády dosiahla vrchol ekonomiky, vojenskej a politickej sily. Osobne viedol osmanskú armádu pri dobývaní kresťanských pevností Belehradu a Rodosu, ako aj väčšiny Uhorska. V roku 1528 spolu so Zápoľským obsadil Budín a v roku 1529 neúspešne obliehal Viedeň. V roku 1541 sa uhorská otázka vyriešila rozdelením Uhorska medzi Habsburgovcov, Osmanov a ich vazala Jána Zápoľského. Pripojil veľkú časť Blízkeho východu počas konfliktu so Safíjovcami s veľkými oblasťami severnej Afriky až na západ po Alžírsko. Pod jeho vládou ovládla osmanská flotila moria od Stredozemného mora až po Červené more a cez Perzský záliv.
Na čele rozširujúcej sa ríše Süleyman osobne zaviedol zásadné legislatívne zmeny týkajúce sa spoločnosti, vzdelávania, daní a trestného práva. Jeho reformy uskutočňované v spojení s hlavným súdnym úradníkom ríše Ebussuudom Efendim harmonizovali vzťah medzi dvoma formami osmanského práva: svetským právom (kanun) a náboženským (šaría), a na ďalších 300 rokov tvorili kostru osmanského práva. Ovládal umenie poézie a zlatníctva. Bol veľkým patrónom kultúry a za jeho vlády krajina zažívala zlatý vek v umeleckom, literárnom a architektonickom vývoji.
Jeho ženou bola kresťanka rusínskeho pôvodu z jeho harému Hürrem Sultán, ktorá sa obrátila na islam. Pre jej údajné červené vlasy bola známa aj pod menom Roksolana. Po Süleymanovej smrti v roku 1566 nastúpil na osmanský trón Roksolanin syn Selim II. Süleymanov ďalší syn Mehmed zomrel na kiahne a dvoch synov - Mustafu a Bayezida nechal popraviť sám sultán. Následníci Süleymana I. boli všeobecne slabší panovníci za ktorých rozhodovali veľkovezíri.
Životopis.
Mladosť a nástup na trón.
Süleyman sa narodil v čiernomorskom prístave Trabzon vo východnej Osmanskej časti ríše, ako syn Şehzade Selima, pravdepodobne 6. novembra 1494, hoci tento dátum nie je absolútne istotý. Jeho matka bola Hafsa Sultan bola moslimská konvertitka neznámeho pôvodu. Zomrela v roku 1534. Ako sedemročný odišiel do hlavného mesta, kde študoval prírodné vedy, históriu, literatúru, teológiu a vojenskú taktiku. V priebehu života sa naučil viaceré jazyky, ovládal turečtinu, arabčinu, čagatajštinu, perzštinu a srbčinu. Ako mladý muž sa spriatelil s otrokom Ibrahimom, ktorý sa neskôr stal jedným z jeho najdôveryhodnejších poradcov, a ktorý bol neskôr na Süleymanov príkaz popravený. Ako sedemnásťročný bol menovaný za guvernéra Kaffy (Feodosie) na Kryme, a následne maloázijskej Manisy, s krátkym pôsobením v Edirne.
Na osmanský trón nastúpil Süleymanv poradí ako desiaty sultán po smrti jeho otca, sultána Selima I. v roku 1520. Benátsky vyslanec Bartolomeo Contarini poskytol niekoľko týždňov po jeho nastúpení na trón Süleymanov stručný opis : „"Sultán má iba dvadsaťpäť [v skutočnosti 26] rokov, je vysoký a štíhly, ale pevný, s tenkou a kostnatou tvárou. Fúzy sú zrejmé, ale iba biedne. Zdá sa, že sultán je priateľský a má dobrú náladu. Hovorí sa, že Süleyman je vhodne pomenovaný, má rád čítanie, je dobre informovaný a vykazuje dobrý úsudok."" Niektorí historici tvrdia, že v mladosti mal Süleyman obdiv k Alexandrovi Veľkému.
Vojenské kampane.
Dobývanie v Európe.
V nadväznosti na dielo svojho otca započal Süleyman už krátko po nástupe na trón sériu vojenských kampaní. V roku 1521 potlačil povstanie vedené osmanským guvernérom Damasku a následne začal vojská pripravovať na dobytie uhorského Belehradu. O dobytie dôležitého bodu na ceste do kresťanských zemí sa neúspešne pokúšal už Süleymanov pradedo Mehmed II. Kvôli silnej obrane a odporu Jána Huňadyho to však nedokázal. Jeho dobytie bolo nevyhnutné pre pokorenie Uhrov a a Chorvátov, ktorí boli po porážke Albáncov, Bosniakov, Bulharov, Byzantíncov a Srbov jedinou väčšou silou na Balkáne. Süleyman obkľúčil Belehrad a začal sériu ťažkých bombardovaní z ostrova na Dunaji. V auguste 1521 Belehrad, ktorý chránený len 700 mužmi padol. Pád hlavnej kresťanskej pevnosti na Dunaji rozšíril strach po celej strednej Európe. Veľvyslanec Svätej ríše rímskej v Konštantínopole napísal: „"Dobytie Belehradu bolo príčinou dramatických udalostí, ktoré pohltili Uhorsko. Viedlo k smrti kráľa Ľudovíta, k dobytiu Budína, okupácii Sedmohradska, k zrúcaniu prosperujúceho kráľovstva ako aj k strachu susedných krajín, že by mali utrpieť rovnaký osud ..."“
Cesta do Uhorska a Rakúska bola otvorená, ale Süleyman namiesto toho obrátil svoju pozornosť na východný stredomorský ostrov Rodos, domovskú základňu Maltézskych rytierov. V lete roku 1522 k Rodosu Süleyman vyslal s využitím veľkého námorníctva veľkú armádu o počte približne 400 lodí, zatiaľ čo on sám viedol státisícovú armádu cez Malú Áziu. V najbližšom pevninskom bode pri Rodose postavil Süleyman veľké opevnenie Marmaris, odkiaľ následne osmanské vojská na lodiach zaútočili na ostrov. Po päťmesačnom obliehaní Rodosu, nakoniec ostrov kapituloval a Süleyman dovolil rytierom Rodosu odísť. Dobytie ostrova stálo Osmanov v dôsledku bitky a chorôb 50 000 až 60 000 mŕtvych (kresťanské zdroje deklarujú až 64 000 osmanských úmrtí pri bitke a 50 000 úmrtí na choroby).
Po páde ostrova pokračoval Süleyman vo svojej kampani v strednej Európe. 29. augusta 1526 porazil uhorského kráľa Ľudovíta II. v bitke pri Moháči. Vysoká uhorská šľachta ani kresťanské mocnosti kráľa v boji nepodporili a tak Osmania slávili zdrvujúci triumf. V bitke zahynul sám kráľ i veľké množstvo uhorských zemanov. V dôsledku bitky sa uhorský odpor zrútil a Osmanská ríša sa stala hlavnou mocnosťou v strednej Európe. Po stretnutí s mŕtvym telom kráľa Ľudovíta sa hovorí, že Süleyman lamentoval: "„Prišiel som sem v náručí proti nemu; ale nechcel som, aby zomrel predtým, než ochutná sladkosti života a kráľovskej hodnosti."" Zatiaľčo Süleyman bojoval v Uhorsku, v strednej Anatólii, Kilikii sa pod vedením Kalendera Çelebiho vzbúrili nelojálne turkické kmene.
Situácia v Uhorsku bola po bitke zložitá. Niektorí uhorskí šľachtici podporovali ako kandidáta na uhorský trón rakúskeho vojvodu Ferdinanda, ktorý bol Jagelovcami pokrvne spriaznený. Argumentačne sa opierali o predchádzajúce rodové dohody, podľa ktorých mali v prípade vymretia Jagelovcov prevziať uhorský trón. Iní šľachtici sa však obrátili na mocného uhorského šľachtica Jána Zápoľského, ktorého podporoval aj Süleyman. Habsburgovské vojská na situáciu reagovali obsadením Budína a prevzatím vlády v Uhorsku. Na to Süleyman, ktorý podporoval Zápoľského v roku 1529 zareagoval veľkou výpravou údolím Dunaja. Znovu získal kontrolu nad Budínom a následne obľahol aj Viedeň. Rakúšania však s posilnenou posádkou 16 000 mužov spôsobili Süleymanovi prvú porážku a zasiali semená horkej osmansko-habsburskej rivality, ktorá pretrvala až do 20. storočia. Süleymanov druhý pokus dobyť Viedeň v roku 1532 tiež zlyhal, pretože sa osmanské sily oneskorili pri obliehaní Kőszegu. V oboch prípadoch osmanskú armádu trápilo zlé počasie.
Obnovenie konfliktu v Uhorsku v 40. rokoch 16. storočia prinieslo Süleymanovi príležitosť pomstiť porážku utrpenú pri Viedni. V roku 1541 sa Habsburgovci neúspešne pokúsili obliehať Budín, následkom čoho Osmani v dvoch protiofenzívnych kampaniach v rokoch 1543 až 1544 dobyli pás habsburgského územia. Ferdinand I. a jeho brat Karol V. tak boli nútení uzavrieť so Süleymanom ponižujúcu päťročnú zmluvu, ktorá znamenala definitívnu stratu väčšiny Uhorska. Symbolický význam malo neuvedenie Karola V. v zmluve ako „cisára“, ale ako „španielskeho kráľa“, čo viedlo k identifikácii Süleymana ako skutočného „cisára“.
Osmansko-perzská vojna.
Po stabilizovaní európskych hraníc, obrátil Süleyman svoju pozornosť na stále sa vyskytujúcu hrozbu Safíjovskej dynastie z Perzie. Východné hranice žili v neustálom napätí vyvolanom sporom nadvládu v moslimskom svete. To sa prejavovalo aj v udalostiach na Blízkom Východe. Po tom, čo šáh Tahmásp zabil bagdadského guvernéra lojálneho voči Süleymanovi, a nahradil ho perzským správcom, a po tom, čo guvernér Bitlisu zradil Osmanskú ríšu a prisahal vernosť Safíjovcom, Süleyman v roku 1533 nariadil veľkovezírovi Ibrahimovi Pašovi, aby znovu získal Bitlís a obsadil Tabríz. V roku 1534 sám Süleyman postavil na čelo vojsk a o rok neskôr slávil vstup do Bagdadu. Tu výrazne zvýšil svoju prestíž obnovením hrobky Abú Hanifa, zakladateľa školy islamského práva v Hanafi, ktorej učenia sa Osmani pridržiavali.
V snahe poraziť šáha raz a navždy sa Süleyman v rokoch 15481549 pustil do druhej perzskej kampane. Rovnako ako v predchádzajúcom pokuse sa Tahmásp vyhýbal priamej konfrontácii s osmanskou armádou, a namiesto toho sa rozhodol ustúpiť a pomocou použitia taktiky spálenej zeme vystaviť osmanskú armádu tvrdej zime na Kaukaze. Süleyman opustil kampaň s dočasnými osmanskými ziskami v oblasti Tabrízu a Urmie a trvalou prítomnosť Osmanov v okolí jazera Van. Osmani tak získali vládu nad západnou polovicou Azerbajdžanu a niektorými pevnostami v Gruzínsku.
V roku 1553 začal Süleyman svoju tretiu a poslednú kampaň proti perzskému šáhovi. Süleyman síce spočiatku stratil územie okolo Erzurumu šáhovým synom, avšak následne územie znovu dobyl a prekročil horný Eufrat, čím sa dostal na neosídlenú časť Perzie. Šáhova armáda pokračovala vo svojej stratégii, ako sa vyhnúť Osmanom, čo viedlo k patu, ktorý ani jednej armáde nepriniesol žiaden významný zisk. V roku 1554 bola podpísaná dohoda, ktorá mala uzavrieť Süleymanove ázijské kampane. Zmluva znamenala opätovné vrátenie Tabrízu, avšak zabezpečila pre krajinu Bagdad, dolnú Mezopotámiu, ústie rieky Eufrat a Tigris, ako aj časť Perzského zálivu.
Stredozemné more a severná Afrika.
Po konsolidácii území na pevnine bol Süleyman konfrontovaný so správou, že osmanská pevnosť Koroni v Morei (dnešný Peloponéz) bola dobytá admirálom cisára Karola V., Andreom Doriom. Prítomnosť Španielov vo východnom Stredomorí Süleyman považoval za skorý náznak úmyslu Karla V. súperiť s osmanskou dominanciou na tomto území. Süleyman si uvedomil, že je potrebné opätovne potvrdiť námornú prevahu v Stredomorí a vymenoval mimoriadneho námorného veliteľa Chaira ad Dína, Európanom známeho ako Hayreddin Barbarossa. Hayreddin viedol prestavbu osmanskej flotily do podoby početne rovnocennej flotilami ostatných stredomorských krajín.
V roku 1535 viedol Karol V. Svätú ligu s 27 000 vojakmi (10 000 Španielov, 8000 Talianov, 8000 Nemcov a 700 rytierov sv. Jána) pri víťazstve nad Osmanmi v Tunise, ktorou spolu s vojnou proti Benátkam nasledujúci rok viedli Süleymana k prijatiu návrhov od Františka I. z Francúzska na vytvorenie dohody proti Karolovi. Obrovské moslimské územia v severnej Afrike boli v nasledujúcom období rozličnými spôsobmi pripojené k Osmanskej ríši. Barbarské štáty Tripolsko, Tunisko a Alžírsko sa stali autonómnymi provinciami ríše, ktoré slúžili ako hnací motor Süleymanovho konfliktu s Karolom V., ktorého pokus o vytlačenie Turkov zlyhal v roku 1541. Jednou z foriem boja o nadvládu v Stredozemnom mori bolo pirátstvo, ktoré Berberi pestovali. 
V roku 1542 František I. čelil spoločnému habsburskému nepriateľovi bolo francúzsko-osmanské spojenectvo znovu obnovené a Süleyman Francúzom vyslal na pomoc 100 galér. 
V roku 1530 bol obnovený Rád svätého Jána, odvtedy známy aj ako Maltézsky rád. Osmania tento krok vnímali ako ohrozenie svojej moci a Süleyman preto vyslal na Maltu veľkú výpravu. V roku 1565 Osmani podnikli tzv. Veľké obliehanie Malty, ktoré sa začalo 18. mája a trvalo do 8. septembra. Spočiatku sa zdalo, že pôjde o opakovanie bitky o Rodos, pričom väčšina maltských miest bola zničená a v bitke bolo zabitých polovica rytierov, nakoniec avšak do bitky vstúpila záchranná sila zo Španielska, čo malo za následok stratu 10 000 osmanských jednotiek a víťazstvo kresťanských síl.
Kampane v Indickom oceáne.
Objavovanie nových námorných obchodných ciest umožňovalo západoeurópskym štátom vyhnúť sa osmanskému obchodnému monopolu. Portugalský objav mysu Dobrej nádeje v roku 1488 inicioval sériu osmansko-portugalských námorných vojen v Indickom oceáne v priebehu 16. storočia. 
Osmanské lode plávali v Indickom oceáne od roku 1518. Známe sú cesty osmanských admirálov ako Hadim Süleymana Pašu, Seyda Ali Reisa, či Kurtoğlu Hızır Reisa do mughalských prístavov Thatta, Súrat a Džandžira. O mughalskom vládcovi Akbarovi Veľkom je známe, že si so Süleymanom vymenil šesť dokumentov.
Vďaka kontrole Červeného mora v Indickom oceáne Süleyman viedol niekoľko námorných kampaní proti Portugalsku. V snahe odstrániť ich vplyv a obnoviť obchod s Mughalskou ríšou Osmani v roku 1538 dobyli prístav Aden v Jemene. Mesto sa následne stalo osmanskou základňou pre nájazdy proti portugalským majetkom na západnom pobreží Indie. V septembri 1538 Osmani zlyhali v boji proti Portugalcom pri obliehaní Diu. Dobytie Adenu avšak Osmanom otvorilo cestu k dobytiu celého Jemenu, vrátane Saná.
V priebehu rokov 15261543 vyslal Süleyman vyše 900 tureckých vojakov, aby bojovali spolu so somálskym Adalským sultanátom pod vedením Ahmada ibna Ibráhíma al-Gázího počas dobývania Abysínie. Po prvej ajursko-portugalskej vojne Osmanská ríša v roku 1559 absorbovala oslabený Adalský sultanát do svojho panstva, čím sa započala osmanská nadvláda v Somálsku a na Africkom rohu. Taktiež sa zvýšil vplyv krajiny v Indickom oceáne, konkurencieschopnosť voči Portugalskej ríši a okolitým krajinám.
V roku 1564 Süleyman prijal veľvyslancov z Acehu (sultanát na Sumatre v dnešnej Indonézii), ktorí žiadali osmanskú podporu proti Portugalcom. Sultán do Acehu vyslal rozsiahlu vojenskú podporu.
Smrť.
V roku 1566 sa Süleyman vydal na ďalšiu výpravu do Uhorska, avšak víťazstva sa už nedočkal. 6. septembra 1566, dva mesiace pred jeho 72. narodeninami zomrel pri obliehaní uhorského Szigetváru. Veľkovezír nechal túto správu utajiť, avšak Turci bitku prehrali. Telo sultána bolo odvezené späť do Istanbulu, kde bolo aj pochované, zatiaľ čo jeho srdce, pečeň a niektoré ďalšie orgány boli pochované v turbéku pri Szigetvári. Nad hrobom Osmani vybudovali mauzóleum, ktoré bolo považované za posvätné pútnické miesto. V priebehu desiatich rokov pri ňom bola postavená mešita a súfijský starobinec a miesto bolo chránené posádkou niekoľkých desiatok mužov.
Reformy v krajine.
Právny poriadok v krajine sa skladal z dvoch odvetví. Prvotným právom bola šaría, ktorá bola ako božský zákon islamu mimo sultánových právomocí. Odlišné odvetvie bol ako "kanun" (قانون, kanonická legislatíva), ktorá bola závislá iba od vôle Süleymana ako panovníka. Týkala sa oblastí, ako sú trestné právo, držba pôdy a dane. Süleyman nechal zhromaždiť všetky rozsudky, ktoré vydalo deväť predchádzajúcich osmanských sultánov. Po odstránení duplikátov a výbere medzi odporujúcimi vyhláseniami vydal jediný právny poriadok revidovaný tak, aby neporušoval základné islamské zákony. V rámci toho sa Süleyman podporovaný vezírom Muftim Ebussuudom snažil reformovať právne predpisy tak, aby sa prispôsobili dynamike ríše. Keď kanun dosiahol konečnú podobu, stal sa známym ako "kanun-i Osmani" (قانون عثمانی) alebo „osmanské zákony“ a trval viac ako tristo rokov. Osobitnú pozornosť venoval kresťanským poddaným. Zvláštnym kódexom reformoval právo upravujúc odvody a dane, ktoré majú platiť kresťania. Zohrával aj dôležitú úlohu pri ochrane Židov v krajine, ktorá sa stala jedným z exilov pre španielskych Sefardov. Niekedy v rokoch 1553/1554 na návrh svojho obľúbeného lekára a zubára, španielskeho Žida Mojžiša Hamona vydal "firman" (رمان), ktorým formálne odsudzoval urážky proti Židom. Okrem toho prijal nové trestné a kriminálne právne predpisy, v ktorých stanovil súbor pokút za konkrétne trestné činy, ako aj znížil počet prípadov vyžadujúcich smrť alebo zmrzačenie. V oblasti daní sa vyberali dane z rôznych druhov tovaru a výrobkov vrátane zvierat, výťažkov, obchodných ziskov a dovozných a vývozných služieb. 
Ďalšou dôležitou oblasťou pre sultána bolo vzdelávanie. Školy v krajine boli spojené s mešitami a financované náboženskými nadáciami. Oproti kresťanským krajinám poskytovali prevažne bezplatné vzdelanie, prístupné boli moslimským mužom. V hlavnom meste sa za Süleymanovej vlády zvýšil počet "mektieb" (مكتب, základné školy) na štrnásť. Učil chlapcov čítať a písať, ako aj princípy islamu. Mladí muži, ktorí si želali ďalšie vzdelávanie, mohli prejsť do jednej z ôsmich "medres" (مدرسه, vysoké školy), ktorých štúdium zahŕňalo gramatiku, metafyziku, filozofiu, astronómiu a astrológiu. Vyššie "medres"y poskytovali vzdelanie podobné univerzitnému, ich absolventi sa stávali "imámami" (امام) alebo učiteľmi. Vzdelávacie centrá boli často jednou z mnohých budov obklopujúcich nádvoria mešít, medzi ďalšie patrili knižnice, kúpele, ľudové kuchyne, rezidencie, či nemocnice v prospech verejnosti.
Osmanské umenie za Süleymanovho panovania.
Pod Süleymanovým patronátom vstúpila Osmanská ríša do zlatého veku svojho kultúrneho rozvoja. V ríšskom sídle, v paláci Topkapı boli spravované stovky umeleckých spolkov nazývaných "Ehl-i Hiref", t.j. Spolky remeselníkov. Po vyučení sa umelci a remeselníci mohli pohybovať vo svojom odbore a dostávali primeranú mzdu v štvrťročných ročných splátkach. Mzdové registre, ktoré prežili, svedčia o šírke Süleymanovho sponzorstva umenia. Najstaršie dokumenty z roku 1526 uvádzajú 40 spolkov s viac ako 600 členmi. "Ehl-i Hiref" prilákal najtalentovanejších remeselníkov ríše na sultánsky dvor, a to tak z islamského sveta, ako aj z nedávno dobytých území v Európe, čo viedlo k zmesi arabských, tureckých a európskych kultúr. Medzi remeselníkov slúžiacich pre dvor patrili maliari, viazači kníh, kožušníci, klenotníci a zlatníci. Zatiaľčo predchádzajúci sultáni boli ovplyvňovaní skôr perzskou kultúrou (napr. Süleymanov otec Selim I., písal poéziu v perzštine), Süleymanove sponzorstvo umenia prinieslo Osmanskej ríši presadenie vlastného osmanského umeleckého odkazu. 
Samotný Süleyman bol tiež básnikom. Písal v perzštine a turečtine pod menom "Muhibbi" (محبی, "Milovník"). Niektoré jeho verše sa stali tureckými prísloviami. Po smrti jeho syna Mehmeda v roku 1543, zložil na pamiatku tohto roku pohyblivý chronograf. Okrem Süleymanovej vlastnej práce oživilo literárny svet počas jeho vlády mnoho veľkých talentov vrátane Fuzûlîho a Bâkîho. Literárny historik Elias John Wilkinson Gibb poznamenal, že "„v žiadnom momente, dokonca ani v Turecku, nebola väčšia podpora venovaná poézii ako za vlády tohto sultána“".
Süleyman sa stal známym sponzorovateľom série monumentálnych architektonických vývojov v rámci svojej ríše. Prevažne kresťanský Konštantínopol sa pomocou viacerých projektov snažil premeniť na centrum islamskej civilizácie. Vystaval viacero budov, vrátane mostov, mešít, palácov a rôznych charitatívnych a sociálnych zariadení. Najväčšie stavby postavil sultánov hlavný architekt Mimar Sinan, pod ktorým osmanská architektúra dosiahla svoj vrchol. Sinan bol zodpovedný za viac ako 300 pamätníkov v celej ríši, vrátane jeho dvoch majstrovských diel, mešity Süleymaniye a Selimiye, ktoré boli postavené v Adrianople (teraz Edirne) za vlády Süleymanovho syna Selima II. Süleyman taktiež zrekonštruoval Skalný dóm v Jeruzaleme a Jeruzalemské hradby (ktoré sú súčasnými hradbami starého mesta v Jeruzaleme), zrekonštruoval Kábu v Mekke a postavil komplex v Damašku.
Osobný život.
Süleyman mal tri známe manželky:
Süleyman ma niekoľko detí s jeho manželkami, vrátane:
Vzťah s Hürrem Sultán.
Roksolana bola konvertitkou slovanského pôvodu. Pochádzala územia Ukrajiny, ktorá v tom období patrila Poľskému kráľovstvu. Bola dcéra pravoslávneho kňaza, ktorú zajali Tatári z Krymu a predali ako otrokyňu do Konštantínopola, kde sa nakoniec stala Süleymanovou obľúbenkyňou. Na rozdiel od osmanskej tradície si ju, konkubínu, sultán zobral za manželku a dovolil jej, aby s ním zostala v paláci po zvyšok svojho života. Roksolana mala na Süleymana veľký vplyv a na sultánovom dvore mala takmer neobmedzený vplyv. Pod umeleckým menom Muhibbi jej sultán zložil aj báseň:
"Trón môjho osamelého miesta, môj blahobyt, moja láska, môj mesačný svit."
"Moja najúprimnejšia priateľka, moja dôverníčka, moja samotná existencia, moja sultánka, moja jedna a jediná láska."
"Najkrásnejšie medzi krásnymi ..."
"Moja jar, moja veselá tvárička, môj deň, moje zlatíčko, smejúci sa list ..."
"Moja rastlina, moja sladká, moja ruža, tá jediná, ktorá ma v tejto miestnosti neznepokojuje ..."
"Môj Istanbul, môj Karaman, zem mojej Anatolie"
"Môj Badachšan, môj Bagdad a Chorasán"
"Moja žena s krásnymi vlasmi, moja láska s šikmým obočím, moja láska k očiam plným biedy ..."
"Budem ťa vždy velebiť"
"Ja, milovník utrápeného srdca, Muhibbi z očami plných sĺz, som šťastný."
Veľkovezír Ibrahim Paša.
Pargalı Ibrahim Paša bol priateľom Süleymana už pred jeho nastúpením na trón. Ibrahim bol pôvodne kresťan z Pargy (v Epire), ktorý bol zajatý pri nájazdoch počas osmansko-benátskej vojny v rokoch 14991503 a pravdepodobne niekedy v roku 1514 bol ako otrok poslaný Süleymanovi. V jeho službách konvertoval na islam a Süleyman ho spravil vrchným sokolníkom a následne aj vrchným komorníkom. V roku 1523 sa stal veľkovezírom a veliteľom celej armády. Süleyman mu taktiež udelil hodnosť "beylerbeya" Rumélie (generálny vojenský guvernér prvého stupňa), a udelil Ibrahimovi moc nad všetkými osmanskými územiami v Európe, ako aj velenie nad vojakmi, ktorí sa v nich nachádzali v čase vojny. Podľa kronikára zo 17. storočia o túto pozíciu požiadal Süleymana, pretože sa obával o svoju bezpečnosť; na čo Süleyman odpovedal, že za jeho vlády, bez ohľadu na to, za akých okolností by ho nikdy nezabil. Počas trinástich rokov jeho veľkovezírstva, jeho rýchly rast k moci a obrovská akumulácia bohatstva spôsobili, že mal na sultánovom dvore mnoho nepriateľov. Ibrahimová drzosť počas kampane proti Safíjovcom, keď sa nazval "serasker sultán" (سرعسكر سلطان) bola priamou urážkou sultána. Ibrahimovým protivníkom bola aj sultánova manželka Hürrem Sultán, ktorá chcela za dedičov ríše svojich synov, kým Ibrahim podporoval Şehzade Mustafu. Süleymanov vzťah k Ibrahimovi sa zhoršoval, až bol nakoniec finančným tajomníkom ("defterdarom") Iskenderom Çelebim presvedčený o Ibrahimovej nelojalite a 15. marca 1536 bol popravený.
Dediči trónu.
Sultán Süleyman mal dve známe konkubíny (Hürrem a Máhidevrán), ktoré mu porodili šesť synov, z ktorých štyria dožili do 50. rokov 16. storočia. Boli to Mustafa, Selim, Bayezid a Cihangir. Najstarší z nich nebol syn Hürrem, ale Máhidevrán. Hürrem je zvyčajne aspoň čiastočne zodpovedná za intrigy pri navrhovaní nástupcu, hoci neexistujú dôkazy, ktoré by to potvrdili. Hoci bola Süleymanovou manželkou, nevykonávala žiadnu oficiálnu verejnú funkciu. Toto je však nezabránilo k tomu, aby mala mocný politický vplyv. Keďže v ríši chýbali všetky formálne prostriedky na vymenovanie nástupcu, až do panovania Ahmeda I., dedičstvo zvyčajne zahŕňalo smrť konkurenčných princov, aby sa odvrátili občianske nepokoje a vzbury.
Od roku 1552, kedy sa začala kampaň proti Perzii, kde bol Rüstem vymenovaný za hlavného veliteľa expedície, sa začali sa intrigy proti Mustafovi. Rüstem poslal jedného zo svojich najdôveryhodnejších mužov Süleymanovi, aby mu oznámil, že keďže Süleyman nebol na čele armády, vojaci si mysleli, že nastal čas, aby na trón nastúpil mladší panovník; súčasne šíril zvesti, že Mustafa sa k tejto myšlienke dokázal uchýliť. Podľahol tomu, a uveril, že Mustafa plánuje získať trón. Nasledujúce leto po návrate z kampane v Perzii ho Süleyman zavolal do svojho stanu v údolí Ereğli. Keď Mustafa vstúpil do stanu svojho otca, aby sa s ním stretol, Süleymanovi kati naňho zaútočili a po dlhom boji ho uškrtili tetivou z luku.
Cihangir údajne zomrel smútkom pár mesiacov po správach o vražde svojho nevlastného brata. Obaja žijúci bratia, Selim a Bayezid, dostali velenie provincií v rôznych častiach ríše. V priebehu niekoľkých rokov však medzi bratmi vypukla občianska vojna, z ktorej každý bol podporovaný jeho lojálnymi vojskami. V roku 1559 Selim s pomocou armády svojho otca Bayezida v Konyi porazil, čo viedlo k tomu, aby spolu so svojimi štyrmi synmi hľadal [Bayezid] útočisko u Safíjovcov. Po diplomatických výmenách sultán požiadal šáha Safíjovcov, aby mu bol Bayezid vydaný alebo popravený. Na oplátku za veľké množstvo zlata v roku 1561 šáh umožnil tureckému katovi uškrtiť Bayezida a jeho štyroch synov, čo o päť rokov neskôr vyčistilo cestu Selimovi k nástupu na trón.

</doc>
<doc id="26637" url="https://sk.wikipedia.org/wiki?curid=26637" title="Sulejman I.">
Sulejman I.



</doc>
<doc id="26643" url="https://sk.wikipedia.org/wiki?curid=26643" title="Vojna">
Vojna

Vojna je konflikt medzi štátmi, organizáciami, alebo väčšími skupinami ľudí, pričom je pre tento konflikt charakteristické použitie násilia alebo fyzickej sily medzi bojujúcimi stranami. Typickým rysom vojny je fakt, že zúčastnené strany sú presvedčené, že použitie vojenskej sily je jedinou možnosťou ako riešiť vzájomné spory. Vyhlásenie vojnového stavu v súlade s medzinárodným právom pri tom z technického hľadiska nehrá rozhodujúcu úlohu.
Definície vojny.
Podľa Jana Szczepańského je vojna ozbrojený boj za dosiahnutie politických cieľov. Preto, hoci je boj všeobecným javom existujúcim vo všetkých spoločnostiach a vo všetkých historických obdobiach, objavuje sa vojna až so vznikom politicky organizovaných štátov a dá sa predstaviť historická situácia, kedy vojny ako metódy riešenia politických konfliktov budú celkom odstránené.
Horúca vojna označuje druh vojny, v ktorom znepriatelené strany bojujú proti sebe otvorene. Opakom horúcej vojny je studená vojna. Termín horúca vojna vznikol ako opak k termínu studená vojna až v 20. storočí. 
Svetová vojna predstavuje ozbrojený konflikt veľkých rozmerov. Zasahuje také rozsiahle množstvo územia a krajín, že možno hovoriť o jej svetovom charaktere. V novodobej histórii ľudstva sa doposiaľ vyskytli dve vojny, ktoré niesli tento prívlastok - prvá svetová vojna a druhá svetová vojna. Viacero ozbrojených konfliktov v minulosti však tiež spĺňalo niekoľko kritérií pre toto označenie.

</doc>
<doc id="26655" url="https://sk.wikipedia.org/wiki?curid=26655" title="HR5191">
HR5191



</doc>
<doc id="26656" url="https://sk.wikipedia.org/wiki?curid=26656" title="Elkeid">
Elkeid



</doc>
<doc id="26657" url="https://sk.wikipedia.org/wiki?curid=26657" title="Benetnash">
Benetnash



</doc>
<doc id="26658" url="https://sk.wikipedia.org/wiki?curid=26658" title="Benetnasch">
Benetnasch



</doc>
<doc id="26660" url="https://sk.wikipedia.org/wiki?curid=26660" title="Zoznam vojen">
Zoznam vojen

Toto je súbor vojen roztriedený podľa dátumu a krajiny, v ktorej prebehli dané boje. 

</doc>
<doc id="26661" url="https://sk.wikipedia.org/wiki?curid=26661" title="Svetová vojna">
Svetová vojna

Svetová vojna alebo globálny konflikt je vojenský konflikt, ktorý zasahuje väčšinu štátov sveta. Zvyčajne sa bojuje dlhší čas (niekoľko rokov) na viacerých kontinentoch, bez známok upokojenia. Vo vojnách tohto typu sú zúčastnené strany nútené nasadiť do boja všetky svoje sily a prostriedky, čo má za následok znásobenie celkových škôd na spoločnosti a krajine. 
Vo väčšine zúčastnených krajín boli škody a straty na životoch natoľko vysoké a neprehľadné, že ich presné vyčíslenie nebolo možné a muselo sa iba odhadovať. Prinášajú so sebou hospodársky úpadok, hladomor, nákazlivé choroby a dlhotrvajúce následky v podobe nárastu strát na životoch aj dlho po skončení bojov. 
Termín sa často používa na označenie prvej svetovej vojny (1914 – 1918) a druhej svetovej vojny (1939 – 1945). Medzi vojny, ktoré sa odohrali v skorších dobách a môžu byť považované za svetové patrí napríklad: Sedemročná vojna (1756 – 1763); alebo Napoleonské vojny (1803 – 1815).

</doc>
<doc id="26662" url="https://sk.wikipedia.org/wiki?curid=26662" title="Sedemročná vojna (1756 – 1763)">
Sedemročná vojna (1756 – 1763)

Sedemročná vojna (1756 – 1763) je všeobecne považovaná za prvý globálny konflikt v histórii a bola bojom o svetovú nadvládu medzi Veľkou Britániou a Francúzskom. V Európe konflikt vznikol z problémov, ktoré zostali nevyriešené vojnou o rakúske dedičstvo (1740 – 1748), pričom Prusko sa snažilo o väčšiu dominanciu. Dlhotrvajúce koloniálne súperenie, ktoré postavilo Britániu proti Francúzsku a Španielsku v Severnej Amerike a na karibských ostrovoch, bolo vybojované vo veľkom meradle s následnými výsledkami. V Európe vypukla vojna pre územné spory medzi Pruskom a Rakúskom, ktoré chcelo získať späť Sliezsko po tom, čo ho v predchádzajúcej vojne dobylo Prusko. Británia, Francúzsko a Španielsko bojovali v Európe aj v zámorí s pozemnými armádami a námornými silami, zatiaľ čo Prusko sa snažilo o územnú expanziu v Európe a upevnenie svojej moci.
V rámci preskupenia tradičných spojenectiev, známych ako diplomatická revolúcia (1756), sa Prusko stalo súčasťou koalície vedenej Britániou, ktorej súčasťou bol aj dlhoročný pruský konkurent Hannover. Rakúsko zároveň ukončilo stáročné konflikty spojenectvom s Francúzskom spolu so Saskom, Švédskom a Ruskom. Španielsko sa formálne pripojilo k Francúzsku v roku 1762. Španielsko sa neúspešne pokúsilo napadnúť britského spojenca Portugalsko a zaútočilo svojimi silami, ktoré čelili britským jednotkám v Pyrenejach. Menšie nemecké štáty sa buď pripojili k sedemročnej vojne, alebo dodávali žoldnierov stranám zapojených do konfliktu. 
Anglo-francúzsky konflikt o ich kolónie v Severnej Amerike sa začal v roku 1754 v tom, čo sa v Spojených štátoch stalo známym ako francúzska a indiánska vojna, deväťročná vojna, ktorá ukončila prítomnosť Francúzska ako pozemnej veľmoci. Bola to „najdôležitejšia udalosť, ktorá sa odohrala v Severnej Amerike v osemnástom storočí“ pred americkou vojnou za nezávislosť. Španielsko vstúpilo do vojny v roku 1761 a pripojilo sa k Francúzsku v tretej rodinnej dohode medzi dvoma bourbonskými monarchiami. V Európe sa rozsiahly konflikt, ktorý pritiahol väčšinu európskych mocností, sústreďoval na túžbu Rakúska (dlhodobo politické centrum Svätej ríše rímskej nemeckého národa) získať Sliezsko od Pruska. Hubertusburgský mier ukončila vojnu medzi Saskom, Rakúskom a Pruskom v roku 1763. Británia začala svoj vzostup ako prevládajúca svetová koloniálna a námorná veľmoc. Nadvláda Francúzska v Európe bola na istý čas stlmená až do Francúzskej revolúcie a nástupu Napoleona Bonaparteho. Prusko potvrdilo svoje postavenie veľmoci a vyzvalo Rakúsko o dominanciu v rámci nemeckých štátov, čím zmenilo európsku rovnováhu síl.
Zhrnutie.
To, čo sa stalo známym ako sedemročná vojna (1756 – 1763), sa začalo ako konflikt medzi Veľkou Britániou a Francúzskom v roku 1754, keď sa Briti snažili expandovať na územie, ktoré si nárokovali Francúzi v Severnej Amerike. Vojna sa stala známou ako francúzska a indiánska vojna, pričom Briti aj Francúzi a ich príslušní indiánski spojenci bojovali o kontrolu nad územím. Nepriateľstvo sa vystupňovalo, keď britské vojsko a domorodé vojsko Mingov (vedené 22-ročným podplukovníkom Georgeom Washingtonom a náčelníkom Tanacharisonom) prepadli malé francúzske vojsko v bitke pri Jumonville Glen dňa 28. mája 1754. Konflikt explodoval cez koloniálne hranice a rozšíril sa na Britániu zmocnením stoviek francúzskych obchodných lodí na mori.
Prusko, rastúca mocnosť, zápasilo s Rakúskom o nadvládu v rámci Svätej ríše rímskej aj mimo nej v strednej Európe. V roku 1756 si štyri najväčšie mocnosti „vymenili partnerov“, takže Veľká Británia a Prusko sa spojili proti Francúzsku a Rakúsku. Prusko si uvedomilo, že vojna sa blíži, preventívne zaútočilo na Sasko a rýchlo ho ovládlo. Výsledok vyvolal rozruch v celej Európe. Kvôli spojenectvu Rakúska s Francúzskom s cieľom získať späť Sliezsko, o ktoré Rakúsko prišlo vo vojne o rakúske dedičstvo, vytvorilo Prusko spojenectvo s Britániou. Neochotne, dodržiavaním cisárskeho snemu Svätej ríše rímskej, ktorá 17. januára 1757 vyhlásila Prusku vojnu, sa väčšina štátov ríše pridala na rakúsku stranu. 
Príčiny vojny.
Po vojne o rakúske dedičstvo, ktorá sa skončila Drážďanským mierom (1745) sa Mária Terézia vzdala nároku na Bavorsko a Sliezsko. Avšak v skutočnosti chcela iba dostať čas na vybudovanie novej armády a hľadala nové spojenectvá. Mala veľký úspech a utvorila spojenectvo s bývalými nepriateľmi Francúzskom a Ruskom.
Prusko sa ocitlo v ohrození s jediným spojencom a to s Veľkou Britániou. Navzájom sa tieto dve veľmoci dopĺňali, nakoľko Prusko malo vybudovanú vynikajúce pozemné vojsko a Veľká Británia mala pravdepodobne najlepšie loďstvo medzi veľmocami.
"Väčšina štátov má vlastné vojsko, no pruské vojsko má vlastný štát."
Druhý dôvod bolo vzájomné súperenie Anglicka a Francúzska a ich kolónií.
Stručný priebeh.
Po vojne o rakúske dedičstvo, ktorá sa skončila Drážďanským mierom (1745) sa Mária Terézia vzdala nároku na Bavorsko a Sliezsko. Avšak nikdy sa nevzdala snahy opätovne získať Sliezsko, a tak sa začala pripravovať na znovuzískanie strateného Sliezska. Jej zámer vytušil Fridrich II., ktorý chcel znásobiť svoju moc, spojil sa s Anglickom a v roku 1756 vpadol na územie Saska, ďalej postupoval na územie severného Česka, ale v bitke pri Kolíne roku 1757 ho Rakúšania porazili. V tej dobe proti nemu vzniklo spojenectvo Francúzska, Ruska a dokonca mu vyhlásil ríšsku vojnu aj nemecký snem. Toho istého roku porazil Fridrich II. početne silnejšie rakúske vojská pri Leuthene. Napriek tejto prehre, Rakúsku pomohli jeho spojenci Rusko a Francúzsko, ktorí napadli Východné Prusko, kde mu spôsobili veľké porážky v bitke pri Zorndorfe a Kunersdorfe. Spojenecké vojská následne vtrhli do samotného Pruska, obsadili dokonca i Berlín. Vtedy sa však situácia začala otáčať. Rusi po smrti cárovnej Alžbety opustili koalíciu, keď na cársky trón nastúpil Peter III., ktorý obdivoval Fridricha. Francúzi so spojencami boli porazení v Indii a Severnej Amerike.
Vojna sa skončila, keď sa obidve bojujúce strany vyčerpali. V konečnom dôsledku Prusko neprehralo a mohlo neskôr pokračovať v podmaňovaní si susedov. Rakúsko sa muselo definitívne vzdať Sliezska. Vojna okrem iného odhalila aj celkovú zaostalosť krajiny, kde vládla Mária Terézia, ktorá sa preto pustila do postupných reforiem. Vojna sa skončila podpísaním Parížskeho mieru a Hubertsburským mierom z roku 1763, ktoré len potvrdili vtedajší stav v Európe a postavenie Veľkej Británie ako primárnej koloniálnej veľmoci. Francúzsko až na malé enklávy stratilo svoje severoamerické a indické územia, čo bol najvýznamnejší výsledok vojny.

</doc>
<doc id="26663" url="https://sk.wikipedia.org/wiki?curid=26663" title="Jadrová vojna">
Jadrová vojna

Jadrová vojna alebo nukleárna vojna alebo atómová vojna je vojna, v ktorej sú použité jadrové a/alebo termonukleárne zbrane. Niekedy sa pre takýto konflikt používa označenie tretia svetová vojna. Jadrová vojna je vedená zbraňami hromadného ničenia, ktoré spôsobujú obrovské škody v krátkom čase a môžu mať dlhotrvajúci škodlivý rádiologický účinok.
Jediným ozbrojeným konfliktom, počas ktorého boli aktívne použité jadrové zbrane bola druhá svetová vojna. Došlo k tomu krátko pred koncom vojny. Jadrové zbranelietadlami nesené nukleárne bomby boli zhodené americkými silami na Japonsko. Napadnuté boli mestá Hirošima (6. augusta 1945) a Nagasaki (9. augusta 1945). Tieto útoky boli (spolu so sovietskou ofenzívou proti japonským vojskám v Mandžusku podstatným faktorom, ktorý prinútil Japonsko kapitulovať. Použitie jadrových zbraní v tomto konflikte je dodnes predmetom veľkých polemík. Je však faktom, že nebyť ich použitia vojna v Tichomorí by trvala ešte minimálne niekoľko mesiacov a straty na oboch stranách by boli väčšie.
Istú dobu po druhej svetovej vojne mali monopol na jadrové zbrane Spojené štáty Americké. Sovietsky zväz otestoval svoju prvú atómovú bombu v roku 1949. Následnú studenú vojnu charakterizovali preteky v zbrojení (konvenčnými aj jadrovými zbraňami) a intenzívne ozbrojovanie veľmocí aj ich spojencov jadrovými zbraňami. 
Napätá situácia, kedy vážne hrozilo vypuknutie jadrovej vojny medzi veľmocami, bola počas studenej vojny. Vypuknutie vážne hrozilo počas Kubánskej krízy. 
Jadrové zbrane v priebehu studenej vojny získali aj tretie krajiny (napr. India, Pakistan, pravdepodobne aj Izrael a iní), takže jadrová vojna nemusela mať len globálny charakter.

</doc>
<doc id="26664" url="https://sk.wikipedia.org/wiki?curid=26664" title="Hindenburg (vzducholoď)">
Hindenburg (vzducholoď)

LZ 129 "Hindenburg" (D-LZ 129) bola nemecká vzducholoď, ktorá bola zničená požiarom 6. mája 1937 pri pristávaní na letisku Lakehurst v New Jersey (USA). Z 97 osôb na palube pri tejto katastrofe zahynulo 13 pasažierov a 22 členov posádky, navyše zomrel jeden člen pozemného personálu (čiže celkovo si katastrofa vyžiadala 36 životov).
Vzducholoď Hindenburg.
Zeppelin LZ-129 "Hindenburg" bol spolu so svojou sesterskou loďou LZ-130 "Graf Zeppelin II" najväčším lietajúcim strojom všetkých čias. Bol pomenovaný po ríšskom prezidentovi Paulovi von Hindenburg a v roku 1935 ho zostrojila firma Luftschiffbau Zeppelin s nákladmi v prepočte 500 000 vtedajších libier. Mal úplne novú konštrukciu z duralu; bol dlhý (iba o cca kratší ako Titanic!), v priemere, obsahoval zhruba plynu rozdeleného do 16 buniek s celkovým vztlakom cca 240 ton, z čoho cca 112 ton bolo užitočné zaťaženie; poháňali ho štyri naftové motory Mercedes-Benz s výkonom 890 kW každý; umožňovali maximálnu rýchlosť 135 km/h. Poťah bol vyrobený z bavlny impregnovanej pre nepriepustnosť zmesou oxidu železa a acetátu celulózy a potiahnutej hliníkovým prachom.
"Hindenburg" mohol niesť 72 pasažierov (50 pri transatlantickom lete) a 61 členov posádky. V záujme lepších aerodynamických vlastností boli kabíny pasažierov umiestnené vnútri trupu, nie v podvesených gondolách, ako to bolo predtým zvyčajné. Interiér ponúkal na leteckú dopravu nezvyklý priestor a luxus: v klubovni na vyhliadkovej palube hral dokonca živý pianista na duralové piano. Cena letenky bola porovnateľná s lacnejším automobilom.
Pôvodný plán počítal s plnením héliom, ale vojenské embargo Spojených štátov prinútilo nemeckých konštruktérov zmeniť projekt a použiť ako nosný plyn vysoko horľavý vodík. Pretože však vodík poskytuje oproti héliu vo vzduchu zhruba o 10 % väčší vztlak, mohli byť pri úpravach pridané aj ďalšie kabíny pre pasažierov. S používaním vodíka vo vzducholodiach už mali Nemci skúsenosti, takže pre nich zmena neznamenala dôvod na znepokojenie. Pre známe riziká vodíka obsahovala konštrukcia "Hindenburgu" rôzne bezpečnostné prvky, ktoré mali zabrániť požiaru v prípade úniku plynu, a poťah bol špeciálne upravený tak, aby sa zabránilo iskrám, ktoré by mohli spôsobiť požiar. Ich viera v bezpečnosť zachádzania s vodíkom bola tak vysoká, že na "Hindenburgu" bola dokonca aj miestnosť pre fajčiarov.
Prvý let absolvoval "Hindenburg" v marci 1936 a v júni toho roku uskutočnil rekordný dvojnásobný prelet Atlantiku v čase 5 dní, 19 hodín a 51 minút.
Katastrofa.
Dňa 3. mája 1937 odštartoval "Hindenburg" z frankfurtského letiska na prvý z radu osemnástich plánovaných transatlantických letov. Kvôli protivetru nabral meškanie a k letisku Lakehurst dorazil neskoro popoludní 6. mája. O 19:00 sa začala pristávacia operácia. O 19:21 bolo na zem zhodené prvé pristávacie lano a pozemný personál začal s upútavaním vzducholode. O štyri minúty neskôr, keď bol Hindenburg vo výške asi 60 metrov, vzbĺkol v zadnej časti požiar a v priebehu 34 sekúnd celá vzducholoď úplne zhorela.
K „sláve“ katastrofy nepochybne prispelo na tú dobu nezvyčajne dokonalé spravodajské pokrytie. Na letisku na "Hindenburg" totiž čakalo veľké množstvo reportérov, takže existuje záznam rozhlasového spravodajstva Herberta Morrisona, filmový záznam a veľké množstvo fotografií. Morrisonovo spravodajstvo bolo vysielané neskôr ten istý deň a po čase boli jeho časti pridané k filmovému záznamu (čo vedie moderného diváka k nesprávnemu dojmu, že film a komentár k sebe patrili už pôvodne). Morrisonov komentár patrí k najznámejším rozhlasovým udalostiam v histórii.
Príčiny.
O príčinách katastrofy sa dodnes vedú spory, existuje niekoľko hypotéz:
Tesne po katastrofe sa úplne bežne vyskytovala teória sabotáže, ktorú presadzovali hlavne zástupcovia firmy Zeppelin, predovšetkým Hugo Eckener, bývalý predseda spoločnosti. Vzducholode Zeppelin boli považované za symboly Nemecka a nacistickej moci, a preto mohli byť lákavým cieľom pre protivníkov nacistov. Teórii nahrávalo aj to, že podľa záznamov požiar vznikol uprostred zadnej časti vzducholode, ďaleko od kotviacich lán. Túto teóriu však v priebehu vyšetrovania nepodporili žiadne konkrétne dôkazy.
Hoci sa to nedá preukázať, za najpravdepodobnejšie sa dnes považuje, že požiar spôsobila iskra, ktorá vznikla z nahromadenej statickej elektriny. Túto teóriu podporuje fakt, že vzducholoď nebola konštruovaná tak, aby sa na nej mohol elektrický náboj voľne rozprestrieť a poťah bol od hliníkovej kostry oddelený nevodivými šnúrami z ramie (Boehmeria nivea). Pri lete prešla vzducholoď cez front, kde kotviace laná zvlhli a stali sa vodivými. Pri trení povrchu vzducholode o vzduch na ňom vzniká elektrický náboj. Vo chvíli, kedy sa kotviace laná pripojené ku kostre dotkli zeme, uzemnila sa tým celá hliníkova kostra. To spôsobilo, že medzi poťahom a kostrou preskočil elektrický výboj. Podľa svedkov bolo pred požiarom okolo vzducholode vidieť svetielkovanie podobné ohňu Svätého Eliáša.
Ďalšia populárna teória odkazuje na filmový záznam nehody, na ktorom je tesne pred vzplanutím vidieť pomerne prudký obrat vzducholode. Niektorí odborníci preto špekulujú, že mohlo dôjsť k prasknutiu jedného z mnohých drôtov kostry, ktorý prederavil poťah a spôsobil únik vodíka, následne zapáleného preskočením vyššie spomenutého statického náboja. Toto je však iba teória, pretože žiadne konkrétne dôkazy neukazujú, že by plášť "Hindenburgu" bol prederavený.
Ďalšou oblasťou sporov okolo katastrofy je, ktorú látku iskra zapálila. Okrem evidentnej možnosti, že horel samotný vodík, existuje teória, že mohol vzplanúť poťah, ktorý obsahoval horľavé materiály.
Dôsledky.
Už pred nehodou "Hindenburgu" došlo k radu nehôd vzducholodí, väčšinou spôsobených zlým počasím. Žiadne sa však netýkali Zeppelinov, tie držali pozoruhodný rekord v bezpečnosti leteckej dopravy; napr. Graf Zeppelin bezpečne nalietala viac ako 1,6 miliónov kilometrov, okrem iného aj prvý úplný oblet zemegule, a dopravila 12 000 pasažierov. Firma Zeppelin hrdo zdôrazňovala, že na ich vzducholodiach sa nikdy nezranil jediný pasažier.
Katastrofa "Hindenburgu" toto všetko zmenila. Efektné filmové zábery a vzrušený rozhlasový komentár priamo z miesta nešťastia úplne zničili dôveru verejnosti vo vzducholode. Takáto negatívna publicita znamenala koniec Zeppelinov a dopravy prostredníctvom ohromných vzducholodí vôbec. Sesterský stroj Hindenburgu Graf Zeppelin II lietal ešte dva roky na výzvedné a propagačné lety, ale to už bola len labutia pieseň, ukončená začiatkom druhej svetovej vojny.

</doc>
<doc id="26669" url="https://sk.wikipedia.org/wiki?curid=26669" title="Nukleárna vojna">
Nukleárna vojna



</doc>
<doc id="26670" url="https://sk.wikipedia.org/wiki?curid=26670" title="Atómová vojna">
Atómová vojna



</doc>
<doc id="26671" url="https://sk.wikipedia.org/wiki?curid=26671" title="LZ 127 Graf Zeppelin">
LZ 127 Graf Zeppelin

LZ 127 "Graf Zeppelin" bola najúspešnejšia vzducholoď z celej éry týchto strojov. Bola pomenovaná po slávnom staviteľovi vzducholodí, grófovi Ferdinandovi von Zeppelin.
Vzducholoď "Graf Zeppelin" bola postavená podľa projektu Ludwiga Dürra, ktorý sa podieľal aj na konštrukciách všetkých predchádzajúch zeppelinov. Prvýkrát vzlietla 18. septembra roku 1928.
Objem vodíkovej náplne bol 85 036 m³, dĺžka 236 m, cestovná rýchlosť 115 km/h, maximálna rýchlosť 130 km/h, dolet 12 000 km. Vzducholoď bola vybavená piatimi motormi Maybach VL  2 po 390 kW, poháňanými špeciálne vyvinutým „modrým plynom“ (zmes propylénu, metánu, etánu, acetylénu, butylénu a vodíka), ktorý mal rovnakú hustotu ako vzduch [ako bol ten plyn oddeleny?] a jeho spotreba sa vtedy neprejavovala zmenou vztlaku vzducholode. Jeho zásoby boli 30 000 m³. Vzducholoď mala duralovú tuhú kostru s centrálnym kýlom, cestujúci a posádka sa nachádzali v gondole umiestnenej pod prednou časťou trupu.
V roku 1929 urobila vzducholoď propagačnú dvojtýždennú cestu okolo zemegule ako prvé lietadlo s platiacimi pasažiermi na palube. V máji 1930 sa konal prvý skúšobný let do Južnej Ameriky a o rok neskôr tam začala vzducholoď dopravovať pasažierov na pravidelnej linke. V roku 1931 absolvoval "Graf Zeppelin" úspešnú polárnu výpravu, ktorá mapovala severné pobrežie Ruska. V ďalších rokoch vzducholoď lietala na pravidelnej linke z Nemecka do Brazílie.
V priebehu desiatich rokov úspešnej prevádzky nalietal "Graf Zeppelin" 17 177 letových hodín (2 roky čistého času) 1 700 000 km, dopravil 34 000 cestujúcich a 78 ton pošty.
Mesiac po katastrofe vzducholode Hindenburg v roku 1937 bol Graf Zeppelin vyradený z prevádzky a premiestnený do múzea. V marci 1940 bol na príkaz ministra vzdušných síl Hermanna Göringa rozobraný do šrotu.
Meno Graf Zeppelin niesla aj jediná nemecká lietadlová loď, ktorú však nikdy nedostavali. Po vojne ju v rámci vojnových reparácií odovzdali Sovietskemu zväzu, kde ju do jej zrušenia používali ako cvičný terč. 

</doc>
<doc id="26673" url="https://sk.wikipedia.org/wiki?curid=26673" title="Sedemročná vojna">
Sedemročná vojna

Sedemročná vojna môže byť:

</doc>
<doc id="26675" url="https://sk.wikipedia.org/wiki?curid=26675" title="Ernest Hemingway">
Ernest Hemingway

Ernest Miller Hemingway (* 21. júl 1899, Oak Park, Illinois – † 2. júl 1961, Ketchum, Idaho) bol americký spisovateľ, nositeľ Nobelovej ceny (1954) a Pulitzerovej ceny (1953). Je považovaný za spisovateľa Stratenej generácie a za jedného z najdôležitejších autorov amerického realizmu. Bol novinárom a vojnovým korešpondentom.
Životopis.
Detstvo.
Narodil sa v rodinnom dome číslo 439 North Oak Park Avenue (v súčasnosti 339 N. Oak Park Avenue), ktorý postavil jeho starý otec Ernest Hall. Hemingway mal ďalších päť súrodencov, štyri sestry a jedného brata. Ernest dostal svoje meno po starom otcovi z matkinej strany Ernestovi Hallovi a ujovi Millerovi Hallovi. Oak Park bolo Protestantské mesto na okraji Chicaga,  kde žila prevažne vyššia stredná vrstva. Lesy v okolí Michiganského jazera boli miestom kde otec mladého Ernesta učil loviť a chytať ryby. Rodina taktiež vlastnila letný dom, Windemere, pri jazere Walloon kde sa  príroda stala pre Hemingwaya veľmi dôležitou. Aj keď počas svojho života musel žiť vo väčších mestách ako Chicago, Toronto alebo Paríž, nakoniec sa vždy usadil na tichých a izolovaných miestach. Príkladom nám môže byť Key West, San Francisco de Paula, Kuba alebo Ketchum, Idaho. Počas jeho dospievania mala na Ernesta veľký vplyv aj jeho matka Grace. V Oak Parku bola známa najmä ako učiteľka spevu pre miestne deti. Je nutné spomenúť, že mladého Hemingwaya spievanie v zbore a hra na violončelo nikdy nepriťahovala. Hemingway navštevoval základnú aj strednú školu vo svojom rodnom meste. V rokoch 19131917 navštevoval strednú školu Oak Park and River Forest High School v Oak Park, Illinois a bol členom futbalového, plaveckého a basketbalového tímu. Svoje stredoškolské časy si tiež vyplnil prispievaním do školského časopisu kde napísal svoje prvé články. Na jar 1917 Hemingway zmaturoval a napriek prianiu jeho rodičov začal pracovať ako reportér pre Kansas City Star.
1. svetová vojna.
Počas toho ako sa Ernest pripravoval na maturitu, v Európe zúrila prvá svetová vojna. Napriek snahám prezidenta Woodrowa Wilsona nezapájať sa do vojny, Spojené štáty podporili vojská Dohody. Keď Hemingway dovŕšil osemnásť rokov, zapísal sa do armády. Problém s jeho ľavým okom bol faktor, ktorý mu zabránil zúčastniť sa bojov na frontoch. V decembri 1917 ho prijal Červený kríž ako šoféra sanitky, aby následne v apríli 1918 podal výpoveď a v máji odcestoval do Európy. Po príchode do Európy sa presunul cez Paríž do Milána, kde prvýkrát okúsil hrôzy vojny. V deň príchodu do Milána explodoval sklad s muníciou a Hemingway bol nútený voziť zranených a mŕtvych vojakov do márnice. O dva dni neskôr bol prevelený do mesta Schio, kde jazdil na sanitke. 8. júla 1918 bol vážne zranený črepinami z mínometu a bol tak prvým zraneným Američanom na talianskom fronte.
Toto zranenie a následná hospitalizácia ovplyvnila Hemingwaya a jeho tvorbu vo veľkej miere. Autobiografický román "Zbohom zbraniam" zachytáva toto obdobie jeho života, ako aj jeho vzťah so zdravotnou sestrou Agnes von Kurowsky. Ernest sa vrátil do svojho rodného mesta v januári 1919, ale zmenený zážitkami z vojny to už pre neho nebolo to isté mesto. Devätnásťročný Ernest znovu žil so svojimi rodičmi, no tentoraz to bolo omnoho ťažšie. Po niekoľkých týždňoch ho rodičia znovu tlačili do štúdia. Navzdory ich snahám dostať svojho syna znovu na štúdiá si Ernest užíval 1 000 dolárov z jeho poistky.             
Ďalší rok svojho života strávil vo svojom rodičovskom dome. Počas tohto času Hemingway pôsobil ako rozprávač vojnových príbehov. Jeho posledné vystúpenie bolo v meste Petoskey v štáte Michigan. V obecenstve sedela Harriet Connable, ktorej syn bol taktiež vojnovým veteránom. Hemingwayovi ponúkla prácu tútora pre svojho syna, kým ona a jej muž nie sú doma. Ernest túto prácu zobral najmä kvôli času, ktorý mu ostával na písanie. Harrietin muž Ralph predstavil Hemingwaya editorovi Toronto Star Weekly. Do uvedeného týždenníka prispieval aj po tom, čo sa v roku 1920 presťahoval do Chicaga a žil v dome svojho priateľa.  Počas tohto pobytu sa stretol s Hadley Richardsonovou a zaľúbili sa do seba. V septembri 1921 sa zobrali a už v novembri Hemingway prijal ponuku od Toronto Daily Star na ich Nemeckého dopisovateľa. Kroky mladej dvojice zamierili do Paríža, vtedajšieho centra literatúry.
Parížske roky.
22. decembra 1921 sa Hemingway so svojou ženou nasťahovali do bytu na 74 rue Cardinal Lemoine. Tento byt bol vo veľmi zlom stave a nebola v ňom tečúca voda ani toaleta. V Paríži mal možnosť nadviazať mnohé priateľstvá s ľuďmi ako Ezra Pound, Sylvia Beach, Gertrude Stein, James Joyce, Max Eastman, Lincoln Steffens a mnohými ďalšími. Do roku 1923 si Ernest Hemingway urobil veľmi dobré meno nielen v Paríži. Ešte v tom istom roku sa spolu so svojou tehotnou ženou odsťahovali späť do Toronta, kde čakali na narodenie ich prvého syna. Jeho prvorodený syn John Hadley Nicanor Hemingway sa narodil 10. októbra 1923. Mladá rodina bola už v januári späť v Paríži a Ernest pokračoval vo svojej snahe preraziť ako reportér a začínajúci spisovateľ. S odporúčaním od Ezra Pounda sa stal editorom literárneho magazínu Transatlantic Review. V magazíne boli publikované aj Hemingwayove prvotiny ako napríklad "Indian Camp" alebo "Cross Country Snow". Po tom, čo v roku 1925 magazín zanikol, začalo sa pre Hemingwaya veľmi úspešné obdobie, v ktorom vznikli najlepšie diela 20. storočia. Už v roku 1925 vydal zbierku príbehov "V našich časoch" nasledovaná svetoznámym románom "Slnko aj vychádza "v roku 1926. Hemingway pokračoval vo svojej tvorbe a už v roku 1927 bola publikovaná ďalšia kniha s názvom "Muži bez žien". Ďalším významným míľnikom v jeho tvorbe bola bezpochyby kniha "Zbohom zbraniam" v roku 1929. Ako sa darilo Ernestovi na poli literárnom, tak je nutné priznať, že jeho osobný život nebol ani zďaleka taký úspešný. Už v roku 1927 sa rozviedol so svojou prvou ženou Hadley, aby sa ešte v ten istý rok znovu oženil. Jeho druhou ženou sa stala príležitostná reportérka Pauline Pfeifferová, s ktorou sa spoločne presťahovali na Key West, Florida. Spoločne tam strávili takmer dvanásť rokov. V tom istom roku Clarence Hemingway, Ernestov otec, spáchal samovraždu. Clarence časom upadol do depresií, ktoré boli spôsobené hneď niekoľkými faktormi. Prvým z faktorov bolo jeho zdravie. Časom sa mu k veľkým bolestiam hlavy pridala aj cukrovka. Ďalším faktorom bola jeho finančná situácia, ktorá sa rapídne zhoršila po tom, čo sa jeho investície do nehnuteľností na Floride nevyplatili. Clarence Hemingway spáchal samovraždu strelou do hlavy a Ernest okamžite odcestoval do Oak Park zariadiť pohreb.
Key West.
Manželia Hemingwayovci počuli o Key Weste od ich priateľa Johna Dos Passosa. Na ich ceste z Paríža sa zastavili na Floride a podľahli čaru tohto miesta. Po niekoľkých rokoch v podnájmoch si kúpili dom na 907 Whitehead Street. Ďalším významným dátumom v Hemingwayovom živote bol 28. jún 1928, keď sa narodil Patrick, jeho druhorodený syn. V decembri toho istého roku zasiahla Ernesta správa o úmrtí jeho otca. Napriek všetkým týmto udalostiam neprestal písať a už v januári 1929 dokončil román "Zbohom zbraniam", ktorý bol vydaný 27. septembra 1929. Posledné z Hemingwayových detí a zároveň druhé s manželkou Pauline, sa narodilo v roku 1931, bol to syn Gregory. Ďalší rok pracoval na svojej dizertačnej práci nazvanej "Smrť popoludní".                                                                                  
Z roku 1933 pochádza zbierka krátkych poviedok "Víťaz nič nezíska", ktorá sa aj napriek podpriemernej kritike predávala veľmi dobre. V lete 1933 sa Hemingway a jeho priateľ Charles Thompson, aj vďaka finančnej pomoci Paulininho strýka, vydali do Afriky na safari. Počas tejto trojmesačnej expedície sa nevenoval iba lovu, ale zároveň zbieral materiál na jeho novú knihu. Jeho zážitky z výpravy do Afriky spísal v knihe "Zelené kopce Afriky", ktorá však nebola prijatá kritikmi. Naproti tomu z tej istej výpravy sú skúsenosti, ktoré zobrazuje vo svojich krátkych príbehoch "Snehy Kilimandžára" a "Krátky šťastný život Francisca Macombera". V marci 1937 vycestoval do Španielska ako reportér pre North American Newspaper Alliance. Ešte pred vycestovaním do Španielska sa Hemingway zoznámil s mladou spisovateľkou Marthou Gellhornovou, s ktorou mali pomer, a v roku 1940 sa zosobášili. Zážitky zo španielskej občianskej vojny následne zobrazil v románe "Komu zvonia do hrobu" a v divadelnej hre "Piata kolóna".
Kuba.
Po návrate zo Španielska a rozvode s Pauline sa Hemingway a Martha presťahovali do veľkého domu mimo Havany na Kube. V roku 1939 začal pracovať na "Komu zvonia do hrobu "a v roku 1940 toto dielo dokončil. Z pohľadu kritikov, ale aj komerčne to bol veľký úspech. Čo je zvláštne, kniha bola porotou Pulitzerovej ceny jednomyseľne zvolená za najlepší román roka, ale bol z politických dôvodov vetovaný konzervatívnym prezidentom Kolumbijskej univerzity a v tom roku sa neudeľovala žiadna cena. Počas 6 mesiacov sa predalo viac ako 500,000 výtlačkov tejto knihy a predáva sa dodnes. Ďalších 10 rokov bolo pre Hemingwaya kreatívne chabých. V 40. rokoch 20. storočia pracoval na románoch "Ostrovy v prúde "a "Rajská záhrada", ktoré vyšli po jeho smrti. Počas toho sa zúčastnil Druhej svetovej vojny, rozviedol sa so svojou treťou ženou Marthou a oženil sa so svojou štvrtou ženou Mary Welshovou.
Po jeho diele zahŕňajúcom Španielsku občiansku vojnu a jeho nasledujúcej práci na románe "Komu zvonia do hrobu "sa pustil do ďalšieho projektu o čínsko-japonskej vojne z roku 1941. Cestoval so svojou manželkou Marthou a písal depeše z vojny. Bola to únavná cesta a Hemingway sa rád vrátil na Kubu pre zaslúžený oddych. Ale nezostal dlho. Do roku 1942 sa Hemingway zúčastnil tajnej operácie na dostihnutie nemeckých ponoriek v Atlantickom oceáne blízko pobrežia Kuby.  Hemingway zhromaždil svojich priateľov, rovnako ako aj niekoľkých odborných pracovníkov, potom vybavil svoju loď "Pilar "rádio-zariadením, extra palivovými nádržami a slušným množstvom výzbroje dúfajúc, že ak by sa mu podarilo lokalizovať nemeckú ponorku, mohol by sa dostať dostatočne blízko a vhodiť bombu cez nakladacie dvierka. Z ich lovu na ponorky nevzišlo nič okrem spoločnej rybačky a popíjania. To dráždilo Marthu, ktorá si myslela, že Hemingway sa vyhýba svojej zodpovednosti veľkého spisovateľa, ktorý má zachytiť skutočnú vojnu zúriacu v Európe.
Druhá svetová vojna.
Na jar roku 1944 sa Hemingway konečne rozhodol ísť do Európy, aby robil záznamy o vojne. Namieril si to do Londýna, kde napísal články o Kráľovskom letectve a o vplyvoch vojny na Anglicko. Zranil sa počas automobilovej nehody. Utrpel silný náraz do hlavy a taktiež tržné rany, čo si vyžiadalo viac ako 50 stehov. Martha ho navštívila v nemocnici a podcenila jeho zranenia, keď ho skritizovala za to, že bol súčasťou nehody spôsobenej alkoholom. Hemingway bol skutočne vážne zranený a Marthina reakcia spustila začiatok konca ich manželstva. Keď bol Hemingway v Londýne, spoznal Mary Welshovú, opak Marthy. Mary bola starostlivá, zbožňovala ho a zahŕňala komplimentmi, zatiaľ čo Martha sa oňho vôbec nestarala, stratila oňho akýkoľvek záujem a často ho urážala. Pre Hemingwaya bolo ľahké rozhodnúť sa medzi nimi dvomi a tak ako aj v iných vojnách, zamiloval sa do novej ženy. Hemingway a Mary otvorene randili v Londýne a potom vo Francúzsku po invázii spojencov v Normandii a nasledujúcom oslobodení Paríža. Hemingwayovo tretie manželstvo sa skončilo a začalo jeho štvrté a zároveň posledné s Mary.
Ku koncu augusta v roku 1944 Hemingway a jeho skupina vojakov prišli do Paríža. Hemingway sa vždy rád chválil, že bol prvý, kto vstúpil do Paríža počas cesty k oslobodeniu, ale ten príbeh je vymyslený. Aj keď sa dá povedať, že oslobodil svoj obľúbený bar a hotel. Založil si tábor v hoteli Ritz a strávil týždeň pitím, hýrením a oslavovaním svojho návratu do mesta, ktoré vtedy pre neho ako mladého muža veľa znamenalo.
Ďalej Hemingway cestoval na sever Francúzska, aby sa pridal k svojmu priateľovi Generálovi Buckovi Lanhamovi počas toho, ako spojenci tiahli proti Nemecku. S Lanhamom strávil mesiac – dosť dlho na to, aby pozoroval americké vojsko vstúpiť do Nemecka. Táto bitka bola jedna z najkrvavejších na západnom fronte a bola nepriamo Hemingwayom zaznamenaná v "Cez rieku a pod stromy".
V marci 1946 sa Hemigway vrátil do Ameriky plný plánov napísať skvelý román o vojne, ale tie sa nikdy neuskutočnili. Jediná kniha o vojne, ktorú napísal, bola "Cez rieku a pod stromy". Rozpráva horkosladký príbeh Richarda Cantwella, bývalého brigádneho generála, ktorý bol degradovaný na plukovníka po katastrofálnom boji, z ktorého ho vinili. Starnúci Cantwell, s chorým srdcom, ktoré ho môže kedykoľvek zabiť, sa zamiluje do mladej talianskej grófky Renaty. Majú spolu románik a skrz ich rozhovory a monológy sa dozvedáme dôvod Cantwellovej zatrpknutosti. Dozvedáme sa o absurdnej armáde, ktorá nevie oceniť jeho danosti a dáva mu rozkazy, ktoré nie je možné splniť, čím sa snaží dosiahnuť jeho zlyhanie a potupu. Tiež o jeho exmanželke (jej postava je založená na postave Marthy Gellhornovej), ktorá využíva svoj vzťah s Cantwellom, aby získala prístup k armádnym informáciám dôležitým pre jej kariéru novinárky a tiež sa dočítame o všeobecnej nechuti k modernému svetu.
Všeobecne je dielo "Cez rieku a pod stromy "kritikmi považované za sentimentálne, neuhladené až grobianske a tiež za chabé maskovanie svojho vlastného vzťahu s mladou Taliankou Adrianou Ivancichovou. Ale kniha je považovaná za jedno z najlepších Hemingwayových diel, najmä jej úvodné kapitoly. Kritici očakávali niečo na úrovni "Komu zvonia do hrobu "a boli sklamaní krátkym románom a jeho jednotvárnym príbehom.
Posledné dni.
Zaskočený prijatím kritikov, Hemingway sa odhodlal získať späť svoj pôvodný status svetovo uznávaného románopisca. Stále očarený Adrianou Ivancichovou začal pracovať na diele o starom mužovi a veľkej rybe. Bol to príbeh, ktorý rezonoval v Hemingwayovom podvedomí už nejaký čas, dokonca napísal podobný príbeh v jednom z čísel jeho Esquire časopisu. Max Perkins sa ho opakovane pokúšal presvedčiť, aby príbeh napísal, ale Hemingway cítil, že ešte nebol pripravený napísať niečo, čo by jeho žena Mary mohla nazývať poéziou v próze.
Hemingway často opisoval konkurenciu medzi spisovateľmi boxerskou terminológiou. Cítil, že kritici ho spacifikovali za "Cez rieku a pod stromy", ale akoby sa šetril pre ďalšiu príležitosť. Veril, že rybí príbeh mu pomôže opäť získať pozíciu šampióna.
V septembri roku 1952 sa "Starec a more "objavil v časopise Life a bleskovo sa predalo 5 miliónov kópií. Kniha bola obrovským úspechom a po prvýkrát od "Komu zvonia do hrobu "v roku 1940 bol Hemingway opäť na literárnom vrchole a zarábal majetok. Hoci už predtým zažil obrovský úspech, ešte nikdy nemal tú česť dostať veľké literárne ocenenie. Kniha Starec a more to zmenila – v roku 1953 získal Pulitzerovu cenu za beletriu.
S prívalom peňazí z knihy "Starec a more "sa Hemingway rozhodol realizovať svoju záľubu v cestovaní. Vrátil sa do Európy, kde sledoval býčie zápasy v Španielsku a v to isté leto cestoval s manželkou Mary na safari do Afriky. V januári roku 1954 Hemingway a Mary nastúpili na palubu malého lietadla a urobili si výlet po niektorých východoafrických jazerách a vodopádoch. Pilot sa počas letu pokúšal vyhnúť kŕdľu vtákov a narazil do telegrafického drôtu. Lietadlo bolo ťažko poškodené a museli núdzovo pristáť. Zranenia posádky boli nepatrné, hoci Mary mala zlomených niekoľko rebier. Po plavbe cez jazero Victoria sa rozhodli opäť letieť do Ugandy, no lietadlo sa sotva vznieslo zo zeme a začalo horieť. Mary a dvaja piloti sa dostali von cez únikový východ, Hemingway použil svoju hlavu ako baranidlo a vyšiel prednými dverami. Tento náraz ho zranil viac ako si ostatní mysleli. Podľa jeho biografie od Jeffreyho Meyera mal prasknutú lebku a dve platničky, mal vykĺbené obe ramená, jeho pečeň, pravá oblička a slezina boli roztrhnuté, jeho ruky, tvár a hlava boli spálené od plameňov, zhoršil sa mu zrak aj sluch. Hoci prežil tieto havárie, zranenia mu bolestivým spôsobom skracovali život.
Napriek jeho zdravotným ťažkostiam, on a Mary naposledy cestovali do Benátok a potom späť na Kubu. 28. októbra 1954 Hemingway získal Nobelovu cenu za literatúru, ale kvôli svojim zraneniam sa nemohol zúčastniť ceremónií vo Švédsku.
Rozuzlenie.
Po roku 1954 Hemingway bojoval s podlomeným zdravím, ktoré mu často nedovolilo pracovať a keď aj pracoval, cítil, že to nebolo ono. Napísal 200,000 slov ako objasnenie svojho safari výletu, ale nemyslel si, že je vhodné to vydať a nemal ani energiu na to, aby to dôsledne dotiahol do konca. V dohľade neboli ani žiadne poviedky a tie, ktoré napísal, aj tak odložil bokom, sklamaný svojím úsilím. Kreatívne trpel rovnako ako fyzicky a aby uspokojil svoje písavé nutkanie, vrátil sa k témam, ktoré dobre poznal a s ktorých písaním sa trápil o niečo menej.
V roku 1959 uzavrel zmluvu s časopisom "Life", ktorý ho požiadal, aby napísal článok o býčích zápasoch. Hemingway strávil leto toho roku cestovaním po Španielsku spolu s dvoma najznámejšími toreadormi, aby získal informácie pre svoj článok. Nakoniec napísal viac ako sa predpokladalo a aj po skrátení musel byť tento článok vydaný v troch pokračovaniach. Toto bola posledná Hemingwayova publikovaná práca, ktorú vo svojom živote videl.
Okrem toho, že mal problémy s písaním prózy, vo veku 60 rokov sa uňho začínalo prejavovať aj poškodenie psychiky. Fotky ukazujú 60-ročného Hemingwaya, ktorý však vyzerá skôr ako 80-ročný. Býval melancholický, mal časté zmeny nálad, veľa pil a toto všetko sa na ňom podpísalo.
V tom čase pracoval na svojich pamätiach, ktoré neskôr vyšli pod názvom "Pohyblivý sviatok", ale Hemingway sa nedožil toho, aby zažil úspech, ktorý táto kniha zožala. Kritici ju chvália kvôli jej jemnosti, kráse a zriedkavému pohľadu na Paríž 20. rokov.
V júli 1960 Hemingway odišiel z Kuby do amerického štátu Idaho, kde si s Mary kúpili dom. Žili v malom meste Ketchum, ktoré mu pripomínalo Španielsko a v ktorom sa mohol skryť pred svojou slávou.
Ale ani krása krajiny Idaho nedokázala zakryť fakt, že sa s Hemingwayom dialo niečo vážne. Na jeseň 1960 bol hospitalizovaný s vysokým krvným tlakom, no v skutočnosti išlo o jeho hlbokú depresiu, s ktorou si Mary už nevedela sama poradiť. Po tom, čo Hemingway začal rozprávať o samovražde, doktori súhlasili s Mary, že by mali vyhľadať odbornú pomoc. Dostával liečbu elektrošokmi, ktoré skôr len urýchľovali jeho skon. Jedným z vedľajších efektov elektrošokovej terapie bola strata pamäti, čo u Hemingwaya znamenalo koniec jeho umeleckej činnosti.
Prvú polovicu roku 1961 strávil bojom s depresiou a paranojou a čoraz častejšie hrozil samovraždou. Ráno 2. júla toho roku vstal Hemingway skoro ráno, vzal si brokovnicu, vyšiel hore schodmi na miesto blízko vchodu a strelil sa do hlavy. Bolo to niečo vyše dvoch týždňov do jeho 62. narodenín.
Tvorba.
Od januára 1916 prispieval reportážami do školského časopisu a v školskom almanachu sa objavovali jeho prvé poviedky; jedna sa zaoberala Indiánmi a druhá bola z boxerského prostredia. Za novelu "Starec a more" bol v roku 1954 odmenený Nobelovou cenou. Práve v súvislosti s touto novelou ho kritika začala považovať za najväčšiu postavu americkej literatúry prvej polovice 20. storočia. Na vrchole slávy sa Hemingwayova tvorba skončila.

</doc>
<doc id="26677" url="https://sk.wikipedia.org/wiki?curid=26677" title="Hodge 301">
Hodge 301

Hodge 301 je hviezdokopa v hmlovine Tarantula, viditeľná z južnej pologule Zeme. Hviezdokopa a hmlovina sa nachádzajú približne 168 000 ly od Zeme, v jednej z galaxií, ktoré obiehajú našu Galaxiu - vo Veľkom Magellanovom mraku.
Hodge 301 spolu s hviezdokopou R136 je jednou z dvojice hlavných hviezdokôp v hmlovine Tarantula, v oblasti, ktorá za posledných niekoľko desiatok miliónov rokov zaznamenala intenzívne prepuknutie utvárania nových hviezd. R136 sa nachádza v centrálnej oblasti hmloviny, zatiaľ čo Hodge 301 je asi 150 ly na severozápad (pri pohľade zo Zeme). Hviezdokopa bola vytvorená na začiatku súčasnej vlny utvárania hviezd, jej vek sa odhaduje na 20 až 25 miliónov rokov, čo je asi desaťkrát viac ako vek R136.
Predpokladá sa, že od vzniku tejto hviezdokopy v nej už explodovalo 40 hviezd ako supernovy, čo vyvolalo prudké pohyby plynov v okolitej hmlovine a viedlo tiež k emisii röntgenových lúčov. Toto je v kontraste so situáciou okolo R136, ktorá je dostatočne mladá, takže žiadna z jej hviezd zatiaľ ako supernova neexplodovala; namiesto toho hviezdy z R136 vyžarujú rýchle hviezdne vetry (plazma stále sa uvoľňujúca z povrchu hviezd do okolitého priestoru), ktoré sa zrážajú s okolitými plynmi. Tieto dve hviezdokopy ponúkajú astronómom možnosť priameho porovnania dopadu explózií supernov a hviezdnych vetrov na okolité plyny.

</doc>
<doc id="26679" url="https://sk.wikipedia.org/wiki?curid=26679" title="Drahomíra">
Drahomíra

Drahomíra je ženské krstné meno. Meniny na Slovensku má 16. júla (do 2019 19. januára).

</doc>
<doc id="26680" url="https://sk.wikipedia.org/wiki?curid=26680" title="Zora (prvé meno)">
Zora (prvé meno)

Zora je ženské krstné meno. Meniny na Slovensku má 22. januára.

</doc>
<doc id="26681" url="https://sk.wikipedia.org/wiki?curid=26681" title="Vincent (prvé meno)">
Vincent (prvé meno)

Vincent je mužské krstné meno. Pôvod má v latinskom slove "vincens" s významom „premáhajúci“, „víťaziaci“.
Na Slovensku má meniny 21. januára, vo Švédsku 22. januára, vo Francúzsku 22. januára alebo 27.septembra a na Ukrajine 11. novembra.

</doc>
<doc id="26682" url="https://sk.wikipedia.org/wiki?curid=26682" title="Dalibor">
Dalibor

Dalibor je mužské krstné meno. Meniny na Slovensku má 20. januára.

</doc>
<doc id="26683" url="https://sk.wikipedia.org/wiki?curid=26683" title="Miloš">
Miloš

Miloš je mužské krstné meno. Meniny na Slovensku má 23. januára.

</doc>
<doc id="26684" url="https://sk.wikipedia.org/wiki?curid=26684" title="Timotej (prvé meno)">
Timotej (prvé meno)

Timotej je mužské krstné meno. Meniny na Slovensku má 24. januára.
Timotej je grécke meno a znamená „ten, kto ctí Boha“.

</doc>
<doc id="26685" url="https://sk.wikipedia.org/wiki?curid=26685" title="Gejza (prvé meno)">
Gejza (prvé meno)

Gejza je mužské krstné meno maďarsko-turkického pôvodu. Meniny na Slovensku má 25. januára.

</doc>
<doc id="26686" url="https://sk.wikipedia.org/wiki?curid=26686" title="Tamara">
Tamara

Tamara môže byť:

</doc>
<doc id="26687" url="https://sk.wikipedia.org/wiki?curid=26687" title="Bohuš">
Bohuš

Bohuš je mužské krstné meno. Je to skratka mena Bohuslav, čo v staroslovienčine znamená „sláviť Boha“, príp. „ten, čo slávi Boha“, teda kňaz. Meniny na Slovensku má 27. januára.

</doc>
<doc id="26688" url="https://sk.wikipedia.org/wiki?curid=26688" title="Alfonz">
Alfonz

Alfonz je mužské krstné meno. Vzniklo ako francúzska podoba staronemeckého mena "Adalfuns", pôvodne "Hadalfuns", s významom pripravený na boj. Na Slovensku má meniny 28. januára.

</doc>
<doc id="26689" url="https://sk.wikipedia.org/wiki?curid=26689" title="Gašpar (prvé meno)">
Gašpar (prvé meno)

Gašpar je mužské krstné meno orientálneho pôvodu. Meniny na Slovensku má 29. januára.

</doc>
<doc id="26690" url="https://sk.wikipedia.org/wiki?curid=26690" title="Ema">
Ema

Ema je ženské krstné meno. Meniny na Slovensku má 30. januára. Meno pochádza z nemčiny (Emma), jeho význam je „veľká, silná“ alebo „veselá, milovaná“. Podľa niektorých zdrojov je to krátka forma mena „Erma“, čo je zas skrátenina nemeckých mien, začínajúcich na Erm- (Ermgard – veľká, všeobsahujúca, Ermenhild – teda opatrovateľka) z podobného základu sa niekedy odvodzuje aj meno Irma.

</doc>
<doc id="26691" url="https://sk.wikipedia.org/wiki?curid=26691" title="Emil">
Emil

Emil je mužské krstné meno latinského pôvodu. Pôvod má v mene rímskeho rodu "Aemilius". Latinské slovo "aemulus" znamená „horlivý, pracovitý, usilovný“. Meniny na Slovensku má 31. januára.

</doc>
<doc id="26692" url="https://sk.wikipedia.org/wiki?curid=26692" title="Tatiana">
Tatiana

Tatiana alebo Táňa je ženské krstné meno. Je to ruská podoba latinského "Tatianus", „patriaci do rímskeho rodu Tatiovcov“, ktoré má korene pravdepodobne v gréckom slove "tattó" s významom „ustanovovať“, „rozdeľovať“. Meniny na Slovensku má 1. februára.

</doc>
<doc id="26693" url="https://sk.wikipedia.org/wiki?curid=26693" title="Veronika (prvé meno)">
Veronika (prvé meno)

Veronika je ženské krstné meno. Pôvod má v staromacedónskom dialekte gréčtiny, v mene Bereniké (Phereniké) s významom „prinášajúca víťazstvo“. Toto meno bolo používané ženskými členkami ptolemaiovskej dynastie. Meniny na Slovensku má 4. februára.

</doc>
<doc id="26694" url="https://sk.wikipedia.org/wiki?curid=26694" title="Agáta (prvé meno)">
Agáta (prvé meno)

Agáta je ženské krstné meno gréckeho pôvodu. Pochádza z gréckeho "agathós", s významom „dobrý“, „láskavý“. Na Slovensku má meniny 5. februára.

</doc>
<doc id="26695" url="https://sk.wikipedia.org/wiki?curid=26695" title="Dorota (prvé meno)">
Dorota (prvé meno)

Dorota je ženské krstné meno gréckeho pôvodu. Pôvod má v gréckom mene "Δωροθεα" ("Dórothea") resp. "Δωρόθεος" ("Dórotheos"), ktoré znamená „Boží dar“. Meniny na Slovensku má 6. februára.

</doc>
<doc id="26696" url="https://sk.wikipedia.org/wiki?curid=26696" title="Vanda">
Vanda

Vanda je ženské krstné meno poľského alebo germánskeho pôvodu. Ženské meno Vanda má poľský pôvod, ale jeho význam je nejasný, je ale možné, že vzniklo z domácej podoby slovanského mena Václav, ktoré znamená „viac slávny“. Meniny na Slovensku má 7. februára.

</doc>
<doc id="26697" url="https://sk.wikipedia.org/wiki?curid=26697" title="Zoja">
Zoja

Zoja je ženské krstné meno. Je to ruská podoba gréckeho mena „Zoé“ s významom „živá“. Meniny na Slovensku má 8. februára.

</doc>
<doc id="26698" url="https://sk.wikipedia.org/wiki?curid=26698" title="Gabriela">
Gabriela

Gabriela je ženské krstné meno hebrejského pôvodu, ženská podoba mena Gabriel. Biblické meno Gabriel má pôvod v hebrejských slovách "gabri él", ktoré znamenajú „Boží muž“ alebo „Boh je silný“. Meniny na Slovensku má 10. februára.

</doc>
<doc id="26699" url="https://sk.wikipedia.org/wiki?curid=26699" title="Perla (prvé meno)">
Perla (prvé meno)

Perla je ženské krstné meno latinského pôvodu. Pochádza zo slova "perla" (v stredovekej latinčine) s významom perla. Meniny na Slovensku má 12. februára.
Niektoré známe nositeľky.
Nositeľky inojazyčných tvarov mena:

</doc>
<doc id="26700" url="https://sk.wikipedia.org/wiki?curid=26700" title="Ida (prvé meno)">
Ida (prvé meno)

Ida je ženské krstné meno. Je germánskeho pôvodu so základom "id" („čin“) alebo "itis" („žena“), prípadne môže ísť o skrátené formy mien staroškandinávskej bohyne mladosti a jari Idaberga, Alida alebo Iduna. Meniny na Slovensku má 16. februára, v Česku 15. marca.

</doc>
<doc id="26701" url="https://sk.wikipedia.org/wiki?curid=26701" title="Miloslava">
Miloslava

Miloslava je ženské krstné meno. Meniny na Slovensku má 17. februára. Je to tiež názov miestnej časti obce Miloslavov.

</doc>
<doc id="26702" url="https://sk.wikipedia.org/wiki?curid=26702" title="Vlasta">
Vlasta

Vlasta je ženské krstné meno. Je to pôvodné české meno zo slovanského základu „vlasť“. Meniny na Slovensku má 19. februára.

</doc>
<doc id="26703" url="https://sk.wikipedia.org/wiki?curid=26703" title="Lívia">
Lívia

Lívia je ženské krstné meno latinského pôvodu, odvodené od rímskeho priezviska Livius (napr. historik Titus Livius), ktoré môže súvisieť s latinským "liveo" („závidieť“) alebo "lividus" („modrastý“, „žiarlivý“, „závistlivý“). Meniny na Slovensku má 20. februára.

</doc>
<doc id="26704" url="https://sk.wikipedia.org/wiki?curid=26704" title="Eleonóra">
Eleonóra

Eleonóra je ženské krstné meno. Je to španielske meno, ktoré má pravdepodobne pôvod v arabskom "Ellinor", čo znamená „Boh je moje svetlo“. Meniny na Slovensku má 21. februára.

</doc>
<doc id="26705" url="https://sk.wikipedia.org/wiki?curid=26705" title="Etela">
Etela

Etela je ženské krstné meno. Meniny na Slovensku má 22. februára.

</doc>
<doc id="26706" url="https://sk.wikipedia.org/wiki?curid=26706" title="Romana">
Romana

Romana je ženské krstné meno. Meniny na Slovensku má 23. februára.

</doc>
<doc id="26707" url="https://sk.wikipedia.org/wiki?curid=26707" title="Frederika">
Frederika

Frederika je ženské krstné meno. Meniny na Slovensku má 25. februára.

</doc>
<doc id="26708" url="https://sk.wikipedia.org/wiki?curid=26708" title="Zlatica">
Zlatica

Zlatica môže byť:

</doc>
<doc id="26709" url="https://sk.wikipedia.org/wiki?curid=26709" title="Anežka">
Anežka

Anežka je ženské krstné meno českého pôvodu. Ide o domácku formu mena Agnesa. Na Slovensku má meniny 2. marca.

</doc>
<doc id="26710" url="https://sk.wikipedia.org/wiki?curid=26710" title="Bohumila">
Bohumila

Bohumila je ženské krstné meno. Meniny na Slovensku má 3. marca.

</doc>
<doc id="26711" url="https://sk.wikipedia.org/wiki?curid=26711" title="Alana">
Alana

Alana je ženské krstné meno. Jeho pôvod je nejasný, pravdepodobne však keltský. Významom je "súlad, svornosť". Na Slovensku má meniny 8. marca.

</doc>
<doc id="26712" url="https://sk.wikipedia.org/wiki?curid=26712" title="Františka">
Františka

Františka je ženské krstné meno. Meniny na Slovensku má 9. marca.

</doc>
<doc id="26713" url="https://sk.wikipedia.org/wiki?curid=26713" title="Angelika">
Angelika

Angelika je ženské krstné meno. Vzniklo z latinského slova "angelica" s významom anjelská. Na Slovensku má meniny 11. marca.

</doc>
<doc id="26714" url="https://sk.wikipedia.org/wiki?curid=26714" title="Angela">
Angela

Angela je ženské krstné meno. Vzniklo z gréckeho "ággelos" (latinsky "angelus"), čo znamená posol (boží), anjel. Na Slovensku má meniny 11. marca.

</doc>
<doc id="26715" url="https://sk.wikipedia.org/wiki?curid=26715" title="Matilda">
Matilda

Matilda je ženské krstné meno germánskeho pôvodu. Pochádza z germánskeho mena "Mahthilt" so zložkami "maht" („moc“, „sila“) a "hilt" („boj“). Meniny na Slovensku má 14. marca.

</doc>
<doc id="26716" url="https://sk.wikipedia.org/wiki?curid=26716" title="Svetlana">
Svetlana

Svetlana je ženské krstné meno. Meniny na Slovensku má 15. marca.

</doc>
<doc id="26717" url="https://sk.wikipedia.org/wiki?curid=26717" title="Alena">
Alena

Alena je ženské krstné meno. Vzniklo ako variant mena Helena alebo skrátene z mena Magdaléna. Na Slovensku má meniny 27. marca.

</doc>
<doc id="26718" url="https://sk.wikipedia.org/wiki?curid=26718" title="Soňa">
Soňa

Soňa je ženské krstné meno. Vzniklo ako ruská podoba gréckeho mena "Sophia" (Sofia, Žofia) s významom „múdrosť“. Meniny na Slovensku má 28. marca.
Niektoré známe nositeľky.
Iné tvary:

</doc>
<doc id="26719" url="https://sk.wikipedia.org/wiki?curid=26719" title="Vieroslava">
Vieroslava

Vieroslava je ženské krstné meno. Meniny na Slovensku má 30. marca. Má slovanský pôvod a jeho pôvodný význam je "oslavujúca vieru", "slávna vierou".

</doc>
<doc id="26720" url="https://sk.wikipedia.org/wiki?curid=26720" title="Zita">
Zita

Zita je ženské krstné meno. Pôvod má v perzskom "zita", čiže „dievča“ alebo v talianskej domáckej podobe mena Felicita alebo v talianskom nárečovom "zita, cita", tiež s významom „dievča“. Meniny na Slovensku má 2. apríla.
Nositeľky mena.
Kresťanský ochranca: Svätá Zita je patrónka kuchárov

</doc>
<doc id="26721" url="https://sk.wikipedia.org/wiki?curid=26721" title="Irena (prvé meno)">
Irena (prvé meno)

Irena je ženské krstné meno. Pôvod má v gréckom slove "eiréné" s významom „mier“. Meniny na Slovensku má 6. apríla.

</doc>
<doc id="26722" url="https://sk.wikipedia.org/wiki?curid=26722" title="Miroslava">
Miroslava

Miroslava je ženské krstné meno. Je slovanského pôvodu a znamená „sláviaca mier“. Meniny na Slovensku má 5. apríla.
Mužský variant je Miroslav.

</doc>
<doc id="26723" url="https://sk.wikipedia.org/wiki?curid=26723" title="Milena">
Milena

Milena je ženské krstné meno. Meniny na Slovensku má 9. apríla.

</doc>
<doc id="26724" url="https://sk.wikipedia.org/wiki?curid=26724" title="Estera">
Estera

Estera (domácky Esta, zdrobnele Esterka, Estika) alebo Ester je ženské krstné meno hebrejského pôvodu. Je to podoba hebrejského mena "Estér", ktoré má pôvod v perzštine – perzské slovo "sitareh" znamená „hviezda“. Meniny na Slovensku má 12. apríla.

</doc>
<doc id="26725" url="https://sk.wikipedia.org/wiki?curid=26725" title="Justína">
Justína

Justína je ženské krstné meno. Meniny na Slovensku má 14. apríla.

</doc>
<doc id="26726" url="https://sk.wikipedia.org/wiki?curid=26726" title="Danica">
Danica

Danica je ženské krstné meno. Meniny na Slovensku má 16. apríla.

</doc>
<doc id="26727" url="https://sk.wikipedia.org/wiki?curid=26727" title="Dana (ženské meno)">
Dana (ženské meno)

Dana je ženské krstné meno. Meniny na Slovensku má 16. apríla.

</doc>
<doc id="26728" url="https://sk.wikipedia.org/wiki?curid=26728" title="Jela">
Jela

Jela je ženské krstné meno slovanského pôvodu. Meniny na Slovensku má 19. apríla.

</doc>
<doc id="26729" url="https://sk.wikipedia.org/wiki?curid=26729" title="Prvá križiacka výprava">
Prvá križiacka výprava

Prvá križiacka výprava alebo prvá krížová výprava bola prvou zo série križiackych výprav, ozbrojených ťažení kresťanských bojovníkov do Svätej zeme. Bola vyhlásená v roku 1095 pápežom Urbanom II. na koncile v Clermonte a jej cieľom bolo dobytie posvätných miest kresťanstva z rúk moslimov. Tí síce túto oblasť ovládali už niekoľko storočí, no v 11. storočí sa situácia zhoršila pod vplyvom seldžuckých Turkov, ktorí výrazne ohrozovali aj Byzantskú ríšu. Preto sa cisár Alexios I. Komnénos obrátil na pápeža so žiadosťou o pomoc pri verbovaní dobrovoľníkov do žoldnierskeho vojska, ktoré by túto hrozbu zastavilo.
Pápežovi samotnému táto situácia vyhovovala, no reakcia na jeho výzvy prekonali zrejme aj jeho očakávania. Najskôr sa na pochod vybrali zástupy chudobných, z ktorých sa nie všetci dostali vôbec do Konštantínopola, kde nezanechali dobrý dojem a boli rýchlo rozprášení. Ich najväčším zápisom do dejín tak bolo rabovanie počas pochodu Európou a rozpútanie židovských pogromov. Toto vyčíňanie si v nemalej odnieslo aj Uhorsko, v dôsledku čoho proti viacerým križiackym oddielom vojensky zasiahol aj kráľ Koloman.
V druhej polovici roka 1096 sa už na pochod dali aj lepšie organizované a ozbrojené rytierske vojská. Tieto už aj vďaka zloženiu lénnej prísahy voči byzantskému cisárovi požívali podporu zo strany Byzancie. Dobyli viaceré významné mestá a v roku 1099 napokon aj samotný Jeruzalem. Vzťahy medzi križiakmi a Byzanciou však boli po celý čas napäté, čo vyvrcholilo nesplnením dohôd zo strany križiakov a založením samostatných križiackych štátov na niekdajších byzantských územiach.
Príčiny križiackeho ťaženia.
Kresťanstvo a islam sa dostali do konfliktu prakticky hneď po vzniku Islamu v 7. storočí. Už pár rokov po Mohamedovej smrti v roku 632 obsadili moslimovia Jeruzalem a koncom storočia začali prenikať na Pyrenejský polostrov. Ich vplyv v Španielsku bol síce v 11. storočí už značne oslabený vďaka reconquiste, no situácia na východe sa naopak zhoršila. Kým mali kontrolu nad Jeruzalemom Fátimovci vládnuci v Egypte, situácia bola vcelku pokojná tak pre európskych pútnikov do Svätej Zeme ako aj pre kresťanov usadených v tejto oblasti. Taktiež vzťahy s Byzantskou ríšou mali Fátimovci dobré. Všetko sa však zmenilo, keď toto územie obsadili seldžuckí Turci útočiaci aj na Byzanciu.
Situácia na východe.
Islamský svet sa rozdelil na niekoľko frakcií prakticky hneď po Mohamedovej smrti a táto nejednota sa v 11. storočí ešte prehĺbila, čo nepochybne uľahčilo pôsobenie prvej križiackej výpravy. Bezprostredne pred týmto ťažením zomrelo v krátkom slede viacero významných svetských aj náboženských predstaviteľov, čo len posilnilo rozpory medzi sunnitmi a šiitmi a rivalita narastala aj medzi jednotlivými šiitskymi sektami. Kým oblasť Palestíny bola ovládaná šiitskymi Fátimovcami už aj predtým, v priebehu 11. storočia bola väčšina východných území, vrátane Palestíny, obsadená sunnitskými seldžuckými Turkami. Do oblasti však prenikali aj ďalšie turkménske a turecké kmene, ktoré vytvárali ešte väčší chaos a nejednotu. Okrem toho tu stále boli prítomní aj viacerí arménski náčelníci, z ktorých niektorí prijali islam, no mnohí ďalší ostali pri kresťanskej viere.
Byzantská ríša bola v priebehu 11. storočia zmietaná hlbokou vnútropolitickou krízou, kvôli ktorej bola väčšina jej vojenskej moci viazaná v boji o cisársky trón. Tieto problémy značne uľahčili cestu seldžuckým Turkom, ktorí od polovice 11. storočia prenikali na územie Malej Ázie. Po viacerých menších porážkach vytiahol vtedajší Byzantský cisár Roman IV. Diogenes do poľa s hlavnou armádou, aby sa 25. augusta 1071 stretol s armádou seldžuckého sultána Alp Arslana v bitke pri Mantzikerte. Táto bitka skončila totálnou porážkou byzantskej armády a prakticky viedla k obsadeniu drvivej väčšiny byzantského územia v Malej Ázii seldžuckými Turkami.
Novú nádej pre Byzanciu priniesol až cisár Alexios I. Komnénos, ktorý sa ujal moci v ríši v roku 1081. Ten po svojom nástupe na trón zaviedol silnú centralizovanú vládu a zastavil postup svojich najväčších nepriateľov. Aj napriek neľahkej situácii a vojnám s Normanmi z južnej Itálie či s Pečenehmi sa mu podarilo obnoviť byzantskú moc na väčšine balkánskeho polostrova. V deväťdesiatych rokoch tak začal postupné znovudobýjanie Anatólie, predovšetkým námornou výpravou vedenou Jánom Dukom, zameranou na opätovné získanie Egejských ostrovov, ale aj ďalšími námornými a pozemnými výpravami smerujúcimi k anatolským pobrežiam Čierneho mora. No aj napriek čiastkovým úspechom dospel cisár Alexios I. v roku 1094 k názoru, že byzantská moc sama o sebe nestačí na znovuzískanie stratených území v pôvodnom rozsahu. Preto sa so žiadosťou o pomoc obrátil na západný kresťanský svet. Cisár vo svojich výzvach zdôrazňoval spoločnú vieru a utrpenie východných kresťanov. Predovšetkým si však bol vedomý kvalít západoeurópskych rytierov, ktorí už v tom čase v malej miere ako žoldnieri slúžili v Byzancii a vybudovali si dobrú povesť.
Situácia v Európe.
Od polovice 11. storočia sa v Európe začalo rozmáhať Gregoriánske reformné hnutie pomenované po vtedajšom pápežovi Gregorovi VII., ktorého snaha o posilnenie pápežovej moci vyústila okrem iného v spory s východnou cirkvou. Východní kresťania totiž pápeža vnímali ako jedného z patriarchov, spoločne s patriarchami z Jeruzalema, Konštantínopola, Antiochie a Alexandrie. Konanie vyslanca nasledujúceho pápeža Leva IX. vyústilo v roku 1054 až do tzv. Východnej schizmy.
Hoci kresťanstvo vo svojej podstate odmieta násilie, už od dôb rímskej ríše boli kresťania nútení zúčastňovať sa bojov. No už v 4-tom storočí prišiel teológ Augustín z Hippa s doktrínou ospravedlňujúcou vojnu za predpokladu, že bola táto vyhlásená legitímnou autoritou ako napríklad kráľ či biskup, že bola obranná alebo mala prinavrátiť stratené územie a že pri nej nebude použité násilie nad rámec nutnosti. Aj vďaka tomu mohli pápeži 11. storočia využiť svoj vplyv počas reconquisty a napomôcť pri verbovaní bojovníkov pre boje s moslimami na Pyrenejskom polostrove.
Po rozpade Karolínskej ríše však ostalo v západnej Európe množstvo bojovne naladených rytierov, ktorí nemali na práci nič lepšie, než bojovať medzi sebou. V južnej Itálii boli navyše ešte bojovnejšie naladení Normani, ktorí sa dostali do konfliktu aj s Byzantskou ríšou či so samotným pápežom.
Koncil v Clermonte a motivácia k účasti na výprave.
V tejto situácii sa Alexiovych výziev naplno chopil vtedajší pápež Urban II., ktorý si spolu s prítomnými biskupmi vypočul Alexiovych poslov na koncile v Piacenze v roku 1095. Pápež videl nielen príležitosť napraviť vzťahy s východnou cirkvou, ktoré utrpeli cirkevnou schizmou v roku 1054, ale tiež možnosť ako posilniť svoj vplyv nad svetskými panovníkmi. Preto sa rozhodol motivovať šľachtu k vojenskému ťaženiu na východ počas svojich ciest po Francúzsku, no predovšetkým na koncile v Clermonte, ktorý sa uskutočnil v novembri 1095.
Pápežova iniciatíva samozrejme nebola náhlym rozhodnutím, ale predchádzali jej dlhšie úvahy, ktorých počiatky môžeme hľadať už v návštevách Alexiovych poslov u Urbana II. v roku 1090. Ale je zrejmé, že pápežove plány na vojenskú prítomnosť na východe sa rozchádzali s predstavou byzantského cisára o žoldnierskej pomoci. Okrem snahy obnoviť svoj vplyv na východe, môžeme v Urbanových činoch hľadať aj motiváciu obmedziť mocenské spory v rámci Európy a podriadiť bojovnú šľachtu pod vyššie kresťanské záujmy a nadradiť tak aj v Európe cirkevnú moc nad svetskú. Samotnému koncilu v Clermonte tak zo strany pápeža predchádzali viaceré diplomatické stretnutia, ale aj ideologická príprava v kláštore Cluny, centre reformného hnutia.
Na koncile v Clermonte potom predniesol Urban II. kázeň, ktorej prepis sa zachoval vo viacerých odlišných verziách. Všetky sa však zhodujú v tom, že pápež rozprával o útlaku kresťanov na východe zo strany moslimov, či o potrebe oslobodiť posvätné miesta kresťanstva. Vyzval na ozbrojenú akciu a prisľúbil odpustenie hriechov... "„všetkým veriacim kresťanom, ktorí zdvihnú zbrane a podstúpia bremeno tejto púťovej výpravy...“"
Spojenie boja proti neveriacim s odpustením hriechov, spolu s predstavou možnosti získať nemalý majetok prinieslo obrovský ohlas. Podľa niektorých správ si v bezprostrednej reakcii na pápežovu reč začali mnohí ľudia vystrihovať z látky kríže a prišívať si ich na svoj odev a výkrikmi „Deus le volt!“ („Boh to žiada“!) dávali najavo svoje nadšenie pre križiacku výpravu do Svätej Zeme.
Dostatočne veľké a predovšetkým organizované vojsko však samozrejme nemohlo vzniknúť len na základe spontánneho nadšenia založeného na jednej kázni. Preto pápežove slová ďalej šírili mnohí biskupi a kňazi, ale aj pápež samotný. Ten po koncile v Clermonte absolvoval cestu po Francúzsku, počas ktorej sa stretol s mnohými feudálmi a mnohým ďalším poslal listy s výzvou na pripojenie sa k výprave. Taktiež usporiadal ďalšie zhromaždenie pod holým nebom na koncile v Tours, kde zopakoval svoju reč masám. Všetky tieto snahy priniesli odozvu v podobe prísľubu účasti od viacerých významných pánov vtedajšej doby. Postavenie rytierskeho vojska, ako aj usporiadanie pomerov v domovine pred odchodom na východ si však vyžiadalo ešte nejaký čas.
Ťaženie chudobných.
Oveľa rýchlejšie než feudáli, a v rozpore s jeho plánmi, zareagovali na Urbanove výzvy chudobnejšie vrstvy obyvateľstva. Podľa dobových kronikárov krátko po ukončení koncilu v Clermonte „"...akonáhle sa niekomu doniesli správy a noviny o rozkazoch prenesených pápežom, šiel vyzvať svojich susedov a príbuzných, aby sa dali na pút božiu."“ Treba dodať, že obyčajný ľud bol k účasti na výprave povzbudzovaný predovšetkým rôznymi potulnými kazateľmi, z ktorých najznámejší je Peter Pustovník z Amiens. Ten mal už skôr vďaka svojmu životu medzi obyčajným ľudom povesť svätca, preto sa po jeho kázňach v dolnom Porýní a vo Flámsku okolo neho začali zhromažďovať davy prostých ľudí, ktorí neraz predávali svoj majetok, aby zaň získali zásoby na dlhú cestu.
K Petrovi Pustovníkovi sa však v jeho horlivosti pridali aj viacerí drobní rytieri, ktorí mali slúžiť ako akési vojenské vedenie neskúsených a slabo ozbrojených vidiečanov či mešťanov. Vodcom prvého významnejšieho ťaženia bol Gautier Sans Avoir, zvaný bezzemok, ktorý bol ešte nedočkavejší než Peter Pustovník, vyzývajúci na trpezlivú prípravu. 
Prechod cez Uhorsko.
Už na veľkonočnú sobotu, 12. apríla 1096 sa na severe Francúzska pod vedením Gautiera a údajne ďalších ôsmich rytierov zhromaždil mohutný dav pútnikov a vyrazil na východ. O ich ceste Európou sa nedochovali takmer žiadne zmienky. Prvé relevantné informácie sú až z dňa 5. mája, kedy tento dav dorazil k Belehradu a kvôli minutým zásobám sa pustil do drancovania okolitých dedín. Po viacerých menších roztržkách na Uhorskej aj Byzantskej strane rieky Sávy dorazili pútnici pod vedením Gautiera k mestu Niš, kde ich byzantský miestodržiteľ čakajúci na inštrukcie z Konštantínopola priateľsky prijal a zásobil na ďalšiu cestu. Ku Konštantínopolu tak už dorazil tento prvý húf križiakov bez väčších problémov.
Horšia bola situácia v húfe vedenom samotným Petrom Pustovníkom. Podľa súdobých kronikárov bolo v tomto prípade drancovanie, znásilňovanie či rôzne iné násilnosti bežnou súčasťou postupu tohto davu už počas cesty Uhorskom. Situácia sa vyhrotila pri pevnosti Semlin / Zemun, kde stále visela výstroj 16-ich potrestaných účastníkov Gautierovej výpravy. Petrovi križiaci zobrali pevnosť útokom, pobili všetkých obrancov a vyrabovali zásoby. Situácia sa zopakovala pri Belehrade, kde napriek snahám byzantského miestodržiteľa Nikétu predísť konfliktu skončili pevnosť a mesto vypálené. Situácia sa zlepšila až pri Niši, no aj napriek dohode s miestodržiteľom sa ani tu časť pútnikov nezdržala násilností. Tentoraz však posádka mesta podnikla protiútok, ktorým rozprášila celý húf pútnikov. Ten sa potom zišiel v značne zredukovanom počte a po stretnutí s Alexiovymi poslami pri Sofii sa už bez konfliktov dostal ku Konštantínopolu, kde sa spojil s „vojskom“ pod vedením Gautiera Sans Avoir.
Okrem Gautierovho a Petrovho ťaženia sa sformovalo v Európe aj niekoľko ďalších skupín chudobných pútnikov, ale žiadna z nich sa už ani len nepriblížila ku Konštantínopolu. Všetky tieto húfy pútnikov však boli napokon rozprášené uhorskými vojskami. Ich najväčším príspevkom do histórie tak bolo rozpútanie pogromov voči židom v Nemecku, keďže podľa ich logiky sa nebolo treba pomstiť len moslimom, ktorí držali sväté mesto 450 rokov, ale aj židom, ktorí pred 1000 rokmi ukrižovali Ježiša. Židov sa síce snažili chrániť biskupi, no prevažne s malým úspechom. 
12tisícový oddiel vedený Folkmarom z Orleánsu vyšiel koncom apríla z Porýnia, zaútočil cestou na pražských Židov a cez Moravu prešiel na Slovensko k Nitre, kde križiakov nitrianske vojsko čiastočne pobilo a čiastočne zajalo: "„Folkmarov ľud tiahnúci cez Čechy, keď bol pri Nitre, hrade Panónie (aput Nitram, Pannonie civitatem), sčasti zahynul mečom, sčasti padol do zajatia."" 
Ján Steinhubel usudzuje, že nitrianske vojsko viedol knieža Álmoš.
V júni 1096 pri Stoličnom Belehrade Uhri zničili 15tisícové križiacke vojsko na čele s kňazom Gotšalkom. Kráľ Koloman odmietol vpustiť do Uhorska 14tisícovú križiacku armádu vedenú Emichom, grófom z Leiningenu a osobne velil vojsku sústredenému na pohraničnom hrade Mošoň. Po šesťtýždňovej obrane vyrazil do útoku, väčšina križiakov padla a zvyšok ušiel do Východnej marky.
Keď neskôr chceli prejsť cez Uhorsko oddiely Godefroya de Bouillon a Balduina z Boulogne, kráľ Koloman im po nedávnych skúsenostiach s križiakmi odmietal povoliť vstup na svoje územie a zvolil až potom, čo získal Balduina aj s rodinou ako dočasných rukojemníkov a záruku za bezproblémový prechod vojska krajinou.
V Byzancii.
V Byzancii dav chudobných a často neozbrojených pútnikov neurobil veľký dojem ako na miestne obyvateľstvo, tak ani na samotného cisára Alexia. Cisár síce vydal rozkaz, ktorým umožnil križiakom nakupovať čokoľvek čo sa v meste predávalo, no zrejme ani tu sa nezdržali rabovania, keďže podľa slov kronikára Guiberta de Nogent: "„...ani pohostinnosť obyvateľov gréckych provincií, ani samotná láskavosť cisárova nestačili na umiernenie pútnikov, chovali sa s krajnou vyzývavosťou, borili paláce mesta, zapaľovali verejné budovy, strhávali olovené krytiny chrámových striech a predávali tento kov zase naspäť Grékom.“" Cisár pôvodne neradil týmto prvým križiackym oddielom preplaviť sa na východný breh a stretnúť sa v boji s nepriateľom, miesto toho im radil vyčkať na príchod lepšie vycvičených vojakov. No toto vyčíňanie ho zrejme primälo k rozhodnutiu dostať križiakov ďalej od hradieb mesta a tak ich presunul do pevnosti Kibotos (Civetot) v Nikomédii. Tu ozbrojená časť križiakov nemienila iba nečinne čakať a pustila sa do prvých vojenských akcií, ktorých obeťami však boli spočiatku hlavne kresťanskí obyvatelia vidieka. Vďaka momentu prekvapenia sa však na krátko podarilo križiakom obsadiť seldžuckú pevnosť Xerigordon. Napriek rýchlej a úspešnej odvetnej akcii sa aj zvyšok križiakov vyčkávajúcich v pevnosti Kibotos cítil povzbudený zdanlivým úspechom a vytiahli na Nikaiu. Zle organizovaný a slabo ozbrojený dav však nebol pre Seldžukov žiadnym súperom a tak bol dňa celý prvý húf križiakov porazený a pevnosť Kibotos dobytá. Zachránila sa len malá časť pútnikov, ktorí navyše po preprave ku Konštantínopolu museli odovzdať zbrane.
Pochod rytierskych vojsk do Konštantínopola.
Podľa diela Gesta Francorum, fátimovsky veľkovezír al-Afdal nazval križiakov ako "„armádu neozbrojených a zbedačených žobrákov, ktorí nemali nič viac než vrece cez rameno a mešec pri páse“". Ale hoci aj križiaci sami seba chceli vnímať ako chudobných pútnikov je jasné, že armáda zodpovedajúca al-Afdalovmu popisu by nedosiahla také významné vojenské úspechy. Tieto slová môžu platiť o popísaných výpravách chudobných, ktoré sa však k Svätej Zemi ani nepriblížili. Okrem nich sa však na pochod z Európy dalo aj niekoľko prúdov dobre vyzbrojených a organizovaných oddielov, ale bez jednotného velenia. Rovnako s rezervou treba pri čítaní súdobých arabských autorov označenie všetkých križiakov ako frankov, nakoľko účastníci križiackych výprav pochádzali prakticky zo všetkých kútov predovšetkým západnej Európy.
Prvé skutočné vojská sa dali na pochod z Európy až koncom leta 1096, no ako bolo spomenuté, išlo o viacero nezávislých oddielov, pričom každý putoval samostatne nielen Európu, ale aj neskôr na výprave nebolo ničím výnimočným, že každý z veliteľov sledoval svoje vlastné záujmy. Celková sila vojska, ktorá sa napokon na jar roku 1097 zhromaždila pri Konštantínopole dosahovala niečo medzi 30 000 až 100 000 účastníkov, hoci do týchto počtov sa počítali aj civilisti sprevádzajúci vojakov.
Hugo I. z Vermandois.
Ako prvý sa na cestu vydal oddiel pod vedením Huga z Vermandois. Ten bol najurodzenejším z veliteľov prvej križiackej výpravy a podľa toho vyžadoval aj jednanie so svojou osobou a to aj napriek menšej sile svojho vojska. Mladší brat francúzskeho kráľa Filipa bol k účasti na výprave povzbudený zrejme práve svojim bratom, keďže ten mal viacero dôvodov na priateľské gestá voči pápežovi Urbanovi II., Filipovi rytieri navyše posilnili aj Hugov skromný oddiel, ktorý mal v pláne preplaviť sa z Bari do Drače. Mnoho z ich lodí však stroskotalo v búrke, no samotný Hugo sa zachránil a po prijatí dračským miestodržiteľom Jánom Komnénom pokračoval v ceste do Konštantínopola, kde bol vzhľadom na svoj urodzený pôvod s mnohými darmi prijatý cisárom. Ale Alexios po nedávnych skúsenostiach s križiakmi značne obmedzil vzácneho hosťa v pohybe.
Godefroy de Bouillon a Balduin z Boulogne.
Oveľa významnejší oddiel sa dal v rovnakom čase na pochod z Lotrinska, pod vedením troch bratov z rodu z Boulogne. Vodcom bratov bol Godefroy de Bouillon, ktorého k účasti na výprave motivovalo jeho neisté postavenie v domovine a nie práve najlepšie vzťahy s jeho lénnym pánom, cisárom Henrichom IV. V udalostiach nasledujúcich po výprave svojho brata zatienil najmladší Balduin, ktorý sa už skôr vo svojom živote rozhodol zanechať duchovnú dráhu. Keďže však pôvodne mal byť jeho osud takýto, v Európe nemal zdediť žiaden majetok a zrejme aj preto išiel na výpravu s plánmi usadiť sa na Východe. Preto s ním putovala aj jeho manželka a deti. Trojicu bratov dopĺňal najstarší Eustach, ktorý sa však do histórie križiackych výprav nijak významne nezapísal. Tento oddiel putoval po súši cez Uhorsko, kde im však kráľ Koloman po nedávnych skúsenostiach s križiakmi odmietal povoliť vstup na svoje územie. To sa zmenilo až potom, čo získal Balduina aj s rodinou ako dočasných rukojemníkov a záruku za bezproblémový prechod vojska krajinou. Keďže Byzancia bola už na príchod križiakov pripravená, aj tu prebiehal pochod bez problémov najmä vďaka dobrému zásobovaniu. Až na brehoch Marmarského mora morálka vojakov povolila, čo malo byť spôsobené rozšírením povesti o uväznení Huga z Vermandois v Konštantínopole. Počas osemdenného pochodu sa tak nezdržali aj plienenia. Za to sa však Godefroy cisárovi ospravedlnil a vojsko bolo prepravené ku Konštantínopolu.
Po príchode týchto prvých dvoch šíkov bolo byzantskému cisárovi prakticky okamžite jasné, že križiaci nezodpovedajú jeho pôvodnej predstave o menších jednotkách, ktorých členovia by ako žoldnieri posilnili byzantskú armádu pri ochrane hraníc pred seldžuckými Turkami a pri znovu dobývaní stratených území. Miesto toho mal mať čo do činenia s obrovskou armádou s vlastnými záujmami na zisk vlastných území vo Svätej Zemi. To by samo o sebe pre Alexia nepredstavovalo problém, no len za predpokladu, že sa Byzancii vrátia jej pôvodné územia. Vytvorenie ďalších štátov na východnej hranici ríše dokonca mohlo poslúžiť ako nárazníková zóna v prípade ďalších výbojov zo strany moslimov. Aby sa však mohli naplniť takéto myšlienky, rozhodol sa Alexios, poučený o západných zvyklostiach, zaviazať si križiackych veliteľov lénnou prísahou a to ideálne ešte predtým, než dorazia aj ďalšie armády z Európy. Zatiaľ čo Hugovi sa zdala takáto požiadavka férová a rozumná, u Godefroyho a Balduina sa cisárove požiadavky stretli s odporom a to aj napriek príhovorom od samotného Huga z Vermandois. Títo totiž namietali, že Godefroy už je lénnikom rímskeho cisára a chceli s vyriešením tejto otázky počkať až do príchodu ďalších vojsk. Alexios si však bol vedomý toho, že to by jeho vyjednávaciu pozíciu len zhoršilo a že nemôže čakať kým sila križiakov ešte vzrastie. Preto sa rozhodol pritvrdiť a pozastavil zásobovanie pre lotrinské vojsko. Na to reagoval Balduin vyplienením predmestí Konštantínopola a dodávky potravín sa obnovili. Pred Veľkou Nocou 1097 sa cisár rozhodol zopakovať svoju taktiku, pričom križiaci sa tentoraz odhodlali k útoku na samotné mesto. Byzantínci boli napokon nútení zasiahnuť silou a v ozbrojenom strete odraziť križiakov. Navyše boli pohoršení z faktu, že si križiaci vynútili boj na Veľký Piatok. Keď však križiacki velitelia videli skutočnú silu byzantského vojska, rozhodli sa ďalej nevymýšľať a radšej ustúpiť Alexiovym požiadavkám. Na Veľkonočnú Nedeľu 1097 tak Godefroy, Balduin, Eustach a niekoľkí významnejší rytieri z ich oddielov odprisahali vernosť byzantskému cisárovi a zaviazali sa, že vydajú byzantským úradníkom všetky dobyté územia, ktoré kedysi patrili Byzantskej ríši. Následne boli bohato obdarovaní a lotrinské vojsko bolo prepravené do Nikomédie.
Bohemund z Tarentu.
Len niekoľko dní po týchto udalostiach dorazilo ku Konštantínopolu ďalší oddiel, ktorý v cisárovi vzbudzoval nemalé obavy. Síce menej početné, no dobre vyzbrojené a v bojoch skúsené vojsko Normanov zo Sicílie pod vedením Bohemunda z Tarentu, ktorému sekundoval jeho synovec Tankred. Títo Normani svoje skúsenosti pozbierali v bojoch nielen so Saracénmi, ale aj s Byzanciou. Bohemund síce nemal pôvodne v pláne pripojiť sa k výprave, no počas pochodu Hugových oddielov južnou Itáliou zacítil príležitosť získať nové územia a veľké bohatstvo. Hlavná časť normanského vojska sa koncom roka 1096 preplavila z Bari na Byzantské územie. Vianoce potom oslávili vylúpením Kastorie v západnom Macedónsku, čo zrejme nebol ojedinelý skutok. Bohemund však poznal byzantské pomery lepšie než Lotrinčania a vedel, že nemá zmysel odporovať Alexiovym požiadavkám. Preto neváhal so zložením prísahy voči cisárovi a svoju zdanlivú zmierlivosť sa snažil využiť aj k tomu, aby mu bolo zverené hlavné velenie celej výpravy, čo by mohol využiť vo vlastný prospech. Ale tak ako Bohemund poznal byzantské pomery, tak poznal aj Alexios Normanov a Bohemunda a preto sa odpovedi na jeho požiadavky vyhol. S Bohemundovým postojom nesúhlasil Tankred s niekoľkými ďalšími rytiermi, ktorí sa k Nikomédii nechali previesť na vlastnú päsť.
Raimond z Toulouse.
To už sa ku Konštantínopolu blížilo z južného Francúzska ďalšie veľké vojsko pod vedením Raimonda z Toulouse. Ten bol jediným z križiackych vodcov, s ktorým sa o tomto podniku riadil aj pápež Urban II. osobne a navyše sa k jeho výprave pripojil aj biskup Adhemar z Le Puy. Raimond si tak tiež činil nároky na vedenie celej výpravy. Za zmienku tiež stojí, že pre svoje vyberané chovanie bol ako jediný z veliteľov prvej križiackej výpravy považovaný Byzantíncami za civilizovaného šľachtica. Raimondovo vojsko putovalo severnou Itáliou a po východnom pobreží Jadranu. Tu nastala výnimočná situácia, keďže miestne obyvateľstvo bolo tak chudobné, že to oni podnikali lúpežné prepady voči pochodujúcemu vojsku a križiaci by ani pri snahe revanšovať sa nemali čo ukradnúť. Situácia sa zmenila, keď vojsko bez akýchkoľvek ďalších zásob dorazilo na byzantské územie a mohlo sa konečne vrhnúť na rabovanie, čo Raimondove oddiely náležite využili po tom, ako ich opustil Raimond ponáhľajúci sa na cisárovo pozvanie do Konštantínopola, ako aj Adhemar, ktorý sa pre zranenie zdržal v Solúne. Výčiny Raimondovych oddielov však nepoznačili jeho dobré vzťahy s cisárom Alexiom, rovnako ako fakt, že len Raimond sám z križiackych veliteľov nezložil lénnu prísahu, nakoľko sa považoval za pápežovho zástupcu na výprave. Treba však povedať, že zložil voči cisárovi miernejší sľub a ako jeden z mál sa správal tak, aby aj dodržal svoje slovo.
Róbert z Normandie, Róbert II. Flámsky, Štefan z Blois.
Ako posledné dorazilo k hradbám Konštantínopola vojská troch pánov zo severného Francúzska, ktoré síce na cestu vyrazili spoločne, no počas cesty sa rozdelil ako ich pochod, tak ich konanie. Prvú časť vojska viedol Róbert z Normandie, najstarší syn slávneho Viliama Dobyvateľa. Róbert patril k tým účastníkom výpravy, ktorí nemali v pláne ostávať na východe. Naopak, Róbert sa chcel po výprave vrátiť a zabojovať o svoje dedičstvo v podobe anglickej koruny, čo síce v roku 1100 aj spravil, ale neúspešne a zvyšok svojho života strávil v zajatí.
Druhú časť vojska viedol Róbert II. Flámsky, ktorého otec Róbert I. vykonal už v roku 1086 púť do Jeruzalema a cestou späť sa zdržal na dvore byzantského cisára. Róbert II. tak zrejme len chcel pokračovať v otcových šľapajach a taktiež bral križiacku výpravu skôr ako púť s plánmi na návrat. Flámi bol hneď po koncile v Clermonte pre myšlienku križiackej výpravy veľmi zapálení a už v oddieloch vedených Petrom Pustovníkom patrili k tým najbojovnejším. Vojsko vedené Róbertom II. nebolo síce veľmi početné, zato však bolo veľmi dobre vycvičené a vyzbrojené, čo v kombinácii so svojim zápalom pre vec znamenalo významné činy počas ťaženia.
Veliteľom posledného oddielu bol Štefan z Blois, ktorý už pred výpravou patril k najbohatším a najvplyvnejším mužom v severnom Francúzsku. Niet teda divu, že ani on nemal v pláne viac než len zúčastniť sa výpravy a následne sa vrátiť domov. Okrem viery ho zrejme k účasti na výprave motivovala aj jeho manželka Adela, dcéra Viliama Dobyvateľa, ktorá chcela mať aj zo svojho manžela slávneho bojovníka. Tá ho napríklad prinútila vrátiť sa na východ po tom, ako sa Štefan z výpravy vrátil ešte pred dobytím Jeruzalema. Štefan sa napokon do dejín križiackych výprav síce naozaj zapísal významným spôsobom, nie však na bojovom poli, ale svojimi listami pre manželku, v ktorých popisoval bezprostredné zážitky z výpravy. Okrem toho sa práve v jeho oddieloch výpravy zúčastnil aj Fulko zo Chartres, jeden z najvýznamnejších kronikárov prvej križiackej výpravy.
Všetky tri oddiely sa zo zhromaždiska pri meste Pontarlier vydali na pochod smerom na juh cez Alpy do Itálie. Pri pochode Luccou sa stretli aj s pápežom Urbanom II., ktorý ich žiadal o pomoc pri dobytí Ríma, ktorý ovládal vzdoropápež Klement II., čo však križiaci odmietli. Na juhu Itálie potom boli vďaka účasti Róberta z Normandie križiaci vrelo privítaní miestnymi Normanmi, ktorí stále vojvodu z Normandie uznávali za pána všetkých Normanov. Róbert sa rozhodol prezimovať u svojich príbuzných, k čomu sa pridal aj Štefan so svojim vojskom. Na konci roka 1096 tak ďalej pokračoval iba Róbert II. Flámsky, ktorý v Decembri prekročil Jadran a bez akýchkoľvek nepríjemnosti dorazil do Konštantínopola, kde aj vzhľadom na dlhodobo dobré vzťahy medzi jeho rodom a Byzanciou neváhal zložiť lénnu prísahu voči cisárovi Alexiovi.
Zvyšné dva oddiely sa ďalej pohli až začiatkom Apríla 1097. Hneď prvá loď sa krátko po svojom naložení prevrhla a jej posádka sa utopila, čo mnohí ďalší vojaci zobrali ako znamenie a vrátili sa domov. Väčšina armády však pokračovala v ceste do Drače a keďže Byzancia medzitým získala bohaté skúsenosti s logistikou zabezpečujúcou pochod križiakov, taktiež sa dostali do Konštantínopola bez problémov. Z listov Štefana z Blois vieme, že hlavné mesto ríše na severofrancúzov zapôsobilo ohromujúcim dojmom, rovnako tak okázalá audiencia pri ktorej zložili lénnu prísahu a dary, ktoré dostali. Preprava cez Bospor však už bola posledným príjemným zážitkom, ktorý na križiakov čakal. Ostatné križiacke vojská, ktoré ku Konštantínopolu dorazili skôr už totiž ukončili obdobie príprav a začali prvé seriózne boje s neveriacimi obliehaním Nikáje, do ktorého sa aj čerstvo príchodzie vojská zo severného Francúzska okamžite zapojili.
Obliehanie Nikáje.
Hneď ako sa začiatkom roka 1097 zlepšilo počasie, väčšina vtedy prítomných križiackych vojsk bola presunutá cez Bospor, do tábora v Pelekanone (Maltepe). Odtiaľ sa dali križiaci na pochod cez Nikomédiu smerom na Nikáju, na územie stále ovládané Seldžukmi. Mesto dosiahli 5. mája a okamžite začali obliehanie, nakoľko mesto bolo príliš dobre opevnené na to, aby sa dalo dobyť okamžitým útokom. Hradby mesta mali celkovú dĺžku okolo , chránilo ich vyše 200 bášt a zo západu navyše bolo mesto chránené jazerom. Ku križiakom sa pridal aj oddiel Byzantíncov čítajúci asi 2000 mužov, čo nebola počtom veľká sila, no malo sa jednať hlavne o špecialistov na obliehanie. Ďalšie byzantské sily predstavovalo loďstvo, ktoré bolo nevyhnutné pre uzavretie obchvatu mesta. Po príchode zvyšku križiakov tak spojené sily obliehajúce mesto mali bojovú silu približne 4200 až 4500 jazdcov a okolo 30 000 pešiakov.
Naopak posádka mesta nebola veľmi početná, keďže sultán Kilič Arslan po ľahkej porážke oddielov vedených Petrom Pustovníkom podcenil novú silu prichádzajúcu z Európy a navyše chcel sústrediť svoje sily na východ, kde sa schyľovalo k bitke medzi ním a danišmendovskými Turkami. V meste sa však v tomto čase nachádzala jeho manželka, ale tiež zlatý poklad. Preto ihneď ako sa dozvedel o obliehaní, okamžite poslal na obranu mesta posily. Tie sa stretli s križiackymi oddielmi 21. mája (16. mája) a zaútočili na oddiely Raimonda z Toulouse, nakoľko práve tento oddiel zatiaľ nestihol naplno zaujať svoje pozície a tak tadiaľto viedla naoko jednoduchá cesta na prerazenie obliehania a posilnenie posádky mesta. Vzhľadom na obmedzený manévrovací priestor boli Turci nútení bojovať spôsobom, ktorý im nevyhovoval a tak sa Provensálci útoku ubránili až kým im na pomoc prišli jednotky Róberta Flámskeho a Godefreyho z Bouillonu. Spoločnými silami potom aj napriek vlastným stratám oddiel Kiliča Arslana porazili.
Toto víťazstvo posilnilo morálku križiakov a zároveň naštrbilo morálku ich súperov. K tomu malo prispieť aj ostreľovanie mesta hlavami padlých z oddielu, ktorý ich mal posilniť. Keďže práve v tomto čase bola dokončená blokáda mesta aj z jazera a Kilič Arslan sa po vojenskom neúspechu stiahol aby zozbieral väčšiu silu, dobytie mesta bolo už len otázkou času. To pochopili aj samotní obrancovia a dohodli sa s Byzantíncami na odovzdaní mesta. Hoci križiaci vedeli o prebiehajúcich rokovaniach, nepoznali konkrétny obsah. A tak 19. júna začali útok na hradby mesta, práve v deň, kedy na hradbách mesta zaviali byzantské zástavy.
Križiaci boli rozčarovaní keďže prišli o triumf a s ním korisť, čo bolo čiastočne zmiernené podielom na koristi danom im Byzantíncami. Ďalším sklamaním pre nich bolo nakladanie s tureckou posádkou, keďže úradníci a velitelia si smeli vykúpiť slobodu a sultánova žena bola odvedená s poctami do Konštantínopola. Súčasne s tým bol k sultánovi vyslaný posol s cieľom dohodnúť odovzdanie jeho manželky. Križiaci neboli ešte v 11. storočí zvyknutí na vykupovanie zajatcov a zrejme im dovtedy ani nenapadlo, že aj oni by mohli v opačnom prípade po svojom zajatí ostať nažive a vykúpiť si slobodu. Poznali však zotročenie nepriateľa a tak viacero zajatcov skončilo na trhoch v Konštantínopole.
Po dobytí Nikáje presvedčil Alexios križiackych veliteľov, aby poslali svojich vyslancov do Fátimovského kalifátu v Egypte a zvýšili svoje šance na využitie nejednotnosti v moslimskom svete. Ale križiaci sa len pomaly zoznamovali s reáliami východného sveta a nielen a tak nedokázali spomenuté spory využiť. O neschopnosti správne vyhodnotiť situáciu v tomto období svedčia aj slová Štefana z Blois adresované jeho žene o tom, že „."..z Nikáje dosiahneme Jeruzalem do piatich týždňov..."“
Bitka pri Doryleone.
Na ďalší pochod smerom na juhovýchod sa dali križiaci týždeň po obsadení Nikáje. Z dôvodu jednoduchšieho zásobovania, ale aj kvôli pretrvávajúcim sporom o hlavné vedenie výpravy však pokračovali oddelene, v dvoch hlavných vojoch, no naďalej v blízkosti byzantských oddielov, ktoré plnili úlohu sprievodcov. Už čoskoro sa však mala ukázať aj odvrátená stránka rozdelenia síl, na čo krížiaci takmer doplatili. Kilič Arslan totiž medzitým uzavrel spojenectvo s danišmendovskými Turkami a aj s posilami sa rozhodol prichystať križiakom pascu neďaleko mesta Doryleon.
Ráno 1. júla 1097 narazil prvý voj križiackej armády na nepriateľa, ktorý zaujal výhodné postavenie. Hlavná armáda Turkov sa rozostavila naprieč údolím rieky, do ktorého križiaci pri svojom postupe museli odbočiť, takže až do poslednej chvíle nemohli toto nebezpečenstvo vidieť. Menšie oddiely Turkov potom zaujali miesta na okolitých kopcoch. Jednotky Kilič Arslana zaútočili na križiacky tábor svojou ľahkou jazdou, ktorá zasypávala svojho nepriateľa množstvom šípov, no súčasne si dokázala držať odstup. To bola taktika, na ktorú križiaci neboli zvyknutí, azda okrem Bohemunda z Tarentu, ktorý sa na veľké šťastie križiakov nachádzal práve v tomto prvom voji. Nariadil rytierom sformovať obranu pechoty, kým tá vybuduje obranné pozície. Zároveň poslal druhému sledu správu o ich situácii. Na viac sa však zatiaľ nezmohol a tak brániac tábor vyčkával na príchod posíl. Je nutné tiež povedať, že časť rytierov vrátane Bohemundovho synovca Guillauma svojho veliteľa neposlúchla a vrhla sa do útoku, no títo boli všetci zabití.
Časť Turkov medzitým mala za úlohu zneškodniť blížiaci sa zvyšok križiackej armády. Narazili na pár oneskorencov, ktorých síce poľahky porazili, no nesprávne vyhodnotili skutočnú silu vojska, ktoré sa k bojisku ešte len blížilo. A tak keď už Turci útočili na samotný tábor bránený Bohemundom, tomu prišiel na pomoc oddiel Godefreyho z Bouillonu. Zároveň s tým prekvapil Turkov zozadu Raimonda z Toulouse so svojimi vojakmi. Bitka tak pokračovala bojom zblízka, v ktorom už mali križiaci výhodu lepšej výzbroje a skúseností s týmto typom boja. Navyše po stretnutí celej armády mali aj značnú výhodu početnú.
Cesta k Antiochii a Arménske intermezzo.
Kilič Arslan sa po porážke pri Doryleu stiahol a v ďalšom pochode smerom na juh tak križiakom nebránil žiaden väčší ozbrojený odpor. Napriek tomu ich postup nebol jednoduchý, keďže tentoraz boli ich nepriateľmi teplo a smäd. K mestu Ikonion tak prišla výprava značne oslabená a jej účastníci uvítali fakt, že mesto ostalo opustené Seldžukmi, ale dobre zásobené. Po niekoľkodennom oddychu a doplnení zásob tak vojsko pokračovalo k Heraklei, kde ich síce čakalo nepriateľské vojsko, no to sa bez boja dalo na útek.
Za Herakleou sa však výprava opäť rozdelila. Zatiaľ čo Balduin z Bouillonu a Tankred s časťou Normanov sa rozhodli vydať sa po starej pútnickej trase smerom na juh, hlavný voj pokračoval síce dlhšou, no podľa byzantských sprievodcov jednoduchšou cestou na severovýchod k mestu Cesarea. Výhodou tejto trasy malo byť to, že v tejto oblasti vládli autonómne arménske kniežatá, ktoré si Byzantínci sľubovali nakloniť na svoju stranu a poľahky tak získať ešte stále prevažne kresťanské mestá. To sa ukázalo byť pravdivým predpokladom, no miestni tureckí vládcovia sa nevzdávali bez boja. Oveľa viac však križiakov trápil náročný prechod pohorím Taurus, ktorý stál život mnohých účastníkov výpravy, ale aj zvierat, takže mnoho mužov predávalo svoju výstroj výmenou za jedlo.
Pre ďalší vývoj tejto výpravy ako aj pre budúcnosť križiackych štátov bolo dôležité obsadenie mesta Mar`aš, ktorého arménske obyvateľstvo križiakov dobre privítalo a tí na oplátku nechali mestu vládnuť probyzantského miestneho šľachtica. Pri tomto meste sa tiež hlavný voj opäť stretol s oddielmi Tankreda a Balduina.
Tankred ako prvý dorazil k mestu Tarsus a zaútočil naň, no z pár stoviek Normanov si turecká posádka ťažkú hlavu nerobila. Situácia sa zmenila až keď dorazil aj Balduin s oveľa väčším oddielom. Vtedy väčšina tureckej posádky utiekla a kresťanskí obyvatelia otvorili brány prichádzajúcej armáde. Ako prvý vstúpil do mesta Tankred, no vzhľadom na rozdiel vo vojenskej sile prenechal mesto Balduinovi. Hoci Balduin išiel na výpravu s cieľom získať pre seba na východe nejaké panstvo, Tarsus rozhodne nebol jeho cieľovou stanicou. Preto využil, že k mestu sa medzitým priplavil pirátsky kapitán Guynemer z Boulogne spolu s flámskym loďstvom a prehlásil sa za Balduinovho vazala. Balduin poveril Guynemera a jeho mužov obranou mesta a sám so svojim oddielom pokračoval vo výprave, aby sa stretol s hlavnou armádou pri Mar`aši, kým Tankred sa zmocnil ďalšieho mesta Mamistra.
Ale Balduin sa pri hlavnom vojsku dlho nezdržal a miesto toho sa na radu svojho arménskeho sprievodcu Bagrata vybral do povodia Eufratu, územia husto obývaného práve Arménmi. Tí sa aktívne zapojili do jeho ťaženia a sami vo veľkom pobíjali Seldžukov. Balduin tak poľahky získal množstvo pevností a miest. Kým Balduin prezimovával v meste Turbessel, prišli k nemu poslovia Thorosa, vládcu Edessy s návrhom, že ak mu Balduin pomôže s vyhnaním Seldžukov, stane sa Thorosovym spoluvládcom a nástupcom. Na to Balduin pristúpil a už čoskoro Thoros prehlásil Balduina za svojho adoptívneho syna. To sa síce nepáčilo Balduinovym arménskym priateľom, keďže Thoros mal svojim náboženstvom blízko k Byzantíncom, ale aj tieto výhrady mal čoskoro Balduin využiť vo vlastný prospech.
Krátko po Balduinovom návrate z výpravy do okolia pevnosti Samosata sa uskutočnilo sprisahanie Arménov proti Thorosovi. Nie je celkom isté, či bol Balduin sám do sprisahania už skôr zapojený, alebo sa len rozhodol vzniknutú situáciu využiť vo svoj prospech a pridať sa. Keď však vzbúrenci uväznili Thorosa v mestskej citadele, Balduin síce sľúbil ušetriť jeho život, no napokon nepodnikol nič aby tento sľub dodržal, keď 9. marca 1098 vzbúrenci vtrhli do citadely a Thorosa aj s jeho manželkou zavraždili. Na žiadosť samotných obyvateľov mesta potom Balduin prijal titul grófa z Edessy a založil prvý z križiackych štátov na Východe. Tým zároveň porušil prísahu voči cisárovi Alexiovi, keďže Edessa bola pôvodne súčasťou byzantskej ríše, ale napriek tomu cisár zrejme tomuto kroku nebránil.
Vďaka získanému majetku sa Balduin dohodol so seldžuckým emirom v Samosate na odovzdaní mesta a tiež na tom, že so svojimi jednotkami vstúpi do žoldnierskych služieb u nového vládcu Edessy. Vzhľadom na relatívne malú silu samotného Balduina sa tento snažil spoliehať vo veľkom aj na miestnych úradníkov. Jeho kroky sa zjavne nepozdávali všetkým miestnym, keďže na jeseň roku 1098 sa časť z nich pokúsila o sprisahanie, ktoré však bolo tvrdo potlačené. Vo všeobecnosti sa však Balduin spoliehal skôr na zbližovanie západných rytierov s miestnym obyvateľstvom, napríklad aj cez sobáše. On sám šiel príkladom a vzal si za ženu Ardu Arménsku.
Edessa sa stala mimoriadne dôležitým strategickým bodom pre križiacke výpravy a kľúčovú rolu zohrala hneď pri obliehaní Antiochie, keď sa tu neúspešným pokusom o zisk Edessy zdržal atabeg Korbugha z Mosulu a neprišiel tak včas na pomoc obliehanej Antiochii.
Obliehanie Antiochie.
Antiochia bola niekdajšou metropolou východného kresťanského sveta, nakoľko miestny patriarcha patril už od počiatkov kresťanstva k najvýznamnejším cirkevným hodnostárom. Okrem toho v meste prekvital obchod a aj napriek kratšiemu obdobiu stagnácie začal význam mesta v 10. storočí opäť rásť. V tomto období bolo tiež zdokonalené pôvodné opevnenie pochádzajúce ešte z čias Justiniána, ktoré potom dlho odolávalo arabským útokom. Až v roku 1085 sa Seldžukom podarilo dobyť mesto a aj to zradou. To isté opevnenie malo predstavovať obrovskú prekážku aj pre križiakov, ktorí bez oddielov Balduina a Tankreda dorazili k mestu 20. októbra 1097. Raimondov návrh na okamžitý útok ostatní velitelia zavrhli a rozhodli sa pre obliehanie mesta. Vzhľadom na mohutnosť hradieb, ktorých celková dĺžka dosahovala 12 kilometrov však ich sily nestačili na to, aby dokázali celé mesto obkľúčiť.
Pred vtedajším vládcom mesta Jaghisajanom zatiaľ vystala otázka, či môže v tejto situácii dôverovať kresťanskému obyvateľstvu mesta. Zo zápiskov Ibn al-Athíra sa dozvedáme, že všetkých kresťanských mužov prinútil opustiť mesto a tí sa tak odobrali do tábora obliehateľov. Zároveň sa zaviazal chrániť ich ženy a deti. Pravdepodobnejšie sa ale zdá, že v skutočnosti vykázal len niektorých predstaviteľov kresťanskej komunity. Svoj záväzok chrániť ich rodiny sa každopádne snažil dodržať.
Aj keď na počiatku obliehania bola morálka v križiackom tábore dobrá a zrejme očakávali rýchle víťazstvo, zrejme nepočítali s niekoľkomesačným obliehaním a preto sa počas zimy na vojsku kruto podpísal nedostatok zásob a museli sa kŕmiť nielen svojimi koňmi a inými nákladnými zvieratami, ale aj psami či dokonca krysami. Podľa Ibn al-Athíra podľahla hladu viac než polovica obliehateľov, čo je však zrejme značne prestrelený odhad a skutočné straty na životoch neboli zďaleka také vysoké. Mnoho účastníkov výpravy však ochorelo, takže bojová sila vojska aj tak utrpela značnú stratu. Okrem toho sa situácia prejavila aj na morálke križiakov.
V tejto neľahkej situácii sa mali Bohemund a Róbert Flámsky vydať na juh, aby zaobstarali nejaké potraviny. Tí však netušili, že idú naproti vojsku emira z Damasku, ktoré bolo poslané na pomoc obliehanej Antiochii. Turci aj vďaka lepšej znalosti terénu prekvapili Róberta, ktorého z obkľúčenia zachránil Bohemund so svojim oddielom. Križiaci prinútili damaské vojsko ustúpiť a zabránili tak posilneniu obrany mesta, no zároveň sa neodvážili pokračovať ďalej na juh a cieľ získania zásob tak nesplnili. Zimu tak prežili len s veľkým problémami a vďaka pomoci arménskych kniežat a dodávkam z Cypru. Medzitým sa posádka mesta snažila využiť odchod časti obliehateľov a podnikla výpad, ktorý za cenu veľkých strát odrazil oddiel Raimonda z Toulouse. Morálka v tábore obliehateľov naďalej klesala, k čomu zrejme prispel aj pôst nariadený biskupom Adhemarom z Le Puy. Prichádzalo tak aj k mnohým dezerciám, pričom jedným z dezertérov bol aj Peter Pustovník. Keďže Peter bol príliš výraznou postavou na to, aby jeho dezercia mohla prejsť bez povšimnutia, priviedol ho naspäť Tankred, ktorý sa medzitým pridal k obliehateľom.
Morálku obliehateľov tak povzbudilo až februárové víťazstvo nad ďalším seldžuckým vojskom vyslaným na pomoc mestu emirom Ridvanom z Aleppa. Ešte významnejším faktorom však bol príchod anglosaského loďstva v marci 1098, ktoré priviezlo posily z Itálie a tiež obliehacie stroje od cisára Alexiosa. Vďaka tomu križiacke vojsko dokázalo obľahnúť celé mesto a odrezať ho tak od zásob. Zároveň boli obchodníci privážajúci tieto zásoby nútení predávať svoj tovar križiakom. Dobytie mesta tak konečne bolo na dosah a bolo treba vyriešiť otázku, čo s mestom po jeho dobytí. Bohemund, ktorý zrejme už vtedy pracoval na dohode s obrancami mesta, presadzoval aby mestu vládol ten, koho oddiely prvé prekročia hradby. S tým nesúhlasili Raimond a Adhemar, ktorí chceli dodržať dohodu s Alexiom a prinavrátiť Antiochiu Byzancii a to aj napriek Bohemundovým argumentom, že cisár na mesto nemá právo, nakoľko križiakom nepomáha a sám sa so svojim vojskom zdržiava v Anatólii. Obavy z ďalšieho predĺženia obliehania a z možného príchodu posíl obrancom mesta viedli ku kompromisnej dohode, podľa ktorej mohol mať Bohemund nárok na vládu nad mestom, ak k jeho dobytiu prispeje rozhodujúcou mierou. Kým však prebiehali tieto debaty, k mestu sa blížili ďalšie posily pre obrancov, tentoraz z Mosulu. Štefana z Blois správy o tomto vojsku primäli k tomu, aby sa so svojim vojskom vrátil do Európy. Bohemund sa naopak rozhodol konať a podelil sa s ostatnými veliteľmi so svojim plánom.
2. júna opustila veľká časť vojska svoje pozície, predstierajúc ďalšiu zásobovaciu výpravu. V noci sa však k mestu vrátili, pričom malá jednotka Normanov pod vedením Bohemunda sa prikradla k veži, ktorej obrane velil istý Firuz s ktorým sa už skôr Bohemund dohodol, že pustí jeho jednotku do mesta. Bohemund do rána obsadil spolu desať veží a otvoril bránu hlavnému vojsku. Kresťanskí obyvatelia mesta tiež začali pobíjať seldžuckú posádku, čo naznačuje jednak to, že Jaghisajan naozaj nevyhnal z mesta všetkých kresťanov, ale tiež to, že im právom neveril. Hoci sa križiakom nepodarilo dobyť citadelu, Jaghisajan si to zrejme myslel a s malým oddielom utiekol z mesta, čoskoro však bol zabitý arménskymi oddielmi. Citadelu však udržal Jaghisajanov syn a vyčkával na príchod mosulského vojska. Po obsadení mesta križiakmi nastalo veľké krviprelievanie, ktoré spomínajú prakticky všetky dobové pramene.
Ani po dobytí mesta sa však nevyriešili križiacke problémy s nedostatkom zásob, ktorých bolo vtedy už aj v meste nedostatok. Navyše k Antiochii už 4. júna dorazilo spomínane mosulské vojsko pod vedením Korbughu, ku ktorému sa pridali aj spojenci zo Sýrie. Križiakom samým tak teraz hrozilo obliehanie, ale ich sily nestačili na obsadenie celých hradieb a tak ani víťazstvo nepomohlo morálke, naopak prišlo ďalšej vlne dezercií. V tejto neľahkej situácii napokon pomohol drobný provensálsky sedliak Peter Bartolomeus, ktorý sa stretol s Raimondom a porozprával mu o svojich snoch, v ktorých sa mu mal zjaviť svätý Ondrej a zjaviť mu miesto v Antiochii, kde je ukrytá kopija, ktorou bol prebodnutý Ježiš visiaci na kríži. Hoci biskup Adhemar bol skeptický, Raimond dovolil túto relikviu hľadať. Na mieste označenom Petrom Bartolomeom sa síce nenašlo na začiatku nič, ale potom on sám zostúpil do vykopanej jamy a skutočne odtiaľ vyniesol kopiju. Môžeme pochybovať o autentickosti tohto nálezu a pochybnosti sa objavovali už v tej dobe, no tento „zázrak“ mal na morálku križiackeho vojska zázračný účinok.
Korbugha mal zrejme v pláne križiakov vyhladovať no tí v skoré ráno 28. júna 1098 pod velením Bohemunda vypochodovali pred bránu. Korbugha im v tom nijak nebránil, keďže si bol vedomý svojej veľkej početnej výhody a bol presvedčený, že takto porazí celé križiacke vojsko naraz. Korbugha skúšal klasickú tureckú taktiku s rýchlym výpadom a predstieraným ústupom, no križiaci sa nenechali vylákať a prinútili tak nepriateľa k boju v rozvinutých šíkoch, v ktorom dokázali využiť svoju výhodu a prinútiť k ústupu Korbughovych spojencov a následne poľahky poraziť hlavné vojsko. Následne sa Raimond, ktorý pre chorobu ostal v meste, pokúsil vyjednať obsadenie stále odolávajúcej citadely, no jej posádka sa odmietla vzdať komukoľvek inému ako Bohemundovi. Treba tiež dodať, že sami križiaci si nevedeli vysvetliť tak rýchly ústup nepriateľských jednotiek a objavovali sa tak správy o ďalšom údajnom zázraku, tentoraz o nebeských bojovníkoch, ktorých malo byť vidieť na okolitých kopcoch ako idú podporiť križiakov. Skutočné dôvody však môžeme hľadať v sporoch panujúcich vtedy v moslimskom svete a z toho prameniacej nejednotnosti Korbughovych spojencov, či dokonca až zrade namierenej voči nemu. Pri hľadaní dôvodov Korbughovej porážky nesmieme zabúdať ani na jeho už spomínané zdržanie pri Edesse, ovládanej v tom čase Balduinom.
Pochod na Jeruzalem.
Ako bolo už naznačené, moslimský svet nebol v 11. storočí jednotný a práve v Palestíne sa stretávali záujmy viacerých frakcií. Hoci samotný Jeruzalem bol pod vládou moslimov už od roku 638, seldžuckí Turci ho získali iba v roku 1078. A keďže ich vláda sa v tomto regióne netešila veľkej popularite, rozhodol sa ich porážku pri Antiochii využiť veľkovezír al-Afdal, ktorý vytiahol k Jeruzalemu a žiadal o jeho vydanie. Napokon však bol nútený dobyť mesto silou a pred svojim odchodom tu zanechal nového Fátimovského miestodržiteľa, Iftíchara ad-Daulu povereného okrem iného opravou poškodených hradieb. Je však jasné, že Fátimovci stále považovali Seldžukov za väčšie nebezpečenstvo než križiakov. Na túto hrozbu sa mesto začalo pripravovať prakticky až v Decembri 1098, kedy sa križiaci pohli z Antiochie, v ktorej doteraz zotrvávali pre obavy zo seldžuckej odvety.
V križiackom vojsku stále nenastala zhoda na velení či jednotnom postupe, k čomu prispela aj smrť jasného duchovného vodcu, biskupa Adhemara z Le Puy, ktorý v Auguste 1098 podľahol zrejme na týfus, ktorý sa medzi križiakmi rozšíril. Rozhodujúcou osobnosťou ďalšieho obdobia sa tak stal Raimond. Spolu s ním sa ďalej na juh pohli aj Róbert z Normandie s Tankredom a o niečo neskôr aj Godefroy a Róbert Flámsky. V tejto oblasti bolo ešte stále viacero menších emirov, z ktorých najvýznamnejší sídlili v Šajzare a Tripolise, ktorí udržali svoju vládu aj za prítomnosti Turkov a teraz vítali križiakov ako potenciálnych spojencov. Tí síce radi využili všetky výhody plynúce z dobrých vzťahov, no sami svoje záväzky dodržiavali veľmi svojským spôsobom, keď napríklad ukoristili stádo kráv a potom ho predávali práve v Šajzare.
Tankred presadzoval pochod ďalej kratšou a podľa neho jednoduchšou cestou s menším odporom vnútrozemím, no Raimond odporoval tým, že pobrežie prináša lepšie možnosti zásobovania a že pevnosti tu nebude treba dobývať, nakoľko s arabskými vodcami sa bude dať dojednať. Raimondov plán zvíťazil a cestou k moru ešte križiaci získali pevnosť Hisn al-Akrád, na mieste ktorej neskôr vyrástol známy Crac des Chevaliers. Ďalej sa križiaci dohodli s emirmi v Hame a Tripolise. Po uvedomení si bohatstva týchto končín začali viacerí križiaci presviedčať svojich druhov, že by bolo výhodné niektoré mesto prepadnúť a vynútiť si výkupné. S tým v zásade súhlasil aj Raimond, no za najvýhodnejšie považoval zaútočiť na niektorý prístav. Preto obľahli Arku a zaútočili na Tortosu, ktorá spoliehajúc sa na dohodu medzi križiakmi a emirom z Tripolisu mala len slabú posádku, pričom ešte aj tá radšej utiekla. Križiaci tak získali dôležitý prístav pre spojenie s Cyprom, Antiochiou, ale aj s Európu.
Nervozita sa v križiackom vojsku znova vyostril spor o pravosti svätej kopije z Antiochie, kvôli čomu bol Peter Bartolomeus vyzvaný ku skúške ohňom. Zraneniam spôsobených touto skúškou podľahol, čo viedlo k oslabeniu Raimondovej pozície, keďže ten bol hlavným zástancom pravosti relikvie. Medzitým pokračovalo obliehanie Arky, ktoré neslávilo úspech. Inak ale ďalšie ťaženie prebiehalo bez väčších problémov. Väčšina miestnych pred križiakmi utekala a miestni vládcovia vykupovali svoje majetky za prísľub, že sa križiaci zdržia drancovania. Takto sa vykúpili napríklad Bejrút či Akkon, poľahky bola dobytá Jaffa a vládca Ramly mal dokonca konvertovať na kresťanstvo, hoci nie je isté či to vôbec bol pôvodne moslim.
Fátimovci držiaci v tom čase Jeruzalem si čím ďalej viac uvedomovali hrozbu križiakov a snažili sa s nimi teda tiež dohodnúť o neútočení na mesto, výmenou za sľub voľného prístupu kresťanských pútnikov do Svätej Zeme. To však križiaci odmietli a tak Iftíchar ad-Daula, poučený zrejme scenárom z Antiochie, vyhnal z mesta všetkých kresťanských obyvateľov. 6. júna 1098 potom Tankred obsadil Betlehem a o deň neskôr križiacke vojsko konečne začalo obliehanie Jeruzalema.
Dobytie Jeruzalema.
Miestodržiteľ Jeruzalema Iftíchar ad-Daula s predstihom pripravoval mesto na možný útok križiakov a to aj napriek tomu, že Fátimovci sa dosiaľ snažili nadviazať spojenecké vzťahy s križiakmi. Okrem vyhnania väčšiny kresťanov nechal napríklad znečistiť studne v okolí mesta a rozohnať stáda dobytka, aby tak sťažil križiakom zásobovanie a v neposlednom rade dal nachystať drevo potrebné na obranné zariadenia a prebytočné drevo nechal poskrývať v okolí mesta. Krížiaci medzitým uvažovali, či nebude strategicky výhodnejšie vpadnúť najskôr do Egypta, no napokon sa rozhodli pre priamy útok na Jeruzalem. Okrem otvoreného nepriateľstva voči Fátimovcom snažiacim sa o zmierlivý prístup sa v tomto čase zhoršili aj vzťahy s byzantským cisárom Alexiom. Ten naopak s Fátimovcami udržiaval dobré vzťahy a tak im teraz vysvetľoval, že krížiaci už nejaký čas nejednajú v jeho mene a v duchu jeho plánov. Krížiaci sa však zmocnili tejto korešpondencie a použili ju na ospravedlnenie vlastných činov odporujúcim pôvodným dohodám s cisárom.
Pred hradbami Jeruzalema malo križiacke vojsko približne 12 000 bojaschopných mužov, vrátane 1 500 jazdcov, čo nestačilo na obkľúčenie celého mesta. To bolo totiž jednou z najväčších pevností svojej doby a to aj napriek tomu, že po zemetrasení v roku 1033 sa plocha obohnaná hradbami zmenšila. Ich oddiely sa tak sústredili pri severozápadnom cípe mesta a k prvému útoku sa odhodlali týždeň po začatí obliehania, teda 13. júna 1099, čo však zrejme bola predčasná akcia vyvolaná jednoduchšími vojakmi. Hneď sa totiž prejavil nedostatok dreva na obliehacie zariadenia, keďže pri tomto útoku mali križiaci údajne len jeden rebrík. Naopak vojenské zariadenia obrancov slávili úspech, keď jedným zo strojov dokázali vrhať zápalné nálože na križiacky tábor a okrem iného im tak spôsobovať ešte väčšie problémy s vodou. Po prvotnom neúspechu sa útoky na mesiac odmlčali.
Za ten čas sa križiacke vojsko posilnilo či už o oneskorencov, či o kresťanov žijúcich v tejto oblasti už dlhšie, ale aj o nové posily z Európy. Práve tieto vyriešili aj ich najväčší problém – nedostatok dreva na stavbu obliehacích strojov. 17. júna totiž v prístave Jaffa pristálo 6 janovských a 4 anglické lode so zásobami. A keďže krátko po tom prístav uzavrelo egyptské loďstvo, posádky lodí, medzi nimi množstvo zručných tesárov, rozobrali lode na stavebný materiál a pridali sa k obliehateľom. Následne postavili dve obliehacie veže, okované baranidlo, množstvo rebríkov a prútených stien proti šípom. Morálku križiakov pozdvihol aj kňaz Peter Desiderius, ktorý tvrdil, že sa mu zjavil Adhemar z Le Puy a vyzval ho, aby zorganizoval bosú procesiu okolo hradieb mesta, nasledujúc tak biblický príbeh o dobytí Jericha. Táto procesia sa uskutočnila 8. júla a na záver sa na Olivovej hore pútnikom prihovoril Peter Pustovník. Križiakov však k útoku povzbudzovalo aj blížiace sa fátimovské vojsko, preto počas nasledujúcich dní začali rozmiestňovať svoje vojsko a obliehacie zariadenia tak, aby prinútili obrancov rozložiť svoje sily a zároveň sa v čo najväčšej možnej miere vyhli ich prakom.
Hlavný útok začal 13. júla 1099, zatiaľ bez väčšieho úspechu. Nasledujúci deň strávili križiaci zasypávaním mestských priekop, aby následne vedeli svoje obliehacie veže dostať až k hradbám. Na úsvite 15. júla začal nový a tentoraz úspešný útok. Ako prví sa na hradby dostali Godefreyho Lotrinčania útočiaci z východu na severnú časť mesta, podľa kroniky Gesta Francorum to mal byť menovite istý Lethold. V týchto miestach bola židovská štvrť, ktorej obyvatelia bránili hradby mesta po boku moslimov. Po páde hradieb sa jedni aj druhí stiahli k Šalamúnovmu chrámu, aby sa tu bránili. Sem sa ako prvý z útočníkov dostal Tankred a po krátkom boji sľúbil zvyšku utečencov v mešite al-Aksá svoju ochranu. Časť židov utiekla do hlavnej synagógy, ktorú krížiaci zapálili a zabili každého, kto sa z nej pokúsil utiecť. Medzitým prelomil obranu mesta aj Raimond z Toulouse, útočiaci na juhozápadnú časť mesta a hoci jeho vojaci obrancov a predovšetkým židov v takej miere nezabíjali, mnoho ich bolo predaných do otroctva. Tým si síce Raimond polepšil v očiach moslimov, no pohoršil v očiach križiakov, ktorých besnenie neušetrilo ani ľudí zhromaždených pod Tankredovou ochranou na chrámovej hore.
Založenie Jeruzalemského kráľovstva.
Po dobytí Jeruzalema nastal čas vyriešiť čo s novo získaným územím. Ako bolo spomínané, mnohí rytieri sa výpravy zúčastnili s cieľom ostať na východe a získať tu nové majetky, čo už niektorí medzičasom uskutočnili. V prípade samotného Jeruzalema však bola situácia komplikovanejšia a preto sa 22. júla 1099, týždeň pod dobytí mesta uskutočnila v Bazilike božieho Hrobu porada s cieľom založiť Jeruzalemské kráľovstvo a určiť nového kráľa. Logickými kandidátmi boli Raimond z Toulouse a Godefroy de Bouillon, ako dvaja najmocnejší velitelia s rozhodujúcim vplyvom na úspešné dobytie mesta. Koruna bola ponúknutá najskôr bohatšiemu Raimondovi, no ten odmietol prijať titul kráľa v meste, kde zomrel Ježiš Kristus. Zrejme tiež predpokladal, že križiaci budú na jeho zvolení aj tak trvať a ukážkou skromnosti ešte posilní svoju pozíciu. Koruna však bola okamžite ponúknutá populárnejšiemu Godefreymu, ktorý sa už nerozpakoval prijať vládu nad mestom a novovzniknutým kráľovstvom, hoci tiež odmietol titul kráľ a miesto toho začal používať titul „Ochranca Svätého hrobu“ – Advocatus Sancti Sepulchri. Ako sa dozvedáme od Viliama z Tyru, odmietol tiež používať zlatú korunu v mieste, kde mal Kristus tŕňovú korunu. Raimond z tohto vývoja nebol nadšený a so svojimi rytiermi sa stiahol do Jericha, čím však zároveň stratil vplyv pri pozdržanej voľbe nového Jeruzalemského patriarchu, ktorým sa tak stal Arnoul Malecorne de Rohes, poľný kaplán Róberta z Normandie a niekdajší domáci učiteľ dcéry Viliama Dobyvateľa – Cecílie.
Bitka pri Askalone.
Ešte v júli roku 1099 prišla križiakom do Jeruzalema z Egypta požiadavka, aby sa urýchlene zbalili a odtiahli z Palestíny preč. A keďže s úspechom tejto požiadavky sa veľmi nerátalo, dorazila súčasne aj informácia o tom, že vojsko ktoré pôvodne išlo na pomoc obliehanému Jeruzalemu je naďalej pripravené na boj. Godefroy vyslal proti nepriateľovi zhromaždenému pri meste Askalon Tankreda s Eustachom a tí zistili, že Egypťania zrejme nepočítajú s otvoreným bojom a pripravujú sa skôr na obliehanie Jeruzalema. Podľa niektorých historikov však sultán al-Afdal s útokom otáľal, keďže ešte stále dúfal v pokojné dohody s križiakmi a viac než samotné dobytie mesta mu vadilo vraždenie moslimov.
Egyptské vojsko čítalo 20000 mužov, zatiaľ čo Raimond a Godefroy vytiahli len so silou 1200 rytierov a 9000 pešiakov. Hoci sa fátimovská bojová taktika líšila od seldžuckej, ich statickí lukostrelci nemali ani napriek početnej prevahe šancu proti obrnenému rytierskemu vojsku a tak bolo al-Afdalove vojsko po krátkom boji prinútené k ústupu. Následne došlo k obľahnutiu samotného Askalonu a jeho posádka bola dokonca ochotná sa vzdať bez boja, ale po skúsenostiach s križiackym vyčíňaním v Jeruzaleme boli ochotní rokovať len s umierneným Raimondom. To sa dotklo Godefreyho, ktorý akékoľvek podmienky pri obsadení mesta odmietol, čo pre zmenu nahnevalo spätne Raimonda, ku ktorému a v rozhorčení pridali aj Róbert Flámsky a Róbert z Normandie. Všetci traja tak odtiahli na sever, takže pri meste ostal len Godefroy so svojimi Lotrinčanmi a Tankred s Normanmi. Ich sily však už na obsadenie mesta nestačili a tak boli nútení ustúpiť.
Výsledky prvej križiackej výpravy.
Po dobytí Jeruzalema považovala väčšina križiakov svoju úlohu v Palestíne za splnenú a preto sa krátko po víťazstve pri Askalone vrátili do Európy. Tí ktorí vytrvali až do konca a podieľali sa na dobytí Jeruzalema boli oslavovaní ako hrdinovia, kým dezertéri sa stali terčom pohŕdania a dokonca boli exkomunikovaní. Na obranu Jeruzalemského kráľovstva tak zostalo len približne 300 rytierov a neznámy počet pešiakov. Do toho sa však zrejme nepočítajú sily ďalších novovzniknutých križiackych štátov, Grófstva Edessa a Kniežatstva Antiochia. Treba tiež poznamenať, že napriek viacerým spoločným záujmom a teda aj spoločnému postupu v niektorých nasledujúcich bitkách, vzťahy medzi týmito štátmi neboli vždy práve najlepšie. A hoci Godefroy v priebehu roka po dobytí Jeruzalema obsadil aj ďalšie mestá a rozšíril tak svoje panstvo, jeho vláda netrvala dlho, keďže už 18. júla 1100 podľahol chorobe. Vlády sa ujal jeho brat Balduin, tentoraz už aj s kráľovským titulom. Edessu tak odovzdal svojmu bratrancovi Balduinovi Le Bourg. Krátko po prvej križiackej výprave navyše vznikol v tejto oblasti ešte štvrtý štát, Grófstvo Tripolis. Za jeho zakladateľa sa považuje Raimond z Toulouse, ktorý v roku 1102 začal vlastné ťaženie v oblasti medzi Jeruzalemom a Antiochiou. Ešte v tom istom roku obsadil Tortosu a o rok neskôr začal obliehanie Tripolisi, ktorého úspešného konca v roku 1105 sa však už nedožil.
Už v roku 1101 bola tiež zorganizovaná pomocná križiacka výprava, ktorej cieľom bolo posilniť kresťanské pozície na východe. Medzi jej účastníkov patrili napríklad aj Štefan z Blois a Hugo z Vermandois, ktorým mohlo ísť aj o nápravu reputácie, keď pôvodnú výpravu opustili ešte pred dosiahnutím jej cieľa. Hoci táto výprava bola rozprášená už cestou cez Malú Áziu, predsa sa mnohým preživším podarilo doraziť až do Palestíny a nové štáty posilniť. Najdôležitejšími faktormi pre úspešnú konsolidáciu týchto štátov však bola nejednotnosť moslimského sveta, ktorý sa ešte dlho nezmohol na spoločnú odvetnú akciu. Navyše táto oblasť bola v podstate na okraji záujmu ako seldžuckých Turkov, tak Fátimovského kalifátu a viacerí predstavitelia križiackej výprave ani neprikladali veľkú váhu a považovali ju len za akýsi nájazd. To Byzancii vyniknutá situácia priam vyhovovala a to aj napriek tomu, že nie všetky pôvodné dohody boli zo strany križiakov splnené. No aj napriek tomu získala Byzancia nové nárazníkové štáty na svojej východnej hranici a cisár Alexios I. sa mohol naplno venovať upevňovaniu svojej moci a zveľadeniu ríše.

</doc>
<doc id="26730" url="https://sk.wikipedia.org/wiki?curid=26730" title="Druhá križiacka výprava">
Druhá križiacka výprava

Druhá križiacka výprava (1147 - 1150) bola druhou veľkou križiacou výpravou, ktorá sa začala v Európe. Začala sa v reakcii na pád Edesského grófstva v roku 1144 do rúk Zengího vojsk. Grófstvo bolo založené počas prvej križiackej výpravy (1096 - 1099) jeruzalemským kráľom Balduinom I. v roku 1098. Hoci to bol prvý založený križiacky štát, bol aj prvým, ktorý padol.
Druhú križiacku výpravu vyhlásil pápež Eugen III. a bola prvou z križiackych výprav, ktorú viedli európski králi, konkrétne francúzsky kráľ Ľudovít VII. a nemecký kráľ Konrád III. s pomocou mnohých ďalších európskych šľachticov. Vojská týchto dvoch kráľov pochodovali Európou samostatne. Po prechode cez byzantské územie do Malej Ázie boli obe armády nezávisle od seba porazené seldžuckými Turkami. Hlavný západokresťanský prameň Odo Deuil a sýrske kresťanské pramene tvrdia, že byzantský cisár Manuel I. Komnénos tajne bránil postupu križiakov, najmä v Malej Ázii, kde údajne úmyselne nariadil Turkom, aby na nich zaútočili. Túto údajnú sabotáž križiackej výpravy zo strany Byzantíncov si však pravdepodobne vymyslel Odo, ktorý v Byzantskej ríši videl prekážku, a navyše cisár Manuel na to nemal politický dôvod. Ľudovít a Konrád so zvyškami svojich vojsk dorazili do Jeruzalema a v roku 1148 sa zúčastnili na nerozumnom útoku na Damask, ktorý sa skončil ich ústupom. Križiacka výprava na východe bola nakoniec pre križiakov neúspechom a pre moslimov víťazstvom. V konečnom dôsledku mala kľúčový vplyv na pád Jeruzalema a dala vzniknúť tretej križiackej výprave na konci 12. storočia.
Hoci druhá križiacka výprava nedosiahla svoje ciele vo Svätej zemi, križiaci dosiahli víťazstvá inde. Najvýznamnejšie z nich dosiahli spojené sily 13 000 flámskych, frízskych, normanských, anglických, škótskych a nemeckých križiakov v roku 1147. Pri ceste z Anglicka na lodi do Svätej zeme sa armáda zastavila a pomohla menšej (7 000) portugalskej armáde pri dobytí Lisabonu a vyhnaní jeho maurských okupantov.
Prvá odozva na novú križiacku bulu bola slabá a v skutočnosti musela byť znovu vydaná, keď bolo jasné, že sa na výprave zúčastní aj francúzsky kráľ Ľudovít VII. Ľudovít VII. uvažoval o novej výprave aj nezávisle od pápeža, čo oznámil na svojom vianočnom dvore v Bourges v roku 1145. Je otázne, či Ľudovít plánoval vlastnú križiacku výpravu, alebo v skutočnosti púť, keďže chcel splniť sľub, ktorý dal jeho mŕtvemu bratovi Filipovi, že pôjde do Svätej zeme. Je pravdepodobné, že Ľudovít toto rozhodnutie urobil nezávisle od toho, že sa dozvedel o "Quantum Praedecessores". V každom prípade opát Suger a ďalší šľachtici neboli Ľudovítovým plánom naklonení, pretože by bol na niekoľko rokov preč z kráľovstva. Ľudovít sa poradil s Bernardom z Clairvaux, ktorý ho odkázal späť na Eugena. Ľudovít sa už určite dozvedel o pápežskej bule a Eugen nadšene podporil Ľudovítovu križiacku výpravu. Bula bola opätovne vydaná 1. marca 1146 a Eugen poveril Bernarda, aby hlásal túto novinu po celom Francúzsku.
Pozadie: pád Edessy, prípravy.
Pád Edessy.
Po prvej križiackej výprave a menšej križiackej výprave v roku 1101 vznikli na východe tri križiacke štáty: Jeruzalemské kráľovstvo, Antiochijské kniežatstvo a Edesské grófstvo. Štvrtý, Tripoliské grófstvo, bol založený v roku 1109. Edessa bola najsevernejším z týchto štátov a zároveň najslabším a najmenej osídleným; ako taká bola vystavená častým útokom okolitých moslimských štátov, v ktorých vládli Ortokídi, Danišmendovci a Seldžuckí Turci. Balduin II., vtedajší edesský gróf, a budúci gróf Joscelin z Courtenay boli po porážke v bitke pri Harrane v roku 1104 zajatí. Balduin aj Joscelin boli druhýkrát zajatí v roku 1122, a hoci sa Edessa po bitke pri Azaze v roku 1125 trochu zotavila, Joscelin bol v roku 1131 v bitke zabitý. Jeho nástupca Joscelin II. bol nútený uzavrieť spojenectvo s Byzantskou ríšou, ale v roku 1143 zomrel byzantský cisár Ján II. Komnénos aj jeruzalemský kráľ Fulk z Anjou. Joscelin sa tiež pohádal s tripolským grófom a antiochijským kniežaťom, takže Edessa nemala žiadnych mocných spojencov.
Medzitým Zengí, mosulský atabeg, pripojil v roku 1128 k svojej vláde Aleppo, kľúč k moci v Sýrii, o ktorý sa súperilo medzi Mosulom a Damaskom. Zengí aj Balduin II. z Jeruzalema obrátili svoju pozornosť na Damask; Balduin bol porazený pred veľkým mestom v roku 1129. Damask, ktorému vládla dynastia Búríjovcov, sa neskôr spojil s kráľom Fulkom, keď Zengí obliehal mesto v rokoch 1139 a 1140; o spojenectve rokoval kronikár Usáma Ibn Munkiz.
Koncom roku 1144 sa Joscelin II. spojil s Ortokidmi a takmer s celou armádou vytiahol z Edessy, aby podporil ortokidskú armádu proti Aleppu. Zengí, ktorý sa už v roku 1143 snažil využiť Fulkovu smrť, sa ponáhľal na sever, aby obliehal Edessu, ktorá mu po mesiaci 24. decembra 1144 padla. Manasses z Hiergesu, Filip z Milly a ďalší boli vyslaní z Jeruzalema na pomoc, ale prišli neskoro. Joscelin II. naďalej vládol zvyškom kraja z Turbeselu, ale zvyšok územia postupne obsadili moslimovia alebo ho predali Byzantíncom. Samotný Zengí bol v celom islame oslavovaný ako "obranca viery" a al-Malik al-Mansúr ako "víťazný kráľ". Nepokračoval v útoku na zvyšné územie Edessy ani na Antiochijské kniežatstvo, ako sa pôvodne obávali. Udalosti v Mósule ho prinútili vrátiť sa domov a opäť sa zameral na Damask. V roku 1146 ho však zavraždil otrok a v Aleppe ho vystriedal jeho syn Núr ad-Dín.
Pápežská bula a francúzske plány.
Správu o páde Edessy priniesli do Európy najprv pútnici začiatkom roka 1145 a potom vyslanci z Antiochie, Jeruzalema a Arménska. Biskup Hugo z Jabaly túto správu oznámil pápežovi Eugenovi III., ktorý 1. decembra toho istého roku vydal bulu "Quantum praedecessores", v ktorej vyzval na druhú križiacku výpravu. Hugh pápežovi povedal aj o východnom kresťanskom kráľovi, ktorý, ako sa dúfalo, prinesie úľavu križiackym štátom: toto je prvá doložená zmienka o prestierovi Jánovi. Eugen neovládal Rím a namiesto toho žil vo Viterbe, ale napriek tomu mala byť druhá križiacka výprava organizovanejšia a centrálne kontrolovanejšia ako prvá: vojská mali viesť najsilnejší králi Európy a vopred sa mala naplánovať trasa.
Svätý Bernard z Clairvaux.
Pápež poveril francúzskeho opáta Bernarda z Clairvaux, aby hlásal druhú križiacku výpravu, a udelil na ňu rovnaké odpustky, aké pápež Urban II. udelil na prvú križiacku výpravu. Vo Vézelay v Burgundsku bol v roku 1146 zvolaný snem a Bernard pred ním 31. marca kázal. Francúzsky kráľ Ľudovít VII., jeho manželka Eleonóra Akvitánska a prítomné kniežatá a lordi sa poklonili Bernardovi k nohám, aby prijali pútnický kríž. Bernard potom prešiel do Nemecka a k úspechu jeho misie nepochybne prispeli aj hlásené zázraky, ktoré sa množili takmer na každom jeho kroku. V Speyeri prijali z Bernardových rúk kríž nemecký kráľ Konrád III. a jeho synovec, neskorší cisár Svätej ríše rímskej Fridrich Barbarossa. Pápež Eugen prišiel osobne do Francúzska, aby podporil tento počin.
Napriek všetkej svojej obrovskej horlivosti nebol Bernard od prírody ani fanatik, ani prenasledovateľ. Podobne ako počas prvej križiackej výpravy kázanie nechtiac viedlo k útokom na Židov; fanatický francúzsky mních menom Rudolf zrejme inšpiroval masakry Židov v Porýní, Kolíne nad Rýnom, Mohuči, Wormse a Speyeri, pričom Rudolf tvrdil, že Židia neprispievajú finančne na záchranu Svätej zeme. Bernard, Arnold I., kolínsky arcibiskup, a Henrich I., mohučský arcibiskup, sa ostro postavili proti týmto útokom, a tak Bernard odcestoval z Flámska do Nemecka, aby problém vyriešil a upokojil davy. Bernard potom našiel Rudolfa v Mohuči a podarilo sa mu ho umlčať a vrátiť do jeho kláštora.
Reconquista a krížové výpravy do Lisabonu, Almerie a Tortosy.
Na jar roku 1147 pápež povolil rozšírenie križiackej výpravy na Pyrenejský polostrov v rámci reconquisty. Taktiež povolil kráľovi Leónu a Kastílie Alfonzovi VII., aby svoje výpravy proti Maurom zrovnoprávnil so zvyškom druhej križiackej výpravy. V máji 1147 odišli z anglického Dartmouthu do Svätej zeme prvé kontingenty križiakov. Zlé počasie prinútilo lode zastaviť na portugalskom pobreží, v severnom meste Porto 16. júna 1147. Tam sa presvedčili, že sa stretnú s portugalským kráľom Alfonzom I.
Križiaci súhlasili, že pomôžu kráľovi zaútočiť na Lisabon, pričom slávnostná dohoda im ponúkala plienenie mestského tovaru a výkupné za očakávaných zajatcov. Niektoré križiacke oddiely však s pomocou váhali, pretože si pamätali predchádzajúci neúspešný pokus o útok na mesto, ktorý uskutočnili spojené sily portugalských a severných križiakov počas obliehania Lisabonu (1142). Obliehanie Lisabonu v roku 1147 trvalo od 1. júla do 25. októbra, keď po štyroch mesiacoch maurskí vládcovia súhlasili s kapituláciou, najmä kvôli hladu v meste. Väčšina križiakov sa usadila v čerstvo dobytom meste, ale niektorí z nich sa vydali na plavbu a pokračovali do Svätej zeme. Niektorí z nich, ktorí odišli skôr, pomohli ešte v tom istom roku dobyť Santarém. Neskôr pomohli dobyť aj Sintru, Almadu, Palmelu a Setúbal a bolo im dovolené zostať v dobytých krajinách, kde sa usadili a mali potomstvo.
Na inom mieste Pyrenejského polostrova takmer v rovnakom čase viedli leónsky kráľ Alfonz VII., barcelonský gróf Ramon Berenguer IV. a ďalší zmiešanú armádu katalánskych, leónskych, kastílskych a francúzskych križiakov proti bohatému prístavnému mestu Almería. S podporou janovsko-pizsánskeho námorníctva bolo mesto v októbri 1147 obsadené.
Ramon Berenguer potom vtrhol na územie almoravidského tajfského kráľovstva vo Valencii a Murcii. Zlomok križiackych vojsk, ktorý pomáhal Portugalcom pri dobývaní Lisabonu, povzbudil barcelonský gróf a anglický pápežský vyslanec Nicholas Breakspear, aby sa zúčastnili na navrhovanom obliehaní Tortosy (1148). V decembri 1148 po päťmesačnom obliehaní opäť dobyl Tortosu s pomocou francúzskych, rýnskych, flámskych, anglo-normanských a janovských križiakov. Veľký počet križiackych vojsk bol odmenený pozemkami vo vnútri a v okolí novo dobytého mesta. Nasledujúci rok padli do rúk jeho vojska Fraga, Lleida a Mequinenza na sútoku riek Segre a Ebro.
Sily.
Moslimovia.
Profesionálni vojaci moslimských štátov, ktorí boli zvyčajne etnickými Turkami, boli zvyčajne veľmi dobre vycvičení a vybavení. Základom vojenského systému na islamskom Blízkom východe bol systém lén "iqta"', ktorý podporoval určitý počet vojakov v každom okrese. V prípade vojny boli na zvýšenie počtu vojakov povolané milície "ahdath", ktoré sídlili v mestách pod velením "ra'is" (náčelníka) a ktoré boli zvyčajne etnickými Arabmi. Hoci boli "ahdathské" milície menej vycvičené ako turecké profesionálne jednotky, často boli veľmi silne motivované náboženstvom, najmä konceptom "džihádu". Ďalšiu podporu poskytovali turkménske a kurdské pomocné jednotky, ktoré mohli byť povolané v čase vojny, hoci tieto oddiely boli náchylné na nedisciplinovanosť.
Hlavným islamským veliteľom bol Mu'in al-Din Anúr, damaský "atabeg" v rokoch 1138 až 1149. Damasku údajne vládli búríjskí amiri Damasku, ale Anúr, ktorý velil vojsku, bol skutočným vládcom mesta. Historik David Nicolle opísal Anúra ako schopného generála a diplomata, ktorý bol známy aj ako mecenáš umenia. Keďže dynastiu Búríjovcov v roku 1154 vystriedala dynastia Zangidovcov, Anúrova úloha pri odrazení druhej križiackej výpravy bola z veľkej časti zahladená, pričom historici a kronikári verní Zangídovcom pripisujú zásluhy Anúrovmu rivalovi Núrovi ad-Dín Zangímu, aleppskému amirovi.
Križiaci.
Nemecký kontingent tvorilo asi 20 000 rytierov, francúzsky kontingent mal asi 700 rytierov z kráľovských krajín, zatiaľ čo šľachta postavila menší počet rytierov, a Jeruzalemské kráľovstvo malo asi 950 rytierov a 6 000 pešiakov.
Francúzski rytieri uprednostňovali boj na koňoch, zatiaľ čo nemeckí rytieri bojovali pešo. Byzantský grécky kronikár Ján Kinnamos napísal, že "Francúzi sú obzvlášť schopní jazdiť na koni v dobrom stave a útočiť kopijou a ich jazda prevyšuje Nemcov v rýchlosti. Nemci však dokážu bojovať pešo lepšie ako Francúzi a vynikajú v používaní veľkého meča".
Konrád III. bol považovaný za statočného rytiera, hoci ho často opisovali ako nerozhodného v krízových momentoch. Ľudovít VII. bol zbožný kresťan s citlivou stránkou, na ktorého súčasníci ako Bernard z Clairvaux často útočili, že viac miluje svoju manželku Eleonóru Akvitánsku, ako sa zaujíma o vojnu alebo politiku.
Anglický kráľ Štefan sa na druhej križiackej výprave nezúčastnil kvôli vnútorným konfliktom v jeho kráľovstve. Škótskeho kráľa Dávida I. medzitým jeho poddaní odradili od toho, aby sa sám pripojil ku križiackej výprave.
Križiacka výprava na Východe.
Joscelin II. po Zengího vražde znovu dobyl mesto Edessa a obliehal citadelu, ale Nur ad-Dín ho v novembri 1146 porazil. Dňa 16. februára 1147 sa francúzski križiaci stretli v Étampes, aby prediskutovali svoju cestu. Nemci sa už rozhodli cestovať po súši cez Uhorsko; námornú cestu považovali za politicky nepraktickú, pretože Roger II. zo Sicílie bol Konrádovým nepriateľom. Mnohí francúzski šľachtici nedôverovali pozemnej trase, ktorá by ich viedla cez Byzantskú ríšu, ktorej povesť stále trpela z účtov prvých križiakov. Napriek tomu sa Francúzi rozhodli nasledovať Konráda a 15. júna sa vydať na cestu. Roger II. sa urazil a odmietol sa ďalej zúčastňovať. Vo Francúzsku bol na veľkom koncile v Étampes zvolený (a pápežom vymenovaný) opát Suger, aby počas kráľovej neprítomnosti na križiackej výprave pôsobil ako jeden z regentov. V Nemecku ďalej kázal Adam z Ebrachu a kríž prijal aj Otto z Freisingu. Nemci plánovali vyraziť na Veľkú noc, ale odišli až v máji.
Nemecká trasa.
Nemeckí križiaci v sprievode pápežského legáta a kardinála Teodvína sa chceli stretnúť s Francúzmi v Konštantínopole. Ottokar III. zo Štajerska sa ku Konrádovi pripojil pri Viedni a Konrádov nepriateľ uhorský kráľ Gejza II. im umožnil prejsť bez ujmy. Keď nemecká armáda s 20 000 mužmi dorazila na byzantské územie, cisár Manuel I. Komnénos sa obával, že sa ho chystajú napadnúť, a nechal vyslať byzantské vojsko, aby zabránilo problémom. Ku krátkej potýčke s niektorými nedisciplinovanejšími Nemcami došlo pri Filipopolise a v Adrianopole, kde byzantský generál Prosouch bojoval s Konrádovým synovcom, budúcim cisárom Fridrichom I. Barbarossom. Aby toho nebolo málo, časť nemeckých vojakov zahynula pri povodni začiatkom septembra. Dňa 10. septembra však dorazili do Konštantínopolu, kde boli vzťahy s Manuelom zlé, čo vyústilo do bitky pri Konštantínopole, po ktorej Nemci nadobudli presvedčenie, že by mali čo najrýchlejšie prejsť do Malej Ázie. Manuel chcel, aby Konrád ponechal časť svojich vojsk, aby mu pomohli pri obrane pred útokmi Rogera II., ktorý využil príležitosť a vyplienil grécke mestá, ale Konrád s tým nesúhlasil napriek tomu, že bol Rogerovým nepriateľom.
V Malej Ázii sa Konrád rozhodol nečakať na Francúzov, ale vyrazil smerom na Ikonium, hlavné mesto seldžuckého Rumského sultanátu. Konrád rozdelil svoju armádu na dve divízie. Veľká časť moci Byzantskej ríše v západných provinciách Malej Ázie bola skôr nominálna ako reálna, keďže väčšina provincií bola územím nikoho, ktoré ovládali tureckí nomádi. Konrád podcenil dĺžku pochodu cez Malú Áziu a aj tak sa domnieval, že autorita cisára Manuela je v Malej Áziii väčšia, ako tomu bolo v skutočnosti. Konrád si vzal so sebou rytierov a najlepšie vojsko na pochod po súši, zatiaľ čo stúpencov tábora poslal s Ottom z Freisingu, aby sledovali pobrežnú cestu. Seldžukovia 25. októbra 1147 v druhej bitke pri Dorylaeume takmer úplne zničili výpravu kráľa Konráda.
V bitke Turci použili svoju typickú taktiku - predstierali ústup a potom sa vrátili, aby zaútočili na malé jednotky nemeckej jazdy, ktoré sa oddelili od hlavnej armády a prenasledovali ich. Konrád začal pomaly ustupovať späť do Konštantínopolu a jeho armáda bola denne prenasledovaná Turkami, ktorí útočili na opozdilcov a porazili zadný voj. Sám Konrád bol v potýčke s nimi zranený. Druhá časť nemeckých síl, ktorú viedol kráľov nevlastný brat, biskup Otto z Freisingu, tiahla na juh k pobrežiu Stredozemného mora a začiatkom roku 1148 bola podobne porazená. Vojsku vedenému Ottom došli pri prechode nehostinnou krajinou potraviny a 16. novembra 1147 ho pri Laodicei prepadli seldžuckí Turci. Väčšina Ottových síl bola buď zabitá v boji, alebo zajatá a predaná do otroctva.
Francúzska trasa.
Francúzski križiaci vyrazili z Metz v júni 1147 pod vedením Ľudovíta, Thierryho z Alsaska, Renauta I. z Baru, Amadea III. Savojského a jeho nevlastného brata Viliama V. z Montferratu, Viliama VII. z Auvergne a ďalších, spolu s vojskami z Lotrinska, Bretónska, Burgundska a Akvitánie. Vojská z Provensálska pod vedením Alfonza z Toulouse sa rozhodli počkať do augusta a prejsť po mori. Pri Wormse sa Ľudovít spojil s križiakmi z Normandie a Anglicka. Konrádovu trasu sledovali pomerne pokojne, hoci Ľudovít sa dostal do konfliktu s uhorským kráľom Gejzom, keď Gejza zistil, že Ľudovít dovolil neúspešnému uhorskému uzurpátorovi Borisovi Kolomanovičovi vstúpiť do jeho vojska. Vzťahy na byzantskom území boli tiež pochmúrne a Lotrinčania, ktorí pochodovali pred ostatnými Francúzmi, sa tiež dostali do konfliktu s pomalšími Nemcami, ktorých stretli na ceste.
Od pôvodných rokovaní medzi Ľudovítom a Manuelom I. Manuel prerušil vojenskú kampaň proti Rúmu a podpísal prímerie so svojím nepriateľom sultánom Mesudom I. Manuel to urobil preto, aby mal voľné ruky a mohol sa sústrediť na obranu svojej ríše pred križiakmi, ktorí si od prvej križiackej výpravy získali povesť zlodejov a zradcov a boli všeobecne podozrievaní, že majú zlovestné úmysly s Konštantínopolom. Napriek tomu boli Manuelove vzťahy s francúzskou armádou o niečo lepšie ako s Nemcami a Ľudovít sa v Konštantínopole bohato zabával. Niektorí Francúzi boli pobúrení Manuelovým prímerím so Seldžukmi a žiadali spojenectvo s Rogerom II. a útok na Konštantínopol, ale Ľudovít ich zadržal.
Keď sa armády zo Savojska, Auvergne a Montferratu pripojili k Ľudovítovi v Konštantínopole, po tom, čo sa vydali pozemnou cestou cez Taliansko a prešli z Brindisi do Durazza, celá armáda sa preplavila cez Bospor do Malej Ázie. Grékov povzbudili zvesti, že Nemci dobyli Ikonium (Konya), ale Manuel odmietol vydať Ľudovítovi akékoľvek byzantské vojsko. Roger II. Sicílisky práve napadol byzantské územie a Manuel potreboval celú svoju armádu na Peloponéze. Nemci aj Francúzi preto vstúpili do Ázie bez akejkoľvek byzantskej pomoci, na rozdiel od vojsk prvej križiackej výpravy. Podľa príkladu svojho starého otca Alexia I. si Manuel nechal od Francúzov prisľúbiť, že ríši vrátia každé územie, ktorého sa zmocnia.
Francúzi sa stretli so zvyškami Konrádovej armády pri Lopadione a Konrád sa pripojil k Ľudovítovým jednotkám. Nasledovali trasu Ota z Freisingu, približovali sa k pobrežiu Stredozemného mora a v decembri dorazili do Efezu, kde sa dozvedeli, že Turci sa na nich pripravujú zaútočiť. Manuel vyslal aj vyslancov, ktorí sa sťažovali na plienenie a rabovanie, ktoré Ľudovít po ceste vykonal, a neexistovala žiadna záruka, že im Byzantínci proti Turkom pomôžu. Medzitým Konrád ochorel a vrátil sa do Konštantínopolu, kde ho Manuel osobne ošetril, a Ľudovít, nedbajúc na varovania pred tureckým útokom, vyrazil z Efezu s preživšími Francúzmi a Nemcami. Turci skutočne čakali na útok, ale v bitke pri Efeze 24. decembra 1147 Francúzi zvíťazili. V tom istom mesiaci Francúzi odrazili ďalšie turecké prepadnutie v bitke pri Meandri.
Do Laodicey na rieke Lykus dorazili začiatkom januára 1148, hneď po tom, ako bolo v tej istej oblasti zničené vojsko Ota z Freisingu. Po obnovení pochodu sa predvoj pod vedením Amadea Savojského oddelil od zvyšku armády v bitke pri hore Kadm, kde Ľudovítove vojská utrpeli ťažké straty od Turkov (6. januára 1148). Samotný Ľudovít podľa Oda Deuila vyliezol na skalu a Turci si ho nevšímali, pretože ho nespoznali. Turci sa neobťažovali ďalej útočiť a Francúzi pochodovali ďalej do Adalie, neustále z diaľky prenasledovaní Turkami, ktorí tiež vypálili krajinu, aby zabránili Francúzom doplniť si potraviny pre seba aj pre svoje kone. Ľudovít už nechcel pokračovať po súši a rozhodlo sa zhromaždiť flotilu v Adalii a vyplávať do Antiochie. Po mesačnom meškaní spôsobenom búrkami väčšina sľúbených lodí vôbec nedorazila. Ľudovít a jeho spoločníci si lode nárokovali pre seba, zatiaľ čo zvyšok vojska musel pokračovať v dlhom pochode do Antiochie. Armáda bola takmer celá zničená, buď Turkami, alebo chorobami.
Cesta do Jeruzalema.
Hoci ho zdržali búrky, Ľudovít nakoniec 19. marca dorazil do Antiochie; Amadeus Savojský zomrel na Cypre počas cesty. Ľudovíta privítal Eleonórin strýko Raymond z Poitiers.
Raymond od neho očakával, že mu pomôže pri obrane proti Turkom a bude ho sprevádzať na výprave proti Aleppu, moslimskému mestu, ktoré fungovalo ako vstupná brána do Edessy, ale Ľudovít odmietol a radšej dokončil svoju púť do Jeruzalema, než aby sa sústredil na vojenský aspekt križiackej výpravy.
Eleonóra sa tešila z pobytu, ale jej strýko ju prosil, aby zostala a rozšírila rodinné pozemky a rozviedla sa s Ľudovítom, ak kráľ odmietne pomôcť tomu, čo bolo určite vojenským cieľom križiackej výpravy. V tomto období sa objavili chýry o afére medzi Raymondom a Eleonórou, čo spôsobilo napätie v manželstve medzi Ľudovítom a Eleonórou.
Ľudovít rýchlo odišiel z Antiochie do Tripolisu a Eleonóra bola zatknutá. Medzitým Otto z Freisingu a zvyšok jeho vojska dorazili do Jeruzalema začiatkom apríla a Konrád krátko nato. Fulk, latinský patriarcha Jeruzalema, bol vyslaný, aby pozval Ľudovíta k nim. Približne v tomto čase dorazila flotila, ktorá sa zastavila v Lisabone, ako aj provensálske vojsko, ktoré opustilo Európu pod velením Alfonza Jordána, grófa z Toulouse.
Samotný Alfonz sa do Jeruzalema nedostal; zomrel v Cézarei, údajne otrávený Raymondom II. z Tripolisu, synovcom, ktorý sa obával jeho politických ambícií v kraji. Tvrdenie, že Raymond Alfonza otrávil, spôsobilo, že veľká časť provensálskych síl sa obrátila späť a vrátila sa domov. Pôvodným cieľom križiackej výpravy bola Edessa, ale preferovaným cieľom kráľa Balduina III. a templárov bol Damask.
V reakcii na príchod križiakov začal regent Damasku Mu'in ad-Din Anúr horúčkovito pripravovať vojnu, posilňoval opevnenia Damasku, nariadil príchod vojsk do svojho mesta a dal zničiť alebo odkloniť vodné zdroje pozdĺž cesty do Damasku. Anúr hľadal pomoc u zangidských vládcov Aleppa a Mosulu (ktorí boli zvyčajne jeho rivalmi), hoci vojská z týchto štátov nedorazili včas, aby sa mohli zúčastniť bojov mimo Damasku. Je takmer isté, že zangidskí vládcovia odkladali vyslanie vojsk do Damasku v nádeji, že ich rival Anúr by mohol prísť o svoje mesto v prospech križiakov.
Rada mesta Palmarea pri Akre.
Jeruzalemská šľachta privítala príchod vojsk z Európy. Rada, ktorá mala rozhodnúť o najlepšom cieli pre križiakov, sa konala 24. júna 1148, keď sa jeruzalemský Haute Cour stretol s nedávno príchodiacimi križiakmi z Európy v Palmarei neďaleko Akkry, hlavného mesta križiackeho Jeruzalemského kráľovstva. Išlo o najveľkolepejšie stretnutie dvora počas jeho existencie.
Nakoniec padlo rozhodnutie zaútočiť na mesto Damask, bývalého spojenca Jeruzalemského kráľovstva, ktorý prešiel na stranu Zengídom, a v roku 1147 napadol spojenecké mesto Bosra. Historici dlho považovali rozhodnutie obliehať Damask namiesto Edessy za "akt nevysvetliteľnej hlúposti". S ohľadom na napätie medzi Anúrom, atabegom Damasku, a rastúcou mocou Zengídov mnohí historici tvrdili, že pre križiakov by bolo lepšie sústrediť svoju energiu proti Zengídom. Nedávno historici, ako napríklad David Nicolle, obhajovali rozhodnutie zaútočiť na Damask tvrdením, že Damask bol najsilnejším moslimským štátom v južnej Sýrii a že ak by kresťania Damask udržali, boli by v lepšej pozícii odolávať rastúcej moci Núra ad-Dína. Keďže Anúr bol jednoznačne slabší z dvoch moslimských vládcov, verilo sa, že je nevyhnutné, aby Nur ad-Dín niekedy v blízkej budúcnosti dobyl Damask, a preto sa zdalo, že pre križiakov je lepšie udržať toto mesto než Zangídov. V júli sa ich vojská zhromaždili v Tverja a pochodovali do Damasku okolo Galilejského jazera cez Banias. Celkovo ich bolo možno 50 000 vojakov.
Obliehanie Damasku.
Križiaci sa rozhodli zaútočiť na Damask zo západu, kde im ovocné sady poskytovali stály prísun potravín. Do Daráje dorazili 23. júla. Nasledujúci deň boli moslimovia pripravení na útok a neustále útočili na vojsko postupujúce cez sady pred Damaskom. Obrancovia požiadali o pomoc Sajfa ad-Dína Gházího I. z Mosulu a Núra ad-Dína z Aleppa, ktorý osobne viedol útok na križiacky tábor. Križiaci boli zatlačení od hradieb do sadov, čím boli vystavení prepadom a partizánskym útokom.
Podľa Viliama z Týru sa 27. júla križiaci rozhodli presunúť na rovinu na východnej strane mesta, ktorá bola menej opevnená, ale bolo tam oveľa menej potravín a vody. Podľa niektorých záznamov Anúr podplatil veliteľov, aby sa presunuli na menej obranyschopné pozície, a sľúbil, že ak sa križiaci vrátia domov, preruší spojenectvo s Núrom ad-Dínom. Medzitým dorazili Nur ad-Dín a Sajf ad-Dín. S Núrom ad-Dínom v poli bolo pre križiakov nemožné vrátiť sa do lepšej pozície. Miestni križiacki páni odmietli pokračovať v obliehaní a trom kráľom nezostávalo nič iné, len mesto opustiť. Najprv Konrád, potom zvyšok vojska sa 28. júla rozhodli ustúpiť do Jeruzalema, hoci počas celého ústupu ich sledovali tureckí lukostrelci, ktorí ich neustále prenasledovali.
Následky.
Každá z kresťanských strán sa cítila zradená tou druhou. Bol vypracovaný nový plán útoku na Askalon a Konrád tam odvelil svoje vojská, ale kvôli nedostatku dôvery, ktorý vyplynul z neúspešného obliehania, neprišla žiadna ďalšia pomoc. Táto vzájomná nedôvera pretrvala celú generáciu, čo viedlo k porážke a zániku kresťanských kráľovstiev vo Svätej zemi. Po odchode z Askalonu sa Konrád vrátil do Konštantínopolu, aby pokračoval v spojenectve s Manuelom. Ľudovít zostal v Jeruzaleme až do roku 1149. Nezhody sa rozšírili aj na manželstvo Ľudovíta a Eleonóry, ktoré sa počas križiackej výpravy rozpadalo. V apríli 1149 sa Ľudovít a Eleonóra, ktorí si dovtedy sotva rozumeli, ostro nalodili na samostatné lode, ktoré ich mali odviesť späť do Francúzska.
V Európe bol Bernard z Clairvaux ponížený porážkou. Bernard považoval za svoju povinnosť poslať pápežovi ospravedlnenie, ktoré je zahrnuté v druhej časti jeho "Knihy úvah". Vysvetľuje v nej, ako boli hriechy križiakov príčinou ich nešťastia a neúspechov. Keď jeho pokus o zvolanie novej križiackej výpravy zlyhal, snažil sa od fiaska druhej križiackej výpravy úplne dištancovať. Zomrel v roku 1153.
Kultúrny vplyv druhej križiackej výpravy bol vo Francúzsku ešte väčší, pretože mnohí trubadúri boli fascinovaní údajnou aférou medzi Eleonórou a Raymondom, ktorá pomohla rozvinúť tému dvorskej lásky. Na rozdiel od Konráda sa obraz Ľudovíta vďaka križiackej výprave zlepšil, pričom mnohí Francúzi ho vnímali ako trpiaceho pútnického kráľa, ktorý pokojne znášal Božie tresty.
Vzťahy medzi Východorímskou ríšou a Franskou ríšou boli krížovou výpravou vážne poškodené. Ľudovít a ďalší franskí vodcovia otvorene obvinili cisára Manuela I., že sa počas pochodu cez Malú Áziu spolčil s Turkami, ktorí na nich útočili. Spomienka na druhú križiacku výpravu poznačila francúzsky pohľad na Byzantíncov na zvyšok 12. a 13. storočia. V samotnej ríši sa na križiacku výpravu spomínalo ako na triumf diplomacie. V chválospeve na cisára Manuela, ktorý napísal solúnsky arcibiskup Eustathius, sa uvádza:So svojimi nepriateľmi sa dokázal vysporiadať so závideniahodnou obratnosťou, keď sa postavil jeden proti druhému s cieľom priniesť mier a pokoj.Na Východe bola situácia pre kresťanov oveľa temnejšia. Vo Svätej zemi mala druhá križiacka výprava pre Jeruzalem katastrofálne dlhodobé následky. V roku 1149 zomrel "atabeg" Anúr a vtedy konečne začal vládnuť amir Abú Sa'id Mudžir al-Dín Abaq Ibn Muhammad. Damaský "ra'is" a vojenský veliteľ "ahdatu" Mu'ájad al-Dawhal Ibn al-Sufi mal pocit, že keďže jeho ahdat zohral významnú úlohu pri porážke druhej križiackej výpravy, zaslúži si väčší podiel na moci, a do dvoch mesiacov po Anúrovej smrti viedol povstanie proti Abakovi. Vnútorné boje v Damasku viedli do piatich rokov k zániku búríjského štátu. Damask už nedôveroval križiackemu kráľovstvu a po krátkom obliehaní ho v roku 1154 dobyl Nur ad-Dín.
Balduin III. sa nakoniec v roku 1153 zmocnil Askalonu, čím sa Egypt dostal do sféry konfliktu. Jeruzalem mohol ďalej postupovať do Egypta a v roku 1160 nakrátko obsadil Káhiru. Vzťahy s Byzantskou ríšou však boli zmiešané a posily z Európy boli po katastrofe druhej križiackej výpravy zriedkavé. Jeruzalemský kráľ Amalrik I. sa spojil s Byzantíncami a zúčastnil sa na spoločnej invázii do Egypta v roku 1169, ale výprava nakoniec stroskotala. V roku 1171 bol Saladin, synovec jedného z Núr ad-Dínových generálov, vyhlásený za egyptského sultána, ktorý zjednotil Egypt a Sýriu a úplne obklopil križiacke kráľovstvo. Medzitým sa byzantské spojenectvo skončilo smrťou cisára Manuela I. v roku 1180 a v roku 1187 Jeruzalem kapituloval pred Saladinom. Jeho vojská sa potom rozšírili na sever a obsadili všetky križiacke štáty okrem ich hlavných miest, čím urýchlili tretiu križiacku výpravu.

</doc>
<doc id="26732" url="https://sk.wikipedia.org/wiki?curid=26732" title="Vilma">
Vilma

Vilma je ženské krstné meno. Meniny na Slovensku má 29. mája.

</doc>
<doc id="26733" url="https://sk.wikipedia.org/wiki?curid=26733" title="Iveta">
Iveta

Iveta je ženské krstné meno. Pôvodne francúzske meno Yvetta je zdrobneninou mena Yvonne odvodené od staronemeckého slova "iwa" s významom „tis“. Meniny na Slovensku má 27. mája. K októbru 2000 bolo na Slovensku podľa Registra obyvateľov Ministerstva vnútra SR 32 757 nositeliek mena, čo predstavovalo 19. najfrekventovanejšie ženské meno.

</doc>
<doc id="26734" url="https://sk.wikipedia.org/wiki?curid=26734" title="Petronela">
Petronela

Petronela je ženské krstné meno. Meniny na Slovensku má 31. mája.

</doc>
<doc id="26735" url="https://sk.wikipedia.org/wiki?curid=26735" title="Petrana">
Petrana

Petrana je ženské krstné meno. Meniny na Slovensku má 31. mája.

</doc>
<doc id="26739" url="https://sk.wikipedia.org/wiki?curid=26739" title="Klára">
Klára

Klára je ženské krstné meno Pôvod má v latinskom slove "clara" („jasná“, „svetlá“, ale aj „slávna“). Patrónkou tohto mena je svätá Klára (nar. 1194 v Assisi). Meniny na Slovensku má 29. októbra.
Niektoré známe nositeľky.
Iné tvary:

</doc>
<doc id="26740" url="https://sk.wikipedia.org/wiki?curid=26740" title="Tretia križiacka výprava">
Tretia križiacka výprava

Tretia križiacka výprava (1189 - 1192) bola pokusom troch európskych panovníkov západného kresťanstva (francúzskeho kráľa Filipa II., anglického kráľa Richarda I. a cisára Svätej ríše rímskej Fridricha I.) o znovudobytie Svätej zeme po dobytí Jeruzalema ajjúbovským sultánom Saladinom v roku 1187. Z tohto dôvodu je tretia krížová výprava známa aj ako kráľovská krížová výprava.Bola čiastočne úspešná, pretože znovu získala dôležité mestá Akko a Jaffa a zvrátila väčšinu Saladinových výbojov, ale nepodarilo sa jej znovu dobyť Jeruzalem, ktorý bol hlavným cieľom križiackej výpravy a jej náboženským zameraním.
Po neúspechu druhej križiackej výpravy v rokoch 1147-1149 ovládla zengídska dynastia zjednotenú Sýriu a zapojila sa do konfliktu s egyptskými vládcami dynastie fatimidovcov. Saladin nakoniec dostal egyptské aj sýrske vojská pod svoju kontrolu a použil ich na redukciu križiackych štátov a znovudobytie Jeruzalema v roku 1187. Anglický kráľ Henrich II. a francúzsky kráľ Filip II. (neskôr známy ako "Filip August"), povzbudení náboženskou horlivosťou, ukončili vzájomný konflikt a postavili sa na čelo novej križiackej výpravy. Henrichova smrť (6. júla 1189) však znamenala, že anglický kontingent prešiel pod velenie jeho nástupcu, anglického kráľa Richarda I. Na výzvu do zbrane reagoval aj starší nemecký cisár Fridrich Barbarossa, ktorý viedol mohutnú armádu cez Balkán a Malú Áziu. Dosiahol niekoľko víťazstiev proti seldžuckému Rumskému sultanátu, ale 10. júna 1190 zomrel pri prechode cez rieku skôr, ako dosiahol Svätú zem. Jeho smrť vyvolala medzi nemeckými križiakmi obrovský smútok a väčšina jeho vojska sa vrátila domov.
Po tom, čo križiaci vyhnali vojsko Ajjúbovcov z Akkry opustil Filip - v spoločnosti Fridrichovho nástupcu vo velení nemeckých križiakov, rakúskeho vojvodu Leopolda V. - Svätú zem v auguste 1191. Po veľkom víťazstve križiakov v bitke pri Arsufe sa väčšina pobrežia Levanty vrátila pod kresťanskú kontrolu. Dňa 2. septembra 1192 Richard a Saladin uzavreli Jaffskú zmluvu, ktorá uznala moslimskú kontrolu nad Jeruzalemom, ale umožnila neozbrojeným kresťanským pútnikom a obchodníkom navštíviť mesto. Richard opustil Svätú zem 9. októbra 1192. Vojenské úspechy tretej križiackej výpravy umožnili kresťanom udržať si významné štáty na Cypre a na sýrskom pobreží a obnoviť Jeruzalemské kráľovstvo na úzkom páse od Týru po Jaffu.
Neúspech pri opätovnom dobývaní Jeruzalema inšpiroval nasledujúcu štvrtú križiacku výpravu v rokoch 1202-1204, ale Európania získali mesto späť až počas šiestej križiackej výpravy v roku 1229.
Pozadie.
Jeruzalemský kráľ Balduin IV. zomrel v roku 1185 a zanechal Jeruzalemské kráľovstvo svojmu synovcovi Balduinovi V., ktorého v roku 1183 korunoval za spolukráľa. Jeho regentom bol opäť gróf Raimond III. z Tripolisu. Nasledujúci rok Balduin V. zomrel pred svojimi deviatimi narodeninami a jeho matka Sybila, sestra Balduina IV., sa korunovala za kráľovnú a jej manžel Guy z Lusignanu za kráľa. Renaud z Châtillonu, ktorý podporoval Sybilin nárok na trón, prepadol bohatú karavánu putujúcu z Egypta do Sýrie a jej cestujúcich dal uvrhnúť do väzenia, čím porušil prímerie medzi Jeruzalemským kráľovstvom a Saladinom. Saladin žiadal prepustenie väzňov a ich nákladu. Novokorunovaný kráľ Guy apeloval na Raynalda, aby ustúpil Saladinovým požiadavkám, ale Raynald odmietol poslúchnuť kráľov rozkaz.
Tento posledný Renaudov akt vzbury poskytol Saladinovi príležitosť, ktorú potreboval na ofenzívu proti Jeruzalemskému kráľovstvu, a v roku 1187 obliehal mesto Tiberias. Raimond odporúčal byť trpezlivý, ale kráľ Guy, ktorý konal na radu Renaulda, vytiahol so svojou armádou k Hattínu pri Tiberias. Saladinove vojská bojovali proti franskej armáde, smädnej a demoralizovanej, a v následnej bitke pri Hattíne (júl 1187) ju zničili.
Kráľa Guya a Renaulda priviedli do Saladinovho stanu, kde Guyovi ponúkli pohár vody, pretože bol veľmi smädný. Guy sa napil a potom podal pohár Renauldovi. Tým, že Renauld dostal pohár od kráľa Guya a nie od Saladina, Saladin nebol nútený poskytnúť ochranu zradnému Renauldovi (zvyk predpisoval, že ak niekomu osobne ponúkne nápoj hostiteľ, jeho život je v bezpečí). Keď Renauld prijal nápoj z rúk kráľa Guya, Saladin povedal svojmu tlmočníkovi: "Povedz kráľovi: 'to ty si mu dal piť'". Potom Saladin Renaulda sťal za predchádzajúcu zradu. Saladin si uctil tradíciu s kráľom Guyom, poslal ho do Damasku a nakoniec dovolil, aby ho jeho ľudia vykúpili.
Do konca roku 1187 Saladin dobyl Akko a Jeruzalem. Kresťania sa v Jeruzaleme opäť usadili až v roku 1229. Pápež Urban III. sa údajne zrútil a zomrel (v októbri 1187), keď sa dozvedel o bitke pri Hattíne.
Nový pápež Gregor VIII. v bule "Audita tremendi" z 29. októbra 1187 interpretoval dobytie Jeruzalema ako trest za hriechy kresťanov v celej Európe. V bule vyzval na novú krížovú výpravu do Svätej zeme.
Barbarossova križiacka výprava.
Križiacka výprava Fridricha Barbarossu, cisára Svätej ríše rímskej, bola "najdôkladnejšie naplánovaná a zorganizovaná". Keď sa Fridrich vydal na cestu, mal šesťdesiatšesť rokov. Zachovali sa dve správy venované jeho výprave: "Dejiny výpravy cisára Fridricha" a "Dejiny pútnikov". Existuje aj krátky traktát "List o smrti cisára Fridricha".
Prijatie kríža.
27. októbra 1187, len niečo vyše troch týždňov po Saladinovom dobytí Jeruzalema, poslal pápež Gregor VIII. listy nemeckému episkopátu, v ktorých oznámil svoje zvolenie a nariadil im presvedčiť nemeckú šľachtu, aby sa zapojila do novej križiackej výpravy. Okolo 23. novembra dostal Fridrich listy, ktoré mu poslali vládcovia križiackych štátov na východe a v ktorých ho vyzývali, aby im prišiel na pomoc.
Do 11. novembra bol kardinál Henrich z Marcy vymenovaný za kazateľa krížovej výpravy v Nemecku. Kázal pred Fridrichom a verejným zhromaždením v Štrasburgu okolo 1. decembra, rovnako ako štrasburský biskup Henrich. Približne 500 rytierov prijalo v Štrasburgu kríž, avšak Fridrich to odmietol z dôvodu pretrvávajúceho konfliktu s kolínskym arcibiskupom Filipom. Vyslal však vyslancov k Filipovi Francúzskemu (v tom čase svojmu spojencovi), aby ho vyzval na prijatie kríža. Dňa 25. decembra sa Fridrich a Filip osobne stretli na hranici medzi Ivois a Mouzonom v prítomnosti Henricha z Marcy a Josciusa, arcibiskupa z Týru, ale nedokázal Filipa presvedčiť, aby sa vydal na krížovú výpravu, pretože bol vo vojne s Anglickom.
Fridrich usporiadal 27. marca 1188 v Mohuči snem. Kvôli jej účelu nazval diétu "Kristovým súdom". Kolínsky arcibiskup sa podriadil Fridrichovi a v ríši bol obnovený mier. Würzburský biskup Godfrey predniesol krížovú kázeň a Fridrich na naliehanie zhromaždenia prijal kríž. Nasledoval ho jeho syn, švábsky vojvoda Fridrich VI. a český vojvoda Fridrich, rakúsky vojvoda Leopold V., durínsky landgróf Ľudovít III. a množstvo nižších šľachticov.
Po prijatí kríža Fridrich vyhlásil "všeobecnú výpravu proti pohanom" v súlade s pápežovými pokynmi. Obdobie príprav stanovil na 17. apríla 1188 až 8. apríla 1189 a zhromaždenie vojska naplánoval na deň svätého Juraja (23. apríla 1189) v Regensburgu. Aby sa krížová výprava nezvrhla na nedisciplinovaný dav, účastníci museli mať najmenej tri marky, čo stačilo na to, aby sa dokázali dva roky uživiť.
Ochrana Židov.
V Štrasburgu Fridrich uložil nemeckým Židom malú daň na financovanie križiackej výpravy. Takisto ustanovil Židov pod svoju ochranu a zakázal komukoľvek kázať proti Židom. Prvú a druhú križiacku výpravu v Nemecku poznačilo násilie voči Židom. Samotná tretia križiacka výprava vyvolala v Anglicku vlnu násilia voči Židom. Fridrich úspešne zabránil zopakovaniu týchto udalostí v Nemecku.
29. januára 1188 vtrhol dav do židovskej štvrte v Mohuči a mnohí Židia utiekli na cisársky hrad Münzenberg. V marci došlo k ďalším incidentom spojeným s "Kristovým dvorom". Podľa rabína Mojžiša ha-Cohena z Mohuča dochádzalo k menším incidentom od chvíle, keď 9. marca začali prichádzať ľudia na Kristov dvor. Vyvrcholilo to zhromaždením davu, ktorý 26. marca vtrhol do židovskej štvrte. Rozohnal ho cisársky maršal Henrich z Kaldenu. Rabín sa potom stretol s cisárom, čo vyústilo do vydania cisárskeho dekrétu, v ktorom sa hrozilo zmrzačením alebo smrťou pre každého, kto zmrzačí alebo zabije Žida. Fridrich a rabín potom 29. marca spoločne prechádzali ulicami, aby zdôraznili, že Židia majú cisársku ochranu. Židia, ktorí utiekli v januári, sa vrátili koncom apríla.
Diplomatické prípravy.
Krátko po štrasburskom zhromaždení Fridrich vyslal legátov, aby vyjednali prechod jeho vojska cez ich územie: Konráda z Mainzu do Uhorska, Godfreya z Wiesenbachu do seldžuckého Rumského sultanátu a nemenovaného veľvyslanca do Byzantskej ríše. Je možné, že vyslal svojich zástupcov aj k arménskemu kniežaťu Levovi II.
Keďže Fridrich v roku 1175 podpísal so Saladinom zmluvu o priateľstve, považoval za potrebné oznámiť Saladinovi ukončenie ich spojenectva. Dňa 26. mája 1188 poslal grófa Henricha II. z Dietzu, aby Saladinovi predložil ultimátum. Sultánovi nariadil, aby sa stiahol z území, ktoré dobyl, vrátil Pravý kríž do Kostola Božieho hrobu a odškodnil tých kresťanov, ktorí boli zabití pri jeho výbojoch, inak Fridrich zruší ich zmluvu.
Niekoľko dní po Vianociach 1188 prijal Fridrich v Norimbergu uhorských, byzantských, srbských, seldžuckých a možno aj ajjúbovských vyslancov. Uhri a Seldžukovia sľúbili križiakom zásoby a bezpečnú cestu. Vyslanci srbského veľkokniežaťa Štefana Nemanju oznámili, že ich knieža prijme Fridricha v Niši. S byzantským vyslancom Jánom Kamaterom sa podarilo dosiahnuť dohodu, ktorá však vyžadovala, aby Godfrey Würzburský, Fridrich Švábsky a Leopold Rakúsky zložili prísahu za dobré správanie križiakov. Münsterský biskup Hermann, gróf Rupert III. z Nassau, budúci Henrich III. z Dietzu a cisársky komorník Markward von Neuenburg s početným sprievodom boli vyslaní dopredu, aby v Byzancii vykonali prípravy.
Zhromažďovanie armády.
Na zhromaždení v Štrasburgu v decembri 1187 biskup Godfrey z Würzburgu naliehal na Fridricha, aby sa so svojím vojskom radšej plavil do Svätej zeme, než aby pokračoval po súši. Fridrich to odmietol a pápež Klement III. dokonca nariadil Godfreyovi, aby o tom ďalej nediskutoval. Nakoniec mnohí Nemci ignorovali stretnutie v Regensburgu a odišli do Sicílskeho kráľovstva v nádeji, že sa do Svätej zeme doplavia na vlastnú päsť. Fridrich napísal sicílskemu kráľovi Viliamovi II. a požiadal ho, aby takéto plavby zakázal. Cisár a pápež sa pravdepodobne obávali, že Saladin čoskoro obsadí všetky križiacke prístavy.
Fridrich sa ako prvý z troch kráľov vydal do Svätej zeme. Dňa 15. apríla 1189 v Haguenau formálne a symbolicky prijal palicu a písmo pútnika. Do Regensburgu prišiel na zhromaždenie medzi 7. a 11. májom. Vojsko sa začalo zhromažďovať 1. mája. Fridrich bol sklamaný malou armádou, ktorá ho čakala, ale od odvolania výpravy ho odradilo, keď sa dozvedel, že medzinárodné oddiely už postúpili k uhorským hraniciam a čakajú na cisársku armádu.
Fridrich vyrazil 11. mája 1189 s armádou 12 000 - 20 000 mužov vrátane 2 000 - 4 000 rytierov. Súčasní kronikári uvádzali rôzne odhady Fridrichovej armády, od 10 000 do 600 000 mužov vrátane 4 000 - 20 000 rytierov. Po odchode z Nemecka sa jeho vojsko rozšírilo o kontingent 2 000 mužov, ktorý viedol uhorský princ Gejza, mladší brat uhorského kráľa Bela III. a biskup Ugrín Čák. Počas prechodu Byzanciou sa k vojsku pripojili aj dva kontingenty z ríše, burgundský a lotrinský. Vojsko, ktoré Fridrich viedol na moslimské územie, bolo pravdepodobne väčšie ako to, s ktorým opustil Nemecko.
Prechod cez Balkán.
Uhorsko.
Fridrich vyplával z Regensburgu 11. mája 1189, ale väčšina vojska odišla po súši k uhorským hraniciam už skôr. Dňa 16. mája nariadil vypáliť dedinu Mauthausen, pretože vyberala mýto od vojska. Vo Viedni vylúčil 500 mužov z armády za rôzne priestupky. Svätodušné sviatky oslávil 28. mája v tábore oproti uhorskému Prešporku. Počas štyroch dní táborenia pred Prešporkom vydal nariadenie o slušnom správaní sa vojska, slovami jednej kroniky "zákon proti škodcom". Zrejme to malo dobrý účinok.
Z Prešporka odprevadili uhorskí vyslanci križiakov do Ostrihomu, kde ich 4. júna privítal uhorský kráľ Belo III. Vojsku poskytol lode, víno, chlieb a jačmeň. Fridrich sa v Ostrihome zdržal štyri dni. Uhorský kráľ sprevádzal vojsko k byzantským hraniciam pri Belehrade. Pri prechode cez rieky Drávu a Tisu došlo k incidentom, ale Sáva bola 28. júna prekročená bez incidentov. V Belehrade Fridrich usporiadal turnaj, zorganizoval slávnostný súd, vykonal súpis vojska a napísal byzantskému cisárovi Izákovi II. list, v ktorom ho informoval, že vstúpil na byzantské územie.
Byzantská ríša.
Vojsko, stále v sprievode Bela III., opustilo 1. júla Belehrad, prekročilo rieku Moravu a zamierilo do Braničeva, ktoré bolo sídlom miestnej byzantskej správy, keďže Belehrad bol spustošený počas byzantsko-uhorskej vojny (1180 - 1185) s Uhrami a Srbmi. Na čele byzantskej správy stál "doux" (vojvoda). V Braničeve sa Belo III. odobral a vrátil sa do Uhorska. Dal križiakom vozy a Fridrich mu na oplátku dal svoje lode, keďže už nemali cestovať po Dunaji.
Burgundský kontingent pod vedením arcibiskupa Aima II. z Tarentaise a kontingent z Metz dostihli vojsko pri Braničeve. Vojvoda z Braničeva dal vojsku zásoby na osem dní. Rozšírená armáda vrátane uhorského kontingentu opustila Braničevo 11. júla po Via Militaris, ktorá viedla do Konštantínopola. Na trase ich prenasledovali banditi. Podľa križiackych zdrojov sa niektorí zajatí banditi priznali, že konali na príkaz vojvodu z Braničeva.
Dňa 25. júla sa Fridrich nachádzal v Ćupriji, keď dostal správu, že do Uhorska prišiel Peter z Brixey s kontingentom z Lotrinska. Práve tam sa prejavili problémy v komunikácii medzi Fridrichom a Izákom. Fridrichovi vyslanci dorazili do Konštantínopolu, ale Izák bol preč a obliehal povstalcov vo Filadelfii pod vedením pretendenta Teodora Mangapáša. Napriek tomu Ján Kamateros napísal Fridrichovi, že v Sofii bude k dispozícii trh. Pravdepodobne z Ćuprie poslal Fridrich do Konštantínopola ďalšieho vyslanca, uhorského grófa menom Lectoforus, aby zistil, čo sa deje.
Veľkoknieža Štefan Nemanja privítal Fridricha 27. júla v Niši s veľkou pompou. Hoci srbský panovník požiadal cisára, aby mu investoval svoje panstvá, Fridrich to odmietol s odôvodnením, že je na púti a nechce ublížiť Izákovi, keďže Srbi sa predtým vzbúrili proti Byzancii. Bolo dohodnuté manželské spojenectvo medzi dcérou meránskeho vojvodu Bertholda a Nemanjovým synovcom Toljenom. Fridrich dostal aj posolstvo podpory od bulharského cára Petra II., ale priame spojenectvo odmietol. Napriek tomu, že Fridrich sa snažil nenechať sa zatiahnuť do balkánskej politiky, udalosti v Niši považovali Byzantínci za nepriateľské činy.
Pred odchodom z Nišu dal Fridrich Godfreymu z Würzburgu predniesť kázeň o dôležitosti disciplíny a zachovania mieru. Reorganizoval tiež vojsko a rozdelil ho na štyri časti, pretože malo vstúpiť na územie, ktoré bolo pevnejšie pod byzantskou kontrolou a menej priateľské. Predvoj zo Švábov a Bavorov bol podriadený veleniu švábskeho vojvodu, ktorému pomáhali Herman IV. z Bádenska a Berthold III. z Vohburgu. Druhú divíziu tvorili uhorský a český kontingent so samostatnými práporcami. Tretiemu oddielu velil meránsky vojvoda, ktorému pomáhal pasovský biskup Diepold. Štvrtý oddiel bol pod osobným velením Fridricha a za jeho práporčíka bol v "in absentia" vymenovaný Rupert z Nassau.
Križiaci opustili Niš 30. júla a do Sofie dorazili 13. augusta. Mesto našli prakticky opustené. Nebola tu žiadna byzantská delegácia, ktorá by ich privítala, ani žiadny trh. Nasledujúci deň križiaci opustili Sofiu a Lotrinčania pod vedením Petra z Brixey konečne dostihli hlavné vojsko. Trajánovu bránu držali byzantské jednotky v sile 500 mužov. Podľa Diepolda z Pasova posádka ustúpila pri pohľade na Fridrichových zvedov, ale v "Dejinách výpravy" sa píše, že ustúpila až po tom, čo sa s ňou Fridrich a malá skupina rytierov stretli. Vojsko dorazilo do Pazardžiku 20. augusta a našlo tam množstvo zásob.

</doc>
<doc id="26741" url="https://sk.wikipedia.org/wiki?curid=26741" title="Štvrtá križiacka výprava">
Štvrtá križiacka výprava

Štvrtá križiacka výprava (12021204) bola križiacka výprava, ktorej pôvodným cieľom bolo obsadiť Jeruzalem najprv prevzatím kontroly nad Egyptom, ale v roku 1204 skončila dobytím Konštantínopola, hlavného mesta Byzantskej ríše.
Štvrtá výprava, ktorú vyhlásil roku 1199 pápež Inocent III. po neúspešnom križiackom „podniku“ nemeckého cisára Henricha VI., nesúvisela priamo s oslobodzovaním svätých miest v Palestíne, ale mala výlučne koristnícky charakter. Zúčastnení šľachtici sa stretli v Benátkach a po dohode s Benátčanmi (výmenou za dlhové moratórium) roku 1202 proti pápežovej vôli obsadili Zadar. Potom v roku 1203 na žiadosť Alexia IV. (syna bývalého cisára Izáka II., švagra nemeckého cisára), ako aj na popud Benátok, ktoré Byzantská ríša predtým zbavila bývalých výsad, križiaci dobyli Konštantínopol a dosadili Alexia IV. a jeho otca Izáka II. na trón. Po smrti Izáka II. a palácovom prevrate bol za cisára korunovaný Alexios V., ktorý sa odmietol križiakom podrobiť. V roku 1204 preto križiaci mesto dobyli znovu, vyplienili ho a na území Byzantskej ríše vytvorili tzv. Latinské cisárstvo a niekoľko menších vazalských panstiev. Križiaci tak na istý čas zničili Byzantskú ríšu, ktorá sa rozpadla na tri grécke štáty, z ktorých Nikajské cisárstvo v roku 1261 obnovilo Byzanciu. Z ekonomických, kultúrnych i mocenských škôd štvrtej križiackej výpravy sa však už Byzantská ríša nikdy nedokázala zotaviť až nakoniec padla v bojoch s Osmanskou ríšou.
Situácia pred výpravou.
Po tom, čo v roku 1187 sultán Saladin dobyl Jeruzalem sa moslimovia zmocnili väčšiny Jeruzalemského kráľovstva a križiakom zostali iba tri prístavyTýros (Súr), Tripolis a Antiochia. Odpoveďou kresťanského sveta na moslimskú ofenzívu bola Tretia križiacka výprava ktorá však svoj cieľdobytie Jeruzalema nedosiahla. Takisto sa počas tretej výpravy opäť ukázali nezhody medzi Byzantskou ríšou a západným svetom, ktoré sa už v tejto dobe kultúrne i nábožensky príliš líšili. Križiaci takisto dobyli "de iure" byzantský ostrov Cyprus, na ktorom vládol byzantský vzbúrenec Izák Komnénos a pomerne veľké napätie taktiež prevládalo medzi Friedrichom I. Barbarossom a byzantským cisárom Izákom II. Barbarossovo ťaženie takmer skončilo útokom na Konštantínopol.
V roku 1195 bol palácovým prevratom zvrhnutý cisár Izák II. a na trón nastúpil jeho brat Alexios III. Byzantská ríša v tomto období prežívala ťažké chvíle, nakoľko aj Izák aj Alexios III. sa ukázali byť neschopnými panovníkmi. Rozšírila sa decentralizácia ríše, veľkú moc získala rodová aristokracia, zlý bol taktiež stav byzantskej armády a loďstva. Prevahu na moriach a v obchode postupne prevzali Benátky a bývalá byzantská "thessokracia" (nadvláda nad moriami) bola dávno preč. Zhoršili sa taktiež Byzantské vzťahy so západnými panovníkmi, pápežskou stolicou i bývalými byzantskými spojencamiBenátkami.
Vyhlásenie a začiatok výpravy.
V roku 1198 nastúpil na pápežskú stolicu ambiciózny pápež Inocent III., ktorý ihneď vyhlásil novúštvrtú križiacku výpravu. Vojská sa mali zhromaždiť už v nasledujúcom roku (1199), avšak pretože väčšina významných európskych kráľov mala svoje vlastné spory, tak na pápežovu výzvu pôvodne reagovali len niektorí francúzski veľmoži, medzi nimi Theobald III. z Champagne, Ľudovít z Blois, či flámsky (v staršej literatúre sa možno stretnúť s výrazom flanderský) vojvoda Balduin s jeho vazalmi. Ich pohnútky boli čisto politické a preto, aby sa vyhli sporu s francúzskym kráľom Filipom II., ktorému neposkytli pomoc proti Anglicku sa na rytierskom turnaji v Champagnskom Ecry pripojili k výprave. Výprava sa však následne pre malý záujem na čas odložila do roku 1200, keď svoju účasť prisľúbili ďalší francúzski a lotrinskí šľachtici. Pre pápeža, ktorý sa chcel postaviť do čela kresťanskej Európy a nechcel sa pri tom deliť s mocnými európskymi kráľmi bola výprava bez účasti najvyšších európskych korunovaných hláv výhodná šanca ako znovu zvýšiť upadajúci vplyv a moc Pápežského štátu.
Pretože preprava po súši cez Anatóliu nebola bezpečná, rozhodlo sa v roku 1201, že preprava sa má podobne ako 3. križiacka výprava udiať po mori a zabezpečiť ju mala Benátska republika (Janov nemal o tento obchod záujem). Dohodlo sa, že za 85 000 strieborných mariek benátsky dóža Enrico Dandolo zabezpečí prepravu pre 33 500 vojakov 4500 rytierov, 9000 jazdcov a 20000 pešiakov a ak Benátky dostanú polovicu koristi z výpravy, pripoja k nej 50 bojových lodí.
Vojenský plán bol grandiózny a potvrdený bol samotným pápežom Inocentom III. Cieľom výpravy mal byť Egypt, kde mali križiaci dobyť samotnú Káhiru a odkiaľ sa po zabezpečení delty malo križiacke vojsko presunúť do Jeruzalema. S tým nesúhlasili niektorí križiaci, ktorí nevedeli pochopiť, prečo majú bojovať v Egypte a nie o Boží hrob v Jeruzaleme. Proti sa navyše stavali i Benátky, ktoré nechcel ohroziť svoje obchody v Alexandrii a dobré vzťahy s egyptským guvernérom al-Ádilom.
Ešte v priebehu príprav výpravy zomrel Theobald Champagnský a hlavné vedenie po križiackej porade v Soissons európskych vojsk získal Bonifác z Montferratu, ktorý mal pevné väzby na Byzantskú ríšu. Proti tomu sa stavali niektoré predstavitelia výpravy a Benátčania a neskôr sa tento konflikt prejavil aj pri voľbe latinského cisára.
V roku 1202 sa asi tretina dohodnutých vojsk dostavila do Benátok, kde sa usadila na ostrove San Nicolo de Lido. Menšia časť sa na výpravu vydala cez Marseille. Benátčania, ktorí predpokladali príchod omnoho väčšieho vojska žiadali po križiakoch splatenie celého dlhu, ktorý medzi tým pre ubytovanie vojsk narástol o ďalších 34 000 mariek. Dóža Enrico Dandolo, na križiakov začal tlačiť a požadovať splatenie dlhu, a pohrozil, že ak tak neurobia, nemôže ručiť za dodávku proviantu pre vojsko. Križiacke vojská vyzbierali časť peňazí a odovzdali ich Benátkam, avšak to ich problémy nezlepšilo, ba dokonca ešte prehĺbilo chudobu križiakov, ktorý následne obživu hľadali kde len mohli. Nakoniec sa Enrico Dandolo svojim slávnym prejavom v Bazilike svätého Marka pridal k výprave a navrhol križiakom odloženie dlhu dovtedy, kým nezískajú peniaze. Výmenou za moratórium požadoval pomoc Benátkamdobytie uhorského (katolíckeho) Zadaru.
Pád Zadaru.
Chorvátsky prístav Zadar už od roku 1186 patril Uhorskému kráľovstvu, ktorého kráľ Belo III. ho vydobyl práve na Benátkach. Benátky, ktoré už storočie s Uhorskom bojovali o chorvátsko-dalmátske pobrežie chceli túto pevnosť získať za každú cenu späť a dóža Enrico Dandolo využil ťaživú situáciu križiakov. Časť križiakov nesúhlasila s tým, aby vojská určené na svätú vojnu tiahli proti iným kresťanoma k tomu aj katolíkom a tábor opustila. Samotný veliteľ výpravy Bonifác z Monferatu ešte vo vojsku nebol a obliehania sa odmietol zúčastniť. Pápež Inocent III. navyše prostredníctvom svojho vyslanca, kardinála Petra z Kapuy križiakom pohrozil exkomunikáciou, avšak velitelia tento fakt pred vojakmi utajili. 1. októbra 1202 začali križiacke vojská Zadar obliehať a po takmer dvoch mesiacoch 24. októbra pevnosť padla. Ako následok Inocent III. útočníkov exkomunikoval. Zadar následovne zostal benátsky až do roku 1358.
Medzitým sa k vojsku, ktoré sa usadilo v Zadare pridal aj veliteľ výpravy Bonifác Montferratský s zarovno s ním sa v tábore objavili i vyslanci rímsko-nemeckého kráľa Filipa Švábskeho a brat Filipovej manželky Ireny, zosadený byzantský princ Alexios IV. Angelos. Alexios, syn zvrhnutého Izáka II. už dlhší čas cestoval po Európe a hľadal pomoc u pápeža i cisára a podobne ako dovtedy, i tentokrát nešetril sľubmi priateľstva, hmotnej a vojenskej podpory pre križiacku výpravu a sľúbil tiež bohatú, no nereálnu odmenu 200 000 strieborných mariek pre účastníkov výpravy. Nakoniec ponúkal i to, po čom pápežský stole úpenlivo túžilcirkevnej únii. Tvrdil navyše, že bude v Konštantínopole úprimne vítaný a že Byzantínci nenávidia jeho strýka Alexia III., takže k boju podľa neho možno ani nemuselo prísť. 
Benátkam sa nový plán páčil, pretože poznali bohatstvo Byzantskej ríše a mali v nej svoje koristnícke obchodné záujmy. Opäť teda pohrozili križiakom svojim odchodom z výpravy a tak sa nakoniec veliteľov križiackej výpravy podarilo presvedčiť, aby najskôr dosadili Alexia IV. na cisársky dvor a s jeho pomocou by výprava mohla pokračovať. To sa znovu nepáčilo viacerým útočníkom (najmä kléru a rytierom na ktorých čelo sa postavil Guy de Vax) a mnohí z nich už i tak znechutení s vývinom výpravy nakoniec križiacky tábor opustili a buď sa vrátili domov, alebo sa vybrali do Orientu samostatne.
V apríli 1203 križiacka flotila konečne vyplávala zo Zadaru ku Korfu, kde sa po menších nepokojoch medzi križiakmi navzájom i medzi miestnymi obyvateľmi a križiakmi 24. mája 1203 definitívne rozhodlo, že cieľom výpravy bude Konštantínopol.
Na svojej ceste do Konštantínopola sa križiaci ešte zastavili pri Eubóji a priľahlých ostrovoch, kde v Alexiovom mene vyzbierali dane. Následne bez problémov prešli Dardanelami a okolím Konštantínopola. Vojsko sa 24. júna 1203 vylodilo na protiľahlých brehoch Bosporu v Chalkedóne a Chrysopole, kde rozprášili menšie posádky Byzantíncov. Hoci Alexios III. vedel z viacerých zdrojov o križiakoch smerujúcich do srdca jeho ríše, nepodnikol žiadne väčšie prípravy na obranu, iba uzavrel prístav v Zlatom rohu. Očakával, že sa z kresťanským vojskom dohodne. Poslal preto ku križiakom lombardského katolíka Nicholaa Rossa s bohatými darmi, aby im ponúkol pomoc. Jeho ponuka však zostala nevypočutá a križiaci následne cisárovi Alexiovi III. poslali posla Conona de Béthune so žiadosťou o jeho abdikáciu, čo však Alexios III. rázne odmietol. Takisto i grécke, ortodoxné obyvateľstvo Konštantínopola odmietlo Alexia IV. za svojho vládcu a i napriek benátskej agitácii zotrvalo pri Alexiovi III. Bolo zrejmé, že strany sa nevyhnú stretu.
Obliehanie Konštantínopola (1203) a vláda dvoch cisárov.
Križiaci si uvedomovali, že Konštantínopol má pevné hradby a povesť nedobytnej pevnosti. Priamy útok na hradby bol preto aspoň zo začiatku nemysliteľný. Časť armády síce obľahla mesto, avšak prvý útok križiakov sa začal 5. júla na Galatu, mestskú časť za zlatým rohom. 6. júla 1203 galatská (najmä žoldnierska) posádka zaútočila na križiakov utáborených pred Galatskou vežou (šlo o staršiu rovnomennú vežu Galatskej veže), avšak križiaci Byzantíncov zahnali a po bojoch, v ktorých sa šťastie raz priklonilo na jednu stranu a následne na druhú sa im podarilo preniknúť do opevnenia a odstrániť reťaz chrániacu prístav Zlatý roh. Následne benátska flotila vošla do prístavu, kde porazila menšie byzantské loďstvo, ktoré sa skladalo z 20 galér.
11. júla sa križiaci usadili oproti Blachernského paláca na severozápade Konštantínopola a priviedli obyvateľom mesta ukázať Alexia IV. Čakali, že mešťania povzbudený prítomnosťou svojho milovaného princa povstanú proti tyranovi Alexiovi III., avšak ich informácie o obľúbenosti Alexia III. boli skreslené a odozva mešťanov na križiakov a Alexia IV. bola nepriateľská.
17. júla spustili Benátčania prvú výraznejšiu ofenzívu. Do čela útoku sa podľa Geoffreya de Villehardouin nebojácne postavil sám starý a slepý dóža Enrico Dandolo, ktorý na svoju loď pripevnil veľkú zástavu sv. Marka. Z prístavu Zlatého rohu vojská zaútočili na konštantinopolské opevnenie a postupne úspešne dobyli 25 veží opevnenia na ktorých vyvesili benátske vlajky. Následne keď videli, že križiacke vojská za hradbami sa k ich útoku nepridávajú posilnili svoje pozície. Okrem toho Benátčania zapálili predmestie Konštantínopola a ničivý požiar, ktorý vznikol z požiaru spálil asi 120 akrov obývaného územia, čím o domov prišlo asi 20 000 obyvateľov.
Cisár vyprovokovaný benátskym podpaľačstvom a rastúcou nespokojnosťou jeho poddaných následne prikázal vojakom cez bránu sv. Romana vytiahnúť do boja proti francúzskym vojakom pred hradbami. Zošikovaným Francúzom, ktorý by tak čelili vyše dvojnásobnej presile však rýchlo prišli na pomoc Benáčania a Alexius, ktorý sa zľakol následného možného stretu radšej s vojskom stiahol späť do mesta. Keď nasledujúceho dňa križiaci znovu zaútočili na mesto, boli podľa Nikéta Chóniata Alexios III. a jeho dcéra Irena z mesta už dávno preč a spolu s najcennejšími šperkami utiekli do tráckeho Mosynopolu. Obyvatelia Konštantínopola preto zo žalára vyviedli Alexiovho brata, bývalého cisára Izáka II. a prehlásili znovu ho cisárom i napriek tomu, že podľa byzantských zvyklostí oslepený človek nemohol vládnuť. Izák II. po svojom nástupe ihneď poslal križiakom informáciu o udalostiach v meste a križiaci na jeho vyslancov reagovali požiadavkou na splnenie sľubov, ktoré im sľúbil jeho syn a prinútili Izáka prehlásiť jeho syna Alexia IV. za spolucisára. Obliehanie mesta sa tak skončilo po tom, čo bol Alexios IV. 1. augusta v Chráme Božej Múdrosti slávnostne korunovaný za cisára. Korunovácie sa okrem byzantských hostí zúčastnila aj väčšina významných križiakov.
V septembri 1203 sa malo rozhodnúť o ďalšom putovaní do Svätej zeme, avšak cisár Alexios IV. sa obával, že by mohol prísť o trón a tak križiakov prosil, aby ešte zostali v meste. Tí radi súhlasili s prezimovaním, i preto, že očakávali plnenie daných sľubov. Čoskoro sa ukázalo, že veľkodušné sľuby, ktoré cisár Alexios IV. križiakom dal sú nesplniteľné. Byzantská pokladnica bola prázdna a aby cisári získali aspoň nejaké peniaze zaviedli nové dane a uskutočnilo sa i zhabanie cirkevných majetkov. Odhaduje sa, že celkovo sa cisárom podarilo splatiť asi polovicu sľúbených peňazí a o zvyšok požiadali Enrica Dandola o odklad. Cisárom sa v tak rýchlom čase nepodarilo vyzbierať ani sľúbených 10 000 vojakov a taktiež grécky klér nebol povoľný k zmieru so západom. Alexios IV. navyše musel vyriešiť problém so svojim predchodcom a tak v auguste 1203 vyslal do Trákie vojsko, aby rozdrvilo odbojného Alexia III., ktorý konšpiroval proti novým cisárom a aby zahnalo na ústup plieniace bandy Bulharov a Kumánov v ich službách.
Situácia v Konštantínopole bola zlá, začiatkom roku 1204 zomrel starý cisár Izák II. a na dennom poriadku boli roztržky medzi Grékmi a Latiníkmi. V uliciach sa rozhoreli nepokoje a chudina plienila majetky bohatších mešťanov. Po tom, čo vypukli rozsiahle nepokoje, museli zasiahnuť križiacke vojská. Vo vypuknutom povyku fanatici dokonca vypálili Mitatonskú mešitu, spolu s ktorou v auguste 1204 vyhorela ďalšia časť mesta a zvýšila počet bezdomovcov v Konštantínopole na vyše 100 000.
Vyhrotenú situáciu sa rozbúrený dav rozhodol riešiť radikálnou výmenou na cisárskom stolci. V januári 1204 prehlásili mladého šľachtica Nikolaa Kanaba za cisára, avšak ten korunu zo strachu odmietol a Alexios si trón vďaka západným spojencom udržal. Submisívnym postojom voči Latiníkom však Alexios IV. stratil i podporu byzantskej šľachty a tá krátko na to v palácovom prevrate prehlásila za cisára Alexia V. Duku prezývaného Zachmúrený (Murtzuflos). Alexios V. bol pravnukom slávneho komnénovského cisára Alexia I. a zaťom zosadeného cisára Alexia III. Alexios V. nečakal a nechal svojho rovnomenného predchodcu vsadiť do žalára, kde bol krátko na to uškrtený. Podobne skončili i ďalší pretendenti, medzi nimi i Nikolas Kanabos.
Obliehanie Konštantínopola (1204) a deľba koristi.
Nový cisár narozdiel od svojich predchodcov presadzoval anti-križiacku politiku. Ihneď po svojom nástupe na trón nechal provizórne opraviť mestské hradby a postavil sa do čela byzantských vojsk. Križiaci na situáciu reagovali požiadavkou prevzatia záväzkov bývalých cisárov, čo však Murtuflos odmietol, čo viedlo k tomu, že križiaci s gréckymi cisármi stratili trpezlivosť a rozhodli sa rázne zakročiťt.j. dosadiť na trón niekoho priamo zo západu. O ďalšom postupe sa rozhodovalo v marci 1204. Bola vytvorená dvanásťčlenná rada, v ktorej si miesta rovnomerne v pomere 6:6 podelili Benátčania a križiaci. Rada mala rozhodnúť o rozdelení Byzantskej ríše a o voľbe nového cisára. Dohodlo sa, že cisár bude pochádzať z radov križiakov a nový konštatinopolský patriarcha z Benátok. Hoci sa predpokladalo, že novým cisárom by sa mal stať Bonifác Monferratský, ktorý aby si posilnil svoju prestíž a pozíciu si dokonca za ženu vzal cisárovnú Máriu, vdovu po Izákovi II., Benátčania neskôr na hlasovaní v paláci Bukeleon presadili, aby sa cisárom stal Balduin Flámsky. Takisto bol vypracovaný plán deľby ríše známy ako "Partitio terrarum Imperii Romaniae", podľa ktorého mala cisárovi pripadnúť štvrtina územia, ktorá zahŕňala Trákiu, Malú Áziu (tú sa nepodarilo získať) a ostrovy v blízkosti Malej Ázie (Lesbos, Chios, Samos...), cisárovi mali taktiež pripadnúť hlavné konštantinopolské paláce. Bonifácovi Monferratskému mala pripadnúť časť Malej Ázie. Benátčania mali získať (a neskôr i získali) tri osminy Konštantínopola a väčšinu byzantských ostrovov, medzi nimi najväčšími boli Kréta a Eubója. Okrem toho Benátčania získali viacero prístavovdardanelský Kallipolis, maloázijskú Herakleiu, peloponézske mestá Modon a Koron a v roku 1205 získali prístav Drač a Dúbrovník.
9. apríla 1204 spustili križiaci prvý útok nového obliehania Konštantínopola. Opäť sa pokúsili zaútočiť od Zlatého rohu, avšak zlé počasie a byzantské ostreľovanie križiakov prinútilo sa stiahnuť. Nový útok sa uskutočnil 12. apríla. Tentokrát severné vetry (bóry) križiakom priali a tak sa ich lode dokázali k hradbám priblížiť dostatočne na to, aby ich mohli vážne ohroziť. Podľa Geofreya z Villehardouinu sa Ondrejovi z Urbousu a neznámemu benátskemu vojakovi útokom zo zviazaných lodí Pútnik a Raj podarili dobyť prvú vežu opevnenia a hneď na to. sa križiaci vtrhli na hradby a obsadili niekoľko veží. Potom bol prienik do mesta už len otázkou času. Ako prvá padla prímorská časť Blachernae. Na to Alexios V. z mesta utiekol k svojmu zaťovi, ex-cisárovi Alexiovi III. a ľud v Konštantínopole za cisára prehlásil Teodora Laskarida. Ten v tej chvíli avšak na vládu, ktorú by križiaci i tak nepovolili nemyslel. Pokúsil sa ešte zmobilizovať zvyšky demoralizovaných armád, avšak presile už nemohol odolávať a preto utiekol do maloázijskej Nikáje, kde následne vzniklo exilové cisárstvo. Ešte toho dňa v meste vypukol ďalší ničivý požiar, ktorý premenil ďalšiu časť mesta v ruiny. 13. apríla Konštantínopol definitívne padol a križiaci sa pustili do jeho plienenia. Rabovanie trvalo tri dni a postihlo viaceré byzantské pamiatky, medzi nimi i kresťanské chrámy, kláštory a mestské paláce. Podľa dobových historikov (najmä Nikéta Chóniata, ktorá sa obliehania priamo zúčastnil), sa väčších neprávostí dopúšťali križiacki rytieri, kým Benátčania, ktorí si uvedomovali hodnotu pamiatok a cenností si pri rabovaní zachovali chladnú hlavu. Choniasovi dokonca jeden jeho benátsky známy pomohol pred lúpiacimi bandami. Hoci križiacki velitelia prikázali všetku korisť priniesť do jedného opátstva v meste aby bola spravodlivo rozdelená, lúpiaci rytieri sa snažili čo najviac bohatstva uchvátiť pre seba. Celková škoda úlúpených vecí sa odhaduje rozlične, niektoré úvahy hovoria o 400 000 strieborných markách, niektoré až o 900 000 markách.
Po dobytí Konštantínopola sa začalo s realizáciou plánu rozdelenia Byzantskej ríše a dobývaním jednotlivých území. Benátčania i väčšina križiakov boli spokojní, pretože ulúpená korisť i dobyté územie boli rozhodne väčšie než zisky, ktoré ich čakali v Oriente. Jedným z nespokojencov bol Bonifác z Monterratu, ktorý sa spolu s vojskom po dobytí mesta odobral do Solúna, kde vytvoril vlastné kráľovstvo de facto nezávislé od Konštantínopola. Pod jeho právomoc následne spadali i peloponézska Achája a Atény. 16. mája 1204 bol za latinského cisára korunovaný Balduin Flámsky a exilovú Byzantskú (Nikájsku) ríšu na vyše 50 rokov zatienilo Latinské cisárstvo.
Pápež Inocent III. s dobytím Konštantínopola úplne spokojný nebol. Spolu s rozvratom ortodoxnej Byzantskej ríše sa síce rozšíril latinský vplyv, zároveň však okupácia gréckych zemí iba prehĺbila odpor východných kresťanov voči latinskej cirkvi. Inocent po križiakoch navyše žiadal, aby pokračovali do Orientu, kde sa neustále bojovalo. To však bolo proti križiackym plánom a navyše pápežský legát Peter z Kapuy križiakov medzitým zbavil ich sľubu, čím výpravu ukončil a za čo si od pápeža vyslúžil prísne pokarhanie. Situácii sa musel prispôsobiť aj jeruzalemsko-cyperský kráľ Amaury, ktorí bol pre absenciu nových síl prinútený uzavrieť s egyptským vládcom Al-Adílom mier.
Následky výpravy.
Následkami štvrtej križiackej výpravy bol najmä vznik nových križiackych štátov a nástup obdobia tzv. frankokracie v gréckych dejinách. Spolu so západnými rytiermi prišli do Byzancie aj európske (franské) lénne zvyklosti, ktoré začali nadväzovať na komnénovský proniový systém.
Na dobytom území naďalej žili a pôsobili i staré byzantské rody, ktoré za svoju podporu novým dobyvateľom dostávali do držby novú pôdu tzv. "gonikon"obdoba západných lén. Takisto sa do byzantského sveta preniesol západný lénny sľub"homágium", ktorý skladali nový vazali svojmu zemepánovi. Rozdiely medzi latinskými a gréckymi vazalmi avšak pretrvávalinapríklad pri dedení, kde sa pri západných lénach využíval systém primogenitúra, grécke obyvateľstvo rozdeľovalo svoje dedičstvo rovnomerne. Vznikali taktiež nové zmiešané manželstvá Grékov a západných prisťahovalcov, ktorých potomkov možno v Grécku do dnešných dní badať (tzv. Latinovia).
V tomto období sa taktiež mení štruktúra byzantských miest, v ktorých sa objavuje západná buržoázia, najmä talianski obchodníci a bankári. Mení sa typická byzantská štruktúra roľníctva (kolónov), ktorých nahradila vrstva závislých obyvateľov (poddaných), ktorý sa nazývali "villani" a vrstva akýchsi želiarov"vicariiov", ktorý nemali žiaden majetok.
K veľkým zmenám došlo aj v cirkevnej správe. Grécky klér odišiel do exilu do Nikáje. Latínovia v Konštantínopole ustanovili nového patriarchu Benátčana Thomassa Morosina, ktorý sa vyznal v gréčtine a v miestnych reáliách. Nekánonické dosadenie Thimassa Morosiniho na patriarchálny stolec bolo ďalším tŕňom v oku energického pápeža Inocenta III., ktorý však proti tomu nič nepodnikol a napriek tomu, že si uvedomoval, že touto výpravou sa ešte viac zväčšila grécka nevraživosť a nepriateľstvo voči Západu sa snažil zvýšiť katolícky vplyv na východe. Do miestnych farností začali dosadzovať latinskí kňazi, čo sa stretlo s odporom gréckeho obyvateľstva a mníchov na hore Athos. Pápežská kúria ďalej do Grécka posielala cirkevné rády františkánov (sídlili v Konštantínopole), dominikánov a cisterciákov (sídlili v Dafnii). Najvyšší cieľcirkevná únia sa však pápežskej diplomacii nepodarilo dosiahnuť.
Vážnym následkom križiackej výpravy bolo vyplienenie Konštantínopola, ktorý sa z udalosti nikdy nespamätal a i po jeho znovudobytí v roku 1261 zostal vyľudnený a poloprázdny. Počas výpravy bolo úplne zničených viacero kultúrnych pamiatok a z mesta bolo odnesených mnoho historických predmetov (napr. benátska kvadriga na Chráme sv. Mareka sa pôvodne nachádzala v konštatinopolskom Hipodróme). Vyplienený bol taktiež Chrám svätých Apoštolov, kde boli zničené hroby predchádzajúcich byzantských cisárov (medzi nimi i cisára Justiniána I.). Niektoré budovy v Konštantínopole neboli dodnes zrekonštruované, alebo ich zničilo pôsobenie času, pretože Osmania nemali záujem na ich zachovaní.
Ďalším následkom výpravy bol de facto vznik benátskeho monopolu na obchod vo východnom Stredomorí, ktorý bol dohodnutý už na marcovej porade v 1204. Benátky mohli voľne obchodovať v latinskom cisárstve a ďalšie talianske republiky Janov a Pisa boli z obchodov vylúčené. Výlučné postavenie v egejskej oblasti si Benátky udržali až do 16. storočia.
Nástupnícke štáty Byzantskej ríše a križiacke štáty.
Plán deľby Byzantskej ríše počítal s jej úplným rozdelením medzi križiackych rytierov a Benátky, čomu však zabránil nečakaný odpor miestnych aristokratov, ktorí sa odmietali cudzím dobyvateľom vzdať. Na území preto vznikli križiacke štáty, ktoré voči sebe pristupovali rôznymi spôsobmi a vytvárali medzi sebou lénne vzťahy a pravoslávne štáty, ktoré vytvorili bývalí byzantskí aristokrati.
Pravoslávne (grécko-ortodoxné) štáty.
Nicejské (Nikajské) cisárstvo.
Bol hlavný nástupnícky štát Byzantskej ríše po štvrtej križiackej výprave. Vlády v ňom sa ujal rod Laskarovcov. Jeho prvým cisárom bol Teodor I., ktorému sa podarilo stabilizovať situáciu v anatolskej časti bývalej ríše. Theodorov nástupca Ján III. Vatatzes dokázal Latinov presvedčivo poraziť v bitke pri Poimamenone a pripojil k ríši Bitýniu, Thrákiu a Macedóniu. Jeho syn Teodor II. zase ubránil ríšu pred Bulharmi a rozšíril ju ďalej do Albánska. Posledným vládcom z rodu Laskaridov bol Ján IV. Dukas Laskaris, ktorého zvrhol jeho regent, a následne cisár Michal VIII. Palaiologos, počas ktorého vlády bol v roku 1261 znovu dobytý Konštantínopol a obnovená Byzantská ríša.
Trapezuntské cisárstvo.
Druhým ortodoxným cisárstvom, ktoré sa považovalo za nástupcu byzantskej ríše bolo Trapezuntské cisárstvo, ktoré v roku 1204 v Trapezunte založil Alexios I. Komnénos (z rodovej vetvy tzv. Veľkých Komnénov), vnuk cisára Andronika I. Cisárstvo prosperovalo vďaka obchodu s Benátkami a Janovom a pretrvalo aj po obnovení Byzantskej ríše, ba dokonca prežilo i jej pád. Počas svojej existencie sa opakovane dostávalo do vplyvu ikonského sultanátu a Mongolov. Definitívny koniec ríši prinieslo dobytie Osmanskou ríšou v roku 1461. Trapezuntské cisárstvo ďalej z pravoslávnych nástupníckych štátov prežilo už len Theodorské kniežatstvo na Kryme, ktoré sa od Trapezuntu odčlenilo v 14. storočí, avšak i to bolo v roku 1475 dobyté Turkami.
Epirský despotát.
Bol nástupnícky štát Byzantskej ríše, ktorý vznikol po dobytí Konštantínopolu križiakmi. Na jeho čelo sa postavil Michal Komnénos Dukas, aristokrat blízky bývalej dynastie Angelovcov. V roku 1224 Michalov brat a nástupca Teodor dobyl Solún a nechal sa korunovať cisárom, čím sa despotát stal vážnym protivníkom Nikajského a Trapezuntského cisárstva v úlohe pokračovateľov Byzantskej ríše. Najväčší rozmach ríša zažila okolo roku 1230. Theodorovi nástupcovia však o cisársky titul prišli a a moc despotátu začala upadať. Dobyté územia si podelili okolité krajiny, najmä Bulharsko a Srbsko. V roku 1318 sa vlády v krajine zmocnila benátska rodina Orsiniovcov, od nich neskôr moc prevzal rod Buondelmonti. Definitívny koniec krajiny za vlády rodu Tocco priniesli Osmania v roku 1479.
Križiacke (katolícke) štáty.
Latinské cisárstvo.
Bol hlavný križiacky štát, ktorý vznikol ako výsledok 4. križiackej výpravy. Zvyšné križiacke štáty boli následne de iure vazalmi Latinského cisárstva avšak v skutočnosti boli viacmenej samostatné a rozvíjali svoje vlastné vzťahy a dejiny. Dvanásti voliči z radov križiakov v roku 1204 za nového cisára zvolili Balduina Flámskeho, ktorý bol však nasledujúcom roku zajatý Bulharmi, v ktorých väzení zomrel. Jeho brat Henrich I. stabilizoval situáciu v cisárstve, avšak ďalší panovníci, ktorí nepristupovali k miestnemu pravoslávnemu obyvateľstvu zmierlivo postupne cisárstvo destabilizovali a to bolo po tom, čo ho opustili Benátčania v roku 1261 dobyté Nikajským cisárstvom (Michalom VIII.)
Solúnske (Thesalonické) kráľovstvo.
Bol druhý najväčší križiacky štát, ktorý vznikol po tom, čo odmietnutý kandidát na trón latinského cisárstva Bonifác Montferratský dobyl Solún. Kráľovstvo bolo de iure vazalským štátom Latinského cisárstva a počas svojej existencie muselo odrážať útoky Bulharov i byzantského cisára Alexia III. Druhý kráľ Demetrius Montferratský o kráľovstvo prišiel po tom, čo v roku 1224 obsadil Solún Epirský despotát a jeho despota Theodor Komnénos Dukas.
Vojvodstvo Naxos.
Bol vazalský štát Latinského cisárstva a neskôr Achájskeho kniežatstva, ktorý vznikol v roku 1207. Prvým vojvodom sa stal Marko Sanudo, synovec benátskeho dóžu Enrica Dandola, ktorý po vydobití Naxu získal ostrovy ako léno. V roku 1278 moc nad územím získalo Neapolské kráľovstvo a v roku 1418 Benátky. Definitívne vojvodstvo zaniklo v roku 1579 po tom, čo ho dobyl sultán Selim II.
Vojvodstvo Filipopolis ("Philipopolis")
Bol krátko existujúcu križiacky štát založený Renierom z Tritu. Územie vojvodstva v roku 1207 dobyli na čas Bulhari, avšak úplnú kontrolu nad územím získali až v roku 1230 za vlády Ivana Asena II.
Negropontský triarchát.
Bolo malý križiacky štát, ktorý sa skladal z troch barónstiev (Chalkis, Karystos and Oreos). Prvým vládcom bol lombardský šľachtic Giberto I. da Verona. Neskôr sa Negropont dostal pod vplyv Benátok. V roku 1470 bolo územie dobyté Osmanmi.
Achájske vojvodstvo (kniežatstvo).
Bol vazalský štát Latinského cisárstva, jemu samotnému bolo ďalej podriadené Aténske vojvodstvo. Zakladateľmi štátu bol Viliam z Champlitte a Geoffrey z Villehardouinu. V roku 1259 bola Byzantskou ríšou znovu dobytá prvá časť polostrova a úplná nadvláda Byzancie nad Peloponézom bola obnovená dobytím Moreou v roku 1430.
Vojvodstvo sa skladalo z viacerých poloautonómnych častí, ktorí tvorili "ligie". Celkovo sa morejský polostrov skladal asi z 500600 lén, medzi nimi napr.: Barónstvo Gritzena, Barónstvo Arkádia, Barónstvo Chalandritsa, Barónstvo Estamira, Barónstvo Geraki, Barónstvo Karytaina, Barónstvo Nikli, Barónstvo Patras, Barónstvo Vostitsa, Barónstvo Veligosti, Barónstvo Kalavryta, Barónstvo Kalamata, Barónstvo Passavant, Korintské arcibiskupstvo, Panstvo miest Argos a Nafplio.
Aténske vojvodstvo.
Bol križiacky štát založený na Atickom polostrove Ottom de la Roche. Vojvodstvo bolo pôvodne podriadené Solúnskemu kráľovstvu, avšak neskôr sa stalo vazalom Achájskeho kniežatstva. Jeho podriadeným štátom bolo Salonské panstvo, malé územie medzi Atikou a Epirom. Rod de la Roche si moc nad Aténami udržal do roku 1308, kedy sa aténskym "megaskyrom" (titul vojvodu) stal Gautier V. Tomu vojvodstvo v roku 1311 prebrala žoldnierska Katalánska spoločnosť. V neskoršom období územie striedalo viacero pánov až kým nebolo v roku 1458 dobyté Osmanskou ríšou.
Salonské panstvo.
Bol malý križiacky štát, ktorý vznikol v roku 1205 ako léno Solúnskeho kráľovstva, jeho prvým lordom bol Tomáš I. d'Autremencourt. V neskoršom období viackrát menil svoj nadriadený štátny celok (Epirus, Achája, Katalánci) až kým panstvo nebolo v roku 1410 dobyté Osmanmi.
Markízát Bodonitza.
Bol malý križiacky štát medzi Atikou a Thesáliou, ktorý vznikol v roku 1204 ako léno Solúnskeho kráľovstva. Prvým markízom bol Guy Pallavicini. Po zániku Solúnskeho kráľovstva sa dostal pod vplyv Achájskeho kniežatstva a neskôr Katalánskej kompánie. Definitívne markízát zanikol v roku 1414, keď bol dobytý Osmanskou ríšou.
Palatinát Kefalónie a Zakyntu.
Nevznikol priamo počas výpravy ale v období pred ňou v roku 1185, ostrovy patrili pod panstvo Sicílskeho kráľovstva. Pôvodne tu vládol rod Orsini, neskôr sa moci ujal rod Tocco. Panstvo zaniklo v roku 1479 rozdelením medzi Benátky a Osmanskú ríšu.
Križiacka výprava a vzťahy kresťanských cirkví.
Štvrtá križiacka výprava bola následkom dlhodobých zlých vzťahov medzi východnou cirkvou a západnou cirkvou, ktorých spory vyústili do Veľkej východnej schizmy v roku 1054. Už pred tým sa však medzi cirkvami vyskytli viaceré spory (pozri napr. Akakiánska schizma, Fótiova schizma). Hoci sa vzťahy v priebehu nasledujúceho obdobia mierne zlepšovali (čo viedlo napríklad k prvej križiackej výprave za vlády Alexia I.), zároveň sa už v staršom období objavili úvahy križiackej výpravy proti Byzantskej ríši (napr. Bohemund Tarentský). Vzťahy navyše výrazne ovplyvnil aj masaker latinských kresťanov, ktorý sa v Konštantínopole uskutočnil v apríli roku 1182.
Výprava ešte viac prehĺbila schizmu a odpor medzi východnými kresťanmi a Západom a hoci sa v období po 4. križiackej výprave niektorí predstavitelia cirkví snažili nájsť cestu k cirkevnej únii (Západ tým v neskoršom období tlačil na byzantských cisárov ako cenu pomoci proti Osmanom) a uskutočnilo sa viacero jednaní (medzi nimi napr. Florentský koncil), k trvajúcej cirkevnej únii nakoniec "de facto" neprišlo. Po definitívnom páde Byzantskej ríše v roku 1453 a nadvláde Osmanskej ríše nad Konštatinopolským patriarchátom sa o únii prestalo uvažovať. Politika Katolíckej cirkvi v 20. storočí sa v duchu ekumenizmu snažila opätovne zblížiť s východnou cirkvou a konštatinopolský patriarcha Athinogoras s pápežom Pavlom VI. 7.decembra 1965 zrušili vzájomnú exkomunikáciu pravoslávnej a katolíckej cirkvi z roku 1054.
V roku 2001 pápež Ján Pavol II. vyjadril ľútosť nad následkami štvrtej krížovej výpravy a napísal list aténskemu arcibiskupovi Christodulovi: "„Je tragické, že útočníci, vyslaní zabezpečiť prístup kresťanov do Svätej krajiny, sa obrátili proti svojim bratom vo viere. Fakt, že to boli latinskí kresťania, napĺňa katolíkov zármutkom." V roku 2004 zase pri príležitosti 800-tého výročia dobytia Konštantínopola ekumenický patriarcha Bartolomej I. navštívil Vatikán a pápež Ján Pavol II. pri tejto príležitosti vyhlásil: "„Ako by sme nemohli po 800 rokoch necítiť bolesť a odpor." Tento prejav bol považovaná za ospravedlnenie a patriarcha východu toto ospravedlnenie v roku 2004 na spoločnej omši prijal so slovami: "„Duch zmierenia je silnejší než duch nenávisti... prijali sme s vďakou a úctou Vaše srdečné gesto za tragické udalosti štvrtej križiackej výpravy. Naozaj, je pravda, že tu bol pred osemsto rokmi spáchaný zločin. Duch zmierenia z Kristovho vzkriesenia nás podnecuje k zmiereniu našich cirkví.“" 

</doc>
<doc id="26742" url="https://sk.wikipedia.org/wiki?curid=26742" title="M21">
M21



</doc>
<doc id="26743" url="https://sk.wikipedia.org/wiki?curid=26743" title="Messier 21">
Messier 21

Messier 21 alebo M 21 alebo NGC 6531 je otvorená hviezdokopa v súhvezdí Strelec. Objavil ju Charles Messier 5. júna 1764. 

</doc>
<doc id="26744" url="https://sk.wikipedia.org/wiki?curid=26744" title="NGC 6531">
NGC 6531



</doc>
<doc id="26745" url="https://sk.wikipedia.org/wiki?curid=26745" title="Messier 23">
Messier 23

Messier 23 alebo M 23 alebo NGC 6494 je otvorená hviezdokopa v súhvezdí Strelec. Objavil ju Charles Messier 20. júna 1764. Od Zeme je vzdialená približne 2 150 ly.

</doc>
<doc id="26746" url="https://sk.wikipedia.org/wiki?curid=26746" title="M23">
M23



</doc>
<doc id="26747" url="https://sk.wikipedia.org/wiki?curid=26747" title="NGC 6494">
NGC 6494



</doc>
<doc id="26748" url="https://sk.wikipedia.org/wiki?curid=26748" title="Messier 25">
Messier 25

Messier 25 alebo M 25 alebo IC 4725 je otvorená hviezdokopa v súhvezdí Strelec. Objavil ju Jean-Philippe de Chéseaux v roku 1745. Od Zeme je vzdialená približne 2 000 ly.
Táto hviezdokopa sa leží východne od hviezdneho mraku M24. Zaujímavé je, že napriek jej mnohým pozorovaniam v 18. storočí nebola zapísaná do Herschelovho Generálneho katalógu (GC) a nemá ani označenie v Novom generálnom katalógu (NGC). Až v roku 1908 bola zaradená do katalógu IC na základe fotografického pozorovania získaného americkým astronómom Solonom Irvinom Baileym pod číslom 4725. Hviezdokopa obsahuje približne 50 hviezd jasnejších, než je 12. magnitúda. Nachádza sa v nej premenná cefeida U Sagittarii, ktorej jasnosť sa mení od 6,3 po 7,1 mag s periódou 6,745 dňa. Zmeny jasnosti sa dajú pozorovať aj bežným triédrom. Je to pulzujúci nadobor, typická cefeida I. typu. Keďže cefeidy majú lineárny vzťah medzi periódou premennosti a priemernou svietivosťou, je možné veľmi presne vypočítať ich vzdialenosť. Vďaka U Sagittarii sa podarilo presne zmerať vzdialenosť celej hviezdokopy od nás. 

</doc>
<doc id="26749" url="https://sk.wikipedia.org/wiki?curid=26749" title="M25">
M25

M25 môže byť:

</doc>
<doc id="26750" url="https://sk.wikipedia.org/wiki?curid=26750" title="IC 4725">
IC 4725



</doc>
<doc id="26751" url="https://sk.wikipedia.org/wiki?curid=26751" title="Messier 26">
Messier 26

Messier 26 alebo M 26 alebo NGC 6694 je otvorená hviezdokopa v súhvezdí Štít. Objavil ju Charles Messier v roku 1764. Jej vek je 89 miliónov rokov.

</doc>
<doc id="26752" url="https://sk.wikipedia.org/wiki?curid=26752" title="M26">
M26



</doc>
<doc id="26753" url="https://sk.wikipedia.org/wiki?curid=26753" title="NGC 6694">
NGC 6694



</doc>
<doc id="26754" url="https://sk.wikipedia.org/wiki?curid=26754" title="Messier 29">
Messier 29

Messier 29 alebo M 29 alebo NGC 6913 je otvorená hviezdokopa v súhvezdí Labuť. Objavil ju Charles Messier v roku 1764. Zo Zeme je dobre viditeľná použitím bežného ďalekohľadu.

</doc>
<doc id="26755" url="https://sk.wikipedia.org/wiki?curid=26755" title="M29">
M29



</doc>
<doc id="26756" url="https://sk.wikipedia.org/wiki?curid=26756" title="NGC 6913">
NGC 6913



</doc>
<doc id="26758" url="https://sk.wikipedia.org/wiki?curid=26758" title="Messier 34">
Messier 34

Messier 34 alebo M 34 alebo NGC 1039 je otvorená hviezdokopa v súhvezdí Perzeus. Objavil ju Giovanni Batista Hodierna v roku 1654. Od Zeme je vzdialená približne 1 400 ly.

</doc>
<doc id="26760" url="https://sk.wikipedia.org/wiki?curid=26760" title="M34">
M34



</doc>
<doc id="26761" url="https://sk.wikipedia.org/wiki?curid=26761" title="NGC 1039">
NGC 1039



</doc>
<doc id="26762" url="https://sk.wikipedia.org/wiki?curid=26762" title="Prión">
Prión

Prión alebo prion (iné názvy pozri nižšie) je (určitým konkrétnym spôsobom) abnormálny variant určitého typu bielkoviny, ktorý svoju abnormalitu dokáže preniesť aj na normálne varianty rovnakej bielkoviny, keď s nimi príde do styku. Detaily definície sú sporné (pozri nižšie). 
Prión je jeden z typov tzv. subvírusových častíc, pričom subvírusové častice taxonomicky patria medzi tzv. nebunkovce (lat. "Acellulata", "Subcellulata"). Tie prióny, ktoré spôsobujú choroby, sú najmenším známym infekčným agensom. Choroby ľudí a cicavcov spôsobené priónmi vždy (i keď niekedy až po rokoch) končia smrťou postihnutého jedinca. Na rozdiel od ostatných organizmov (t.j. najmä vírusov, viroidov, satelitov, prokaryotov a eukaryotov) prióny neobsahujú nukleovú kyselinu; u priónov teda všetky informácie (v najširšom zmysle tohto slova) prenáša bielkovina namiesto nukleovej kyseliny. Z tohto a iných dôvodov je sporné, či sa prióny dajú považovať za organizmy a za živé. V minulosti sa väčšinou prióny (mylne) považovali za špeciálny typ vírusu.
Názvy.
Slovenské názvy tejto entity sú: prión, prion, infekčný proteín (infekčná bielkovina), proteínová infekčná častica (bielkovinová infekčná častica). Starší názov je proin. Ďalšie staršie názvy vyplývajú z toho, že v minulosti sa to, čo dnes voláme prión väčšinou považovalo za špeciálny typ vírusu; sú to tieto názvy: nekonvenčný vírus [v užšom zmysle], nekonvenčný agens (nekonvenčný činiteľ) [v užšom zmysle], virino, nemavírus.
Latinské názvy sú pomerne zriedkavé, v množnom čísle (čiže spravidla ako taxonomická jednotka) majú túto podobu: "Priones", "Prionobiota", (?)"Aminoacuea".
Názov prión/prion je prevzatie anglického umelého slova prion vytvoreného v 80. rokoch 20. storočia, ktoré malo pôvodne podobu proin a ktoré je (v oboch podobách) vlastne skrátená podoba výrazu "proteinaceous infectious particle", čiže bielkovinová infekčná častica. 
Definície a základná terminológia.
(1) Prión v najširšom zmysle je akákoľvek abnormálna (nie nevyhnutne patogénna) forma (presnejšie: abnormálna konformácia) niektorých typov proteínov (=bielkovín), ktorá je po styku s normálnou formou toho istého typu proteínu schopná premeniť túto normálnu formu proteínu na abnormálnu formu (čiže ju premeniť "na svoj obraz"), a takto sa de facto šíriť.
V závislosti od autora existuje aj veľa užších definícií; konkrétne býva pojem prión z vyššie uvedenej definície 1 najčastejšie obmedzený na:
Vo všetkých vyššie uvedených prípadoch (t. j. 1 až 5) môže definícia alternatívne znieť tak, že sa ako prión označuje nielen abnormálna forma daného proteínu, ale aj jeho príslušná normálna forma; prión v tomto ponímaní je teda proteín majúci (vyššie spomínanú) abnormálnu a normálnu formu (konformáciu). 
Prióny podľa definície 2 a 3 sa vyskytujú len u človeka a časti cicavcov. Prióny podľa ostatných definícií sa vyskytujú u človeka a časti cicavcov, u kvasiniek a niektorých iných húb, u prokaryotov a u vírusov.
Prión cicavcov.
Vo väčšine starších textov, ale aj v mnohých súčasných textoch a vo všeobecnom povedomí obyvateľstva, sa z vyššie uvedených definícií používa najmä definícia 2. Definícia 2 je z obsahového hľadiska podmnožina všetkých vyššie uvedených definícií (t.j. definícií 1, 3, 4 a 5). Definícia 2 je navyše de facto pôvodná definícia priónov, pretože v čase objavu priónov zo všetkých javov opisovaných vo vyššie uvedených definíciách bolo známe len to, čo opisuje definícia 2. Definícia 2 je teda najužšia a najstaršia definícia priónu. Prióny podľa definície 2 sa dnes niekedy (aby sa zabránilo nejasnostiam) označujú ako prióny cicavcov alebo prióny stavovcov. 
V prípade definície 2 sa proteín spomínaný v definícii konkrétne nazýva PrP alebo priónový proteín (v užšom zmysle) alebo priónový proteín cicavcov; abnormálna forma bielkoviny sa presnejšie volá PrPSc a normálna sa volá PrPC. Priónový proteín v širšom zmysle je naopak proteín z ktorejkoľvek z vyššie uvedených definícií (t.j. nielen z definície 2). 
Priónu podobné proteíny.
Viacerí autori označujú okrajové prípady definície 1 (t.j. najmä prípady, ktoré spadajú do definície 1, ale zároveň nespadajú do definície 5) špeciálnymi názvami, najmä: priónu podobný proteín (= priónu podobná bielkovina, priónu podobná entita, priónu podobný agens, angl. "prion-like protein, prion-like entity, prion-like agent"), prionoid, kváziprión a propagón. Detaily definícií týchto pomenovaní závisia od autora. Jeden z týchto spôsobov pomenovania je napríklad takýto:
Zdroje tejto kapitoly: 
Taxonómia.
Prión je jeden z typov tzv. subvírusových častíc. Subvírusové častice sú okrem priónov najmä viroidy a satelity. V kontexte chorôb sa subvírusové častice označujú aj ako subvírusové agensy. Subvírusové častice (spravidla sa ale myslia len subvírusové agensy) spolu s vírusmi taxonomicky tvoria tzv. nebunkovce (=nebunkové organizmy; lat. "Acellulata", synonymá: "Subcellulata", "Acytotа", "Aphanobionta", "Acellularia", "Acellularae", "Akamara"). Niekedy sa subvírusové častice (vrátane priónov) považujú za súčasť vírusov v najširšom ponímaní; je tomu tak napriek tomu, že práve prióny sa prakticky v každom ohľade od klasických vírusov veľmi odlišujú. Niektorí autori naopak prióny (na rozdiel od ostatných subvírusových častíc a vírusov) výslovne vôbec nezaraďujú medzi (živé) organizmy, čiže u nich vôbec nie sú predmetom biologickej taxonómie. Pokiaľ ide o taxonomickú úroveň, obyčajne prióny (ak sa vôbec považujú za organizmy) nemajú žiadnu špeciálnu taxonomickú úroveň, občas ale majú úroveň domény. 
Pred objavením priónov (resp. u niektorých autorov ešte donedávna) bolo sporné, čo presne spôsobuje choroby, ktoré dnes považujeme za spôsobené priónmi , ale najčastejšie sa uvádzalo, že tieto choroby sú spôsobené špecifickými vírusmi (niekedy aj konkrétne pomenovanými, napr. nekonvenčný vírus, virion, nemavírus a podobne), ktoré patria medzi tzv. pomalé vírusy. Tieto tzv. pomalé vírusy zahŕňali nielen to, čo dnes označujeme ako prióny (podľa vyššie uvedenej definície 2), ale aj časť toho, čo dnes považujeme za (normálne) vírusy.
Choroby.
Ako priónová choroba, prionóza či priónové ochorenie sa označuje choroba vyvolaná priónmi:
Prióny podľa vyššie uvedenej definície 2.
Z biochemického hľadiska je prión bielkovina vyskytujúca sa prirodzene v nervovom tkanive, ktorá má zmenenú sekundárnu štruktúru - z konformácie alfa-helix sa stal beta-skladaný list. Takto zmenená bielkovina je schopná transformovať na "svoj obraz" aj normálne bielkoviny rovnakého zloženia, čím sa táto zmena šíri dominovým efektom. Takto zmenené bielkoviny sú extrémne odolné voči teplote, tlaku, proteázam, formaldehydu a iným konvenčným spôsobom denaturácie, sú dokonca schopné "prežiť" kremáciu uhynutých tiel. V nervovom tkanive majú tendenciu sa zhlukovať a tvoriť agregáty podobné tým, ktoré sú pozorované pri bežných neurodegeneratívnych ochoreniach. Agregáty priónov postupne vedú k odumieraniu neurónov a poškodené tkanivo získava typickú špongiovitú štruktúru. 
Prióny vyvolávajú choroby ľudí a niektorých iných cicavcov. Tieto sa nazývajú transmisívne spongiformné encefalopatie alebo priónové choroby (prionózy) v užšom zmysle (terminológiu porovnaj vyššie). Najčastejšie sa vyskytujú spontánne formy priónových ochorení, kedy je chybná štruktúra podmienená sporadickou mutáciou na géne PRNP. Dedičné formy sú spravidla menej časté, no na Slovensku je táto forma najviac rozšírená. Možný je aj iatrogénny prenos, teda prenos spôsobený použitím infikovaných lekárskych pomôcok. 
U ľudí spôsobujú prióny tieto choroby (čiže transmisívne spongiformné encefalopatie u ľudí sú):
Prióny boli objavené v súvislosti s hľadaním pôvodcu ochorenia zvierat, známeho pod názvom ovčia klusavka, resp. BSE (choroba šialených kráv) u hovädzieho dobytka. Postihnuté zvieratá sa vyznačovali agresivitou a trpeli ťažkými poruchami telesnej koordinácie. Nedokázali ovládať svoje končatiny, padali a po krátkom čase uhynuli. 
Prióny sú schopné medzidruhového prenosu, ľudské ochorenie spôsobené konzumáciou nakazených zvierat sa nazýva vCJD (variantná Creutzfeldtova-Jakobova choroba) a s charakterom epidémie sa vyskytlo v Spojenom kráľovstve, kde jeho masovému výskytu predchádzala konzumácia mäsa chorého hovädzieho dobytka. 
Všetky transmisívne spongiformné encefalopatie sú smrteľné, neliečiteľné a degeneratívne. V priebehu niekoľkých mesiacov od vypuknutia prvých príznakov, ktorými sú patologické zmeny psychiky a poruchy koordinácie, nastáva paralýza, kóma a smrť. Úmrtnosť na tieto choroby je 100 %.

</doc>
<doc id="26763" url="https://sk.wikipedia.org/wiki?curid=26763" title="Čakanovce">
Čakanovce

Čakanovce môže znamenať:

</doc>
<doc id="26764" url="https://sk.wikipedia.org/wiki?curid=26764" title="Messier 35">
Messier 35

Messier 35 alebo M 35 alebo NGC 2168 je otvorená hviezdokopa v súhvezdí Blíženci. Objavili ju nezávisle Jean-Philippe de Chéseaux v roku 1745 a John Bevis pred rokom 1750. Za jasnej noci ju možno vidieť aj voľným okom.
Nachádza sa asi dva a pol stupňa severozápadne od hviezdy Propus. Je považovaná za najkrajšiu hviezdokopu zimnej oblohy. Vytvára ju okolo 200 – 300 hviezd, ktoré sú rozložené na ploche veľkej ako spln Mesiaca. Celkový počet hviezd je okolo 2 500 a skutočná plocha, ktorú zaberajú, má priemer asi 30 svetelných rokov, čím sa zaraďuje medzi difúznejšie otvorené hviezdokopy. Jej najjasnejšia hviezda má jasnosť 7,5 magnitúd. V triédri sa javí ako „oinovatené striebro, na ktorom sa blyští svetlo“. Je pomerne mladá, má vek asi 110 – 150 miliónov rokov a nachádza sa vo vzdialenosti 2 600 až 2 800 svetelných rokov.
Iba pol stupňa od M 35 sa nachádza ďalšia otvorená hviezdokopa NGC 2158.

</doc>
<doc id="26766" url="https://sk.wikipedia.org/wiki?curid=26766" title="M35">
M35



</doc>
<doc id="26767" url="https://sk.wikipedia.org/wiki?curid=26767" title="NGC 2168">
NGC 2168



</doc>
<doc id="26768" url="https://sk.wikipedia.org/wiki?curid=26768" title="Messier 36">
Messier 36

Messier 36 alebo M 36 alebo NGC 1960 je otvorená hviezdokopa v súhvezdí Povozník. Objavil ju Giovanni Batista Hodierna v roku 1654. Od Zeme je vzdialená približne 4 100 ly a jej priemer je 14 ly. Táto hviezdokopa sa veľmi podobá na hviezdokopu Plejády (M45) a keby boli v rovnakej vzdialenosti od Zeme, mali by približne rovnakú magnitúdu.
Nachádza sa v južnej časti súhvezdia v blízkosti ďalších dvoch otvorených hviezdokôp: M37 a M38. M 36 má z tejto trojice najmenšiu plošnú jasnosť. Obsahuje 60 hviezd s jasnosťou medzi 9, a 14. magnitúdou. Medzi najjasnejšie hviezdy tejto hviezdokopy patrí dvojhviezda, ktorej zložky majú jasnosť 8,9 a 9,2 magnitúd a odstup 10,7´. 

</doc>
<doc id="26771" url="https://sk.wikipedia.org/wiki?curid=26771" title="M36">
M36

M36 môže byť:

</doc>
<doc id="26772" url="https://sk.wikipedia.org/wiki?curid=26772" title="NGC 1960">
NGC 1960



</doc>
<doc id="26773" url="https://sk.wikipedia.org/wiki?curid=26773" title="Messier 37">
Messier 37

Messier 37 alebo M 37 alebo NGC 2099 je otvorená hviezdokopa v súhvezdí Povozník. Objavil ju Giovanni Batista Hodierna v roku 1654. 
Nachádza sa v južnej časti súhvezdia v blízkosti ďalších dvoch otvorených hviezdokôp: M36 a M38. Je z nich najjasnejšia a nachádza sa v tom istom zornom poli triédra ako hviezda théta Aurigae. Táto otvorená hviezdokopa obsahuje asi 150 hviezd v rozsahu jasností od 9 do približne 12,5 magnitúd. 

</doc>
<doc id="26774" url="https://sk.wikipedia.org/wiki?curid=26774" title="M37">
M37



</doc>
<doc id="26775" url="https://sk.wikipedia.org/wiki?curid=26775" title="NGC 2099">
NGC 2099



</doc>
<doc id="26776" url="https://sk.wikipedia.org/wiki?curid=26776" title="Messier 38">
Messier 38

Messier 38 alebo M 38 alebo NGC 1912 je otvorená hviezdokopa v súhvezdí Povozník. Objavil ju Giovanni Batista Hodierna v roku 1654. Od Zeme je vzdialená približne 4 200 ly.
Nachádza sa v južnej časti súhvezdia v blízkosti ďalších dvoch otvorených hviezdokôp: M36 a M37. Leží asi 2,5° severozápadne od M36. Tvorí ju asi 100 hviezd s jasnosťou medzi magnitúdami 8 a 12. Vek jej hviezd je okolo 200 miliónov rokov, jej najjasnejšou hviezdou je žltý obor 900-krát jasnejší než Slnko. Priemer kopy je zhruba 25 svetelných rokov. Jej okolie je pomerne bohaté na hviezdy.

</doc>
<doc id="26777" url="https://sk.wikipedia.org/wiki?curid=26777" title="NGC 1912">
NGC 1912



</doc>
<doc id="26778" url="https://sk.wikipedia.org/wiki?curid=26778" title="M38">
M38



</doc>
<doc id="26779" url="https://sk.wikipedia.org/wiki?curid=26779" title="Messier 39">
Messier 39

Messier 39 alebo M 39 alebo NGC 7092 je otvorená hviezdokopa v súhvezdí Labuť.
História pozorovaní.
O hviezdokope M39 sa zmienil už Aristoteles okolo roku 325 pred Kr. ako o objekte so vzhľadom kométy. V roku 1750 ju podľa starších zmienok opísal Guillaume Le Gentil. Kvôli nejednoznačnosti ich opisu nie je možné považovať oboch za skutočných objaviteľov. Hodnovernú polohu objektu prvý podal Charles Messier, ktorý ju spozoroval 24. októbra 1764. V súčasnosti sa výskum hviezdokopy zameriava na jej dynamický vývoj a jej hviezdnu populáciu vedci porovnávajú s inými populáciami hviezdokôp rovnakého veku a metalicity.
Charakteristika.
M39 je od Zeme vzdialená približne 1 000 ly. Priemer je približne 9 ly. Jej vek sa odhaduje na 240-280 miliónov rokov. Približuje sa k nám rýchlosťou 28 km/s a jej zdanlivý pohyb na oblohe je 0,024 uhlovej sekundy za rok v pozičnom uhle 222°. Najjasnejšia hviezda má magnitúdu 6,6 a jej spektrálny typ je B9. Je to hviezda s najhorúcejším povrchom vo hviezdokope. Ostatné jasné hviezdy sú hviezdy hlavnej postupnosti so spektrálnym typom A. Väčšina z nich v rozsahu 6,6-10 magnitúd v okolí hviezdokopy patrí fyzicky do nej. V danom rozsahu je to minimálne 30 hviezd. Do magnitúdy 12 je viac než 90% hviezd fyzickou súčasťou M39. 
Poloha.
Hviezdokopa M39 sa najlepšie pozoruje v lete, kedy má vo večerných hodinách priaznivú výšku nad horizontom. Kulminuje na jeseň vo večerných hodinách vysoko v nadhlavníku. Jej jasnosť 4,6 magnitúdy ju umožňuje zazrieť za dobrých podmienok aj voľným okom. Nájdeme ju 9° východo-severovýchodne od hviezdy Deneb, symbolizujúcej chvost Labute a tri stupne severne od Ró Cygni, hviezdy 4. magnitúdy. Objekt sa javí ako jasná škvrnka na bohatom hviezdnom pozadí Mliečnej cesty. Hviezdokopa má trojuholníkovitý tvar a jej relatívna veľkosť si nevyžaduje ďalekohľady s veľkým objektívom. Jej zdanlivý rozmer je 30 uhlových minút. Hviezdy v nej dokáže rozlíšiť aj malý ďalekohľad. Nachádzajú sa v nej dve dvojhviezdy. 3° smerom na východ od M39 sa nachádza tmavá hmlovina Barnard 168, ktorá kontrastuje so svetlým pozadím Mliečnej cesty.

</doc>
<doc id="26780" url="https://sk.wikipedia.org/wiki?curid=26780" title="NGC 7092">
NGC 7092



</doc>
<doc id="26781" url="https://sk.wikipedia.org/wiki?curid=26781" title="M39">
M39



</doc>
<doc id="26783" url="https://sk.wikipedia.org/wiki?curid=26783" title="Deoxyribonukleová kyselina">
Deoxyribonukleová kyselina

Deoxyribonukleová kyselina alebo DNА (iné názvy pozri nižšie) je prírodný polymér zložený z deoxyribonukleotidov. Spolu s kyselinou ribonoukleovou (RNA) patrí medzi nukleové (jadrové) kyseliny. Označujú sa ako nukleové preto, lebo boli objavené v bunkovom jadre (). 
DNA je nositeľkou genetickej informácie bunky, riadi rast, delenie a regeneráciu bunky.
Názvy.
Slovenské názvy tejto kyseliny sú: deoxyribonukleová kyselina, kyselina deoxyribonukleová; skôr staršie: dezoxyribonukleová kyselina, kyselina dezoxyribonukleová. Slovenská skratka tohto názvu je DNA (prevzatá z angličtiny) alebo DNK (vznikla skrátením slovenského názvu); anglická skratka je "DNA" a pochádza z angl. názvu "deoxyribonucleic acid".
Základná charakteristika.
Väčšinou je DNA v bunke uložená ako dvojzávitnicová špirála, ktorej vlákna majú navzájom opačnú orientáciu fosfodiesterových väzieb (sú antiparalelné). Dvojzávitnica DNA je veľmi tenká, ale zároveň dosahuje veľkú dĺžku, ktorá mnohonásobne presahuje dĺžku celej bunky. Preto je v bunke veľmi poohýbaná a zvinutá. Prokaryotické organizmy, čiže mikroorganizmy bez bunkového jadra, majú iba jednu pre život nevyhnutnú molekulu DNA v bunke. Je umiestnená voľne v cytoplazme a jej konce sú väčšinou spojené. Eukaryotické organizmy, čiže organizmy s bunkovým jadrom, majú hlavnú časť DNA v jadre, kde tvorí niekoľko oddelených molekúl, spravidla s voľnými koncami. Okrem hlavnej DNA, označovanej ako chromozomálna DNA, majú organizmy menšie molekuly DNA uložené v bunkových organelách, alebo v krátkych do kruhu uzavretých úsekoch umiestnených v cytoplazme, tzv. plazmidoch. Genetická informácia zapísaná v DNA sa realizuje prostredníctvom dvoch základných krokov, a to transkripcie a translácie.
Základné zložky DNA, jej monoméry, sa nazývajú deoxyribonukleotidy, čo je typ nukleotidov. Každý deoxyribonukleotid pozostáva z troch zložiek:
Poradie jednotlivých dusíkových báz je kľúčové v prenose genetickej informácie. Funkčné úseky DNA, ktoré dokážu určité enzýmy prepísať do RNA, sa nazývajú gény. Tri dusíkaté bázy, ktoré nasledujú za sebou v sekvencii, tvoria triplet, základnú informačnú jednotku pri syntéze bielkovín. Súbor pravidiel, ktorým sú týmto tripletom priradzované aminokyseliny, sa nazýva genetický kód. 
Význam.
Všetky v súčasnosti žijúce organizmy okrem sporných útvarov na hranici medzi živým a neživým potrebujú na svoje množenie DNA. V DNA je totiž obsiahnutá informácia na tvorbu základných stavebných komponentov bunky – proteínov – a prostredníctvom DNA je táto informácia dlhodobo skladovateľná a replikovateľná. DNA má každý jedinec spomedzi bunkových foriem života a niektoré vírusy. Ďalšie vírusy, retrovírusy, v sebe neobsahujú DNA, iba RNA, ale aj táto RNA musí byť na zmnoženie vírusovej častice najprv prepísaná v hostiteľskej bunke do DNA pomocou enzýmu zvaného reverzná transkriptáza. Iné vírusy zase ale uskutočňujú kopírovanie svojej genetickej informácie len podľa RNA a DNA forma sa v ich životnom cykle nevyskytuje.
DNA je potrebná na množenie buniek, ich rast, špecializáciu v určitej funkcii (diferenciáciu), signalizáciu, ale aj na základné životné pochody v bunkách, ktoré nemusia vykonávať nijakú zo spomenutých aktivít. V každej bunke totiž pod vplyvom nepriaznivých vonkajších faktorov, ale aj samovoľnými procesmi, časom jej stavebné a funkčné makromolekuly zanikajú. Preto musia byť neustále tvorené nové molekuly podľa vzoru zapísaného v DNA. Bunky, ktoré neobsahujú DNA, alebo podľa ich DNA nie je možné vytvárať proteíny (DNA je v kondenzovanom stave), majú obmedzenú životnosť. Takéto bunky sa nemôžu replikovať a tvorba ďalších takýchto buniek je závislá na bunkách, ktoré majú funkčnú, teda transkripčne aktívnu, DNA. Neplatí, že každá bunka, ktorá má transkripčne aktívnu DNA, je schopná sa deliť, no je to jeden z nevyhnutných predpokladov. Keďže DNA je pre život buniek a organizmov z dlhodobého hľadiska nevyhnutná, v priebehu evolúcie sa v organizmoch vyvinuli mechanizmy, ako v prípade poškodenia DNA toto poškodenie opraviť.
Genetickú informáciu obsiahnutú v DNA, ani množenie a opravy poškodenej DNA, však nie je možné realizovať bez už existujúcich proteínov. Proteíny a DNA sú od seba vo svojom vzniku a šírení vzájomne závislé.
Vedci však uvažujú, že prvé živé organizmy na Zemi obsahovali ako základnú genetickú informáciu RNA a len prostredníctvom RNA sa dokázali rozmnožovať. Táto teória, ktorá predpokladá, že na všetky základné procesy stačila RNA, sa nazýva RNA svet. Neskôr boli vytlačené efektívnejšími a odolnejšími DNA formami života.
Dejiny výskumu.
Nukleové kyseliny objavil v roku 1869 švajčiarsky lekár Friedrich Miescher. Jemu sa ako prvému podarilo z jadier bielych krviniek hnisu izolovať hmotu, ktorú nazval "nukleín". Vzorka však nebola dosť čistá na to, aby sa mohla ďalej skúmať. Phoebus Levene začiatkom 20. storočia zistil, že DNA sa skladá z cukrov, fosfátov a báz. Jej funkcia v prenose genetickej informácie však dlho nebola známa. Jedna teória totiž hovorila, že genetická informácia sa prenáša vo forme špecializovaných bielkovín a nie DNA. Až v roku 1943 priniesol slávny Averyho-MacLeodov-McCartyho experiment prvý dôkaz o úlohe DNA v dedičnosti. Oswald Avery, Colin Munro MacLeod a Maclyn McCarty sériou pokusov s transformáciou pneumokokov zistili, že DNA je genetickým materiálom buniek. Ďalším dôkazom bol Hersheyho-Chaseovej experiment v roku 1952.
Erwin Chargaff so svojimi študentmi na základe analýz rôznych vzoriek DNA zistil, že pomer adenínu k tymínu a pomer guanínu a cytozínu je v nich rovnaký. Vzájomný pomer dvojíc adenín-tymín k dvojici guanín-cytozín bol rozdielny. Chargaff považoval tieto výsledky za významné, ale nevedel pre ne nájsť vysvetlenie. Pomery báz, ktoré odvodil, sa nazývajú Chargaffove pravidlá.
Odhalenie trojrozmernej štruktúry DNA bolo v jej výskume veľmi významným míľnikom. Objav dvojzávitnicovej štruktúry sa spája s menami Jamesa Watsona a Francisa Cricka. Pred vypracovaním Watsonovho-Crickovho modelu už bolo známe, že DNA je tvorená monomérmi – nukleotidmi, ktoré sa líšia svojimi dusíkatými bázami. Dlho však nebolo jasné, ako sú nukleotidy usporiadané za sebou do polynukleotidového reťazca, či v ich usporiadaní existujú nejaké zákonitosti, koľko polynukleotidových reťazcov tvorí jednu molekulu DNA a aká je priestorová orientácia reťazca. Dôležitý pokrok v poznaní štruktúry DNA urobil S. Furberg, ktorý v roku 1949 objavil, že rovina dusíkatej bázy v nukleotide je takmer kolmá na rovinu, v ktorej leží väčšina atómov cukornatej zložky. Výskumná skupina Alexandra Todda v roku 1951 zistila, že nukleotidy sú spojené fosfodiesterovou väzbou spájajúcou 5' atóm cukru s 3' atómom cukru nasledujúceho nukleotidu. Problémom priestorového usporiadania atómov v DNA sa však nezaoberali. Správny priestorový model DNA predstavili až Watson a Crick v roku 1953 v časopise "Nature". Pri tomto objave vychádzali z röntgenovej difrakčnej analýzy, ktorú rok pred ich publikáciou vykonali Rosalind Elsie Franklinová a Raymond Gosling a tiež publikovali v rovnakom čísle časopisu "Nature". Z odhalenie štruktúry DNA dostali Watson a Crick Nobelovu cenu za fyziológiu alebo medicínu v roku 1962. Crick predložil v roku 1957 sériu pravidiel označovaných ako centrálna dogma molekulárnej biológie. Tieto pravidlá popisujú vzťahy medzi DNA, RNA a proteínmi. V nasledujúcom roku Meselsonov–Stahlovv experiment predstavil spôsob, akým je DNA v bunkách množená. Na začiatku 60. rokov Har Gobind Khorana, Robert W. Holley a Marshall Warren Nirenberg rozlúštili genetický kód. V roku 1980 dostali Walter Gilbert a Frederick Sanger Nobelovu cenu za objav metódy, ktorou možno určiť poradie báz v DNA.
Štruktúra DNA.
Primárna štruktúra.
DNA je polymér, čiže molekula zložená z mnohých jednotiek zvaných monoméry. Monoméry DNA sa nazývajú deoxyribonukleotidy, niekedy sa požíva aj názov nukleotidy, čo je súhrnný názov pre monoméry DNA – deoxyribonukleotidy a monoméry RNA – ribonukleotidy. Do polynukleotidového reťazca sú deoxyribonukleotidy spojené esterovou (fosfodiesterovou) väzbou. Deoxyribonukleotid tvorí 
Dusíkatých báz je známych niekoľko, v DNA sa však uplatňujú len štyri: adenín (skratka A), tymín (T), guanín (G) a cytozín (C). Spojením adenínu s deoxyribózou vzniká deoxyadenozín (skratka dA), spojením tymínu s deoxyribózou deoxytymidín (dT), atď. Keďže kyselina fosforečná a deoxyribóza sú spoločné zložky pre všetky nukleotidy, jednotlivé nukleotidy sa od seba odlišujú len bázou. Práve bázy sú zodpovedné za kľúčovú schopnosť DNA zaznamenávať a prenášať genetickú informáciu. Deoxyribózová a kyselinová zložka slúžia na to, aby držali bázy vo vhodných polohách a vzdialenostiach. Tieto dve zložky tvoria takzvanú pentózafosfátovú kostru DNA.
Väzba sa vytvára medzi zvyškom kyseliny trihydrogenfosforečnej na 5. uhlíkovom atóme pentózy jedného nukleotidu a hydroxylovou skupinou viazanou na 3. uhlíkovom atóme pentózy susedného nukleotidu. Sú teda viazané 3',5'-fosfodiesterovou väzbou (čítaj tri s čiarou päť s čiarou fosfodiesterovou väzbou), zapisovanou aj ako 5'-3'-fosfodiesterová väzba. Na vlákne DNA s nespojenými koncami (lineárnej molekule) rozlišujeme dva konce: na 5' konci je vlákno ukončené fosfátom a na 3' konci je vlákno ukončené hydroxylovou –OH skupinou. Na rozdiel od primárnej štruktúry bielkovín, na ktorej sa podieľa 21 aminokyselín, primárna štruktúra nukleových kyselín obsahuje iba štyri rôzne nukleotidy, pričom pomer adenínu s tymínom (A : T) a guanínu s cytozínom (G : C) je rovný 1 : 1. Niektoré z báz (u človeka odhadom asi 1 %) môžu byť metylované. U zvierat je toto percento i niekoľkonásobne vyššie (napríklad u makakov je to až 6 %).
Poradie nukleotidov – sekvencia DNA – sa udáva vždy pre jedno z dvoch vlákien vypísaním jednotlivých nukleotidov od 5' konca k 3' koncu. Každý nukleotid sa označuje jednopísmenovou skratkou dusíkatej bázy, ktorú obsahuje. Veľkosť genómu jednotlivých organizmov alebo organel sa udáva počtom bázových párov (skratka bp), ktoré obsahuje ich DNA.
Komplementárnosť.
Dôležitá vlastnosť štruktúry DNA je komplementarita jednotlivých nukleotidov. To znamená, že dve špecifické dusíkaté bázy dvoch vlákien alebo jedného dostatočne ohnutého vlákna sú, pokiaľ sa nachádzajú oproti sebe, schopné utvoriť chemické väzby. Podľa pravidla, ktoré sa nazýva Watsonovo-Crickovo podľa jeho objaviteľov, sa páruje vždy purínová a pyrimidínová báza. V prípade DNA sa teda adenín páruje s tymínom a guanín s cytozínom. Guanín s cytozínom sa viažu tromi vodíkovými väzbami, zatiaľ čo adenín s tymínom len dvomi vodíkovými väzbami. Keďže väzba adenín-tymín je kvôli menšiemu počtu vodíkových mostíkov slabšia, veľké množstvo adeníno-tymínovych párov sa nachádza v miestach, kde je potrebné, aby sa dvojzávitnica ľahko rozdelila na dve jednotlivé vlákna (napr. v tzv. replikačných počiatkoch). Spárovaním komplementárnych báz sa utvorí typická dvojvláknová štruktúra DNA. Takto sa uchováva v každom z dvoch vlákien rovnaká informácia, iba s rozdielom, že ide o vzájomný negatív (teda jedno vlákno obsahuje presne komplementárne bázy). Výhoda takejto štruktúry je v tom, že ak sa jedno vlákno dvojzávitnice DNA poškodí, informácia v ňom obsiahnutá ešte nie je úplne stratená a možno ju obnoviť podľa druhého vlákna.
Reťazce sú vzhľadom na seba postavené v opačnom smere. Kým jeden reťazec je orientovaný v smere 5'→ 3', druhý bude orientovaný v smere 3'→ 5'. Oddeliť od seba tieto vlákna možno zahriatím na vysokú teplotu, zmenou pH, zmenou iónovej sily roztoku a prítomnosťou niektorých organických látok, napríklad močoviny. Tento jav, rozpadnutie dvojvlákna na jednotlivé vlákna, sa nazýva denaturácia DNA. Pri teplotnej denaturácii je možné postupným ochladzovaním roztoku dosiahnuť opätovné spárovanie báz v oboch reťazcoch a obnovenie pôvodnej štruktúry.
Watson-Crickovo pravidlo o párovaní báz je základný spôsob párovania, na ktorom je postavený celý prenos genetickej informácie. Existujú však aj iné spôsoby párovania, ktoré vedú k vzniku trojreťazových a štvorreťazových molekúl DNA. Taktiež existuje dvojreťazová DNA, ktorej reťazce nie sú antiparalelné, ale paralelné. V takomto prípade sa bázy párujú tzv. obráteným Watsonovo-Crickovým párovaním, ktorého zvláštnosťou je, že dovoľuje aj párovanie dvoch rovnakých báz, napríklad guanínu s guanínom.
Hoogestenovo párovanie báz je párovanie za nezvyčajných fyzikálnochemických podmienok, pri ktorom sa vytvára spojenie v neštandardnom usporiadaní dusíkatých báz, kedy dochádza k otočeniu purínovej bázy o 180°. Toto párovanie umožňuje i párovanie medzi troma bázami súčasne. Pri neutrálnom pH však takéto párovanie nie je stabilné. Existuje aj párovanie štyroch báz – tetrád.
Sekundárna štruktúra.
Sekundárnou štruktúrou označujeme priestorové usporiadanie polynukleotidového reťazca. Dvojvlákno spojené vodíkovými väzbami komplementárnych nukleových báz má najčastejšie tvar pravotočivej dvojzávitnice, zvanej α-helix. Forma stočení nie je vždy za každých podmienok rovnaká. Pri vysokom obsahu vody zaujíma DNA štruktúru B formy. Je to forma pravotočivej dvojzávitnice, v ktorej sú roviny báz kolmé ku kostre dvojzávitnice. V ideálnej B-forme má molekula 10 párov báz na jednu otáčku dvojzávitnice a dva susediace bázové páry pri kolmom pohľade zhora zvierajú uhol 36°. Roviny prechádzajúce bázovými pármi sú navzájom rovnobežné. V B forme je DNA v skúmavke ("in vitro"), ale v živých organizmoch ("in vivo") za určitých podmienok prirodzene prechádza aj na inú formu. B forma je svojim tvarom často prirovnávaná k točitému schodisku.
A forma je pravotočivá. Obsahuje 11,6 komplementárnych párov na jeden závit, čo naznačuje, že stúpanie helixu je pozvoľnejšie ako v B forme. Priemer vlákna je 2,3 nm. Rovina prechádzúca párom báz je asi o 20° vychýlená z polohy kolmej na os vlákna. Ľavotočivá Z forma má 12 komplementárnych párov na jeden závit; priemer vlákna je 1,8 nm.
Povrch dvojzávitnice sa vyznačuje dvoma žliabkami odlišujúcimi sa navzájom šírkou aj hĺbkou. Niekedy sa označujú i ako zárezy. Rozpoznávame menší žliabok so šírkou 0,6 nm a väčší žliabok široký 1,2 nm. V oboch žliabkoch sa nachádzajú atómy schopné vytvárať vodíkové väzby s atómami proteínov. Vo väčšom žliabku je ich viac než v menšom. Konformácie A, B a Z sa od seba odlišujú aj tvarom týchto žliabkov – kým u konformácie A je veľký žliabok veľmi úzky a hlboký, v konformácii B je širší a menej hlboký a v konformácii Z sploštený na povrchu.
Terciárna štruktúra.
Pod terciárnou štruktúru rozumieme priestorové usporiadanie dvojzávitnice. Tá sa môže stočiť do superhelixu spôsobom tzv. nadzávitnicového vinutia. Takto zvinutá DNA sa nazýva superšpiralizovaná DNA. Superšpiralizovaná môže byť dvojvláknová DNA, ktorá je uzavretá do kruhu, alebo lineárna dvojvláknová DNA, ktorej konce sú pripevnené o podklad. Terciárnu štruktúru zabezpečujú enzýmy topoizomerázy. Dvojzávitnica bez terciárnej štruktúry sa nazýva relaxovaná DNA.
DNA viažúce proteíny.
DNA by nebola schopná sa replikovať a správne vykonávať svoje funkcie bez proteínov, ktoré sa na ňu v živých organizmoch viažu. Tieto proteíny sa na DNA viažu tzv. nekovalentnými väzbami – vodíkovými mostíkmi, iónovými väzbami alebo hydrofóbnymi interakciami väčšinou v oblasti väčšieho žliabku. Každé z týchto spojení je slabé, preto proteín musí vytvárať takýchto väzieb viacero, aby sa dokázal na DNA udržať po dlhšiu dobu. Pri svojom nadviazaní proteíny nemenia jej chemické zloženie, ale napriek tomu ovplyvňujú jej vlastnosti. Môžu napríklad spôsobiť ohyb molekuly DNA, čo sa uplatňuje pri zbalení molekuly DNA do kompaktnejších štruktúr, ale aj pri plnení funkcie DNA (napríklad proteín TBF ohnutím molekuly DNA umožňuje, aby na ňu nasadli ďalšie proteíny slúžiace na spustenie transkripcie). Obvykle sa na DNA neviaže celý proteín, len jeho takzvaná DNA-väzobná doména. Rozpoznávací význam má väzba jednotlivých aminokyselín proteínu na bázy DNA, väzba na fosfodiesterovú kostru len upravuje pozíciu proteínu vzhľadom na bázy. DNA-väzobné proteíny môžu rozoznávať rôzne bázové páry bez toho, aby rozrušili vodíkové mostíky medzi nimi a tým spôsobili "rozpletenie" molekuly. Schopnosť proteínu viazať sa len na bázy zoradené v správnom poradí (špecifickom pre daný proteín) sa nazýva sekvenčná špecifita proteínu. Inými slovami, DNA poradím svojich báz v jednom úseku dovoľuje na tento úsek nasadnúť len proteínu z určitej skupiny. Niektoré DNA-viažúce proteíny sa môžu na DNA nadviazať, len ak sú na nej už prítomné iné proteíny.
Proteíny nadviazané na DNA môžu umožňovať transkripciu daného úseku, zosilňovať ju, alebo naopak tlmiť až úplne zastaviť. Sú preto kľúčové pre reguláciu génov a sú zodpovedné za to, aby sa správny gén prejavoval v bunke v správnom čase. DNA-väzobné proteíny, ktoré sa viažu na DNA len dočasne a špecificky zapínajú a vypínajú prepisovanie určitého génu, sú napojené na signálne dráhy v bunke.
Spôsob výskytu DNA.
Miesto výskytu a spôsob uloženia DNA má veľké odlišnosti u jednotlivých domén živých organizmov.
Prokaryotická DNA.
V prokaryotickej bunke nie je genetická informácia oddelená od zvyšku cytoplazmy jadrovou membránou. Spravidla, nie však vždy, je uzavretá do kruhu a označuje sa ako nukleoid alebo kruhový chromozóm. Okrem chromozómu sa v takmer každej prokaryotickej bunke nachádza niekoľko plazmidov, ktoré sa definujú ako doplnkové genetické elementy. Obsahujú gény, ktoré nie sú potrebné na prežitie bunky, ale obsahuje napr. gény nesúce informácie o rezistencii voči antibiotikám alebo pre tvorbu toxínov.
Eukaryotická DNA.
Jadrová DNA eukaryotov sa na rozdiel od prokaryotického chromozómu nachádza v jadre s dvojitou membránou, vďaka čomu je chránená od metabolických procesov prebiehajúcich v cytoplazme. Členená je spravidla do viacerých oddelených molekúl, chromozómov. V interfáze, vo fáze medzi deleniami bunky, je komplex DNA a bielkovín označovaný ako chromatín. Chromatín sa skladá z nukleozómov, čo sú asociácie 8 molekúl špeciálnych bielkovín – histónov, ktoré sú 2,5-krát obtočené molekulou DNA. V čase bunkového delenia sa chromatín preorganizuje na chromozómy, ktoré sa počas delenia správajú ako samostatné elementy a sú viditeľné aj svetelným mikroskopom. Eukaryotická DNA je dvojvláknová a lineárna, len výnimočne kruhová. Proteíny, s ktorými je DNA asociovaná, napomáhajú jej špiralizácii a majú aj regulačnú úlohu pri realizácii genetickej informácie.
Mimojadrová DNA.
Dve membránové organely eukaryotických buniek, mitochondrie a chloroplasty, obsahujú vlastné molekuly DNA. Tieto molekuly sú zväčša kruhové a neobsahujú históny. Preto sa predpokladá, že tieto organely vznikli pohltením baktérií na základe symbiózy. Okrem mitochondrií a chloroplastov možno v eukaryotických organizmoch nájsť DNA tiež v nukleomorfe, čo je pozostatok jadra iného eukaryotického organizmu, ktoré bunka v priebehu evolúcie pohltila. Jednoduché eukaryotické organizmy, napríklad kvasinky, majú tiež plazmidy, podobne ako baktérie.
Funkcie DNA.
Najznámejšou úlohou DNA je uchovávať a odovzdávať genetickú informáciu o poradí aminokyselín v bielkovinách, ktorá je zapísaná v jej primárnej štruktúre. Na základe primárnej štruktúry sa podľa oboch vlákien dvojzávitnice DNA vytvoria dve nové dvojzávitnice DNA (replikácia) alebo sa podľa jedného z nich vytvorí jedna jednovláknová RNA (transkripcia). Vzniknuté vlákno RNA môže niesť informáciu o tvorbe polypeptidového reťazca a podľa tejto informácie sa vytvorí nový peptid pomocou ribozómov. RNA, podľa ktorej sa peptid vytvára, sa nazýva mediátorová RNA (mRNA). Existujú však aj ďalšie druhy RNA, ktoré sú pre život rovnako nevyhnutné, a to takzvané funkčné RNA, čo sú RNA, ktoré sa do bielkovín neprepisujú a plnia určitú úlohu samy o sebe. Medzi funkčné RNA patrí ribozómová RNA (rRNA) a transferová RNA (tRNA) – bez účasti oboch týchto RNA by nemohla prebiehať translácia. Matrice pre funkčnú RNA sú tiež dané primárnou štruktúrou DNA.
Pri transkripcii DNA do RNA vznikajú náhodné chyby, ktoré môžu byť neškodné, ale tiež môžu úplne zmeniť funkciu produktu. Okrem toho však dochádza u eukaryotických organizmov k zámerným zmenám RNA (zostrih, RNA processing a RNA editing), ktorej primárna štruktúra už potom nezodpovedá matrici v DNA a preto jej nemusí zodpovedať ani výsledný produkt. Odvodiť preto všetky produkty v organizme, u ktorého je úplne známa sekvencia jeho DNA, je oveľa zložitejšie, než sa na prvý pohľad zdá.
Genetický kód.
Ako informácia pre zaradenie určitej aminokyseliny do vznikajúceho peptidového reťazca slúžia v DNA (a takisto v jej transkripte, RNA) tri vedľa seba ležiace nukleotidy. Táto trojica nukleotidov, tzv. triplet, sa nazýva kodón. Keďže bázy sú štyri a každá z nich sa môže nachádzať na jednej z troch pozícií, malo by existovať 64 rôznych kodónov. Z nich však tri nekódujú nijakú aminokyselinu a ich prítomnosť v mRNA naznačuje, že v tomto mieste je potrebné syntézu proteínu ukončiť. Aj tak však zostáva 61 rôznych kodónov, pričom poznáme len 21 proteínogénnych aminokyselín, ktoré organizmy používajú pre proteosyntézu. Rozličné kodóny však môžu kódovať tie isté aminokyseliny. Len metionín, tryptofán a selenocysteín majú svoje kodóny jedinečné. Ostatné aminokyseliny sú kódované dvoma až šiestimi rozličnými kodónmi. Kvôli tejto vlastnosti sa genetický kód nazýva degenerovaný.
Použitie.
Okrem toho, že DNA je nositeľkou genetickej informácie, jej variabilita umožňuje mnoho použití v rámci molekulárnej biológie a biotechnológií.
Existujú sekvencie DNA, ktoré sú schopné katalyzovať chemické reakcie. Tieto sekvencie sa nazývajú DNAzýmy. Sú obdobné ribozýmom. DNAzýmy neexistujú v prírode, ale už bolo opísaných niekoľko príkladov DNAzýmoch vytvorených v laboratóriu.
DNA takisto možno použiť ako aptamér, teda molekulu viažúcu malé molekuly (ale bez katalýzy chemickej reakcie). Takto možno DNA využiť v rámci biosenzorov, ktoré reagujú na prítomnosť danej malej molekuly.
Topológia DNA.
Najvýznamnejšími úsekmi molekuly DNA sú gény. Ako gén možno označiť sekvenciu, ktorá je prepisovateľná do RNA a plní v organizme určitú úlohu. Aby gény mohli byť prepisované a aby sa to odohrávalo v správny čas, obsahujú gény takzvané regulačné sekvencie. Tieto sekvencie nie sú súčasťou polypeptidového reťazca (neprekladajú sa), ale umožňujú regulačným proteínom a proteínom sprostredkujúcim priamo proces transkripcie nájsť kódujúce sekvencie v DNA. Využívajú sa pritom DNA-väzobné proteíny viazané na špecifické sekvencie. Gény sú zoradené lineárne za sebou, ale vzdialenosti medzi jednotlivými génmi bývajú rôzne, u prokaryotov všeobecne menšie než u eukaryotov. U prokaryotov môžu byť usporiadané i do operónov, kedy sa viac génov prepisuje zároveň hneď za sebou. V medzerách mimo regulačných sekvencií sa nachádzajú úseky DNA, ktorých funkcia väčšinou nie je celkom alebo vôbec známa. Niektoré úseky tvoria mnohopočetné opakovania (repetície), iné sú jedinečné. Každá molekula DNA musí obsahovať tiež minimálne jeden replikačný počiatok, čiže miesto, z ktorého sa zahajuje jej replikácia.
Replikácia DNA.
Na to aby mohla DNA plniť svoju funkciu musí byť schopná zdvojenia sa, čo sa uskutočňuje replikáciou – kopírovaním.
Pri vlastnej syntéze DNA sa obidve vlákna pôvodnej molekuly začnú od seba vzďaľovať a rozpletať, čo zabezpečí enzým helikáza. Rozpletením dvojzávitnice vzniká „replikačná bublina“. Voľné nukleotidy začne enzým DNA-polymeráza podľa princípu komplentarity prikladať k pôvodnému (matricovému) vláknu DNA (3’ → 5’). Oproti druhému vláknu (5’→ 3’) syntetizuje DNA-polymeráza iba krátke fragmenty (tzv. Okazakiho fragmenty), ktoré následne spája enzým DNA ligáza. Aby nový nukleotid mohol byť zaradený, musí byť v tzv. aktivovanej forme, teda musí mať na 5' uhlíku deoxyribózy nadviazané tri fosfátové skupiny. Navzájom reagujú deoxynukleozidtrifosfáty, všeobecne dNTP (dATP, dTTP, dGTP, dCTP), pričom sa pri reakcii odštepuje PPi, pyrofosfát (spojené dve fosfátové skupiny). Týmto spôsobom z jednej pôvodnej DNA vzniknú dve molekuly, z toho každá má jedno vlákno pôvodné a jedno vlákno nové. Je to tzv. semikonzervatívny spôsob.
Podmienky pre aktivitu DNA-polymerázy sú:
Zmeny v DNA.
Pri replikácii DNA občas (asi v 1 prípade z 107) dochádza k zapojeniu chybného nukleotidu. Väčšina týchto chýb je opravená buď samotnou DNA-polymerázou, alebo systémom opravy chybného párovania báz, ale niektoré pretrvávajú. Tieto chyby, ktoré môžu byť pri ďalšej replikácii prenášané na novovzniknuté DNA a s nimi do dcérskych organizmov, sa nazývajú mutácie. Mutácie vznikajú aj v období mimo replikácie DNA, napríklad pod vplyvom ionizujúceho žiarenia či pôsobením voľných radikálov. DNA umiestnená v ideálnych podmienkach mimo všetkých bežných škodlivých vplyvov však takisto podlieha kontinuálnemu poškodzovaniu. Medzi tieto druhy poškodenia patrí depurinácia (strata purínových báz), deaminácia (zmena cytozínu na uracil) a ďalšie. Mutácie môžu mať mnohé podoby. Môžu postihnúť naraz aj dlhé sekvencie či dokonca celú molekulu DNA alebo genóm. Môže napríklad dôjsť k zlomu v jednom alebo naraz v oboch vláknach DNA, pričom druhý prípad je oveľa závažnejší.
Keby neexistoval opravný mechanizmus mutácií, nahromadené mutácie by vo väčšine prípadov rýchlo spôsobili zánik organizmu. Našťastie je väčšina mutácií rozpoznávaná a opravovaná reparačnými mechanizmami. Tieto zahŕňajú enzýmy zo skupiny endonukleáz, ktoré (poškodenú) DNA štiepia, a ligáz, ktoré zlepujú rozštiepenú DNA dokopy. DNA je preto dynamická štruktúra, v ktorej neustále prebiehajú poškodenia a opravy.
Občas ale niektorá mutácia opravnému mechanizmu unikne. Pokiaľ daná mutácia spôsobí zmenu zmyslu životne dôležitého génu, bunka zahynie. Mutácia však môže byť aj synonymná, tzn. jeden nukleotid sa zmení, ale zhodou okolností aj so zmeneným kodónom priradí translačný aparát k príslušnému kodónu tú istú aminokyselinu ako pôvodne (pretože pre niektoré aminokyseliny existuje až 6 rôznych kodónov). Menej škodlivé, neškodné a priaznivé mutácie sú odovzdávané potomstvu bunky. DNA je chemicky všade rovnaká a neopravené mutácie sa v nej vyskytujú úplne náhodne. No keďže mutácie meniace zmysel životne dôležitých génov vedú k smrti bunky, potomstvu sa budú odovzdávať najčastejšie mutácie v miestach DNA, ktoré nebudú mať pre bunku veľký význam.
Rôzne veľké genómy však mutujú rôzne často. Genómy, ktoré majú menej génov, mutujú s väčšou frekvenciou. Toto pravidlo je známe ako Drakeovo pravidlo. 
Realizácia genetickej informácie.
Realizácia genetickej informácie na molekulovej úrovni prebieha ako dvojstupňový proces: 
Transkripcia.
Je to syntéza molekúl RNA podľa matrice DNA. Tento proces využíva komplementaritu báz medzi DNA a RNA. Pri transkripcii sa reťazce molekuly DNA čiastočne oddelia narušením vodíkových mostíkov, pričom iba jedno z vlákien potom slúži ako matrica pre syntézu RNA. 
Proces syntézy katalyzuje enzým RNA-polymeráza, ktorý na základe komplementarity báz pripája ribonukleotidy za vzniku RNA. Jednou z úloh RNA-polymerázy je aj urýchliť oddelenie novovznikajúcu RNA od jej matrice v podobe DNA. Začiatok transkripcie, miesto, kde sa RNA polymeráza viaže, ako aj koniec, v ktorom sa oddeľuje, tvoria špecifické sekvencie báz. Existuje viacero druhov RNA, ktoré takýmto spôsobom môžu vznikať. Proteíny sa môžu vytvárať len podľa takzvanej mediátorovej RNA – mRNA.
Translácia.
Je zavŕšením realizácie genetickej informácie, ide o vlastnú syntézu bielkovín (proteosyntéza). Tento proces sa uskutočňuje na ribozómoch, časticiach nachádzajúcich sa v cytoplazme bunky. Translácie sa zúčastňuje jedna molekula mRNA, ktorá nesie vlastnú informáciu vo forme kodónov a veľa molekúl tRNA, na ktoré sa viaže aminokyselina a ktoré zároveň obsahujú antikodón, sekvenciu komplementárnu s kodónom na mRNA. Molekuly tRNA sa dočasne pripájajú antikodónmi ku kodónom na mRNA a tak prenášajú jednotlivé aminokyseliny zo zásoby voľných aminokyselín v cytoplazme bunky. Medzi jednotlivými aminokyselinami potom vznikajú peptidické väzby, čím vzniká polypeptidový reťazec – bielkovina. 
Rekombinácia DNA.
DNA všetkých organizmov na Zemi je po chemickej stránke rovnaká. Hociktorý voľný 5' koniec sa môže spojiť s hocijakým voľným 3' koncom. Preto je možné spojiť fragmenty DNA aj vysoko nepríbuzných druhov a takisto je možné aj spojenie DNA chromozomálnej a extrachromozomálnej. Rekombináciu DNA si netreba zamieňať s pohlavným rozmnožovaním. Pri spojení dvoch pohlavných buniek nedochádza k vzájomnej rekombinácii ich DNA. DNA v každej pohlavnej bunke tvorí samostatné oddelené molekuly, ktoré sa síce v oplodnenom vajíčku dostanú spolu do jedného jadra, no fyzicky sa nespájajú ani nerekombinujú. Ale v oveľa neskoršej fáze ontogenézy, pri tvorbe vlastných pohlavných buniek jedinca, rekombinovať môžu – tento spôsob prirodzenej rekombinácie sa nazýva crossing over.
Umelou rekombináciou sú vedci schopní vyrobiť také sekvencie DNA, ktoré sa v prírode nevyskytujú. Takáto DNA sa nazýva rekombinantná. Samotné spojenie dvoch koncov molekuly však ešte nezaručuje, že daný úsek DNA bude možné transkribovať a že sa bude podľa neho bude v inom organizme tvoriť rovnaký produkt ako v pôvodnom organizme. Osud RNA po transkripcii je napríklad u prokaryotických organizmov iný než u eukaryotických. Takisto proteíny po skončení syntézy podliehajú u eukaryotov často ešte zložitým úpravám. Dosiahnuť preto, aby napríklad baktéria produkovala nejaký cicavčí proteín, je preto veľmi zložité a nestačí jednoducho vyštiepiť príslušný génu z DNA cicavcov a vložiť ho do DNA baktérie. Keďže baktérie napríklad nedokážu zostrihať z pre-mRNA intróny, pre expresiu génu v baktérii sa do nej musí vniesť cDNA daného proteínu.
Rekombinácia DNA má význam napríklad v medicíne. Vložením génov pre produkciu ľudských proteínov do mikroorganizmov je možné získavať vo veľkých množstvách čistý proteín. Ten sa potom umelo podá pacientovi, ktorého telo kvôli genetickej chorobe daný proteín neprodukuje. Tvorba rekombinantných organizmov však naráža na etické otázky, ako aj obavy z nepredvídateľných následkov rekombinácii či z úniku rekombinantných organizmov do prírody a ich nepriaznivých efektov na ekosystémy.

</doc>
<doc id="26784" url="https://sk.wikipedia.org/wiki?curid=26784" title="Podnebie (klíma)">
Podnebie (klíma)

Podnebie alebo klíma (gr. κλίμα) alebo zriedkavo povetrie je dlhodobý režim atmosférických dejov (počasia) určitého miesta alebo územia podmienený slnečným žiarením, povrchom, atmosférickou cirkuláciou, energetickou bilanciou systému Zem-atmosféra a ľudskými zásahmi.
Tento „režim“ je predovšetkým daný súborom meteorologických prvkov ako teplota vzduchu, vlhkosť vzduchu, zrážky, slnečné žiarenie, vietor, oblačnosť a pod.
Štúdiom podnebia sa zaoberá klimatológia.

</doc>
<doc id="26785" url="https://sk.wikipedia.org/wiki?curid=26785" title="Michalská brána">
Michalská brána

Michalská brána je jediná zachovaná brána z pôvodných štyroch v bratislavskom mestskom opevnení, dnes pamiatka v Starom meste. 
Meno dostala podľa osady a kostola svätého Michala, ktorá bola neďaleko na predmestí. Dnes osadu pripomína len ružový náhrobný kameň, použitý v murive veže, vo výške asi tretieho poschodia viditeľný z vnútornej strany. V minulosti mala padací most, padaciu mrežu a silné drevené vráta. Dodnes sa zachovalo horné brvno s otvormi na pánty vrát. 
Vežu postavili koncom 14. storočia. Vežu v priebehu histórie viackrát nadstavovali. Horná osemboká časť veže bola postavená v rokoch 1511 – 1517. Na konci 16. storočia mala strecha medenú cibuľu s malou zástavkou. Dnešnú barokovú podobu dostala počas rekonštrukcií v rokoch 1753 – 1758 spolu so sochou svätého Michala, vyhotovenou bratislavským majstrom Petrom Ellerom. Jej súčasná výška je 51 metrov. 
Meno dostala podľa kostola sv. Michala a podľa neho pomenovaného predmestia, z ktorého sa Michalskou bránou vchádzalo do mesta. V pôdoryse ulice od Michalskej brány nahor je dobre zachovaný zahnutý typ ulice v medzibrání. Z vonkajšej časti brány sa nachádza most, 
ktorý preklenuje bývalú priekopu pozdĺž hradobného múru. Na vnútornej strane brány je kamenný gotický znak, na južnej strane v kartuši nápis, podľa ktorého vežu opravila mestská rada a bratislavské obyvateľstvo roku 1758. V dnešnej dobe cez ňu vedie označenie historickej korunovačnej cesty.
Mestské múzeum v Bratislave tu zriadilo expozíciu historických zbraní.
Medzi jej novšie atrakcie patrí laserový lúč, vysielaný z južného okna, ktorý naznačuje trasu pôvodného Korza.

</doc>
<doc id="26786" url="https://sk.wikipedia.org/wiki?curid=26786" title="Chrt">
Chrt

Chrt je súhrnný pojem pre štíhle, dlhonohé poľovnícke psy. Sú výnimočné tým, že lovia najmä zrakom. Podľa triedenia FCI, svetovej organizácie chovateľov psov, patrí väčšina chrtov do desiatej skupiny, iné, napríklad podenko, patria do skupiny 5 (sekcia 7 - pratyp - psy pre poľovné využitie).
V dnešnej dobe nachádzajú chrty čoraz väčšie využitie ako spoločenské psy. Sú tiež vhodné na rôzne kynologické športy ako coursing, či preteky psov. 
Chrty uznané v FCI v skupine 10:
Plemená podobné chrtom (FCI - skupina 5):
Chrty zatiaľ neuznané v FCI : 

</doc>
<doc id="26788" url="https://sk.wikipedia.org/wiki?curid=26788" title="DNA">
DNA

DNA môže byť:
D.N.A. môže byť:

</doc>
<doc id="26792" url="https://sk.wikipedia.org/wiki?curid=26792" title="Detská križiacka výprava">
Detská križiacka výprava

Detská križiacka výprava (1212) bola jedna z križiackych výprav.
Jej údajní iniciátori tvrdili, že nevinné deti (ktoré boli vo veku 8 – 12 rokov) pre svoju mravnú čistotu (nezaťažené hriechmi) môžu v boji proti neveriacim dosiahnuť väčšie úspechy ako ozbrojené vojská. Kým výpravu francúzskych mladých ľudí sa podarilo zastaviť ešte v Marseille, dostali sa „vojská“ (asi 7 000 detí – iné pramene 12 000) z rýnsko-lotrinskej oblasti v auguste až do Janova. Keďže si nemohli dovoliť plavbu na lodi, niektorí sa vrátili domov, niektorí išli do južného Talianska a ostatných lodiarski špekulanti (ktorí mali zabezpečiť ich prevoz) predali do otroctva do Egypta alebo severného Francúzska
Podrobnosti.
Roku 1212 sa vo Francúzsku a Nemecku zhromaždili skupiny detí a vydali sa do Svätej zeme. Ich cieľom bolo oslobodenie Jeruzalema spod vlády moslimov. Iba nemnohé, ak vôbec nejaké z neorganizovaných húfov mladých roľníkov, ktorí sa roku 1212 vydali do Svätej zeme, dosiahli cieľ. Myšlienka dobyť Jeruzalem však v tých časoch pútala predstavivosť chudobných ľudí inšpirovaných náboženským zanietením. Istý kronikár opísal to, čo neskôr získalo označenie detská križiacka výprava, ako „zázračnú záležitosť… o niečom podobnom svet nikdy nepočul“.
O osude mladých križiakov kolovali divé príbehy. Niektorí vraj doputovali do Marseille, kde im bezohľadní obchodníci ponúkli bezplatnú prepravu na Východ. Vyplávalo sedem veľkých lodí; dve stroskotali a zvyšných päť doplávalo do Alexandrie, kde deti predali do otroctva – svoje dni dožili na kalifovom dvore v Bagdade.
Tieto udalosti mali svoje pozadie v predchádzajúcej histórii križiackych výprav a v ľudovej zbožnosti doby. Roku 1187 dobyl Saladin Jeruzalem a napriek úsiliu Richarda Levie srdce zaznamenala tretia križiacka výprava len malý pokrok v oslobodzovaní Svätej zeme. Výsledkom štvrtej križiackej výpravy roku 1204 bolo vyplienenie kresťanského mesta Konštantinopola, a nie boj s moslimami. Príčinou týchto neúspechov bolo údajne bohatstvo a márnivosť kniežat, ktoré tieto výpravy viedli. Naopak, chudobní ľudia, najmä deti, sa považovali za čistých. Podpora myšlienky križiackych výprav nestratila na intenzite: roku 1212 kázalo pápežstvo o výpravách proti moslimom v Španielsku a heretickým katarom v južnom Francúzsku. Toto spojenie križiackeho nadšenia a myšlienky, že chudobní sú Bohom vyvolení ľudia, inšpirovalo križiacku výpravu detí.
Detská križiacka výprava mala dve dejstvá. Vo Francúzsku mladý pastier Štefan z Cloyes v Île-de-France podal chlieb chudobnému pútnikovi a uzrel v ňom Krista. Ako odmenu za štedrosť dal pútnik Štefanovi listy pre kráľa Filipa II. Okolo Štefana sa zhromaždili tisícky pastierov a vydali sa do Saint-Denis pri Paríži, kde sa podľa tradície odohrávali zázraky. Možno v tejto horúčkovitej atmosfére dúfali, že kráľ povedie novú križiacku výpravu. Panovník však pastierom nariadil, aby sa vrátili domov.
Nemeckú časť detskej križiackej výpravy viedol mladý Mikuláš z Kolína, ktorý sa cítil byť poverený Bohom, aby zhromaždil ľudí a spoločne dobyli Jeruzalem. Formovali sa skupiny mladých ľudí, niektoré deti nemali viac ako šesť rokov. Mali veľmi chudobnú výstroj a nemali na vojenskú výpravu ani zbrane, ani kone. Väčšinou to boli prostí nádenníci podnietení vierou a nádejou na dobrodružstvo, na únik z jednotvárneho života na vidieku. Ich rodičia boli zdesení: kto bude pomáhať pri žatve a starať sa o domáce zvieratá? Znepokojení boli aj niektorí duchovní: križiacke výpravy vyhlasoval pápež, ale tieto húfy konali samostatne. Mikuláš previedol svojich stúpencov južným Nemeckom do Talianska. Prechod Álp v jednom z najteplejších liet tých čias bol vyčerpávajúci; križiacka výprava sa začala rozpadávať, keď niektorí pochopili, že ich cieľ je nedosiahnuteľný, a pre ďalších bol zas pochod príliš namáhavý. Niekoľko tisíc stúpencov zostalo s Mikulášom a vie sa, že 25. augusta 1212 dorazili do Janova. Nie je jasné, čo sa stalo ďalej. Niektorí vari odplávali na Východ, ale väčšina sa roztratila, mnohí sa vrátili na sever a stali sa terčom posmechu pre svoju zjavnú nerozvážnosť.

</doc>
<doc id="26794" url="https://sk.wikipedia.org/wiki?curid=26794" title="Čertova pec">
Čertova pec

Čertova pec je verejnosti voľne prístupná malá krasová jaskyňa a prírodná pamiatka v pohorí Považský Inovec v podcelku Inovecké predhorie. Nachádza sa v katastrálnom území obce Radošina v okrese Topoľčany v Nitrianskom kraji. Vyhlásená bola v roku 1994 na rozlohe , bez ochranného pásma. Jaskyňa je prístupná návštevníkom za účelom zotavenia a poznávania jej prírodných a historických hodnôt. Boli v nej nájdené najstaršie známky jaskynného osídlenia na Slovensku.
Poloha.
Jaskyňa sa nachádza v cirkevných lesoch Nitrianskeho biskupstva, v smere na miestnu časť Laštok (), približne severozápadne od obce Radošina v polohe Horný Petrovič, pri ceste II. triedy č. 499 vo výške 
Dejiny.
Jaskyňu pod slovenským názvom "Csertowa Pecz" spomína už Matej Bel v knihe "Notitia Hungariae novae historico geographica" vydanej roku 1742. V monografii Nitrianskej župy z roku 1898 sa uvádza pod maďarským názvom "Ördögkemencze" (). Jaskyňu preskúmal v rokoch 19581961 PhDr. Juraj Bárta CSc. z Archeologického ústavu SAV v Nitre. Roku 1981 ju vyhlásili za chránený prírodný výtvor. Prírodnou pamiatkou bola vyhlásená v roku 1994 s novelizáciou z roku 2008.
Archeologické nálezy.
Jaskynné sídlisko lovcov v staršej dobe kamennej. Výskumom bolo zistené viacvrstvové osídlenie. Najstaršie z posledného interglaciálu reprezentuje moustierská kultúra zo stredného paleolitu, kedy ju obýval človek neandertálskeho typu. Je to najstaršie známe jaskynné osídlenie u nás. Nasledovalo osídlenie kultúry szeletien z mladšieho paleolitu. Štiepané a retušované kamenné nálezy a ulitníky z tejto lokality možno spájať s nálezmi z oblasti Čierneho mora. 
Opis.
Patrí medzi tunelovité jaskyne a je obojstranne priechodná. Jej západný bránovitý portál, obklopený bralovitými výčnelkami, sa otvára v približne vysokom vápencovom brale. Jeho šírka je a výška . Jaskyňu pretína niekoľko tektonických puklín. Je dlhá, priemerne široká a jej maximálna výška je . Smerom k východnému vchodu sa výška jaskyne znižuje. Vnútorný priestor osvetľuje oknovitý otvor na severnej strane. Vytvorená bola krasovatením dolomitického vápenca pri niekdajšej vyššej eróznej báze Malého jarku, je teda potočného pôvodu. Predstavuje vzácnu archeologickú a paleontologickú lokalitu s dokladmi o viacnásobnom paleolitickom, halštatskom osídlení. Pri jaskyni sa nachádza rovnomenný motorest.
Prístup.
Asi 3 minúty cesty chôdze po vyznačenom chodníku od rovnomenného motorestu pri horskom prechode Havran v katastrálnom území obce Radošina. Jaskyňa je verejnosti prístupná.

</doc>
<doc id="26796" url="https://sk.wikipedia.org/wiki?curid=26796" title="Klíma">
Klíma

Klíma môže byť:

</doc>
<doc id="26797" url="https://sk.wikipedia.org/wiki?curid=26797" title="Solidarita (Poľsko)">
Solidarita (Poľsko)

Solidarita () vznikla v roku 1980 ako nezávislé odbory, ale tiež predstavovala spoločenské hnutie vo vtedy komunistickom Poľsku.
História.
Komunistický režim v Poľsku nenachádzal medzi obyvateľstvom významnejšiu podporu a to napriek tomu, že nepatril v sovietskom bloku k najtvrdším (v Poľsku napr. neprišlo ku kolektivizácii poľnohospodárstva). Príkladom bola aj akási nepísaná dohoda medzi vládnucou stranou PZPR a poľským episkopátom na čele s kardinálom Wyszyńským, na základe ktorej cirkev od režimu získala čiastočné výdobytky pre náboženský život. Tieto „slobody“ boli najrozsiahlejšími v celom socialistickom bloku. V roku 1970 došlo k odstráneniu Władysława Gomułku z vedenia štátu, čo režim nakrátko hospodársky stabilizovalo. Od polovice 70. rokov sa začala prejavovať ekonomická kríza prerastajúca až do rozsiahlych výpadkov v zásobovaní potravinami a nespokojnosť obyvateľov narastala. Režimom otriasla aj prvá návšteva rodnej krajiny pápežom Jánom Pavlom II. v roku 1979. Všetky tieto okolnosti vplývali na nálady spoločnosti.
V prázdninových mesiacoch roku 1980 prebehla v Poľsku vlna štrajkov, ktoré vyvrcholili v gdanských lodeniciach (Stocznia Gdańska). Robotníci teraz nevyšli ako v roku 1976 do ulíc (protesty proti zdraženie masla, mäsa a cukru) ale zostávali v podnikoch – okupačný štrajk. Okrem zvyčajných odborárskych požiadaviek vyhlásili aj politické požiadavky: legalizáciu nezávislých odborov. Pre komunistov by to znamenalo koniec monopolu moci.
Koncom augusta 1980 sa vedúcou postavou štrajku v lodeniciach stal elektrikár Lech Wałęsa (čítaj Vauensa). V spolupráci s odborníkmi z radov demokratickej opozície (Tadeusz Mazowiecki, Bronisław Geremek) bol vypracovaný zoznam požiadaviek, ktorý okrem ekonomických bodov (zastaviť rast cien, zvýšiť platy, stavba bytov, lepšie pracovné podmienky, dlhšia materská dovolenka, voľné soboty) obsahoval aj požiadavky politické (nezávislé odbory, právo na štrajk, obmedzenie cenzúry, prístup rôznych spoločenských skupín k hromadným oznamovacím prostriedkom, prepustenie politických väzňov, obsadzovanie funkcií podľa kompetencií a nie podľa príslušnosti ku komunistickej strane - Poľská zjednotená robotnícka strana (PZPR, poľsky "Polska Zjednoczona Partia Robotnicza")). Odvolávali sa na ústavu Poľskej ľudovej republiky a rôzne medzinárodné dohody, ktoré PĽR podpísala, kde boli zakotvené rôzne práva občanov, a o ktorých si komunisti mysleli, že nikoho nenapadne, aby sa o ne zaujímal. Poľské úrady kapitulovali a 31. augusta 1980 podpísali vládni zástupcovia dohodu so štrajkujúcimi robotníkmi, ktorou PĽR pristúpila na požiadavky štrajkujúcich robotníkov, čím vlastne Solidarita oficiálne vznikla.
17. septembra 1980 sa na kongrese zjednotilo viac ako dvadsať zakladajúcich výborov podnikových odborových zväzov, ktoré sa zjednotili do jednej národnej organizácie Nezávislého samosprávneho odborového zväzu Solidarita (NSZZ Solidarność), ktorý úrady oficiálne zaregistrovali 10. novembra 1980.
Do jari 1981 vstúpilo do Solidarity 10 miliónov Poliakov (tretina všetkých pracujúcich). Solidarita vydávala vlastné noviny, čím prelomila štátny monopol na rozširovanie informácií. Solidarita však nemohla zájsť príliš ďaleko, pretože hrozila intervencia Sovietskeho zväzu ako v roku 1968 v Česko-Slovensku. Pri hraniciach Poľska sa uskutočňovali vojenské cvičenia vojakov VZ.
Toto obdobie čiastočnej (3/4) slobody (do výnimočného stavu) bolo v Poľsku nazývané "Festival Solidarity".
Výnimočný stav.
Komunisti sa však nevzdali a 13. decembra 1981 Wojciech Jaruzelski vyhlásil výnimočný stav (po poľsky „stan wojenny“). V noci predtým bola zatknutá väčšina funkcionárom Solidarity.
Okupačné štrajky boli porážané brutálnou silou. Tanky prerážali brány a odborármi bojovali ozbrojenci - polovojenská polícia ZOMO (Zmotoryzowane Odwody Milicji Obywatelskie). Počas počiatočných stretov bolo zabitých niekoľko desiatok ľudí. Oficiálne správy počas zásahu hovorili asi tucte úmrtí, zatiaľ čo parlamentná komisia v rokoch 1989-1991 prišla na číslo viac ako 90. Najtragickejšou udalosťou, pri ktorej zabili deväť baníkov bolo potlačenie štrajku v bani „Wujek” v Katovicach 16. decembra 1981. 
Účelom ozbrojených akcií počas výnimočného stavu nebolo len zlomiť odpor štrajkujúcich ale zastrašiť celú nekomunistickú verejnosť najmä prenasledovaním opozície. Výnimočného stav obmedzil normálny život. Tisíce opozičných aktivistov (asi 10 000 ) boli uväznených bez obvinenia a až 91 ich bolo zabitých. Aj keď bol v roku 1983 zrušený výnimočného stav, mnohí politickí väzni neboli prepustení až do všeobecnej amnestie v roku 1986. Po vyhlásení výnimočného stavu sa udiali viaceré politické vraždy (kňaz Solidarity Jerzy Popiełuszko a ďalší). 
Bola prerušená činnosť všetkých spoločenských organizácií vrátane odborových zväzov. Prokomunistické spolky však skoro získali súhlas na svoju činnosť, naopak Solidarita bola formálne delegalizovaná (október 1982). Hnutie však naďalej pracovalo v ilegalite – vydávalo tlač, rozširovalo letáky, organizovalo pomoc pre prenasledovaných.
Koncom 80. rokov sa Solidarita znovu významnejšie aktivovala, najmä s postupujúcimi zmenami v Gorbačovovom Sovietskom zväze. Vo februári 1989 boli rokovania pri okrúhlom stole medzi zástupcami opozície a komunistickou vládou. Potom v apríli 1989 bola Solidarita znovu povolená a v poloslobodných voľbách vyhrali kandidáti Solidarity všetky miesta v parlamente, o ktoré sa mohla uchádzať vo voľbách (35 %). Ďalšie miesta (65 %) si ponechala komunistická strana PZPR a jej spojenci. Pretože komunisti mali prezidenta (Wojciech Jaruzelski), Solidarite pripadlo miesto premiéra, ktorým sa stal Tadeusz Mazowiecki.
Od roku 1989 sa solidarita stala tradičnejšou odborovou organizáciou a mala relatívne malý vplyv na politickú scénu začiatkom 90. rokov. Politické odnož založená v roku 1996 ako "Volebná akcia Solidarita" (AWS) vyhralo parlamentné voľby v roku 1997, ale už nie nasledujúce voľby v roku 2001. V súčasnosti ako politická sila má Solidarita len malý vplyv a klesol aj počet jej členov na 400 000 v roku 2011 (z 10 miliónov v roku 1981).

</doc>
<doc id="26800" url="https://sk.wikipedia.org/wiki?curid=26800" title="Kostol Zvestovania Pána (Bratislava)">
Kostol Zvestovania Pána (Bratislava)

Kostol Zvestovania Pána a kláštor menších bratov františkánov (ľudovo Františkánsky kostol) je pôvodne gotický, neskôr slohovo upravovaný súbor sakrálnych stavieb v bratislavskej mestskej časti Staré Mesto. Kostol je historicky najstaršou, dodnes zachovanou sakrálnou stavbou v hlavnom meste Slovenska. Okrem svojej architektúry si pozornosť zasluhuje aj ako miesto, ku ktorému sa viaže niekoľko významných historických udalostí.
Stavebné dejiny kostola.
Stavebné dejiny kostola s priľahlým kláštorom začali v hlbokom stredoveku. Prvou zo stavieb v dnešnom komplexe bola budova kláštora. V roku 1209 pápež Inocent III. schválil regule nového cirkevného rádu – františkánov. Nasledovníci svätého Františka veľmi rýchlo rozširovali svoju pôsobnosť v mnohých krajinch vtedajšej Európy, Uhorsko nevynímajúc. Už onedlho po založení rehole sa jej príslušníci usadili v Trnave, Nitre, Košicich ako aj v Prešporku. Na severnom okraji vtedajšieho mesta okolo roku 1220 začali s výstavbou kláštornej budovy. Stavba sa pretiahla až do konca 13. storočia.
Až v druhej polovici 13. storočia sa pristúpilo k výstavbe samotného kostola. Za jeho zakladateľa je považovaný uhorský kráľ Ladislav IV. Kumánsky, ktorý ho prikázal postaviť na pamiatku víťazstva nad českým kráľom Přemyslom Otakarom II. v bitke na Moravskom poli v roku 1278. Kostol začali stavať v románsko-gotickom slohu a posvätili ho s veľkou slávou 24. marca 1297 v prítomnosti Ladislavovho nástupcu Ondreja III., ostrihomského arcibiskupa a širokého zástupu prešporských obyvateľov.
O vznku kostola sa dozvedáme z historických záznamov, z ktorých jedným je spis "Pozsony régészeti műemlékei" uhorského kňaza a pedagóga Flórisa Rómera, prešporského rodáka, z roku 1865, pojednávajúci o niektorých historických pamiatkach vtedajšej Bratislavy:
V nasledujúcich storočiach objekty prešli viacerými slohovými úpravami, z ktorých najvýraznejšie boli baroková a klasicistická.
V rokoch 1580 a 1586 zasiahli mesto zemetrasenia, ktorí okrem iných budov poškodili aj františkánsky kláštor a kostol. V lodi kostola sa dokonca zrútila klenba. Trvalo vyše tridsať rokov, kým kostol zastrešili novou, už renesančnou klenbou. V takejto podobe vydržala nasledujúce storočie, kedy ju nahradila súčasná, baroková. 
Z pôvodne gotického kostola zostalo dnes iba presbytérium a časť obvodových múrov hlavnej lode.
Architektúra stavieb.
Kostol Zvestovania Pána je trojloďová stavba s predstavaným polygonálnym presbytériom a vstavanou polygonálnou vežou zakončenou ihlancovitou strechou. Z hmoty kostola vystupujú dve bočné kaplnky, pristavané k severnému múru kostola. Pôdorysne zachováva typickú stredovekú západo-východnú orientáciu sakrálnych stavieb.
K južnému múru sa k stavbe kostola primkýna komplex dvojposchodových budov františkánskeho kláštora, obkolesujúcich vnútorný dvor štvorcového pôdorysu. 
Priečelie kostola, členené horizontálne i vertikálne, zaujme svojím umeleckým stvárnením a prísnou symetrickosťou. Nápadné je najmä horizontálne členenie rímsami na dve poschodia. Druhé poschodie ukončuje mohutný, navrchu zaoblený štít. Vertikálnemu členeniu dominuje rizalit, zakončený na spodnej úrovní štítu tympanónom, a pilastre s korintskými hlavicami. 
Priečelie upravil v barokovom slohu v rokoch 1745–1746 staviteľ Lucca de Schramm. Od prešporského sochára Jozefa Sartoryho pochádza kamenná skulptúra Panny Márie Immaculaty, s dvojicou anjelov, umiestnená na rímse nad portálom. K soche Panny Márie sa viaže aj nápis v kamennej kartuši nad vchodom: VIRGINI DEI PARAE SACRUM ("Panenská svätá Božia rodička").
Pred priečelím stojí kovaný, bohato ornamentálne zdobený železný kríž bez korpusu na mohutnom kamennom podstavci. Na čelnej ploche podstavca pod zvlneným segmentovým štítom je zahĺbená plocha využitá ako nápisová tabuľa. Nápis je horizontálne rozdelený na dva odstavce. Toto umelecko-remeselné dielo kováča Ľudovíta Martona je prenesené pravdepodobne z Ondrejského cintorína; vzhľadom na symboliku múz na ňom môže ísť o bývalý náhrobok umelca.
Dvojposchodová stavba kláštora v súčasnom klasicistickom slohu je výsledkom prestavby z roku 1860. Svojím priečelím sa doširoka otvára do južnej časti Františkánskeho námestia. Pôvodný kláštor z 13. storočia postupne rozširovali prístavbami. V roku 1439 začali stavať nový gotický kláštor s krížovou chodbou okolo štvorhranného dvora. Pri kláštornej budove pribudla aj nemocnica.
Súčasťou kláštora bola záhrada obdĺžnikového tvaru, ktorá vo svojej najväčšej výmere zaberala plochu 1870 m². V roku 1708 bola obohatená fontánou, ktorú zásoboval novovybudovaný vodovod. Historik a kartograf Ján Matej Korabinský sa vo svojom diele "Geographisch-historisches und Produkten Lexikon von Ungarn" z roku 1786 o záhrade zmieňuje keď uvádza, že "„... františkánska záhrada má prekrásnu úpravu a je v nej fontána s výbornou horskou vodou.“" Jej existencia neušla ani Matejovi Belovi, ktorý vo svojich "Notitiách" v roku 1735 poznamenáva, že záhrada františkánskeho kláštora má "„... nevyčerpateľnú studňu a fontány so stále tečúcou vodou, pravdepodobne najlepšou v meste, privádzanou podzemným vodovodom.“" Existenciu studne potvrdil aj archeologický prieskum. 
Pôvodne obdĺžnikový tvar záhrady s výmerou 1870 m2 bol zmenšený takmer o šestinu, lebo mnísi v záujme rozšírenia prístupovej cesty uvoľnili mestu 96 štvorcových siah svojej záhrady. V roku 1708 zaviedli vodovod nielen do kláštorných objektov, ale aj do veľkej záhrady, kde bola fontána, a tiež do vnútornej záhrady – rajského dvora. J. M. Korabinský vo svojom diele uvádza, že 
Rajskému dvoru františkánskeho kláštora dominuje asi 180 rokov stará lipa. Na východnom krídle kláštora sú slnečné hodny s Dávidom hrajúcim na harfe.
Existenciu studne v tomto priestore potvrdil aj archeologický prieskum. Matej Bel v roku 1735 medzi výhody františkánskeho kláštora počíta nevyčerpateľnú studňu, a to pre zdravú vodu, pravdepodobne najlepšiu v celom meste.
V roku 1892 bol v spolupráci s Okrášľovacím spolkom zbúraný záhradný múr a nahradil ho ozdobný železný plot. Záhrada dostala novú parkovú úpravu a slúžila všetkým obyvateľoom mesta. V druhej polovici 20. storočia bolo v záhrade detské ihrisko.
Šesťboká gotická veža bola ku južnej strane lode pristavaná v rokoch 1410 až 1420. Až do roku 1897 stála v pôvodnej podobe. V uvedenom roku bola však zistená jej statická narušenosť čo malo za následok demontáž jej vrchnej časti, ktorá odvtedy plní okrasnú funkciu ojedinelého záhradného altánku v petržalskom Sade Janka Kráľa. Dnes kostolnú vežu miesto chýbajúcej časti nahrádza jej verná neogotická kópia.
Interiér kostola.
Interiérové vybavenie kostola je pomerne bohaté; slohovo je najviac zastúpený barok, ktorý v prvej polovici 18. storočia nahradil vybavenie v starších slohových štýloch. Dominantou svätyne, výškovo oddelenej od hlavnej lode, je hlavný oltár – murovaná stĺpová architektúra z rokov 1720–1730. Oltárny obraz tvorí maľba na skle s motívom Zvestovania Panny Márie z konca 19. storočia. Oltár dopĺňajú sochy prvého uhorského kráľa svätého Štefana a jeho syna svätého Imricha.
Interiérové vybavenie kostola predstavuje šesť bočných oltárov, rokoková kazateľnica a relikviár s pozostatkami svätého Reparáta.
Ľavá (severná) chrámová loď obsahuje bočné oltáre Narodenia Pána a Piety (Sedembolestnej Panny Márie). Ikonografický program oboch oltárov sa viaže na udalosti vymedzujúce život Ježiša Krista – narodenie a ukrižovanie. Oltár Piety miesto oltárneho obrazu obsahuje pieskovcovú plastiku Piety z roku 1400. Patrí k najkrajším zachovaným skulptúram tohto typu z obdobia tzv. krásneho slohu. Oltár dopĺňajú sošky smútiacich anjelov.
Po stranách triumfálneho oblúka stoja dva bočné oltáre zasvätené františkánskym svätým – vľavo svätého Františka z Assisi, vpravo svätého Antona Padovského. Oltáre s rovnakými stĺpovými architektúrami pochádzajú z prvej tretiny 18. storočia.
Oltáre v pravej (južnej) lodi z polovice 18. storočia sú zasvätené svätej Anne a svätej Barbore.
Cenným historickým artefaktom je rokoková kazateľnica z roku 1756. Rečnisko je ozdobené reliéfmi s motívmi stigmatizácie svätého Františka, kázne svätého Františka vtákom a Mojžišovej kázne Židom.
V závere pravej lode je vo výklenku umiestnený umelecky vypracovaný relikviár obsahujúci telo diakona a mučeníka zo 4. storočia svätého Reparáta. Do Prešporku sa relikvia dostala v roku 1769 na žiadosť františkánskeho provinciála Eugena Kósu.
Kaplnky.
Neveľká kaplnka Panny Márie Loretánskej (tiež kaplnka Čiernej Madony) z roku 1708 je baroková architektúra pristavaná k severnej lodi kostola, ktorá v zjednodušenej forme napodobňuje mariánsku kaplnku (tzv. Svätú chyžu) renesančného architekta Bramanteho z roku 1509 v talianskom meste Loreto. Jej zakladateľom bol uhorský palatín, knieža Pavol Esterházy na popud vtedajšieho rádového gvardiána Jána Sebachera. Základný kameň kaplnky položili 20. mája 1708 a čiastočne dokončená bola už na sviatok patróna rehole 4. októbra 1708, keď ju posvätil ostrihomský arcibiskup Christian August Saský. Stavebné práce však pokračovali aj ďalej. Dostavaná bola pravdepodobne koncom roku 1709, pretože ostrihomský arcibiskup 25. januára 1710 v kaplnke celebroval slávnostnú omšu za prítomnosti Pavla Esterházyho a mnohých šľachticov, účastníkov snemovného zasadnutia. 
Palatín Esterházy sa pravdepodobne podieľal aj na ikonografickom programe výzdoby kaplnky. Súčasťou skromného interiérového vybavenia je predovšetkým skulptúra Čiernej Madony s Ježiškom umiestnená za ozdobnou mrežou v nike na čelnej stene, pokrytej maľbou vytvárajúcou ilúziu stĺpovej architektúry. Kaplnku presvetľujú dve farebné vitrážové okná – vľavo s motívom Panny Márie Immaculaty, vpravo s motívom svätého Jozefa a s vročením 1890. Zadná stena obsahuje fragmenty nástenných malieb s kristologickou a mariánskou tematikou. 
Donátora kaplnky pripomína kolorovaný rodový erb umiestnený na vonkajšej západnej fasáde. Súčasťou kaplnky bola aj krypta určená na pochovávanie donátorov.
Historicky i architektonicky najvýznamnejšou z kaplniek Kostola Zvestovania Pána je kaplnka svätého Jána Evanjelistu. Kaplnku v gotickom slohu pristavali k severnej stene kostola medzi rokmi 1360–1380 na mieste pôvodnej stavby z konca 13. storočia. Ide o dvojpodlažnú, pôvodne pohrebnú kaplnku, ktorá svojim architektonickým stvárnením patrí k najkrajším sakrálnym stavbám v celoslovenskom meradle. Motív rebrovej klenby, dekoratívnych panelov a vysunutých svorníkov, ktoré použili pri stavbe, predstavujú veľmi rané uplatnenie konštrukčných a výtvarných detailov, patriacich k vrcholom gotickej sakrálnej architektúry na Slovensku. Predpokladá sa, že jej inšpiračným zdrojom bola kráľovská pohrebná kaplnka Saint-Chapelle v Paríži, ktorej typ bol svojho času veľmi obľúbeným a rozšíreným po celej západnej Európe. Za jej zakladateľa sa považuje Jakub II., vnuk richtára Jakuba I.
Interiér kaplnky obnovovali v roku 1501, potom v roku 1831 a po druhej svetovej vojne. Počas poslednej rekonštrukcie sem umiestnili kamenný oltárny stôl s reliéfmi štyroch evanjelistov v strede s reliéfom Panny Márie. Výzdobu kaplnky dotvárajú sochy svätcov uctievaných vo františkánskej reholi, umiestnené na kamenných konzolách pod baldachýnmi medzi oknami: svätého Františka, svätého Ľudovíta, svätého Antona Padovského, svätej Alžbety a svätej Kláry. V kaplnke je na severnej stene umiestnený pôvodný kamenný erb palatína Pavla Esterházyho.
Poslednou z chrámových kaplniek je kaplnka svätej Rozálie (pôvodne svätého Šebestiána) v južnej časti kostola. Stĺpový hlavný oltár s motívom svätej Rozálie, dielo známeho sochára Johanna A. Messerschmidta, je po bokoch doplnený skulptúrami svätého Šebestiána a svätého Rochusa. V nikách vedľa oltára sú umiestnené sochy uhorských kráľov – svätého Štefana a svätého Ladislava. Interiérové vybavenie dopĺňa dvojica bočných oltárov – vľavo oltár svätého Jána Nepomuckého a vpravo oltár Vir Dolorum (Muž Bolesti) z roku 1670. Oltár dal postaviť barón Imrich Czobor. Významnou umelecko-historickou pamiatkou je mramorová votívna doska nitrianskeho biskupa Štefan III. Fejerkövyho v roku 1589 osadená do múru pred vchodom do kaplnky.
Historické udalosti spojené s kostolom.
Kostol Zvestovania Pána je významný i z historického pohľadu. Jeho existencia sa spája s viacerými dôležitými udalosťami; jednou z nich bola dokonca voľba nového uhorského panovníka.
Priestory kláštora sa využívali aj na dôležité rokovania. V roku 1530 tu volili prešporského richtára a mestskú radu. 17. decembra 1526 tu uhorské stavy zvolili za nového panovníka Ferdinanda I. Habsburského. V roku 1578 sa tu zišli mešťania – vzbúrenci proti neprávostiam magistrátu, v roku 1601 zasadal v kláštore dokonca uhorský snem. 
Kostol plnil významnú funkciu aj počas aktu korunovácie nového uhorského kráľa. Po všetkých korunováciách prichádzal z Dómu svätého Martina novokorunovaný kráľ ku kostolu, aby tu pasoval za rytierov Zlatej ostrohy vybraných uhorských šľachticov. 

</doc>
<doc id="26802" url="https://sk.wikipedia.org/wiki?curid=26802" title="Arthur Heyer">
Arthur Heyer

Arthur Heyer (* 28. február 1872, Haarhausen, Nemecko – † 30. júl 1931, Budapešť) bol nemecký grafik a maliar. Tvorca piešťanského barlolámača.

</doc>
<doc id="26803" url="https://sk.wikipedia.org/wiki?curid=26803" title="Saleziáni Don Bosca">
Saleziáni Don Bosca

Saleziáni don Bosca (lat. "Societas Sancti Francisci Salesii", skratka SDB), oficiálny názov Spoločnosť svätého Františka Saleského (odtiaľ "„saleziáni“"), je mužská rehoľa (rehoľná kongregácia pápežského práva) v katolíckej cirkvi (existuje aj ženská vetva).
Zakladateľom rehole bol roku 1859 taliansky kňaz sv. Ján Bosco (Giovanni Bosco, Ján Bosko) (1815 – 1888). Saleziáni sa venujú najmä výchove mužskej mládeže, najmä v priemyselných oblastiach. Na Slovensku pôsobia od roku 1924.
V súčasnosti (2016) patrí k najväčším a najvplyvnejším rehoľným spoločnostiam, či už ide o počet členov alebo počet členov vo vedení Katolíckej cirkvi. V roku 2015 mala kongregácia 15 270 členov (z toho 10 424 kňazov). V roku 2016 bolo v ich radoch 117 biskupov a 9 kardinálov.
Dejiny slovenských saleziánov.
Rané kontakty saleziánov Don Bosca so Slovenskom.
Prvé kontakty dona Bosca so Slovenskom sa odohrávali ešte počas jeho života. Dôkazom toho je aj don Boscov list z roku 1886 napísaný dosiaľ neznámemu dobrodincovi zo Slovenska. List objavil historik Zlatko Kubanovič. Na dona Bosca sa obrátili i dvaja diecézni kňazi. Boli to Vojtech Kelecsényi a Ján Boll (1860 – 1934). Prvý životopis zakladateľa saleziánov dona Bosca v slovenskom jazyku vyšiel v roku 1899 od Pavla Jedličku, dekana a farára z Horných Orešian.
Vznik saleziánskych diel v období 1918 – 1948.
Pred nástupom komunistov k moci otvorili saleziáni na Slovensku 13 diel (v zátvorkách je uvedený rok otvorenia diela).
Obdobie prvej Česko-slovenskej republiky.
V období prvej Česko-slovenskej republiky (1918 – 1938), otvorili saleziáni na Slovensku 6 diel:
Druhá svetová vojna.
V období druhej svetovej vojny (1939 – 1945), otvorili saleziáni na Slovensku 4 diela: 
Povojnové obdobie.
V povojnovom období – až do februárového prevratu (1945 – 1948), kedy nastalo obdobie vlády komunistickej strany (1948 – 1989), otvorili saleziáni na Slovensku 3 diela: 
Saleziánske školy.
Gymnáziá.
Gymnázium v Perose Argentine (1921 – 1924).
V súčinnosti s hlavným saleziánskym predstaveným slovenskí saleziáni otvorili v roku 1921 súkromné rehoľné gymnázium v severnom Taliansku v obci Perosa Argentina. Toto gymnázium bolo prvým súkromným rehoľným gymnáziom v zahraničí, ktoré bolo otvorené po vzniku Prvej česko-slovenskej republiky. Na tomto gymnáziu študovalo približne 80 Slovákov a 15 Čechov. Po 3 ročnom pôsobení sa v roku 1924 gymnázium presťahovalo do Šaštína.
Slovenské gymnázium v Ríme (1963 – 1990).
Po násilnom zrušení Saleziánskej spoločnosti z noci z 13. na 14. apríla 1950 (krycia operácia pre násilnú likvidáciu mužských rehoľných rádov komunistickým režimom niesla názov Akcia K), ušla cez železnú oponu časť generácie mladých saleziánskych klerikov a kňazov. 
V roku 1963 založili slovenskí saleziáni v Ríme Slovenské gymnázium. Prvým sídlom gymnázia sa stala budova pri Katakombách sv. Kalixta. V nasledujúcom roku (1964) sa gymnázium presťahovalo do budovy Slovenského ústavu svätého Cyrila a Metoda. Tam pôsobilo až do svojho zrušenia v roku 1990. Gymnázium viedli 4. riaditelia a prešlo ním 159 absolventov. Najviac absolventov pochádzalo z Vojvodiny, zo slovenskej obce Selenča.
Svätí a blahoslavení.
K 1. januáru 2019 mala Saleziánska spoločnosť vyhlásených 9 svätých, 118 blahorečených, 16 ctihodných a 22 božích služobníkov (v zátvorkách je uvedený rok svätorečenia alebo blahorečenia).
Väznení saleziáni.
V rokoch 1950-1989 bolo odsúdených a väznených 45 saleziánov, ktorých mená sú na pamätnej tabuli v Šaštíne.
Provinciáli saleziánov na Slovensku.
Provinciáli saleziánov, ktorí pôsobili od roku 1939, keď vznikla saleziánska provincia:
Exalievi don Bosca.
Exallievi don Bosca sú saleziánski odchovanci, ktorí sa riadia heslom, ktoré im zanechal sám zakladateľ saleziánov: „"Buďte dobrí kresťania a čestní občania".“ 
Príbeh exallievov sa začal v roku 1870, keď don Bosco oslavoval svoje meniny a skupina jeho bývalých študentov z Valdocca mu poďakovaním prejavila svoju vďačnosť za jeho službu a darovala mu kávovú súpravu. Exalliev je ten, kto aspoň rok navštevoval saleziánske dielo (školy, internát, oratóriá alebo mládežnícke centrá) a má viac ako osemnásť rokov. 
Združenie saleziánov spolupracovníkov.
Združenie saleziánov spolupracovníkov je treťou vetvou saleziánskej rodiny. Pôvodný názov znel "Nábožne združenie saleziánskych spolupracovníkov". Združenie bolo schválené Vatikánom 9. mája 1876 pápežom Piom IX.
Saleziánom spolupracovníkom sa môže stať diecézny kňaz alebo laik, ktorý má viac ako 18 rokov, prejde určitou formáciou a zloží prísľuby. Vo svete dnes majú saleziáni spolupracovníci takmer 30 000 členov. Saleziáni spolupracovníci na Slovensku aktuálne pôsobia v 29 strediskách po celom Slovensku.

</doc>
<doc id="26804" url="https://sk.wikipedia.org/wiki?curid=26804" title="Ján Bosco">
Ján Bosco

Svätý Ján Bosco (iné názvy: Ján Bosko, don Bosco, vlastným menom Giovanni (Melchior) Bosco, * 16. august 1815, Becchi pri Turíne, Sardínske kráľovstvo – † 31. január 1888, Turín, Talianske kráľovstvo) bol kňaz a vychovávateľ, zakladateľ rádu saleziánov. V roku 1929 bol vyhlásený za blahoslaveného a roku 1934 bol vyhlásený za svätého. Sviatok má 31. januára.
Životopis.
Narodil sa pri Turíne. Od dvoch rokov vyrastal ako sirota bez otca. Ako 11-ročný musel odísť z domu kvôli nevlastnému bratovi Antonovi. Pracoval u sedliakov, aby sa uživil, a po nedeliach sa venoval apoštolátu medzi chlapcami. Jeho nadanie si všimol starší kňaz don Calosso, ktorý mu chcel pomôcť ku kňazstvu. Ten však čoskoro náhle zomrel, a tak bol Bosco ponechaný sám na seba. Ako 16-ročný nastúpil na štúdia v Castelnuove. Popri štúdiu si zarábal rozličnými pomocnými prácami u remeselníkov, čo sa mu neskôr veľmi zišlo. V roku 1835 vstúpil do seminára a 5. júna 1841 bol vysvätený za kňaza a začal praktické kňazské účinkovanie medzi chudobnými a opustenými chlapcami. Začínal s holými rukami, avšak s veľkou dôverou v Pannu Máriu, ktorú Bosco považoval ako katolícky kňaz za svoju Pomocnicu. Od roku 1846 sa natrvalo usadil na zlopovestnom turínskom predmestí Valdocco, kde vybudoval oratórium a neskôr aj baziliku. Veľmi sa inšpiroval sv. Františkom Saleským, vzorom láskavosti, podľa ktorého sa nazýva aj rehoľná spoločnosť, ktorá bola schválená v roku 1869 (pozri saleziáni). Svoju výchovnú prácu postavil na preventívnom systéme, ktorého hlavnými piliermi sú nábožnosť, rozum a láskavosť. V roku 1872 založil ženskú rehoľnú spoločnosť Dcéry Panny Márie Pomocnice, ktoré sa starajú o opustené a chudobné dievčatá. V jeho práci mu pomáhal široký okruh spolupracovníkov. Don Bosco zomrel 31. januára 1888.
Don Bosco a Slovensko.
Don Bosco bol v písomnom kontakte so slovenskými kňazmi Vojtechom Kelecsényim a Jánom Bollom (1860 – 1934) a niektorými dobrodincami zo Slovenska, čo dosvedčuje aj list z roku 1886. List objavil historik Zlatko Kubanovič.
Prvý životopis dona Bosca v slovenskom jazyku vyšiel v roku 1899 od Pavla Jedličku, dekana a farára z Horných Orešian.

</doc>
<doc id="26805" url="https://sk.wikipedia.org/wiki?curid=26805" title="Terézia Vansová">
Terézia Vansová

Terézia Zuzana Vansová (pseudonymy "Johanka Georgiadesová", "Milka S.", "Milka Žartovnická", "Nemophila", "Neznáma veličina", "P. Kronikár", "P. Rokytovský", "Reseda", "Tereza Vansová-Medvecká", "Terézka M."; * 18. apríl 1857, Zvolenská Slatina – † 10. október 1942, Banská Bystrica) bola slovenská spisovateľka, predstaviteľka prvej generácie realizmu na Slovensku, zakladateľka ženského časopisu Dennica, funkcionárka Živeny, podporovateľka ochotníckeho divadla a etnografka. 
Jej otec bol Samuel Medvecký, matka Terézia rod. Langová a manžel Ján Vansa.
Životopis.
Pochádzala zo šľachtického rodu Medveckých z Medvedzieho a Malého Bysterca. Jej rodina mala veľký vplyv aj na jej literárnu činnosť. Mala šiestich súrodencov, z ktorých napr. jej sestra Adela bola manželkou spisovateľa Jána Čajaka a neskôr Pavla Dobšinského. Bola staršia z dvojčiat a podľa zápisu v matrike sa narodila o 9. hodine nočnej, mladší brat Juraj Anton sa narodil hodinu po nej. Deň po narodení dostala pri krste mená Terézia Zuzana.
Vzdelanie získala najprv v ľudovej škole v Zvolenskej Slatine, neskôr na súkromnej dievčenskej škole K. Orfanidesa v Banskej Bystrici a v Rimavskej Sobote, no taktiež samoštúdiom.
V roku 1875 sa vydala za evanjelického farára Jána Vansu a odsťahovala sa za manželom do Lomničky (18751882), kde začala písať prvé básne a prózu nielen v slovenčine, ale i v nemčine. Po presťahovaní na Rimavskú Pílu (18821911) sa začína aktívne venovať svojej spisovateľskej kariére. Od roku 1911 žila po manželovom penzionovaní v Banskej Bystrici. Okrem toho, že jej osud neprial a prišla o najbližších (ešte v Lomničke jej zomrel malý synček, v roku 1922 spáchal samovraždu jej manžel), ju postihli aj existenčné problémy, s ktorými musela zápasiť.
Bola zakladateľka a redaktorka prvého ženského časopisu na Slovensku Dennica (18981908 a 19101914), do ktorého prispievali mladí básnici (I. Gall, I. Krasko, F. Votruba), a tak sa stal orgánom nastupujúcej slovenskej moderny. V roku 19201923 redigovala časopis Slovenská žena. Taktiež bola podporovateľka ochotníckeho divadla a rozširovateľka slovenskej tlače. Venovala sa aj etnografii, spolupracovala s družstvom Lipa. Autorka Novej kuchárskej knihy (1914). Zaslúžila sa o založenie rodinnej školy a miestneho odboru Živeny v Banskej Bystrici. Podpredsedníčka ústredia Živeny, členka výboru družstva Lipa.
Tvorba.
Jej diela začínajú niesť znaky realizmu, hoci v jej ranej tvorbe ešte stále pretrváva i náznak idealizmu. Svoje diela sa snaží podávať tak, aby priťahovali čitateľov, no najmä čitateľky. Stala sa priekopníčkou ženského románu, jej diela spočiatku ovplyvňujú také autorky ženských románov, akými je napr. Hedwiga Courths-Mahlerová. Témy jej diel často pripomínajú dnešné bulvárne správy, pretože sa pokúša upútať čitateľov súdobými pikantnými témami. Okrem dobrodružstva ponúka aj pestrý obraz vtedajšej spoločnosti, módy, bývania, takže jej knihy často pripomínajú živé obrazy. Taktiež uverejňuje i životopisy svojich najbližších, ktoré však vychádzajú len v periodickej tlači. Jej román "Sirota Podhradských" (1889) bol prvým románom slovenskej ženskej spisovateľky. 
Vyzdvihovala česko-slovenskú vzájomnosť, propagovala českú kultúru, najmä diela Boženy Němcovej, ktoré aj prekladala do slovenčiny. Jej politické i osobné záujmy sa odrážali aj v jej tvorbe, rovnako ako jej verejné a spoločenské aktivity a životné skúsenosti. V roku 1927 získala štátnu cenu za román "Kliatba".
Autorka niekoľkých divadelných hier.

</doc>
<doc id="26806" url="https://sk.wikipedia.org/wiki?curid=26806" title="Jan Bosco">
Jan Bosco



</doc>
<doc id="26807" url="https://sk.wikipedia.org/wiki?curid=26807" title="Don Bosco">
Don Bosco

Don Bosco môže byť:

</doc>
<doc id="26809" url="https://sk.wikipedia.org/wiki?curid=26809" title="Prokop">
Prokop

Prokop je mužské krstné meno. Meniny na Slovensku má 4. júla.

</doc>
<doc id="26810" url="https://sk.wikipedia.org/wiki?curid=26810" title="Tom Cruise">
Tom Cruise

Tom Cruise, rodným menom Thomas Cruise Mapother IV (* 3. júl 1962, Syracuse, New York, USA) je americký herec a filmový producent. Bol nominovaný na troch Oscarov a získal tri Zlaté glóbusy. Svoju kariéru začal, keď mal 19 rokov, vo filme "Nekonečná láska" z roku 1981. Vo filmoch "Taps" (1981) a "Outsideri" (1983) stvárnil vedľajšie role. V hlavnej úlohe sa prvýkrát predstavil v romantickej komédii "Riskantné podnikanie", ktorá mala premiéru v auguste 1983. Až po stvárnení Petea "Maverick" Mitchella v akčnej dráme "Top Gun" (1986) odštartoval skutočnú hereckú kariéru a stal sa jednou z najväčších hollywoodskych hviezd. Objavil sa v niekoľkých úspešných filmoch z 80. rokov, vrátane drámy "Farba peňazí" (1986), "Koktail" (1988), "Rain Man" (1988) a "Narodený 4. júla" (1989).
V 90. rokoch hral v niekoľkých úspešných filmoch, vrátane romantického filmu "Navždy a ďaleko" (1992), drámy "Zopár správnych chlapov" (1992), trileru z právnického prostredia "Firma" (1993), hororu "Interview s upírom" (1994), filmu "Jerry Maguire" (1996), erotického trileru "Eyes Wide Shut - Spaľujúca vášeň" a drámy "Magnólia" (oba z roku 1999). Jeho najznámejšou rolou je rola tajného agenta Ethana Hunta vo filmovej sérii "".
V rokoch 20002009 sa objavil v ďalších úspešných filmoch, vrátane sci-fi trileru "Vanilkové nebo" (2001) a "Minority Report" (2002), epického vojnového filmu "Posledný samuraj" (2003), krimi filmu "Collateral" (2004), katastrofického sci-fi trileru "Vojna svetov" (2005) a historického trileru "Valkýra" (2008).
Od roku 2010 hral v akčnej komédii "Zatiaľ spolu, zatiaľ nažive" (2010), trileri "Jack Reacher: Posledný výstrel" (2012), post-apokalyptickom sci-fi filme "" (2013) a akčnom sci-fi filme "Na hrane zajtrajška" (2014). V roku 2012 bol najlepšie plateným hercom v Hollywoode. Až 16 z jeho filmov zarobilo vyše 100 miliónov dolárov na americkom domácom trhu; 22 filmov zarobilo viac ako 200 miliónov dolárov celosvetovo.
V roku 1990 získal Zlatý glóbus za najlepší mužský herecký výkon v dramatickom filme "Narodený 4. júla"; v roku 1997 za najlepší mužský herecký výkon v komédii/muzikáli "Jerry Maguire"; a v roku 2000 za najlepší mužský herecký vo vedľajšej úlohe vo filme "Magnólia". V roku 2002 získal Saturn Award za najlepšieho herca vo filme "Vanilkové nebo". V roku 2003 získal AFI Movie of the Year Award za film "Posledný samuraj" a cenu Empire za najlepšieho herca vo filme "Minority Report".
Cruise otvorene zastáva scientologickú cirkev a jej pridružené sociálne programy a pomoc pri vyliečení z dyslexie pripisuje na účet scientológii. Jeho kritika psychiatrie a antidepresív, najmä terapie záchranárov, a úsilie vložené do propagácie scientologickej cirkvi ako náboženstva v Európe vyvolali po uniknutí videa, v ktorom propagoval scientológiu, kontroverzie.
Skorý život.
Cruise sa narodil v Syracuse v New Yorku. Je synom Mary Lee (rod. Pfeiffer), špeciálnej pedagogičky, a elektrotechnika Thomasa Cruise Mapothera III. Cruise má anglických, nemeckých a írskych predkov. Má tri sestry: Lee Anne, Marian a Cass. Jeho pra-pra-pra-dedo z otcovej strany, Patrick Russell Cruise, sa narodil v severnom grófstve Dublinu v roku 1799 a v roku 1825 si v grófstve Meath vzal Teresu Johnson. V tom istom roku odišli z Írska do Spojených štátov a usadili sa v New Yorku. Mali dcéru Marie Paulina Russell Cruise, ktorej syn, Thomas Cruise O'Mara, Jr., bol Cruisov pradedo.
Cruise je bratrancom herca Williama Mapothera, s ktorým sa objavil v piatich filmoch. Vyrástol v biede a mal katolícku výchovu. Jeho otec bol násilník. Cruise uviedol, že ho otec bil a označil ho za "tyrana a zbabelca". Vyhlásil: "Bol to typ človeka, ktorý ak sa niečo pokazilo, kopal do vás. Bola to veľká lekcia v mojom živote – najskôr vás upokojil, aby ste sa cítili v bezpečí a potom prásk! Cítil som, že niečo s tým chlapom nie je v poriadku. Neverím mu. Dávajte si na neho pozor."
Časť svojho detstva strávil v Kanade. Koncom roka 1971 sa jeho rodina presťahovala do Beacon Hill v Ottawe, aby Cruisov otec mohol zaujať pozíciu poradcu kanadských ozbrojených síl. Tam navštevoval novootvorenú Robert Hopkins Public School. Vo štvrtej triede sa prvýkrát zapojil do drámy pod vedením Georgea Steinburga. Hral pozemný hokej, hoci bol známy viac pre svoju agresivitu ako talent.
Do šiestej triedy chodil na Henry Munro High School, avšak na jar toho istého roku matka opustila jeho otca a spolu s jeho sestrami sa vrátili späť do Spojených štátov. Jeho otec zomrel na rakovinu v roku 1984. V Cincinnati v Ohiu krátko navštevoval františkánsky seminár a ešte pred tým, ako sa začal zaujímať o herectvo, chcel sa stať katolíckym kňazom. V poslednom ročníku hral futbal za univerzitný tím ako univerzálny obranca, ale bol vyradený z tímu po tom, ako ho pristihli piť pivo pred zápasom. Celkom navštívil 15 škôl za 14 rokov, vrátane stáží v najmenej dvoch predmestiach New Jersey a Glen Ridge.
Kariéra.
Herectvo.
Cruise sa prvýkrát objavil v drobnej úlohe vo filme "Nekonečná láska" z roku 1981 a neskôr v tom istom roku vo vedľajšej úlohe vo filme "Taps" ako pobláznený študent vojenskej akadémie. V roku 1983 si zahral vo filme "Outsideri". V tom istom roku sa objavil vo filmoch "Správna hra" a "Riskantné podnikanie". V roku 1985 stvárnil hlavnú rolu vo filme "Legenda."
V roku 1986 sa predstavil v hlavnej úlohe vo filmoch "Top Gun" a "Farba peňazí", ktoré vyšli v tom istom roku. Tu sa zoznámil s Paulom Newmanom. V roku 1988 hral vo filme "Koktail", za ktorý získal nomináciu na Zlatú malinu pre najhoršieho herca. Neskôr v tom istom roku hral s Dustinom Hoffmanom v "Rain Man", ktorý získal Oscara za najlepší film a Cruise obdržal Kansas City Film Critics Circle Award za najlepšiu vedľajšiu rolu. V roku 1989 vo filme "Narodený 4. júla" stvárnil skutočného ochrnutého vietnamského vojnového veterána Rona Kovica, za čo získal Zlatý glóbus pre najlepšieho herca v dráme, Chicago Film Critics Association Award pre najlepšieho herca, People's Choice Award pre obľúbeného filmového herca, nomináciu na cenu BAFTA pre najlepšieho herca v hlavnej úlohe a jeho prvú nomináciu na Oscara v kategórii najlepší herec.
Medzi jeho ďalšie filmy patrí film "Dni hromu" (1990) a "Navždy a ďaleko" (1992). V oboch filmoch si zahral s Nicole Kidmanovou. V roku 1994 si zahral po boku Brada Pitta, Antonia Banderasa a Christiana Slatera v gotickej dráme/horore "Interview s upírom", ktorý bol nakrútený podľa bestselleru Anne Riceovej. Film získal pozitívne recenzie, hoci Riceová bola spočiatku veľmi kritická k obsadeniu Cruisa. Po zhliadnutí filmu však zaplatila 7 740 $ za dvojstranovú reklamu v magazíne "Daily Variety", v ktorej pochválila jeho herecký výkon a ospravedlnila sa za svoje predchádzajúce pochybnosti. V roku 1996 sa objavil v kasovom trháku "" ako špión Ethan Hunt.
V roku 1996 sa objavil v hlavnej úlohe vo filme "Jerry Maguire", za ktorú získal Zlatý glóbus a svoju druhú nomináciu na Oscara. V roku 1999 si zahral spolu s Nicole Kidmanovou v erotickom filme "Eyes Wide Shut - Spaľujúca vášeň" a za herecký výkon vo filme "Magnólia" získal ďalší Zlatý glóbus a nomináciu na Oscara.
V roku 2000 sa vrátil ako Ethan Hunt v "Mission: Impossible II", pokračovaní filmu "Mission: Impossible". Film režíroval hongkonský režisér John Woo. Film bol kasovým trhákom, pričom celosvetovo zarobil viac ako 547 miliónov $. Stal sa tretím najúspešnejším filmom roka aj napriek tomu, že spolu s predchádzajúcim filmom získali rôznorodé recenzie. Cruise za tento film dostal cenu MTV Movie Award za najlepší mužský herecký výkon.
Jeho ďalšie filmy boli kriticky a komerčne úspešné. Nasledujúci rok hral v romantickom trileri "Vanilkové nebo" (2001) s Cameron Diazovou a Penélope Cruzovou. V roku 2002 hral v dystopickom sci-fi trileri "Minority Report" založenom na sci-fi poviedke Philipa K. Dicka. Film režíroval Steven Spielberg.
V roku 2003 hral v historickej dráme "Posledný samuraj", za ktorú získal nomináciu na Zlatý glóbus pre najlepšieho herca. V roku 2005 opäť spolupracoval so Stevenom Spielbergom vo filme "Vojna svetov", adaptácii rovnomenného románu Herberta George Wellsa. Film bol štvrtým najúspešnejším filmom a zarobil viac ako 591 400 000 $ po celom svete. V roku 2005 získal People's Choice Award pre obľúbenú filmovú hviezdu a MTV Generation Award. V rokoch 2002 až 2009 bol nominovaný na sedem Saturn Awards a z toho raz vyhral. Deväť z desiatich filmov, v ktorých hral v priebehu desaťročia, zarobilo viac ako 100 miliónov $.
V roku 2006 sa objavil v treťom pokračovaní filmovej série "". Film získal pozitívnejšie recenzie než predchádzajúce filmy a zarobil takmer 400 milión $. V roku 2008 si zahral vo filme "Tropická búrka" s Benom Stillerom, Jackom Blackom a Robertom Downey Jr. Za svoj herecký výkon získal nomináciu na Zlatý glóbus. Hral hlavnú úlohu v historickom trileri "Valkýra", ktorý mal premiéru 25. decembra 2008.
V marci 2010 dokončil nakrúcanie akčnej komédie "Zatiaľ spolu, zatiaľ nažive", v ktorej sa opäť stretol s Cameron Diazovou. Film mal premiéru 23. júna 2010. Dňa 9. februára 2010 potvrdil, že bude hrať v "Mission: Impossible – Ghost Protocol" (štvrté pokračovanie filmovej série "Mission: Impossible"). Film mal premiéru v decembri 2011. Získal pozitívne hodnotenia kritikov a stal sa kasovým trhákom.
6. mája 2011 získal humanitárne ocenenie od Simon Wiesenthal Centre and Museum of Tolerance za svoju prácu oddaného filantropa. V polovici roka 2011 začal nakrúcať film "Rock of Ages", v ktorom hral Stacee Jaxx. Film mal premiéru v júni 2012.
Cruise stvárnil Jacka Reachera v rovnomennom filme, ktorý je adaptáciou románu britského autora Leeho Childa "On shot". Film vyšiel 21. decembra 2012. Film získal pozitívne recenzie od kritikov a bol kasovým trhákom, pričom celosvetovo zarobil 216 568 266 $. V roku 2013 hral v sci-fi filme "Nevedomí". Film získal protichodné recenzie a celosvetovo zarobil 285 600 588 $. Vo filme sa objavil aj Morgan Freeman a Olga Kurylenko.
Vzťahy.
Cruise bol ženatý a rozvedený spolu trikrát a má tri deti (dve adoptované a jedno biologické).
Pred manželstvom.
Od začiatku do polovice 80. rokov randil so staršími ženami, vrátane Rebeccy De Mornay (staršia o 3 roky); Patti Scialfa (staršia o 9 rokov) a Cher (staršia o 16 rokov). Cher žila spolu so svojou dcérou Chastity Bonos a Tomom Cruisom v jednej domácnosti.
Manželstvo s Mimi Rogers.
Cruise si vzal herečku Mimi Rogers 9. mája 1987. Pár sa rozviedol 4. februára 1990. Rogers zasvätila Cruisa do scientológie.
Manželstvo s Nicole Kidman.
Cruise sa stretol so svojou druhou manželkou, herečkou Nicole Kidman, na natáčaní filmu "Dni hromu" (1990). Pár sa vzal 24. decembra 1990. Cruise a Kidman si adoptovali dve deti, Isabellu a Connora Antonyho. Vo februári 2001 podal Cruise žiadosť o rozvod, zatiaľ čo bola Kidman nevedomky tehotná. Tehotenstvo skončilo potratom. V roku 2007 Kidman vyhlásila, že zvesti o potrate boli chybné a vysvetlila, že mala mimomaternicové tehotenstvo. Pred svojím ďalším manželstvom s Keithom Urbanom v roku 2006 prehovorila o tom, ako stále miluje Cruisa.
Vzťahy od roku 2000 a zvesti súvisiace so scientológiou.
V roku 2001 začal chodiť s Penélope Cruz, s ktorou sa stretol na nakrúcaní filmu "Vanilkové nebo", ale vzťah sa skončil v roku 2004. Časopis "Vanity Fair" v októbri 2012 uviedol, že niektoré zdroje uvádzajú, že po rozchode s Penélope Cruz zahájila scientologická cirkev tajný projekt nájsť Cruisovi novú priateľku. Podľa týchto zdrojov Cruise na základe série "konkurzov" krátko chodil s britsko-iránskou herečkou Nazanin Boniadi, ktorá následne scientológiu opustila. 
Scientologická cirkev a Cruisovi právnici tieto informácie popreli, hrozili žalobou a "Vanity Fair" obvinili z "náboženského fanatizmu." Novinár Roger Friedman neskôr oznámil, že dostal e-mail od režiséra a ex-scientológa Paula Haggisa, v ktorom tieto informácie potvrdil.
Manželstvo s Katie Holmes.
V apríli 2005 začal randiť s herečku Katie Holmes. 27. apríla toho istého roku sa Cruise a Holmes, médiami prezývaní "TomKat", prvýkrát spolu ukázali na verejnosti v Ríme. O mesiac neskôr vyznal Holmes lásku "v The Oprah Winfrey Show", skákajúc počas show hore-dole na pohovke. 6. októbra 2005 oznámili, že čakajú dieťa. V apríli 2006 sa im narodila dcéra Suri.
Dňa 18. novembra 2006 sa za účasti mnohých hollywoodskych hviezd zosobášili v Odescalchi Castle (z 15. storočia) v Bracciano v Taliansku. Hercov hovorca povedal, že ich manželstvo „zoficiálnili“ v Los Angeles deň pred obradom v Taliansku.
Dňa 29. júna 2012 bolo oznámené, že Holmes podala po 5 a pol roku manželstva žiadosť o rozvod. Dňa 9. júla 2012 bolo oznámené, že pár podpísal rozvodové papiere. Vzhľadom k tomu, že zákony štátu New York vyžadujú, aby všetky rozvodové dokumenty zostali tajné, údaje o vysporiadaní nie sú verejnosti prístupné.
Scientológia.
Cruise je stúpencom scientologickej cirkvi a jej pridružených sociálnych programov. K scientologickej cirkvi ho priviedla v roku 1990 jeho prvá manželka Mimi Rogers. V ranom veku bojoval s dyslexiou a neskôr vyhlásil, že scientológia, konkrétne L. Ron Hubbard Study Tech, mu pomohol dyslexiu prekonať.
Cruisove presadzovanie scientológie.
Okrem podpory rôznych programov, ktoré zasväcujú ľudí k scientológii, propagoval scientológov a usiloval sa o uznanie scientológie ako náboženstva v Európe. V roku 2005 Parížska mestská rada vyhlásila, že Cruise ovplyvňoval vtedajšieho ministra vnútra Nicolasa Sarkozyho a predsedu Senátu Jean-Claude Gaudina, ktorí ho označili za militantného hovorcu scientológov a zablokovali s ním akúkoľvek ďalšiu komunikáciu.
Cruise bol spoluzakladateľom detoxikačnej terapie pre záchranárov Downtown Medical v New Yorku, založenej na diele L. Ron Hubbarda. Od lekárov a hasičov si za to vyslúžil kritiku.
V roku 2004 David Miscavige vytvoril a za jeho aktivity Cruisovi udelil Scientology Freedom Medal of Valor.
Kritika psychiatrie.
V januári 2004 urobil kontroverzné vyhlásenie: "Myslím, že psychiatria by mala byť vyhlásená za nezákonnú."  Ďalšie diskusie vybuchli v roku 2005 po tom, čo otvorene kritizoval herečku Brooke Shields za to, že brala liek Paxil (paroxetín) - antidepresívum, ktoré užívala na zotavenie sa z popôrodnej depresie po narodení jej prvej dcéry v roku 2003. Cruise tvrdil, že neexistuje nič také ako chemická nerovnováha a že psychiatria je forma pseudovedy. Shields odpovedala, že Cruise ""by mal pokračovať v zachraňovaní sveta pred mimozemšťanmi a nechať ženy, ktoré trpia popôrodnou depresiou rozhodnúť sa, aké možnosti liečby sú pre ne najlepšie"." To viedlo 24. júna 2005 k vášnivej hádke medzi Mattom Lauerom a Cruisom na "NBC Today".
Shields nazvala Cruisove komentáre ako „ubližujúce všetkým matkám“. Neskôr v auguste 2006 sa Cruise za svoje vyjadrenia Schieldsovej osobne ospravedlnil.
Scientológia je dobre známa pre svoj odpor voči psychiatrii a psychoaktívnym liekom, ktoré sú na liečbu bežne predpisované. Cruisove anti-psychiatrické aktivity viedli k roztržke s režisérom Stevenom Spielbergom. Spielberg údajne v Cruisovej prítomnosti spomenul meno svojho priateľa lekára, ktorý predpisoval psychiatrické lieky. Krátko potom scientológovia štrajkovali pred jeho ordináciou, čo malo Spielberga naštvať.
Odstránenie videa z YouTube.
Dňa 15. januára 2008 bolo na YouTube zverejnené interview s Cruisom, v ktorom hovoril o tom, čo pre neho scientológia znamená. Scientologická cirkev vyhlásila, že video bolo "ukradnuté a editované", a bolo prevzaté z trojhodinového videa vyrobeného pre členov scientológie. YouTube pod hrozbou súdneho sporu video z webu odstránil.
Po tom, čo YouTube preskúmal tieto tvrdenia, zistili, že video neporušuje autorský zákon, pretože sa naň vzťahuje "klauzula fair use". Následne ho znovu uverejnili na webe a k júnu 2015 video dosiahlo vyše 10 miliónov videní. YouTube ho neskôr vzhľadom na jeho popularitu a na následné zmeny autorskej politiky na internetových stránkach znovu odstránil.
Údajný vplyv scientológov na Cruisove vzťahy.
V roku 2013 Cruise uviedol, že sa s ním jeho ex-manželka Katie Holmes rozviedla čiastočne kvôli tomu, aby chránila dcéru Suri pred scientológmi. Povedal tiež, že Suri už nie je praktizujúcim členom cirkvi.
V marci 2004 jeho hovorca po 14 rokoch odstúpil z funkcie. Cruisovým ďalším hovorcom do novembra 2005 bola jeho sestra Lee Anne DeVette, ktorá bola tiež scientologičkou. DeVette nahradila Paul Bloch v snahe obmedziť diskusie súvisiace s jeho vzťahom s Katie Holmes.
Dokument "Going Clear: Scientology and the Prison of Belief" z roku 2015 vrhol svetlo na Cruisovo postavenie v scientológii. Film uvádzal, že Cruise využíval pracovníkov Sea Org ako zdroj lacnej pracovnej sily. Cruisov bývalý účtovník Marty Rathbun vyhlásil, že jeho bývalá žena Nicole Kidman bola na Cruisov príkaz odpočúvaná (čo Cruisovi právnici popreli).
Médiá.
V roku 2006 zaradil magazín "Premiere" Cruisa na 13. miesto v rebríčku najvplyvnejších hercov. V rovnakom roku ho časopis "Forbes" označil za najvplyvnejšiu celebritu na svete.
V auguste 2006 "Paramount" uviedol Cruisove "nedávne správanie" ako dôvod, prečo s ním neobnovili zmluvu. Okrem toho "Marketing Evaluations" vyhlásil, že Cruisove Q skóre (miera popularity celebrít) sa prepadlo o 40 percent.
Dňa 10. októbra 2006 bol v Japonsku vyhlásený „Deň Toma Cruisa“.
Súdne spory.
Počas manželstva s Nicole Kidman sa šírili špekulácie o ich sexuálnom živote a klebety o tom, že Cruise je homosexuál. V roku 1998 úspešne žaloval britskú bulvárnu tlač "Daily Express", ktorá tvrdila, že jeho manželstvo s Kidman je podvod, ktorým zakrýva svoju homosexualitu.
V máji 2001 podal žalobu na gay pornoherca Chada Slatera. Slater údajne povedal časopisu "Actustar", že mal s Cruisom aféru. Toto tvrdenie Cruise rázne poprel a v auguste 2001 súd nariadil Slaterovi zaplatiť Cruisovi odškodné vo výške 10 miliónov $.
Cruise žaloval Michaela Davisa, vydavateľa časopisu "Bold", ktorý verejne vyhlasoval, že má video preukazujúce Cruisovu homosexualitu, avšak nikdy údajné video neukázal. Cruise stiahol žalobu výmenou za verejné vyhlásenie, že video neexistuje a že Cruise je heterosexuál.
V roku 2006 žaloval Jeffa Burgara, ktorý získal kontrolu nad Cruisovou oficiálnou stránkou TomCruise.com. Burgar presmeroval Cruisovu stránku na Celebrity1000.com. 5. júla 2006 Svetová organizácia duševného vlastníctva (WIPO) nariadila Burgarovi, aby presmerovanie zrušil.
V roku 2009 Michael Davis Sapir podal žalobu, pretože Cruis nariadil odpočúvať jeho telefón. Žaloba bola z dôvodu premlčania zamietnutá.
V októbri 2012 podal na "In Touch" a "Life &amp; Style" žalobu pre ohováranie potom, čo časopisy tvrdili, že Cruise "opustil" svoju šesťročnú dcéru. Počas výpovede uznal, že svoju dcéru skutočne nevidel 110 dní. Žaloba bola nakoniec zamietnutá.

</doc>
<doc id="26812" url="https://sk.wikipedia.org/wiki?curid=26812" title="Jim Morrison">
Jim Morrison

Jim Morrison, vlastným menom James Douglas Morrison (* 8. december 1943, Melbourne, Florida, USA – † 3. júl 1971, Paríž, Francúzsko), bol americký básnik a spevák skupiny The Doors. Považujú ho za jedného z najcharizmatickejších, najoriginálnejších frontmanov hudobnej skupiny, ktorý svojím vystupovaním ovplyvnil spôsob života a správanie sa mnohých rockových hudobníkov. Bol aj autorom niekoľkých zbierok básní, krátkeho dokumentárneho filmu, aj troch hudobných videoklipov („The Unknown Soldier“, „Moonlight Drive“ a „People are Strange“). Morrison zomrel v Paríži, vo veku 27 rokov na zastavenie činnosti srdca.
Mladosť.
Narodil sa v Melbourne na Floride v rodine írsko-škótskeho pôvodu, a to admirálovi vojenského námorníctva USA Georgeovi Stephen Morrisonovi a jeho manželke Clare Clarke. Mal dvoch mladších súrodencov: sestru Anne Robin (* 1947) a brata Andrewa Lee (* 1948).
Vzhľadom na otcovo povolanie sa rodina často sťahovala, na čo mnoho psychológov a Morrisonových biografov upozorňovalo ako na dôvod, kvôli ktorému sa Jim mohol cítiť vykorenený. Keďže George Morrison svoju rodinu kvôli práci často opúšťal, prvé roky života strávil Jim s matkou u starých rodičov v Georgii, kde život podliehal prísnym viktoriánskym pravidlám.
Po vojne sa už úplná rodina presťahovala do Washingtonu D.C., vzápätí nato do Albuquerque. Tu zažil Jim udalosť, na ktorú neskôr spomínal ako na ",najdôležitejší okamih svojho života"". Cestou po diaľnici do Santa Fe, narazila rodina na cestnú haváriu kamiónu, kde ležali umierajúci puebloví Indiáni, pričom pohľad jedného z nich utkvel v mysli Morrisona navždy. Sám neskôr tvrdil, že duša Indiána vstúpila do jeho tela.Morrison strávil časť detstva v San Diegu v Kalifornii, kde začal v roku 1958 navštevovať strednú školu Alameda High School v meste Alameda, ktorú nedokončil. V júni 1961 nastúpil na George Washington High School v meste Alexandria v štáte Virgínia. Neskôr žil u starých rodičov v meste Clearwater na Floride, kde sa zapísal do Florida State University, kde hral aj v náborovom filme tejto školy. 
V období strednej školy sa začala výrazne formovať Morrisonova výstredná povaha. Začal byť trúfalý a experimentovať s hranicou dovoleného aj hranicou spoločenských a ľudských konvencií. Jeho charakter sa formoval aj na základe veľkého vzťahu k literatúre a filozofii. Veľkými vzormi bol Nietzsche, či beatnickí autori ako Ferlinghetti. Jima Morrisona považovali za veľmi bystrého a inteligentného žiaka, ktorý filozofov vedel pochopiť. Zaujímal sa aj o poéziu, ktorú sám písal a maľbu. Svoj záujem o film pretavil do štúdia na filmovej škole. 
Po maturite nastúpil na "University of California, Los Angeles" (UCLA) na študijný odbor filmovej tvorby. Počas štúdia nakrútil dva krátke filmy, prvý z nich nazvaný "First Love" sa objavil na verejnosti v dokumente o filme, ktorý má názov "Obscura". Na základe neúspechu svojho druhého filmu počas verejného školského premietania, Morrison školu opustil rok pred dokončením, cítiac sa ako nepochopený umelec. No počas rokov štúdia spoznal Raya Manzareka, s ktorým neskôr založil legendárnu skupinu The Doors.
The Doors.
Jim Morrison a Ray Manzarek stáli pri vzniku americkej rockovej skupiny Doors v roku 1965 v Los Angeles Obsadenie: 
Meno skupiny sa odvolávalo na anglického básnika Williama Blakea ("dvere medzi známym a neznámym") a spisovateľa Aldousa Huxleyho ("brány vnímania"). Skupina hľadala dvere do neznámeho a brány vnímania v drogách (meskalín, methedrin, LSD); v textoch sa objavovali motívy hrôzy, násilia, sexu, vzbury, zániku, smrti. Najmä samotný Morrison mal závažné problémy s alkoholizmom a LSD.
Skupina debutovala v Hollywoode v klube "London Fog Club", prvé LP ("The Doors") vydala počiatkom 1967. Doska im priniesla veľký úspech a ihneď ich včlenila do americkej rockovej špičky. Kriegerova skladba „Light My Fire“ vyšla v skrátenej verzii ako singel a získala 1. miesto v amerických rebríčkoch, ďalším hitom číslo jeden bol „Hello, I Love You“, zo záverečného obdobia uspel zvláštny titul „Riders On The Storm“. Vrchol úspechu dosiahla skupina okolo roku 1969 (koncert v Madison Square Garden v New York City za honorár 120 000 dolárov); LP dosahovali miliónových nákladov.
Vystúpenia skupiny boli v niektorých amerických štátoch zakazované pre agresivitu, obscénnosť a pod. (Liga pre slušnosť usporiadala 1969 proti Doors manifestáciu s 30 000 účastníkmi), čo skupine prinieslo v určitých vrstvách mládeže a v undergroundovom prostredí zvýšený rešpekt.
Skupina Doors patrila k najrozporuplnejším na rockovej scéne. Na jednej strane stáli nezodpovedný prístup k životu, nedokonalosť hudobnej stránky prejavu, na druhej trvalý odpor k tzv. americkému spôsobu života, priekopnícke uplatnenie princípu epického divadla a iné. Dávno po svojom zániku sa Doors stali jednou z inšpirácií novej vlny.
Smrť.
Po vydaní úspešného albumu L. A. Woman sa Jim Morrison dostal z drogovej a alkoholovej závislosti. Neskôr odišiel na oddych do Paríža, kde mal v pláne sa sústrediť na písanie poézie. Našli ho ale mŕtveho v jeho hotelovej izbe vo vani dňa 3. Júla 1971. Mal len 27 rokov, čím sa stal ďalším členom nechválne známeho Klubu 27. Hoci nebola spravená pitva, ako príčina smrti bol napísaný infarkt. Jeho smrť tým pádom dodnes nie je jednoznačne vysvetlená a vznikajú okolo nej rôzne teórie.

</doc>
<doc id="26813" url="https://sk.wikipedia.org/wiki?curid=26813" title="Rudolf Sloboda">
Rudolf Sloboda

Rudolf Sloboda (* 16. apríl 1938, Devínska Nová Ves – † 6. október 1995, Bratislava) bol slovenský prozaik, esejista, dramatik, scenárista, básnik a autor literatúry pre deti a mládež.
Životopis.
Rudolf Sloboda pochádzal z rodiny chorvátskeho starousadlíka a úradníka. Detstvo prežil v Devínskej Novej Vsi počas prvej Slovenskej republiky a budovania komunizmu v nie práve dokonalej rodine (rodičia sa rozviedli a matka okrem Slobodovho otca Ruda prežila aj svojho druhého manžela a po ňom aj druha Vinca Besedu). Tento fakt je v jeho diele viackrát diskutovaný z najrôznejších pohľadov, napr. v románoch "Krv" a "Jeseň".
Do školy chodil v Devínskej Novej Vsi a neskôr študoval filozofiu na Univerzite Komenského v Bratislave, ale po roku štúdium ukončil a odišiel pracovať do bane v Ostrave. Vrátil sa do Bratislavy, kde pracoval ako stavebný robotník, potom nasledovala v rokoch 19591962 vojenčina v južných Čechách, po nej opäť Ostrava, kde v rokoch 19621964 pracoval vo Vítkovických železiarňach, a nakoniec definitívny návrat do rodnej obce. Tu sa aj oženil a narodila sa mu dcéra Eva.
V rokoch 19651969 pracoval ako redaktor vo vydavateľstve Smena, v rokoch 19721984 bol dramaturgom v Slovenskej filmovej tvorbe a v roku 1984 krátky čas pracoval vo vydavateľstve Slovenský spisovateľ. Popri príležitostných zamestnaniach (napr. vo filme) sa živil predovšetkým ako spisovateľ na voľnej nohe. So svojou psychicky chorou manželkou žil v skromných pomeroch na ulici Slovinec v Devínskej Novej Vsi až do roku 1995, keď spáchal samovraždu obesením sa na bicyklovú reťaz.
Život Rudolfa Slobodu bol poznamenaný neustálym bojom so spoločnosťou aj so sebou samým. S ostatnými spisovateľmi či kolegami mal často búrlivé vzťahy. Známe boli jeho alkoholické excesy; z alkoholizmu sa opakovane liečil. Viackrát sa pokúsil o samovraždu. V posledných rokoch života bol však abstinentom.
Tvorba.
Sloboda je jedným z najzaujímavejších a najvýznamnejších majstrov slovenského písaného slova druhej polovice 20. storočia. Publikovať začal v roku 1958 v časopisoch Mladá tvorba (tu mu vyšla prvá poviedka "Do tohto domu sa vchádzalo širokou bránou") a Slovenské pohľady. Každé z jeho diel je vo svojej podstate postavené na jeho vlastných zážitkoch a životných skúsenostiach. Výraznou črtou jeho prozaickej tvorby je brilantný rozprávačský štýl, ktorý presne reprodukuje myšlienky a udalosti, ako aj neprehliadnuteľná pocitová a myšlienková úprimnosť. Vo viacerých dielach stavia základný motív na láske a jej príbuzných veciach – žiarlivosti, erotike, sexuálnych vzťahoch –, ale i osamelosti a hľadaní zmyslu života či viere v Boha.
Dôležitou súčasťou spisovateľovej osobnosti bolo písanie denníkov. Mnohé z nich autor zničil, časť (neúplnú) z nich vydal autorov zať, prekladateľ Oto Havrila vo vydavateľstve Tatran. Aj keď bol Sloboda predovšetkým prozaik, predovšetkým po páde komunistického režimu v roku 1989 sa prejavil ako talentovaný dramatik a jeho dve diela sa rýchlo stali stálicami v repertoári Divadla ASTORKA Korzo ’90. V roku 2001 vyšla jeho biografia od Zory Pruškovej pod názvom "Rudolf Sloboda", v roku 2011 vyšla monografia o prozaickom diele Rudolfa Slobodu "Medzi poviedkou a románom "od Gabriely Mihalkovej. V roku 2020 vyšla monografia o jeho dramatickom diele "Iný dramatik Rudolf Sloboda" od Dagmar Inštitorisovej.
Na motívy Slobodových diel vzniklo niekoľko adaptovaných scenárov: v roku 1971 napísal Albert Marenčin nerealizovaný filmový scenár "Orestea" na motívy rovnomennej poviedky; v roku 2003 napísala Zita Furková filmový scenár "Jesenná (zato) silná láska" na motívy rovnomennej poviedky; v roku 2014 vytvoril Ondrej Šulaj divadelný scenár "Gazdova krv", ktorý vychádza z románov "Krv", "Jeseň" a iných.
Literárne diela Rudolfa Slobodu boli preložené do viacerých cudzích jazykov (angličtina, bulharčina, čeština, holandčina, chorvátčina, macedónčina, maďarčina, nemčina, poľština, rumunčina, ruština, slovinčina, srbčina, španielčina).
Bibliografia.
Próza.
Romány:
Knihy poviedok:
Knihy esejí:
Tvorba pre deti a mládež:
Antológie:
Dráma.
Divadelné hry:
Filmové scenáre:
Film.
Hrané:
Dokumentárne:

</doc>
<doc id="26814" url="https://sk.wikipedia.org/wiki?curid=26814" title="Anatole France">
Anatole France

Jacques Anatole François Thibault (* 16. apríl 1844, Paríž, Francúzsko – † 12. október 1924, Tours) bol francúzsky spisovateľ, nositeľ Nobelovej ceny.
Tvorba.
Jacques Anatole Thibaut, syn parížskeho antikvára, čestne obstál pri záväzku, keď prijal spisovateľský pseudonym Anatole France (Francúzsko). V diele A. Francea je vyslovené nevšedné úsilie povedať pravdu, poprieť lož a nespravodlivosť a tak prispieť k obohateniu ľudského myslenia. France vychádza z tradície 18. storočia, nadväzujúc na voltairovský racionalizmus, ktorý mu umožnil prechod cez darwinizmus k Marxovi a od Marxa k Leninovi. Rozumové poznávanie a vysvetľovanie sveta stavia proti iracionalizmu, z čoho vyplýva jeho nemilosrdná kritika idealizmu. Verí zdravému rozumu, ktorým odsudzuje všetko vyšpekulované a neodôvodnené. Nie div, že jeho tvorba bola meštiactvom prijímaná so sklamaním a zaťatým nepriateľstvom, lebo ňou oslávil zdravý život a výdobytky vedy. Rázne sa postavil proti odriekaniu si životnej plnosti, neúprosne a pravdivo zobrazil pokrytectvo meštiackeho života, ukázal všetku jeho pretvárku a pompéznu falošnosť, ozdobovanú učenosťou a pravdivosťou, za ktorou sa skrývali plány na zotročenie pracujúcich más. V roku 1917 pozdraví s nadšením Veľkú októbrovú socialistickú revolúciu a jej ideového vodcu Lenina. V roku 1919 sa stáva členom "pokrokovej" skupiny na čele s H. Barbussom, ktorá dostáva názov "Clarté" (Jas). Francea a Barbussa spojila nenávisť ku kapitalizmu, láska k demokracii a mieru, ktorá ich priviedla aj do radov zločinnej komunistickej strany. Otvorene sa vyhlasuje za "boľševika srdcom i dušou".

</doc>
<doc id="26815" url="https://sk.wikipedia.org/wiki?curid=26815" title="Herman Hollerith">
Herman Hollerith

Herman Hollerith (* 29. február 1860, Buffalo, New York, USA – † 17. november 1929, Washington D.C.) bol americký vynálezca a inžinier. V roku 1890 vynašiel a zostrojil elektromechanický počítací stroj, ktorý používal dierne štítky a umožňoval hromadné spracovanie dát do tabuliek. Táto technológia sa používala aj v neskorších elektronických počítačoch. Holeritky (diernym štítkom hollerithovho typu) sa v USA používali pre štatistiky zdravotníctva až do polovice 60. rokov 20. storočia. Vo výpočtových strediskách sa dierne štítky bežne používali ešte v 80. rokoch 20. storočia. Jeho spoločnosť Tabulating Machine Company bola jednou z tých, z ktorých v roku 1924 vznikla International Business Machines Corporation (IBM).
Biografia.
Syn nemeckého imigranta (Georg Hollerith, profesor klasických jazykov na gymnáziu v meste Speyer, ktorý emigroval do USA v roku 1848) nadobudol vzdelanie v City College v New Yorku, inžiniersky titul získal v "Columbia School of Mines" (Kolumbijská univerzita). V roku 1882 Hollerith nastúpil do Massachusettskej technickej univerzity, kde vyučoval strojárstvo a vykonával svoje prvé experimenty s diernymi štítkami. 
V roku 1879 začal pracovať v Štatistickom úrade USA ("U.S. Census Office") ako štatistik. V roku 1889 odovzdal na Columbia University dizertačnú prácu s názvom "Elektrický tabelačný systém", za ktorú získal doktorát. 8. januára 1889 bol spoločnosti Hollerith vydaný americký patent č. 395 782. Jeho systém, počítací stroj, ktorý používal dierne štítky a umožňoval tak hromadné spracovanie dát, bol použitý na sčítanie ľudu v USA v decembri 1890.
Po ďalších vylepšeniach systému založil v roku 1896 spoločnosť Tabulating Machine Company aby komercializoval svoj vynález. V roku 1905 však stratil svojho najlepšieho zákazníka, Štatistický úrad USA, ktorý dodnes sčítanie ľudu vykonáva každých desať rokov. V roku 1910 žaloval úrad pre sčítanie ľudu z dôvodu údajného porušenia patentov a pokúsil sa zabrániť nadchádzajúcemu sčítaniu ľudu - a to bezvýsledne. V roku 1911 Hollerith nakoniec predal svoju spoločnosť za približne 1,21 milióna dolárov a desaťročnú zmluvu na poradenstvo, ktorá mu mala ročne prinášať 20 000 dolárov.
Spoločnosť Tabulating Machine sa potom zlúčila (akvizíciou akcií) s Computing Scale Corporation a International Time Recording Company, aby vytvorila Computing Tabulate Recording Corporation (CTR), ktorá bola v roku 1924 premenovaná na International Business Machines Corporation (IBM).

</doc>
<doc id="26816" url="https://sk.wikipedia.org/wiki?curid=26816" title="Beňadiková">
Beňadiková

Beňadiková je obec na Slovensku v okrese Liptovský Mikuláš.
Polohopis.
Leží v Liptovskej kotline na pravom brehu potoka Trnovec, neďalekocesty I. triedy č. 18, medzi mestami Liptovský Mikuláš a Liptovský Hrádok. Je súčasťou mikroregiónu Baranec. V obci sa nachádza zdravotné stredisko.
Na severnom okraji obce, v smere na Liptovský Ondrej, prebieha v súčasnosti výstavba obytnej štvrte Záhrady. Obytná štvrť je lokalizovaná severne od intravilánu obce, východne od cesty III. triedy do Liptovského Ondreja, medzi cestou a potokom Trnovec.

</doc>
<doc id="26817" url="https://sk.wikipedia.org/wiki?curid=26817" title="Bobrovček">
Bobrovček

Bobrovček je obec na Slovensku v okrese Liptovský Mikuláš.

</doc>
<doc id="26818" url="https://sk.wikipedia.org/wiki?curid=26818" title="Malužiná">
Malužiná

Malužiná je obec na Slovensku v okrese Liptovský Mikuláš. 
Polohopis.
Horská obec sa nachádza v južnej časti horného Liptova, v Bocianskej doline, na styku Ďumbierskych a Kráľovohoľských Tatier. V Malužinej sa stretávajú Bocianska a Malužinská dolina, ktorými pretekajú potoky Boca a Malužiná. Obcou tiež vedie cesta I/72, spájajúca Liptov s Horehroním cez horský priechod Čertovica.
Dejiny.
Vznikla ako banská obec hrádockého panstva v druhej polovici 18. storočia, medený hámor tu bol postavený v roku 1771 a zanikol v roku 1860. V obci fungovala do roku 1885 aj sklárska huta. Počas SNP prebiehali v okolí obce ťažké boje povstaleckého obranného úseku Kosatec.

</doc>
<doc id="26819" url="https://sk.wikipedia.org/wiki?curid=26819" title="Žiar (okres Liptovský Mikuláš)">
Žiar (okres Liptovský Mikuláš)

Žiar je obec na Slovensku v okrese Liptovský Mikuláš. 
Polohopis.
Leží 10 km severovýchodne od Liptovského Mikuláša, neďaleko ústia Žiarskej doliny do Liptovskej kotliny.

</doc>
<doc id="26820" url="https://sk.wikipedia.org/wiki?curid=26820" title="Bobrovec (obec)">
Bobrovec (obec)

Bobrovec je obec na Slovensku v okrese Liptovský Mikuláš.
Polohopis.
Leží v Smrečianskej pahorkatine, geomorfologickej časti Liptovskej kotliny, v údolí Bobroveckého potoka a riečky Jalovčanka. Obcou vedie cesta III/2321, ktorá sa v Liptovskej Ondrašovej pripája na cestu II/584 do Liptovského Mikuláša. Centrum okresného mesta je vzdialené južne, Ružomberok je vzdialený západne a krajské mesto rovnakým smerom.
Dejiny.
Napriek tomu, že najstaršia písomná zmienka o obci sa zachovala až v listine Ondreja II. z roku 1231, predpokladá sa skoršie osídlenie tejto lokality. Trhové právo získal už v roku 1310 a najstaršia pečať s legendou "Sigillum Ubs Majoris Bobrocz 1392" pochádza už z roku 1392. Mestské artikuly, vychádzajúce z Magdeburského práva poukazujú na významné postavenie Bobrovca, ktorý mal viaceré znaky mesta, ako pečať, pranier a cechy. Mestský štatút uvádza aj listina kráľa Mateja z roku 1482. Typickým zamestnaním obyvateľstva v stredoveku bolo remeselníctvo, obchod a povozníctvo.
Prosperitu obce dokladá výstavba gotického kamenného kostola sv. Juraja už koncom 15. storočia, z ktorého sa zachoval zvon s letopočtom 1527. Chrám bol prestavaný na barokový v 17. storočí, kedy bol Bobrovec istý čas sídlom Liptovskej župy. Významnými stavbami bola tiež fara a škola, z neskoršieho obdobia (1875) potom aj budova mestskej sporiteľne. 
Z roku 1718 pochádza zmienka o založení tesárskeho cechu, murársky vznikol v roku 1740, muzikantský sa spomína v roku 1767. V roku 1830 sa spomína prvá škola, vznik urbáru je datovaný rokom 1849. V roku 1851 obec zdecimovala epidémia moru i cholery, ktoré si vyžiadali 158 obetí. Pre chorých v tom čase zriadil správca farnosti Peter Árvay v kostole lazaret. V roku 1882 bol v obci založený hasičský zbor, no ani ten v roku 1899 neochránil obec pred požiarom, ktorý zničil polovicu obydlí. Dychová hudba mala svoju organizáciu od roku 1888, prvé divadelné predstavenie sa odohralo v roku 1895. Potravné družstvo bolo založené v roku 1895, o rok neskôr sa datuje vznik miestnej tehelne. 
Rozvoj kultúry bol oživený po vzniku prvej republiky, kedy bola založená obecná knižnica (1919), spolok Občianska beseda (1920) a Kultúmo-vzdelávací spolok Orol (1921). Elektrifikácia domácností prebehla už v roku 1930, o tri roky neskôr bola založená telovýchovná jednota. Po skončení II. svetovej vojny (4. mája 1945) nastalo postupné budovanie obce - v roku 1952 bola postavená nová budova obecného úradu, budova novej školy bola dokončená v roku 1963. Turistická chata v Červenci bola dokončená v roku 1971, športový areál bol sprístupnený o tri roky neskôr a telocvičňa začala slúžiť verejnosti v roku 1979. Z významných investícii možno spomenúť výstavbu domu smútku (1986), realizáciu prístavby kultúrneho domu (1995), no tiež rekonštrukcie kostola (1999), kultúrneho domu (2006) a kostolných zvonov a organa (2009:).
Kultúra a zaujímavosti.
Turizmus.
Približne juhozápadne leží vodná nádrž Liptovská Mara, západne leží Aquapark Tatralandia. Cez susedný Jalovec sú prístupné Západné Tatry a Jalovecká dolina s viacerými možnosťami turistických túr.
Občianska vybavenosť.
Bobrovec má v rámci občianskej a technickej vybavenosti prakticky všetky dôležité inštitúcie: základnú i materskú školu, knižnicu, poštu, kostol, telocvičňu, futbalové ihrisko, hotel, penzión i turistickú ubytovňu. Služby poskytuje predajňa potravinárskeho i nepotravinárskeho tovaru a ambulancia praktického lekára. Vybudovaný je verejný vodovod i kanalizácia.
Najnovšie bol v obci renovovaný Kultúrny dom kde bola pristavená časť s verejnou knižnicou a internetom. V obci je niekoľko penziónov a reštaurácií, množstvo privátov. V priebehu letných prázdnin bola zrekonštruovaná školská jedáleň.

</doc>
<doc id="26821" url="https://sk.wikipedia.org/wiki?curid=26821" title="Ľubeľa">
Ľubeľa

Ľubeľa je obec na Slovensku v okrese Liptovský Mikuláš.

</doc>
<doc id="26822" url="https://sk.wikipedia.org/wiki?curid=26822" title="Lazisko">
Lazisko

Lazisko je obec na Slovensku v okrese Liptovský Mikuláš.
Polohopis.
Obec sa nachádza v južnej časti Liptova na úpätí pohoria Nízke Tatry, asi západne od Demänovskej doliny. Je vzdialená od Liptovského Mikuláša a od Ružomberka. Najlepšie spojenie je autobusom z Liptovského Mikuláša. Lazisko leží v južnej časti Liptovskej kotliny, juhozápadne od okresného mesta Liptovský Mikuláš a južne od vodného diela Liptovská Mara, v nadmorskej výške , s rozlohou . Obec sa nachádza v ochrannom pásme Národného parku Nízkych Tatier. 
Obec je členom Združenia obcí stredného Liptova Ekológ, Združenia miest a obcí Liptova (ZMOL), Združenia miest a obcí Slovenska (ZMOS), Združenia obcí Liptova (združenie založené na odkanalizovanie obcí stredného a dolného Liptova), Spoločného obecného úradu pre regionálny rozvoj a cestovný ruch v Liptovskom Mikuláši, Spoločného obecného úradu sociálnej pomoci v Liptovskom Mikuláši a Spoločného obecného úradu územného plánovania a stavebného poriadku v Liptovskom Mikuláši.
Dejiny.
Územie, na ktorom vzniklo Lazisko patrilo do konca 13. storočia zemanom z Okoličného ako súčasť ich dediny Črmnô. Jeho južný okraj využívali poddaní z Črmného ako kopanice (lazy). Osada, ktorú tu postavili, dostala názov Lazište. Najstaršia správa o nej je z roku 1396, hoci jej vznik sa kladie do skoršieho obdobia. V písomných prameňoch sa uvádza ako Lasische (1396), Lazistye (1773), Lazysste (1808) a od roku 1920 ako Lazisko.
Obecní kronikári.
Dejiny v obci zaznamenávali kronikári. Boli to väčšinou učitelia, poverení touto funkciou Obecným zastupiteľstvom. Svoje poznatky si zaznamenávali do príručných zošitov a informácie získavali od obyvateľov obce.
Prvým kronikárom bol Ján Böhmer, správca ľudovej školy, poverený touto funkciou 1. 1. 1935. Narodil sa 10. 9. 1900 v Nižnej Boci. Po skončení štúdií pôsobil vo Vyšnej Boci, ako učiteľ. Po dostavaní tunajšej školy dňa 7. 9. 1927 bol vymenovaný dekrétom Ministerstva školstva a národnej osvety v Prahe def. správcom školy v Lazisku, ktorej správu viedol až do 31. 8. 1936, t. j. plných 9 rokov. Bol preložený na vlastnú žiadosť na novovybudovanú Štátnu ľudovú školu v Podturni.
Po odchode Jána Böhmera na miesto správcu Štátnej ľudovej školy bol vymenovaný Michal Jurík, ktorý dňa 1.1.1937 prevzal funkciu kronikára. Narodil sa 13.8.1911 v Pribyline. Od roku 1930 pôsobil ako učiteľ na Štátnej ľudovej škole v Harhove. Záznamy z príručného zošita, doplnené záznamami zo školskej kroniky a vlastnými poznatkami počas svojho účinkovania v obci, zapísal do Pamätnej knihy obce Laziska.
Na záznamy v Pamätnej knihe, písané Michalom Juríkom nadväzuje Miloš Šuna, toho času riaditeľ školy. Pamätnú knihu viedol do 17.3.1951, keď bol zapísaný posledný zápis.
Od tohoto dátumu sa začala viesť Obecná kronika obce Lazisko. Ďalším kronikárom v poradí bol Vasil Nestor – správca národnej školy. Narodil sa 13.1.1924 vo Vyšnej Jablonke (okres Humenné). Dňa 25.9.1951 nastúpil ako učiteľ do Lipovského Kríža a odtiaľ 25.3.1953 bol určený okresným inšpektorom v Liptovskom Mikuláši učiť do obce Lazisko. Pre onemocnenie predchádzajúcej učiteľky Boženy Pivovárovej bol 1.4.1953 definitívne vymenovaný za správcu tunajšej školy.
Posledný zápis v Obecnej kronike je 1.1.1956. V ďalšom období funkciou kronikára nebol nikto poverený a ďalšie roky života obce nie sú písomne zdokumentované.
Symboly obce.
Erb.
Pri tvorbe erbu obce Lazisko nebolo možné vychádzať z historickej obecnej pečate. V dostupných prameňoch na Slovensku, ani v zahraničí sa nepodarilo nájsť pečať s originálnym znamením. V Altenburgerovej zbierke pečatí v Uhorskom krajinskom archíve v Budapešti, v Štátnom archíve v Bytči, ani v Archíve Slovenského ústavu geodézie a kartografie v Bratislave sa takáto pečať nenachádza. Keďže obec Lazisko je pomerne mladá obec, nemožno vylúčiť, že v minulosti azda ani nemala pečatidlo s vlastným znamením. Vzhľadom na tieto skutočnosti a nedochovanie druhotných správ, poukazujúcich na existenciu staršieho pečatidla s pečatným obrazom bolo potrebné pristúpiť k tvorbe úplne nového erbu.
Návrh erbu vychádza z ideového námetu vedenia obce. Erb obce Lazisko tvorí: V modrom poli štítu zelený vrch, v dolnej časti strieborná (biela) kosa a sekera so zlatými (žltými) násadami.
Obyvateľstvo.
Obec je na 99 % slovenskej národnosti, takmer 60 % obyvateľstva je Evanjelickej cirkvi augsburského vierovyznania, 28 % občanov Rímskokatolíckeho vyznania a 10 % je bez vyznania.
V obci je 126 rodinných domov, z ktorých je 122 trvale obývaných. V posledných dvoch rokoch tu pribudlo, alebo je v súčasnosti rozostavaných 6 nových domov. Mladí ľudia čoraz viac prejavujú záujem zostať žiť v obci vo vlastných rodinných domoch. Obecný úrad tieto aktivity občanov podporuje a hľadajú spoločné riešenie pri získavaní nových stavebných pozemkov.
Na území obce žije 405 obyvateľov. Vzhľadom na to, že v obci sa nenachádzajú aktivity výrobného charakteru, takmer všetci odchádzajú za prácou mimo obce. Vo výhľadovom období je potrebné počítať s rozvojom služieb, hlavne v oblasti cestovného ruchu.
Kultúra a zaujímavosti.
Turistika.
Vďaka vynikajúcim prírodným podmienkam, zachovanou ľudovou architektúrou je Liptov jedným z najvyhľadávanejších regiónov cestovného ruchu na Slovensku. Nachádza sa v juhovýchodnej časti Žilinského samosprávneho kraja v Liptovskej kotline. Liptov poskytuje veľmi dobré podmienky pre pešiu turistiku, cykloturistiku, ale najmä pre zimné športy. Územie obce je zaujímavé svojimi turistickými trasami k Hradisku, kde sú zachované zvyšky púchovskej kultúry. K turisticky pekným trasám patria výstup na Sinú a k Mošnickej jaskyni.
Politika.
Starosta:
Zástupca starostu:
Technická infraštruktúra.
V obci sa nachádza zdroj pitnej vody, je zavedený vodovod a k dispozícii sú aj studne s vyhovujúcou kvalitou vody. Obec sa pripravuje na výstavbu kanalizácie, ktorá zatiaľ chýba. Z energetického hľadiska je posilnená novou elektrickou sieťou, plynofikovaná nie je. Obec patrí pod uzlový telefónny obvod Liptovský Mikuláš, je tu veľmi dobré pokrytie telekomunikačnými signálmi, vrátane mobilných.
Šport.
Pre športové a rekreačné využitie slúži futbalové ihrisko.
Vývoj telovýchovy v obci.
Začiatky telovýchovy siahajú do roku 1946, kedy bola založená Dobrovoľná športová organizácia SOKOL. Založila sa na základe Futbalového oddielu. Futbal sa dovtedy hrával na lúke, ktorá patrila urbáru, medzi bránkami postavenými zo skál. Hra bez pravidiel vyzerala niekedy i tak, že na ihrisku hralo mužstvo aj s 15-timi hráčmi. Rozhodca bol vždy volený hráčmi.
V roku 1950 bol Futbalový klub riadne prihlásený do okresnej súťaže. Od tejto doby sa začali hrávať riadne zápasy so skutočnými rozhodcami. Ako každý začiatok, aj tento bol ťažký. Hlavné problémy boli v tom, že neboli nijaké skúsenosti s hrou v okresnej súťaži. Boli sme zaradení do skupiny, kde hrali tie najlepšie mužstvá z okresu. Napríklad Ploštín, Sokolče, Palúdzka a iné, s ktorými sme prehrávali 14:0 alebo 15:0. Ani toto však nevedelo odradiť a začali spoločne trénovať pod vedením Benjamína Droppu, ktorý mal aké také znalosti pravidiel futbalu. 15.3.1951 bolo dobudované ihrisko, na ktorom sa 18.3.1951 odohral aj prvý zápas medzi JTO – SOKOL Palúdzka II a JTO – SOKOL Lazisko s výsledkom 5:4. Hneď nato bolo futbalové mužstvo začlenené do skupiny spolu s Ploštínom, Sokolčami, Palúdzkou II, Paludzou, Partizánskou Ľupčou, Ľubeľou, Liptovskou Marou, Dúbravou a Pavčinou Lehotou, v ktorej sme skončili na 9. mieste.
Obrat nastal v roku 1953, kedy pribudol k futbalovému oddielu aj cyklistický a ľahkoatletický. Futbalový oddiel sa po počiatočnom neúspechu postavil na nohy a v okresnej súťaži sa umiestnil na 4. mieste. Na okresnej spartakiáde, ktorá sa konala v Liptovskej Ondrašovej, náš oddiel hral nerozhodne s DYNAMOM Palúdzka, ktorý toho času hrával majstrovstvá kraja. V ľahkoatletických súťažiach, v ženských disciplínach obsadzovala Ľudmila Droppová všetky prvé miesta. V súťaži mužov sme mali zastúpenie len v dvoch disciplínach. Bol to beh na a v štafete 4x. V behu na obsadil Vladimír Tutura 5. miesto. Štafeta v zložení Ján Droppa, Vasil Nestor, Pavol Kelovský a Vladimír Tutura obsadila 1. miesto. V cyklistických pretekoch na obsadili naše pretekárky : Droppová 1. miesto a Kubová 2. miesto. Táto spartakiáda bola akýmsi odrazovým mostíkom pre tie oddiely, ktoré tam boli zastúpené.
Najkrajšie výsledky dosiahla Ľudmila Droppová z ľahkoatletického oddielu na celoštátnych pretekoch v cezpoľnom behu, ktorý sa konal v Zábřehu na Morave, 1. miesto. V tomto roku bola vybratá do reprezentačného družstva ČSR. Reprezentovala našu republiku na Medzinárodnom stretnutí s Francúzskom v behu na , kde obsadila 3. miesto.
V cyklistickom oddiely sa tvrdým a poctivým tréningom vypracovala Blažena Kubová na jednu s popredných pretekárok Slovenska. V celkovom rebríčku obsadila 3. miesto a na Slovensku nebola porazená po 3 roky. Reprezentovala nás v Poľsku.
Telovýchovná Jednota združovala 35 členov v týchto oddieloch:
V roku 1961 lyžiarsky oddiel zorganizoval preteky o pohár Blatníka. Neskôr sa začína s organizovaním pretekov " Memoriál Vladimíra Tuturu" v dvojkombinácii. V okresnej súťaži IV. triedy obsadil futbalový oddiel 4. miesto, ktorá sa každoročne stávala čoraz tvrdšou a vyskytovalo sa veľa zranení.

</doc>
<doc id="26823" url="https://sk.wikipedia.org/wiki?curid=26823" title="Konská (okres Liptovský Mikuláš)">
Konská (okres Liptovský Mikuláš)

Konská je obec na Slovensku v okrese Liptovský Mikuláš. 
Polohopis.
Nachádza sa 13 km severovýchodne od okresného mesta, na okraji Liptovskej kotliny a pod výbežkami Západných Tatier na oboch brehoch Konského potoka. Susedí s obcami Jamník a Jakubovany na východe, Liptovský Ondrej na juhu a katastrálnym územím Svätý Štefan (súčasť mesta Liptovský Mikuláš) na západe a severozápade.
Dejiny.
Prvá písomná zmienka o obci je z roku 1357. Pôvodné názvy boli Weresmihalfalua, Veresmihalfyahaza, Veresfaza, Konska, Konszka. Názov Konská sa uvádza až v roku 1515. Obec vznikla pôvodne v chotári obce Uhorská Ves na majetkoch, ktoré v roku 1309 predal zvolenský župan Egídiovi. V roku 1391 patrila zemianskej rodine Andreánskych, časť Detrichovcom. Obyvatelia sa zaoberali najmä poľnohospodárstvom, pasením koní a dobytka, neskôr boli známi ako murári a tesári. V roku 1828 stálo v obci 23 domov, v ktorých žilo 221 obyvateľov. V roku 1934 sa na katastrálnom území obce uskutočnili neúspešné pokusy ťažiť uhlie. V roku 1991 sa osamostatnila od susednej obce Liptovský Ondrej. Starostom obce bol v Komunálnych voľbách v roku 2014 zvolený Ing. Miroslav Kamhal. 
Kultúra a zaujímavosti.
Turistika.
Konská je východiskom do Západných Tatier po neznačkovaných trasách, katastrálnym územím prechádza červeno-značená Tatranská magistrála, z obce je možné sa napojiť na Detrichovskom (cez Vrchlazy) a pri chate Baranec. Z ústia Žiarskej doliny vedie do Konskej žlto-značený cyklochodník (cez Kejdák) pokračujúci do Liptovského Ondreja. Obec leží priamo pod vrchom Baranec, na úpätí ktorého sa nachádzajú dve chaty Horec a Baranec. Pri obci sa nachádza železitý minerálny prameň, miestne nazývaný Medokýš.

</doc>
<doc id="26824" url="https://sk.wikipedia.org/wiki?curid=26824" title="Jamník (okres Liptovský Mikuláš)">
Jamník (okres Liptovský Mikuláš)

Jamník je obec na Slovensku v okrese Liptovský Mikuláš. Obec patrí do mikroregiónu Baranec.
Polohopis.
Obec sa nachádza na hornom Liptove v údolí potoka Jamníček južne od Západných Tatier. Okolité obce sú Podtureň, Beňadiková, Liptovský Ondrej a Liptovský Peter. V katastri obce sa nachádza prírodná rezervácia Švihrová, kde sa prvýkrát popísal výskyt kosatca sibírskeho. 
Po dedine sú pomenované Jamnícke sedlo a Jamnícka dolina, ktorou tečie Jamnícky potok a je v nej Nižné a Vyšné Jamnícke pleso.
Dejiny.
Vyvinutá obec sa spomína nepriamo v roku 1286, priamo je doložená z roku 1346 ako Yemnik, v roku 1360 ako Jemnek, v roku 1773 ako Jamnik; maďarsky Jámnik. Prvú písomnú zmienku o Jamníku (a zároveň aj Vavrišove) tvorí listina rozriešujúca spor, či kostol v Podturni bude farský alebo nie. Pred rokom 1360 dostali Jamník (spolu s okolitými obcami) ako dar od krála Ľudovíta I. zemania Mikuláš, Peter a Alexander z rodu Podturňanských; darovacia listina tohto daru zhorela a bola v roku 1360 znovu potvrdená. Rodine Podturňanských patril Jamník od 13. storočia. do roku 1848. 
Záznamy o počtoch domov v 16.-18. storočí boli dochované v daňových súpisoch, keďže daň sa platila od brány (porty). V roku 1600 mala obec 30 poddanských domov, jeden z nich bol opustený, a dva majerské dvory. V roku 1715 mala 34 zdanených domácností, v roku 1720 len 18. Podľa sčítania obyvateľstva v roku 1784 mala 50 domov a 445 obyvateľov, kým v roku 1828 mala 49 domov a 396 obyvateľov, všetci boli poddaní a evanjelici.
Zaoberali sa poľnohospodárstvom, ovčiarstvom, od 2. polovice 19. storočia murárstvom, mnohí pracovali v Budapešti. Za I. ČSR pracovali hlavne v poľnohospodárstve a stavebníctve. Prvá škola navštevovaná jamníckymi žiakmi bola rímskokatolícka škola v Liptovskom Petre, evanjelická škola v ňom vznikla 17841786; prvá drevená evanjelická škola v Jamníku vzniká okolo roku 1829.
6. augusta 1905 zničil požiar horný koniec obce¸ školu a drevenú evanjelickú modlitebňu. Pri obnove obce sa stavali hlavne domy z tehiel a kameňa pokryté škridľou - v odbobí 19001910 vzrástol počet tehlových alebo kamenných domov zo 43% na 81%. V prvej svetovej vojne padlo 24 Jamníčanov. 
V rokoch 18921924 z Jamníka odcestovalo za prácou do USA 24 ženatých mužov, 5 slobodných, 4 vydaté ženy a 8 slobodných, dokopy 41 ľudí. Všetci až na jedného cestovali z Brém a pristáli v New Yorku. Dvadsať ženatých mužov sa vrátilo domov; 4 manželské páry a väčšina slobodných ľudí ostala v USA, dokopy emigrovalo 21 ľudí. V roku 1928 sa v dedine postavil kultúrny dom na hranie divadelných predstavení, v roku 1938 sa k nemu pristavala namiesto starej krčmy budova Roľníckeho potravného družstva. Evanjelická škola bola v roku 1932 rozšírená a prestavaná na dvojtriednu školu. 
Druhá svetová vojna.
Na jeseň 1939 sa pri Jamíku v lokalite Mokraď začalo na podnet generála Ferdinanda Čatloša s budovaním letiska. V roku 1943 sa sem redislokoval Letecký park z Trenčianskych Biskupíc a veliteľom letiska bol nadporučík Dušan Čatloš, (brat generála Čatloša), ktorý bol aktívny v odboji. Do Slovenského národného povstania sa zapojila 180-členná posádka letiska a Leteckého parku 28. augusta 1944. Nemci vykonali nálet dvomi lietadlami typu Junkers Ju 87 31. augusta 1944 a zničili pri ňom 3 lietadlá v hangároch. Letisko bolo v noci z 4. na 5. septembra 1944 evakuované: posádka do obranného úseku Biely Potok v Revúckej doline, lietadlá odleteli na letisko Tri Duby, mužstvo s partizánmi do Liptovskej Osady. 
Jamník bol oslobodený prvou československou brigádou v ZSSR 1. februára 1945, pred Liptovským Mikulášom zastal ale front - Liptovský Mikuláš bol oslobodený až 4. apríla 1945. Obyvateľstvo Jamníka bolo čiastočne evakuované vo februári do Hýb, Pribyliny, Važca a Východnej a úplne 13. marca 1945. Počas druhej svetovej vojny padlo 12 Jamníčanov, sú pochovaní vo veľkom spoločnom hrobe na cintore v Jamníku. Tragická je smrť Jána Devečku, ktorý pracoval ako riaditeľ miestnej Evanjelickej ľudovej školy - dobrovoľne ukončil svoj žvot, keď sa dozvedel nepravdivú správu, že jeho rodina bola zastrelená fašistami. Pamätná tabuľa mu bola odhalená 27. augusta 2000 na budove Evanjelickej ľudovej školy v Jamníku.
Podľa údajov z 20. novembra 1945 sa do Povstania zapojilo 61 mužov, pričom k povstaleckej 1. československej armáde patrilo 22 a zvyšok tvorili partizáni. 
Svätý Duch.
Obec sa spomína v roku 1286 ako Zenthlylek, v roku 1381 ako Villa S. Spiritus, ležala asi v chotári Jamníka. Patrila Mikulášovi, synovi Serefelovmu, neskôr Pottornyaiovcom. Zanikla v roku 1709 v kuruckých bojoch.
Politika.
Starostovia obce po 1945.
Po roku 1945 boli starostami obce:
Kultúra a zaujímavosti.
Zaujímavosti.
Cyklochodník.
Dedinou prechádza modrý cyklochodník Liptovský Hrádok - Podtureň - Jamník - ústie Račkovej doliny a začína v nej zelený cyklochodník Jamník - Beňadiková - Liptovský Ondrej - Jakubovany - ústie Trnoveckého žľabu Baranca. Na ich rázcestí je sedenie, pumpa na dofúkanie kolies a náradie na opravu bicyklov.
Bývalý lyžiarsky vlek.
Lyžiarsky vlek VL 200 dlhý 166 metrov bol vybudovaný na svahu otočenom na západ, mierne zvažujúcim sa k Jamníčku v oblasti zvanej Pastovník. Vlek mal aj umelé osvetlenie a dole bola chatka na obsluhu vleku. S výstavbou vleku sa započalo v roku 1977. Dnes je areál nefunkčný a zdevastovaný. 
Hospodárstvo a infraštruktúra.
Škôlkarske stredisko Jochy.
Na sever od obce sa nachádza škôlkárske stredisko, ktoré patrí pod štátny podnik Lesy Slovenskej republiky, Odštepný závod Semenoles Liptovský Hrádok. Na Jochách sa nachádza aj stredisko genofondu a okrasných drevín. Stredisko má nadmorskú výšku 830 m.n.m. a jeho oplotená plocha strediska je 35 hektárov, pričom 20 hektárov tvoria záhony, stredisko má aj fóliovníky. V roku 2007 lesníci na stredisku "produkujú tri milióny voľnokorenných a milión kusov krytokorenných sadeníc ročne. Na štyroch hektároch sa venujú pestovaniu okrasných drevín". S klčovaním priestoru pre stredisko sa začalo v roku 1976 s plánovou kapacitou 3.5 milióna sadeníc, fungovať začal v novembri 1983. V rokoch 2008 a 2012 reprezentovalo stredisko OZ Semenoles na Agrokomplexe v Nitre a získalo Zlatý kosák.
Vojenský areál.
Na východ od dediny sa nachádza Vojenský útvar 1305 Mokraď, kde sídlila Odborná vojenská škola Odborná výcviková škola letectva, protivzdušnej obrany, komunikačných a informačných systémov a elektronického prieskumu (OVŠ PVO, KIS a EPs) Mokraď. Vznikla 1. 10. 2004. Ministerstvo obrany sa rozhodlo v roku 2011 vojenský areál predať.
V objekte vojenského areálu došlo k znečisteniu pôdy a vody.
Školstvo.
V obci sa nachádza Základná škola internátna pre žiakov s narušenou komunikačnou schopnosťou. Tá bola založená ako Základná deväťročná škola pre mládež s chybami reči v Jamníku 1. septembra 1969, vyučovanie začalo 14. februára 1970. Pri škole v roku 2004 bola založená Špeciálno-pedagogická poradňa, dnes Centrum špeciálno-pedagogického poradenstva pri Základnej škole internátnej pre žiakov s narušenou komunikačnou schopnosťou.
Doprava.
Obec spája s Liptovským Petrom na juhovýchod smerujúca cesta III. triedy 2359, ktorá sa v Liptovskom Petre napája na cestu II. triedy 537. Tá poskytuje napojenie na diaľnicu D1 v križovatke 284 Liptovský Hrádok a spája Liptovský Peter s Liptovským Hrádkom.
Cesta III. triedy 2359 z Jamníka pokračuje na sever okolo roľníckeho družstva do Liptovského Ondreja, a Liptovský Ondrej má po ceste III. triedy 2338 spojenie na Liptovský Mikuláš a Beňadikovú.
Ťažǩo zjazdná na juh smerujúca miestna komunikácia spája obec s Podturňou. Táto cesta je lemovaná zo západnej strany alejou a je ňou vedený modrý cyklochodník.
Miestna juhovýchodne orientovaná komunikácia spája priamo Jamník a Beňadikovú, vedie ale na súkromný pozemok v Beňadikovej a je teda často neprejazdná.
Autobusové spojenie obce je orientované na Liptovský Hrádok, aj priame autobusy končiace v Liptovskom Mikuláši ním prechádzajú. V katastri obce sú zastávky v strede obce, pri vojenskom areáli Mokraď a pri Roľníckom družstve (pre autobusy začínajúce v Jamníku). Prvé autobusové spojenie obce bola linka do Liptovského Hrádku v roku 1951, v roku 1982 bolo predĺžená po bytovky pri Roľníckom družstve.
V obci sa nenachádza železničná stanica, najbližšie stanice sú v Podturni, Liptovskom Hrádku a Liptovskom Mikuláši.
Šport.
Obecný športový klub.
Obecný športový klub má dva oddiely: futbalový a stolnotenisový. V dedine sa nachádza futbalový štadión.
V roku 1948 sa Športový klub v Jamníku pričlenil pod SOKOL-a v Liptovskom Hrádku, a na členskej schôdzi SOKOL-a v roku 1951 je založený volejbalový a stolnotenisový oddiel. 

</doc>
<doc id="26825" url="https://sk.wikipedia.org/wiki?curid=26825" title="Jalovec (okres Liptovský Mikuláš)">
Jalovec (okres Liptovský Mikuláš)

Jalovec je obec na Slovensku v okrese Liptovský Mikuláš.

</doc>
<doc id="26826" url="https://sk.wikipedia.org/wiki?curid=26826" title="Hybe">
Hybe

Hybe sú obec na Slovensku v okrese Liptovský Mikuláš. Významnými pamiatkami obce sú evanjelický kostol a katolícky kostol z 13. storočia.
Dejiny.
Obec sa spomína už koncom 12. storočia, ako slovenská osada. Názov má od potoka Hybica. V roku 1230 ju vlastnili Hauk, Polk a Beuch z Uhorskej Vsi. Roku 1239 im ju kráľ Belo IV. odobral a pričlenil ku kráľovskému majetku. V roku 1396 dostali Hybe od panovníka trhové právo a oslobodenie od mýta. V prvej polovici 13. storočia sa sem prisťahovali nemeckí Sasi (pravdepodobne zo susedného Spiša).
Roku 1265 získali Hybe mestské privilégiá ako banícke mesto – v 13. storočí pokúšali sa dolovať zlato na úpätí Kriváňa. V erbe mali kopáč a motyku. Ťažba sa však nevyplácala pre chudobné žily a veľké náklady v ťažkom teréne. Časť baníkov odišla do Bocianskej doliny.
V roku 1390 sa Hybe dostali do majetku liptovského župana a stali sa poddanským mestečkom panstva v Liptovskom Hrádku.
Na rozhraní 14. a 15. storočia sa mestečko poslovenčilo. Baníctvo ustúpilo poľnohospodárstvu a remeslám.
Napriek poddanskému pomeru k Liptovskému Hrádku sa stali Hybe až do konca 19. stor. aj v 1. polovici 20. storočia významným hospodárskym i kultúrnym centrom horného Liptova. Z vyše 20 druhov remesiel najrozšírenejší boli murári, ktorí sa preslávili ako dobrí odborníci pri stavaní Budapešti.
V hybskom katolíckom kostole, v rodinnej hrobke, je pochovaný uhorský básnik Valentín Balaša, ktorý zomrel v roku 1594 v Ostrihome pri obliehaní mesta osmanskou armádou. Liptovská stolica v roku 1898 na jeho pamiatku umiestnila v kostole pamätnú tabuľu, v roku 2004 – pri 450. výročí narodenia Balašu – slovenskí a maďarskí ministri kultúry odhalili pamätný stĺp.
Kultúra a zaujímavosti.
Zaujímavosti.
Obec preslávil film Pacho, hybský zbojník (1975) od režiséra Martina Ťapáka (scenár Peter Jaroš, rodák z Hýb).
Prírodné pamiatky.
V obci sú tri chránené prírodné objekty: Grajchmanova lipa, Orfanidesova lipa a Štróblove lipy. Na katastrálnom území obce leží tiež Hybická tiesňava.

</doc>
<doc id="26827" url="https://sk.wikipedia.org/wiki?curid=26827" title="Dúbrava (okres Liptovský Mikuláš)">
Dúbrava (okres Liptovský Mikuláš)

Dúbrava () je obec na Slovensku v okrese Liptovský Mikuláš.
Polohopis.
Obec sa nachádza západne od Liptovského Mikuláša, na hornom toku potoka Dúbravka, v nadmorskej výške 636 m. Chotár tejto veľkej liptovskej obce sa rozkladá pod Chabencom na severných svahoch Nízkych Tatier. 
Dejiny.
Obec bola založená v 13. storočí bez názvu a v roku 1372 sa spomína ako Dúbrava. Patrila zemanom z Ráztok a od polovice 18. storočia do roku 1908 tu boli bane na železnú rudu a antimón. 
Obec Dúbrava je známa aj baníckou činnosťou, do roku 1992 sa v Rudných baniach Dúbrava ťažil antimón. Objekty Rudných baní Dúbrava stále stoja v doline potoku Palúdžanka. V novembri 2019 došlo v dôsledku dažďov k pretrhnutiu valou odkalísk s kalom s ťažkými kovmi nad baňami a následnému zaplaveniu doliny cez Palúdžanku a zamoreniu územia v Dúbrave, Svätom Kríži a Galovanoch, ktoré spôsobilo úhyn živočíchov v potokoch.
Kultúra a zaujímavosti.
Kultúra.
V obci Dúbrava sa zachovali aj folklórne zvyky prostredníctvom folklórneho súboru Chabenec, ako sú fašiangové zábavy, bursa, koledy. Z kulinárskych špecialít možno spomenúť liptovské droby, liptovskú kyslú polievku s hríbami - údeným mäsom - bábkou a zo špeciálnych liehovín je to liptovské hriate.
Turistika.
Z obce je možné podnikať výlety do Dúbravskej doliny plnej lesných plodov, alebo sa môžete vybrať do neďalekého Svätého Kríža a pozrieť si drevený artikulárny evanjelický kostol, ktorý je jednou z najväčších celodrevených stavieb strednej Európy. Na bicykli, alebo autom to nie je ďaleko k Liptovskej Mare, kde si vychutnáte všetky vodné športy. V blízkosti obce sa nachádza lyžiarsky vlek Petkovo, ktorý je možné využiť na lyžovanie, snowboard.
Šport.
Zo športových aktivít obce možno spomenúť futbal a stolný tenis so svojimi športovými klubmi a pre laikov sú tu športové ihriská na volejbal, tenis, futbal, v zime hokej.

</doc>
<doc id="26828" url="https://sk.wikipedia.org/wiki?curid=26828" title="Bukovina">
Bukovina

Bukovina môže byť:

</doc>
<doc id="26829" url="https://sk.wikipedia.org/wiki?curid=26829" title="Bobrovník">
Bobrovník

Bobrovník je obec na Slovensku v okrese okrese Liptovský Mikuláš. Neďaleko od obce sa nachádza priehrada Liptovská Mara a archeologická lokalita Havránok.

</doc>
<doc id="26830" url="https://sk.wikipedia.org/wiki?curid=26830" title="Východná (obec)">
Východná (obec)

Východná je obec na Slovensku v okrese Liptovský Mikuláš v Žilinskom kraji. Patrí do regiónu Liptov.
Polohopis.
Obec sa nachádza vo východnej časti Liptova, v miernej depresii na juhozápadných svahoch Západných Tatier. Prechádza ňou cesta I/18 z Liptovského Hrádku do Popradu, severným okrajom aj diaľnica D1. Údolie Bieleho Váhu s dôležitou železničnou traťou Žilina – Košice vedie za nevýrazným hrebeňom, asi 1 km južne. 
Chotár Východnej dosahuje na severe vrchol dominantného Kriváňa, na juhu potom dosahuje až k hlavnému hrebeňu Nízkych Tatier. Z východu ho ohraničuje chotár Važca a Liptovskej Tepličky, z juhu chotáre Heľpy, Závadky nad Hronom a Polomky, zo západu Malužinej, Kráľovej Lehoty a Hýb a zo severu chotár mesta Vysoké Tatry. Centrálnu časť územia vypĺňa Liptovská kotlina s údoliami Bieleho a Čierneho Váhu. Súčasťou obce sú aj osady Svarín a Čierny Váh s priľahlými samotami.
Dejiny.
Okolie dnešnej obce vykazuje stopy osídlenia už v prvých storočiach nášho letopočtu, čo dokladajú nálezy pozostatkov opevnenia na pahorku "Zámčisko" na severnom brehu Bieleho Váhu. Údolím Váhu zrejme prechádzala významná spojnica Liptova a Spiša. V 8. - 9. storočí toto územie osídľujú Slovania a od polovice 13. storočia sa objavujú početné písomné zmienky o osadách. Tá na lúke medzi potokmi Bielanka a Hybica sa pod názvom "Wihadna" spomína v donačnej listine kráľa Bela IV. z roku 1269. Patrila pod hrádocké panstvo a obyvatelia sa zaoberali poľnohospodárstvom, najmä pestovaním obilia a kapusty, ako aj chovom dobytka a oviec. V 15. storočí Východnú osídľuje valašské obyvateľstvo. Postupne sa rozšírilo drevárstvo, vrátane jeho splavovania po Váhu. Od roku 1784 sa v Liptove začali pestovať zemiaky a ďatelina, čo zlepšilo možnosti obživy. Silná tradícia ovčiarstva sa zachovala dodnes a premietla sa aj do erbu obce, znázorňujúceho barana.
Poloha obce na dôležitej komunikácii znamenala prosperitu v časoch mieru, no aj rabovanie a úpadok v časoch vojen a vojenských ťažení. Už v roku 1312 prechádzali Liptovom oddiely Matúša Čáka, ktoré sa zapojili do bitky pri Rozhanovciach. V nepokojnom 15. storočí to boli husitské, Huňadyovské a Jiskrove vojská, ktoré zanechali za sebou biedu. Rozvoj obce znamenalo zavedenie povinnej školskej dochádzky, čo v roku 1780 vyvolalo výstavbu katolíckej a neskôr aj evanjelickej školy. Z Východnej bol 16. augusta 1841 organizovaný prvý národný výstup na Kriváň, ktorý zorganizovali Štúrovci.
Kultúra a zaujímavosti.
Kultúra.
Folklórny festival Východná, najväčší slovenský folklórny festival. Koná sa v miestnom amfiteátri od roku 1953 v prvý júlový víkend. Je zaradený v kalendári podujatí medzinárodnej organizácie C.I.O.F.F.
Vo Východnej sa zachovala ľudová kultúra v mnohých oblastiach, okrem tradičného folklóru je známa výroba krojov a výšivkárstvo, tkanie kobercov, rezbárstvo, stolárstvo a tesárstvo. K šíreniu ľudovej kultúry prispieva Folklórna skupina Kriváň a malé múzeum v podobe Východnianskej izby.
Občianska vybavenosť.
Obec je vybavená základnou infraštruktúrou, poskytujúcou potrebný štandard, pôsobí tu poľnohospodárske družstvo, urbariát, verejnoprospešné služby, rybničné hospodárstvo, pobočky podnikov Lesy SR a Železnice SR a južne od obce je vybudovaná prečerpávacia vodná elektráreň Čierny Váh. Chotár obce ponúka množstvo prírodných krás a možností na šport, turistiku, rybolov, či poľovníctvo. V amfiteátri sa nachádza 28 m vysoká vyhliadková veža s kruhovým výhľadom a drevené chatky. Časť obyvateľstva sa i dnes venuje poľnohospodárstvu, lesníctvu a službám, mnohí však pracujú v priemyselných podnikoch v okolitých mestách. 

</doc>
<doc id="26831" url="https://sk.wikipedia.org/wiki?curid=26831" title="Vavrišovo">
Vavrišovo

Vavrišovo je obec na Slovensku v okrese Liptovský Mikuláš.
Polohopis.
Vavrišovo je podhorskou obcou nachádzajúcou sa v hornom Liptove medzi mlynským potokom a riečkou Belá 5 km severovýchodne od Liptovského Hrádku na južnom úpätí Baranca.
Leží medzi dvoma väčšími obcami – Liptovský Hrádok a Pribylina.
Symboly obce.
Erb, pečať a vlajka tvoria trojicu základných symbolov obce. V červenom štíte od dola dvomi zlatými striebroplodými vavrínovými vetvičkami ovenčený, zlatým prstencom nimbovaný, zlatovlasý svätý Vavrinec v striebornom šate, s ľavicou v bok, v pravici s vavrínovou ratolesťou spomenutých tinktúr.
Dejiny.
Historicky prvá písomná zmienka je z roku 1286, vtedy ako majetok Mikuláša, syna Serefelovho. Vavrišovo vraj dostalo meno podľa Serefelovho otca Vavrinca.
V roku 1703 Vavrišovo v kuruckej vojne vyhorelo do tla a len s veľkou námahou sa dalo zase do poriadku. V roku 1709 sa tu odohrala bitka labancov proti kurucom Františka II. Rákociho.
Názov.
Vývin názvu obce

</doc>
<doc id="26832" url="https://sk.wikipedia.org/wiki?curid=26832" title="Važec">
Važec

Važec (, ) je obec na Slovensku v okrese Liptovský Mikuláš. V obci sa nachádza evanjelický kostol a obecné múzeum, pamätný dom Jána Hálu.
Polohopis.
Obec sa nachádza v najvýchodnejšej časti Liptovskej kotliny a zároveň regiónu Liptov. Leží v údolí Bieleho Váhu, južne od obce sa dvíhajú Kozie chrbty, severne sa terén dvíha k svahom západotatranských štítov. Západne leží chotár Východnej, severne chotár mesta Vysoké Tatry, východne Štrby a na juhu Liptovskej Tepličky.
Severným okrajom Važca prechádza železničná trať Žilina – Košice a cesta I/18, ktorá na severovýchode križuje diaľnicu D1. Centrom obce vedie cesta III. triedy do Štrby. Najbližšie letisko sa nachádza v Poprade.
Dejiny.
Okolie Važca bolo osídlené už v kamennej dobe, čo dokumentujú nálezy v lokalite "Slamenná", o niečo mladší je nález bronzového noža z brehu Váhu v centre obce, pochádzajúci z obdobia halštatskej kultúry. Z poveľkomoravského obdobia (okolo r. 960) sa zachovali správy o existencii misijnej stanice a pôsobení pustovníkov a z roku 1222 pochádza vizitácia o farnosti Važca a Štrby. Pravdepodobne išlo o osadu Šoldov, ktorú zničili vojská Mongolov počas vpádu do Uhorska v roku 1241. V nasledujúcich desaťročiach nastáva obnova zničeného územia a vznik mnohých osád i v Liptove. Važec sa nepriamo spomína v roku 1267 v donačnej listine kráľa Bela IV., ktorý daroval šľachticovi Bohumírovi územie medzi Hybicou a hranicou Spiša. V roku 1273 sa spomína farnosť a samotná obec je písomne doložená v roku 1280, kedy už existovala aj susedná Východná a Hybe. Obyvatelia boli slobodníci a na ich čele obce stál dedičný richtár.
Vojská Husitov, tiahnúce obcou v 15. storočí ovplyvnili jej vývoj a v roku 1545 bol Važec čisto reformátorský. Bola vybudovaná škola, podporovalo sa vzdelávanie a nastal rozvoj obce. V roku 1600 bol vo Važci majer a 72 domov s asi 900 obyvateľmi. Salaše v okolí boli útočiskom pre zbojníkov, búriacim sa proti poddanstvu, medzi inými Šablika a Jánošíka. V roku 1773 vykonali z obce J. Cirbesz a J. Bucholtz zo Spiša prvý zdokumentovaný výstup na Kriváň. Počas revolučných rokov tu pôsobil evanjelický farár Michal Šoltýs a učiteľ Daniel Ferienčik, ktorí organizovali kultúrnu činnosť, ako aj národné výstupy na Kriváň. Silným impulzom pre rozvoj regiónu bola výstavba Košicko-bohumínskej železnice, ktorá 8. decembra 1871 zjednodušila dopravu obyvateľov do Liptovského Mikuláša i Popradu, no i okolitých obcí a mestečiek.
Po vzniku ČSR v obci vzniklo niekoľko spolkov, šíriacich kultúru. V roku 1922 Ondrej Húska a František Havránek objavili Važeckú jaskyňu, ktorú už o 6 rokov neskôr sprístupnili verejnosti. Tragickým dňom pre Važec bol 17. júl 1931, kedy takmer celú obec zničil veľký požiar, čo mnohých jej obyvateľov prinútilo odísť na Dolnú zem alebo do Ameriky. V obnovenej obci bola postavená cirkevná evanjelická meštianska škola i verejný vodovod.
Važťania sa aktívne zapájali do odboja a podporovali partizánsky oddiel, pôsobiaci vo Važeckej chate pri Troch studničkách. Obyvatelia podporovali SNP a k oslobodeniu obce došlo 29. januára 1945. Do života obyvateľov zasiahlo v roku 1947 vyhlásenie Tatranského národného parku, ktorým bolo výrazne obmedzené hospodárenie v lesoch a na základe ktorého stratil Važec 1/3 rozlohy chotára.
Kultúra a zaujímavosti.
Kultúra.
Kultúra Važca je stáročia vytváraná a zdokonaľovaná vo všetkých smeroch svojho života. Z primárnych prvkov hmotnej Važeckej kultúry je jej ľudové staviteľstvo, ktoré nesie všetky charakteristické znaky ľudového staviteľstva horských oblastí, podmienené prístupnosťou stavebného materiálu miestnych zdrojov. Urbanistický koncept Važca bol pravdepodobne ovplyvnený starou obchodnou cestou, ktorá spájala Liptovskú a Spišskú kotlinu.
Výstavbu obce možno rozdeliť zhruba do štyroch období:
a) obdobie najstaršej výstavby, z ktorého, okrem ústneho podania nie sú dochované žiadne doklady;
b) obdobie vzniku „važeckého typu domu“, trvajúce do roku 1931;
c) obdobie murovanej výstavby troj-priestorových domov, trvajúce do druhej svetovej vojny;
d) obdobie po druhej svetovej vojne.
Pôvodné zrubové jednopriestorové domy – drevenice, sa stavali v nepravidelnom zoskupení, ktoré možno v katastrálnej mape vidieť do 19. storočia. Až koncom tohoto storočia sa výstavba obce sústreďovala okolo dvoch hlavných ulíc – hradskej a vernárskej.
Drevenice sa stavali prevažne zo smrekového dreva z okolitých lesov, pričom na základy, priečky a sýpky sa používal riečny kameň spájaný hlinenou maltou. Strechy boli sedlové, pri väčších domoch bola použitá stolicová konštrukcia, pri menších pántova. Úzke parcely pôvodných usadlostí postupným dedením a delením, spôsobili rozmiestnenie obytných priestorov za sebou (izba, pitvor, komora). Pri väčších domoch bola komora s maštaľou vstavaná do jedného priestoru – "humna". Izolačným materiálom bola použitá podmurovka na steny a na dlážku drevo. Medzery medzi brvnami sa upchávali špárovaním.
Zmena stavebného materiálu nastala po veľkom požiari, po ktorom sa začali stavať murované domy so zachovaním pôvodného pôdorysu.
Stavalo sa v úzkom zoskupení, pri ktorom vznikali dvory kolmo na komunikáciu. Jeden dvor slúžil pre dve i viac rodín spolu s hospodárskymi zvieratami. Obdobie po druhej svetovej vojne je charakteristické zmenou dispozície domov tak, že z pozdĺžneho gazdovského domu vzniká štvorcový dom s dvoma izbami smerované do ulice. Tento typ domu je zachovaný do dnes.
K ďalším znakom ľudovej kultúry Važca je jeho ľudový kroj. Materiálom na výrobu kroja bolo používané ľanové plátno a biele súkno, ktoré boli vyrábané z ľanu a vlny (od materiálu závisel aj strih odevu). Pre chladnejšie klimatické prostredie sa používala aj kožušina. Farbenie plátna obstarávali "farbiari" z Hybe, Štrby a Veľkej Blatnej pri Poprade. Medzi základné uchované formy odevu tzv. "dlhý košeľovitý odev" (charakteristického pre oblasti severného a východného Slovenska) patrí; rovná košeľa, rovná zástera zapásaná tkanicou, gate, vrchná súkenná suknica, kožušteky bez rukávov, kacabajky, baranica, dlhé ručníky, kapce a krpce. Postupne sa táto forma odevu dopĺňala, alebo upravovala novšou odevnou časťou – napr.: bielizňou či súkennými nohavicami.
"(zdroj podľa; Michal Hyben „Važec“, vydavateľstvo Osveta, Martin, 1981)"

</doc>
<doc id="26833" url="https://sk.wikipedia.org/wiki?curid=26833" title="Prosiek">
Prosiek

Prosiek je obec na Slovensku v okrese Liptovský Mikuláš.
História obce.
Osídlenie v eneolite - sídlisko s kanelovanou keramikou a sídlisko púchovskej kultúry.
Obec medzi Prosieckym potokom a Sielnicou sa spomína už roku 1287, podľa názvu roku 1352 ako Prezeky. V roku 1391 patrila zemianským rodinám Joobovcov a Kubínyiovcov. Roku 1715 mala obec 12 daňovníkov. R. 1784 Joobovska časť obce mala 20 domov a 171 obyvateľov, časť Kubinyiovská 23 domov a 194 obyvateľov, 1828 58 domov a 536 obyvateľov. Zaoberali sa predovšetkým poľnohospodárstvom.
V obci pôsobil v rokoch 1651 - 58 Ondrej Lucae (1596-1673), barokový spisovateľ.
Historické pomenovania obce:

</doc>
<doc id="26834" url="https://sk.wikipedia.org/wiki?curid=26834" title="Pribylina">
Pribylina

Pribylina je obec na Slovensku v okrese Liptovský Mikuláš. 
Polohopis.
Nachádza sa na južnom úbočí Západných Tatier pod vrchmi Baranec () a Bystrá (). V chotári obce sa nachádza Autocamp Račková dolina, z ktorého sa dajú podnikať túry do Račkovej a Jamníckej doliny. Z dediny je jeden z najkrajších výhľadov na Kriváň (). Dedina sa nachádza pod ústim potoka Račková do rieky Belá. Cez dedinu preteká potok Pribylina, nazývaný aj „Dedinská“.

</doc>
<doc id="26835" url="https://sk.wikipedia.org/wiki?curid=26835" title="Podtureň">
Podtureň

Podtureň je obec na Slovensku v okrese Liptovský Mikuláš.
Polohopis.
Obec Podtureň leží v geomorfologickom celku Podtatranská kotlina, podcelku Liptovská kotlina, v jej centrálnej časti. Nachádza sa na pravom brehu rieky Váh, v blízkosti jeho sútoku s potokmi Jamníček (sprava) a Štiavnica (zľava). Severovýchodne od obce sa vypínajú vrchy Bašta, Varta, Veling (Velínok, ) a Trhová (), ktoré sú súčasťou Smrečianskej pahorkatiny (geomorfologická časť Liptovskej kotliny). Na ľavom brehu Váhu, priamo za hranicou katastrálneho územia, sa dvíhajú Nízke Tatry, ktoré sú situované južne od obce.
Obec je rozložená pri ceste 1. triedy číslo 18 z Liptovského Mikuláša ( na západ) do Liptovského Hrádku ( na juhovýchod). Okrajom zastavaného územia obce prechádza diaľnica D1 Ivachnová – Važec, pričom obec premosťuje diaľničný most (donedávna najdlhší cestný most na Slovensku). Paralelne s cestou I/18 prebieha železničná trať číslo 180, ktorá vedie napravo od štátnej cesty. Hlavná cesta a železnica vedú katastrálnym územím v smere severozápad – juhovýchod, kým diaľnica v smere východ – západ.
Obec leží v oblasti s prevažujúcim lineárnym systémom osídlenia na hlavnej sídelnej osi. Je to sídlo s hromadnou zástavbou lokalizovanou v priestore medzi riekou Váh na západe a cestou I/18 na východe. Hlavná ulica vytvára nepravidelný oblúk pripájajúci sa k ceste I/18, z nej sa nepravidelne rozvetvujú bočné ulice na oboch stranách. Súčasťou obce je od 1. marca 1994 miestna časť Roveň (dovtedy súčasť mesta Liptovský Hrádok), ktorá je lokalizovaná po oboch stranách cesty I/18 juhovýchodne od stredu obce na pravom brehu rieky Belá, priamo oproti mestu Liptovský Hrádok na opačnom brehu. K Podturni patrí taktiež rekreačná osada Borová Sihoť na pravom brehu Váhu, v blízkosti miestnej časti Roveň.
Stred obce sa nachádza v nadmorskej výške Najvyšším bodom katastrálneho územia je vrch Veling () v severnej časti územia, najnižším bodom je miesto, v ktorom rieka Váh opúšťa územie obce ().
Katastrálne územie.
Katastrálne územie Podturne zaberá . Územie je predĺžené v smere juhovýchod – severozápad a má tvar nepravidelného lichobežníka, ktorého základňu tvorí koryto Váhu. Katastrálne územie dlhé a široké (maximálna šírka ) vzniklo zlúčením dvoch katastrálnych území – Podtureň na severozápade a Roveň na juhovýchode. Obec susedí na severe s obcou Jamník, na východe s Liptovským Petrom, na juhovýchode s Liptovským Hrádkom, na západe s Liptovským Jánom a na severozápade s Uhorskou Vsou.
Súčasťou obce sú aj miestna časť Roveň lokalizovaná na ľavom brehu riečky Belá v juhovýchodnej časti územia (priamo na hranici s katastrálnym územím mesta Liptovský Hrádok) a rekreačná oblasť Borová Sihoť na pravom brehu Váhu.
Prírodné podmienky.
Geológia.
Obec leží na nivných uloženinách humóznych hlín a hlinito-piesčitých až štrkovito-piesčitých hlín z obdobia mladších štvrtohôr. Časť územia na terasách Váhu sa nachádza na tmavosivých ílovitých bridliciach a pieskovcoch (lunzské vrstvy) z obdobia karnu (vrchný trias, 230 – 225 miliónov rokov). Zvyšnú časť územia (východ a severovýchod) formujú dolomity (hlavné), lokálne vápence (oponické) a bridlice z obdobia karnu až noriku (vrchný trias, 225 – 218 miliónov rokov). Základným geochemickým typom hornín sú vápence a dolomity. Podľa inžinierskogeologickej rajonizácie patrí prevažná väčšina územia obce do rajónu údolných riečnych náplavov a severný okraj obce do rajónu flyšoidných hornín a sčasti do rajónu glacifluviálnych sedimentov (prevláda materiál granitoidných hornín uložených tatranskými prítokmi). 
Reliéf.
Podtureň sa nachádza na pravej nive terasového svahu Váhu, ktorý vytvoril v oblasti Liptovskej kotliny šesť terasových stupňov. Územie obce patrí k typu reliéfu kotlinových pahorkatín. Je súčasťou vrásovo-blokovej fatransko-tatranskej morfoštruktúry (negatívne morfoštruktúry – priekopové prepadliny a morfoštruktúrne depresie kotlín). Dolina potoka Jamníček je úvalinovou dolinou. Severovýchodnú časť obce tvoria glacifluviálne kužele (vysoké), z nich najrozsiahlejší vytvára riečka Belá vo východnej časti územia.
Východne od zastavaného územia obce sa vypína sústava ostrohovitých vápenatých výbežkov vážskej terasy pravého brehu rieky. Najviac na východ je vysunutý vrch Bašta, ktorý sa týči nad vyústením potoka Jamníček do vážskej nivy (nad ľavým brehom potoka). Na opačnom brehu Jamníčka, severne od Bašty sa vypína vyvýšenina Velínok (Veling, ), ktorá bola sčasti zarovnaná pri výstavbe diaľnice. Miestny kameňolom (dnes mimo prevádzky) do značnej miery narušil aj Baštu. Najzápadnejšie sa nachádza vyvýšenina Varta, lokalizovaná severozápadne od Velingu, priamo na severnej hranici katastrálneho územia (tu sa nachádza aj najsevernejší bod celého územia).
Klíma.
Územie obce je súčasťou mierne teplej klimatickej oblasti, jej vlhkej podoblasti a mierne teplého, vlhkého okrsku s chladnou až studenou zimou. Priemerná ročná teplota je 6,9 ˚C, priemerná teplota v januári -4,9 ˚C a v júli 17,2 ˚C. Obec sa vyznačuje nadbytkom zrážok, keďže priemerné ročné hodnoty klimatického ukazovateľa zavlaženia sú -100 až -. Priemerné ročné zrážky dosahujú hodnotu , najviac zrážok spadne v mesiaci júl – a najmenej v mesiaci február – (január ). Priemerná ročná suma globálneho žiarenia dosahuje hodnoty 1 100 – 1 150 kWh.mˉ². Mrazových dní je 161 za rok, kým ľadových dní 45 za rok. V celej oblasti prevláda západné prúdenie vetra. Najbližšia meteorologická stanica je lokalizovaná v susednom Liptovskom Hrádku.
Vodstvo.
Z povrchových tečúcich vôd zohráva významnú úlohu rieka Váh ako vodohospodársky významný tok (stredom koryta vedie hranica katastrálneho územia), ktorá tečie územím spočiatku na krátkom území na západ a pri Borovej Sihoti sa stáča a ďalej už tečie na severozápad. Na území obce priberá najprv Belú (tiež hraničná rieka), ktorá tečie juhozápadným smerom až po sútok s Váhom južne od miestnej časti Roveň, potom Žadovicu pritekajúcu na územie obce z okolia Jamníka a napokon Jamníček pritekajúci na územie obce od severovýchodu, prerezáva Smrečiansku pahorkatinu, prudko sa stáča na severozápad, preteká Podturňou, v blízkosti ktorej ústi do Váhu. Všetko sú to pravostranné prítoky. Váh má na území obce dĺžku cca a priemerný prietok .³sˉ¹, Belá s dĺžkou a priemerným prietokom .sˉ¹, Žadovica (pramení na plošine Celiny juhovýchodne od obce Jamník, tečie juhozápadným smerom popri miestnej časti Roveň a ústi do Váhu pri Borovej Sihoti) s dĺžkou a Jamníček s dĺžkou a priemerným prietokom .sˉ¹. 
Celá oblasť sa vyznačuje veľkými zásobami podzemných vôd s 2. stupňom územnej ochrany vodných zdrojov. Obyčajné podzemné vody sú súčasťou hydrogeologického komplexu paleogénnych flyšoidných hornín s prevažne puklinovou priepustnosťou. Vody sú kalcium-bikarbonátového typu s nízkou mineralizáciou, slabo alkalické a stredne tvrdé. 
Na severozápadnom okraji územia vyvieral minerálny prameň. Bola to výdatná zemitá sadrovcová kyselka, ktorá je súčasťou oblasti minerálnych vôd Tatrika a južnejších štruktúr pod terciárnym krytom. Od roku 1999 je prameň vyschnutý.
Pôdy.
Na území prevažujú fluvizeme – fluvizeme kultizemné, sprievodné fluvizeme glejové, modálne a kultizemné ľahké, z nekarbonátových aluviálnych sedimentov na nive Váhu a Belej (prevládajú piesčité štrky s hlinitým pokryvom). Menšie areály zaberajú pseudogleje modálne, kyslé až pseudogleje stagnoglejové, sprievodné pseudogleje organozemné a gleje zo svahovín a proluviálnych sedimentov. Severnú časť územia pokrývajú kambizeme, terasové sedimenty s pokryvom spraší a hlín (prevládajú piesčito-hlinité štrky a hliny). 
Z hľadiska pôdnych druhov prevažujú v západnej časti územia hlinité a vo východnej časti územia piesočnato-hlinité pôdy. 
Podľa vlhkostného režimu prevažujú vlhké pôdy, podľa chemickej povahy neutrálne pôdy (na nive Váhu slabo kyslé a vo vrcholových polohách vrchov Trhová, Veling a Bašta slaboalkalické pôdy). 
Najvyšší obsah humusu majú pôdy na nive Váhu (stredný obsah humusu, 1,8 – 2,3 % v hĺbke do ), pôdy vo vyšších polohách majú nízky obsah humusu (do 1,8 %). Pôdy na nive Váhu sa vyznačujú veľkou retenčnou schopnosťou a strednou priepustnosťou, pôdy v severozápadnej časti územia strednou retenčnou schopnosťou a strednou priepustnosťou a malé plochy pri východnej hranici malou retenčnou schopnosťou a veľkou priepustnosťou.
Podľa bonity pôd, patrí nižšie položená západná časť obce k stredne bonitným pôdam, kým vyššie položená východná časť k pôdam s nízkou bonitou.
Rastlinstvo.
Nakoľko prevažnú väčšinu plochy extravilánu obce tvorí poľnohospodárska pôda, orná pôda sa strieda s lúčnymi spoločenstvami (trvalo trávnaté porasty), ktoré sú na dne Liptovskej kotliny poväčšine antropogénne pretvorené. Popri potoku Jamníček a bezmennom vodnom toku sú sformované krovinné formácie s prevahou vŕb. Severnú časť územia tvoria lesné porasty jedľovo-smrekového lesa, s prevahou smreka, ktoré sú zvyškom smrekových lesov na glacifluviálnych kužeľoch Liptovskej kotliny (v minulosti prevažovala jedľa, ktorá však bola úplne eliminovaná a nahradená). Územie severne od miestnej časti Roveň je porastené riedkym zmiešaným lesom. Železničnú trať sledujú nízke krovinaté synantropné porasty. 
V priestore medzi intravilánom obce Podtureň a Borovou Sihoťou na pravom brehu Váhu sa nachádza lesopark so zvyškami lužných lesov podhorských. Pri Podturni rastú vzácne druhy ostrica labkatá (Carex pediformis) a kavyľ pôvabný (Stipa pulcherina). 
Rastlinstvo celej oblasti je súčasťou obvodu západokarpatskej flóry (Carpaticum occidentale), podobvodu vnútrokarpatských kotlín (Intracarpaticum) a fytogeografického okresu Liptovská kotlina.
Živočíšstvo.
Celá oblasť Liptovskej kotliny je zo zoografického hľadiska súčasťou zóny listnatých lesov, provincie Karpaty a západokarpatskej subprovincie. Z početných druhov hmyzu, ktoré majú na území obce vhodné životné podmienky a nachádzajú tu rôznorodé stanovištia, je možné objaviť niektoré druhy vážok a podeniek, obzvlášť podenka druhu Acentrella sinaica (submediteránny prvok fauny), ktoré sú viazané na vodné stanovištia rieky Váh. Významná je tiež fauna bezstavovcov suchomilných stanovíšť na vápencoch vyvýšenín Smrečianskej pahorkatiny. Triedu plazov zastupuje vretenica obyčajná a jašterica múrová obľubujúca suchomilné stanovištia a užovka obyčajná obývajúca krovinatý podrast zvyškov lužného lesa pri Váhu. Z vtákov tu možno nájsť napr. sojku škriekavú, straku čiernozobú a penicu obyčajnú. Ojedinele tu hniezdi aj orol krikľavý. V lesoch pahorkatín kotliny žije z cicavcov líška obyčajná, srnec hôrny, kuna hôrna, viaceré druhy plchov, na poliach potom myši a hraboše.&lt;br&gt; 
Na území obce bola vybudovaná zvernica Paliesky s chovom jelenej zveri. Obora zaberá časť miestneho lesa (prenajatého od urbariátu), ako aj časť ornej pôdy za železničnou traťou, celkovo . Majiteľom je poľovnícke združenie Sankt Hubert z Liptovského Jána. Cieľom je zabezpečiť vhodný genofond pôvodnej jelenej zveri.
Dejiny.
Pri výstavbe diaľnice nad obcou bola objavená archeologická lokalita Bašta–Varta–Velínok, komplex obranných opevnení z prvého storočia pred Kr. a zvyšky stredovekého hrádku z 12. až 15. storočia. 
Podtureň je súčasťou historického regiónu Liptov, konkrétne jeho časti horný Liptov. V rokoch 1923–1928 a 1949–1960 bola súčasťou vtedajšieho okresu Liptovský Hrádok, v súčasnosti je administratívnou súčasťou okresu Liptovský Mikuláš a VÚC Žilina.
Obyvateľstvo.
K 31. 12. 2004 mala Podtureň 514 stálych obyvateľov, z toho 279 žien a 235 mužov. Podľa výsledkov sčítania obyvateľstva (r. 2001) žilo v obci 98,75 % obyvateľov slovenskej národnosti, 0,63 % českej národnosti, 0,42 % maďarskej národnosti a 0,21 % poľskej národnosti. Čo sa týka náboženského vyznania, tak 56,37 % obyvateľov sa hlásilo k evanjelickému vyznaniu, 24,01 % k rímskokatolíckemu vyznaniu, 18,37 % bolo bez vyznania a 0,42 % nezisteného vyznania.
V predproduktívnom veku (0 – 14 r.) žilo v obci 80 obyvateľov, v produktívnom veku 321 obyvateľov (z toho 157 žien, 15 – 54 r. a 164 mužov, 15 – 59 r.) a v poproduktívnom veku 113 obyvateľov (ženy 55+ r./muži 60+ r.).
V obci žilo 248 ekonomicky aktívnych obyvateľov (rok 2001), z toho bolo 131 mužov a 117 žien. Z tohto počtu bolo 201 zamestnaných (111 mužov, 90 žien) a 36 nezamestnaných (19 mužov, 17 žien). V súčasnosti je v obci 5 % miera nezamestnanosti.
V roku 2004 v obci neprebehol ani jeden sobáš, ale došlo k jednému rozvodu. Počet živonarodených detí dosiahol číslo 3, z toho 1 mužského a 2 ženského pohlavia. V obci zomrelo 7 osôb, z toho 3 muži a 4 ženy. Celkový prírastok obyvateľstva bol 9, pričom 4 boli mužského a 5 ženského pohlavia. V posledných rokoch sa obec vyznačuje kladným prírastkom obyvateľstva (r. 1991 448 obyvateľov, r. 2001 479 obyvateľov, r. 2004 514 obyvateľov, r. 2006 cca 650 obyvateľov) a to v dôsledku pozitívneho migračného prírastku.
Podľa Sčítania obyvateľstva, domov a bytov z roku 2001 bolo v obci 147 trvale obývaných budov, čo však už nevystihuje aktuálny stav. Obec sa vyznačuje aktívnou bytovou politikou, v súčasnosti je pre bytovú výstavbu vyčlenená lokalita Pred stanicou, priestor medzi telesom diaľničného mosta, hlavnou cestou, odbočkou do Uhorskej Vsi a pravým brehom Váhu. V roku 2002 boli dokončené prvé dva bytové domy na novej ulici, v roku 2004 ďalšie dva a v roku 2006 dokončili zvyšné dva. Okrem toho bola už v roku 1998 vybudovaná nová ulica Kamenie s niekoľkými novými rodinnými domami.
Kultúra a zaujímavosti.
Turistika.
Od železničnej zastávky vychádza modroznačkovaný turistický chodník prechádzajúci obcou, lávkou prekračuje Váh a pokračuje do neďalekej Jánskej doliny. 
Okolo Váhu vedie tiež náučný chodník Liptovská Porúbka – Borová Sihoť – Liptovský Ján. Súčasťou tohto chodníka je aj minerálni prameň Medokýš. 
Najbližšie termálne kúpalisko sa nachádza v susednej obci Liptovský Ján (4 km), Aquapark Tatralandia v Liptovskom Mikuláši je vzdialený 11 km od obce.
Občianska vybavenosť.
V obci sú dve predajne potravín (COOP Jednota, LIPPEK Včela). Z ďalších je to mäsiarstvo a údeninárstvo, autoopravovňa, agentúra poskytujúca ekonomické poradenstvo (PEMA), projektová kancelária (ing. Milan Janek), jazyková škola a prekladateľstvo (mgr. Gabriela Vojtíková), knižnica.
V miestnej časti Roveň je lokalizovaná čerpacia stanica pohonných hmôt Slovnaft a pneuservis (Zdeno Mareček), na Borovej Sihoti sídli predajňa a servis bicyklov (Cyklosun) a reklamná agentúra Liptov.
Obec disponuje niekoľkými ubytovacími kapacitami, priamo v obci poskytuje ubytovanie hotel Elán (48 lôžok) a privát Prima (4 lôžka). V rekreačnej oblasti Borová Sihoť je možné ubytovanie v rovnomennom hoteli (50 lôžok), v letnom období okrem toho v autokempingu (200 osôb) a chatovej osade (49 lôžok). V časti Roveň sa taktiež nachádza aj F – motel spustený v júli 2011. Súčasťou hotela je aj bistro a poskytuje aj kateringové služby. V moteli je 50 lôžok.
Stravovacie služby poskytuje reštaurácia hotela Elán, reštaurácia a kaviareň hotela Borová Sihoť, bistro F – motela a miestne pohostinstvo (v hoteli Elán).
Poľnohospodárstvo.
V súčasnosti v obci neexistuje fungujúce poľnohospodárske družstvo. Hospodársky dvor v Podturni bol súčasťou Poľnohospodárskeho družstva v Liptovskom Ondreji (od 1. januára 1973, dnes Agria, a. s.). Od roku ???? je hospodársky dvor mimo prevádzku a v jeho priestoroch sídli iná firma, ktorá sa ale nezaoberá poľnohospodárskou činnosťou.
V extraviláne obce v súčasnosti prebieha len rastlinná výroba, pričom časť ornej pôdy bola prenajatá súkromne hospodáriacim roľníkom a časť zostala vo vlastníctve spoločnosti Agria, a. s. v Liptovskom Ondreji. V minulosti na miestnom hospodárskom dvore fungovala sušiareň zemiakov a bitúnok, ktorý má súkromného vlastníka.
V roku 1999 podiel poľnohospodárskej pôdy z celkovej výmery územia obce predstavoval 60,1 – 80,0 %. Miestna poľnohospodárska krajina je typom s veľmi krátkym vegetačným obdobím a podtypom krajiny s veľmi chladnou zimou.
Miestne lesy (vo východnej časti územia, za železničnou traťou) má vo vlastníctve Urbariát obce Podtureň, ktorý tu v súčasnej dobe neprevádza ťažbu dreva.
Priemysel.
V miestnej časti Roveň je lokalizovaný priemyselný park, v ktorom sú po oboch stranách cesty I/18 (Liptovský Mikuláš – Liptovský Hrádok) lokalizované nasledovné podniky: Bromix, s.r.o. (výroba ošatenia, konfekcie a odevných materiálov); GÜDE, s.r.o. (kovovýroba); Hoško, a.s. (cestná nákladná doprava); Inoteska, s.r.o. (vývoj elektrických zariadení); NAD, s.r.o. (nákladná automobilová doprava); SAD, a.s. (autobusové garáže a servisné stredisko); Severoslovenská vodárenská spoločnosť, a.s.; Slovenské inžiniersko – priemyselné stavby; Slovenský vodohospodársky podnik, š. p.
Okrem toho priamo v obci Podtureň sídlia ďalšie podniky: Agrokontakt Liptovský Hrádok, s.r.o. (inžinierska a stavebná činnosť); CITO, s.r.o. (práčovňa a čistiareň); GTB, a.s. (stavebná činnosť); Jozef Buzák – B+H – market (obchodná činnosť); Jozef Čenščák (výroba dlažby a obkladov); KOVMAX, s.r.o. (spracovanie kovového šrotu); Michal Blišťan (stolárstvo); KOFA (bitúnok, spracovanie a predaj mäsa); Pálenica (výroba alkoholických nápojov); RK autodoprava, s.r.o. (cestná nákladná doprava).
Napokon na Borovej Sihoti má svoje sídlo Elektrolux Slovakia, s.r.o. (výroba a oprava lesnej a záhradnej techniky).
Doprava.
Osou katastrálneho územia je cesta 1. triedy číslo 18 (dvojpruhová), ktorá sa mierne esovito stáča a prebieha v smere juhovýchod – severozápad v dĺžke (od cestného mosta ponad Belú po odbočku do obce Uhorská Ves). Ponad obec sa klenie diaľničný most diaľnice D1 Ivachnová – Važec (celková dĺžka , z toho cca na území obce, dokončený v roku 1983), ktorý pretína cestu I/18 v smere východ – západ a je súčasťou siete medzinárodných ciest E50. Prístup na diaľnicu je možný cez križovatku Liptovský Ján (). Celková dĺžka diaľničného telesa v katastrálnom území obce je .
Miestne komunikácie dosahujú dĺžku (z toho so spevneným povrchom, rok 2002). Z celkového počtu 15 križovatiek je iba jedna priesečná, ostatné sú stykové (z toho 4 sú odbočeniami z cesty I/18). Na miestnych komunikáciách sú dva mosty cez potok Jamníček. Ďalšie tri cestné mosty sú na ceste I/18 (najdlhší premosťuje Belú, ďalej most pri Rovni premosťujúci Žadovicu a most premosťujúci potok Jamníček). Jeden most premosťuje Jamníček na účelovej kominikácii za železničnou traťou a napokon most premosťujúci Váh do Uhorskej Vsi je v súčasnosti uzavretý pre motorové vozidlá do 3,5 t a pripravuje sa jeho úplná uzávierka. Dva krátke premostenia sú aj na diaľnici D1. Okrem toho sú v obci dve lávky pre peších cez rieku Váh, jedna pri hoteli Elán a druhá na Borovej Sihoti.
V katastrálnom území obce sa nachádzajú ďalej dve spevnené komunikácie, odbočka z cesty I/18 do rekreačnej osady Borová Sihoť a cesta od miestneho cintorína do susednej obce Jamník. Okrem nich sa na území nachádzajú tiež nespevnené cesty: od hotela Elán na Borovú Sihoť, z Rovne do Liptovského Petra a viaceré poľné a lesné cesty.
Súbežne s cestou I/18 (východne od nej) vedie železničná trať číslo 180 v dĺžke . Trať je dvojkoľajná a elektrifikovaná. Na trati sú štyri krátke premostenia. Obec má aj železničnú zastávku v priestore severne od telesa diaľničného mosta. Budova železničnej zastávky je vybudovaná v smere z Liptovského Mikuláša do Liptovského Hrádku, priamo pri ceste I/18. V pracovných dňoch tu zastavuje 12 osobných vlakov v smere do Liptovského Mikuláša a 13 osobných vlakov v smere do Liptovského Hrádku (december 2006). Najbližšia rýchliková stanica je v Liptovskom Mikuláši ().
Čo sa týka autobusovej dopravy, obec má veľmi dobré spojenie, nakoľko sa nachádza pri hlavnej ceste spájajúcej mestá Liptovský Mikuláš a Liptovský Hrádok. Autobusové zastávky pre oba smery stoja priamo pod diaľničným mostom. Druhá autobusová zastávka je lokalizovaná v miestnej časti Roveň. Tretia autobusová zastávka je umiestnená priamo na katastrálnej hranici obce pri odbočke do Uhorskej Vsi a Liptovského Jána (zastávka na znamenie). Posledná autobusová zastávka lokalizovaná v strede obce slúži len pre dochádzku miestnych žiakov do škôl.
Podtureň disponuje aj kapacitami pre statickú dopravu. Na území obce sú dve parkoviská, pri hoteli Elán a v rekreačnej osade Borová Sihoť. Okrem toho, na ceste I/18 je vybudované odpočívadlo v smere do Liptovského Hrádku (pri bývalom minerálnom prameni) a na diaľnici D1 odpočívadlo v smere do Popradu.
Pešie komunikácie v obci reprezentujú predovšetkým chodníky, ktoré sú vybudované v súčasnej dobe na ulici SNP a Hlavnej ulici v dĺžke . Prechod pre chodcov je lokalizovaný na ceste I/18 pri autobusovej zastávke Podtureň.
V roku 1999 bolo dobudované kompletné dopravné značenie v celej obci so znížením maximálnej rýchlosti na /hod. V blízkosti obecného úradu sú namontované dva spomaľovacie pruhy, jeden na Hlavnej ulici a druhý na ulici Kamenie.
Najbližšie letisko Poprad – Tatry je vzdialené od obce.
Šport.
Športové služby poskytuje futbalové ihrisko pri hoteli Elán, požičovňa bicyklov na Borovej Sihoti a tiež vodácka základňa pri Váhu.

</doc>
<doc id="26836" url="https://sk.wikipedia.org/wiki?curid=26836" title="Vyšná Boca">
Vyšná Boca

Vyšná Boca je obec na Slovensku v okrese Liptovský Mikuláš.
Polohopis.
Horská obec sa nachádza v južnej časti horného Liptova, v hornej časti Bocianskej doliny, na styku Ďumbierskych a Kráľovohoľských Tatier. Obcou preteká riečka Boca, popri ktorej vedie cesta I/72, spájajúca Liptov s Horehroním cez horský priechod Čertovica. 
Dejiny.
Najstaršie zmienky o lokalite „OCHIMSTAL - JOACHIM STALL (Jáchimovo údolie)“ pochádzajú z 11. storočia, a tak sa predpokladá kolonizácia územia baníkmi zo Spiša. Územie okolo riečky Boca sa objavuje vo viacerých donačných listinách (napr. z roku 1263, 1267, 1269), ryžovanie zlata v nej spomína listina z roku 1267, vydaná pre „Bogomera“ (Bohumíra). Kráľ Štefan V. udelil v roku 1271 Sasom z údolia riečky Boca právo hľadať a ťažiť rudy a kovy na tomto území. Z roku 1285 pochádza prvá zmienka o baníckej osade v údolí Boce, no zrejme išlo o dočasné obydlia baníkov z Hýb. Listina Spišskej Kapituly z roku 1299 potvrdzuje územie na pravom brehu Boce po Čierny Váh ako kráľovský majetok, bez priamej zmienky obydlia. Dolovanie rúd v Boci spomína listina hybianskeho richtára Kristiána z roku 1342, v roku 1377 sa zemani Andrej a Mikuláš (potomkovia Serafína - Bohumírovho brata) dožadovali polovice majetku Bohumírovcov, medzi nimi aj Boce. Práva a slobody Boce potvrdil v roku 1470 kráľ Matej Korvín, ktoré v roku 1527 potvrdil aj Ján Zápoľský.
Prvá škola na území Vyšnej Boce sa spomína v roku 1540. V roku 1551 objavil Jakub Hopner nové ložiská zlata, ktoré do Boce prilákali mnohých baníkov. Následne sa realizovalo vymeriavanie banských polí a vznikol tu kráľovský banský súd, čím vznikol spor s miestnymi zemanmi, nárokujúcimi si právo na ťažbu. V roku 1558 bolo v Boci vyťažených okolo 60 kg zlata, pokým v stredoslovenskej banskej oblasti sa v tom čase ťažilo okolo 300 kg. 
Prvá modlitebňa (oratórium) sa spomína v roku 1571, v nasledujúcich rokoch pribudla tiež krčma a mlyn. Mešťanom bolo umožnené stavať domy, variť pivo a pálenku, predávať mäso a víno, pásť dobytok, ťažiť a predávať drevo či páliť drevené uhlie. Do konca 16. storočia v oblasti prebiehala valašská kolonizácia, ktorá sa pričinila o rozšírenie chovu oviec a hovädzieho dobytka. V 18. storočí nastal úpadok baníctva a rozvíjajú sa remeslá. Po zrušení nevoľníctva v roku 1785 mala "Kráľovská Boca" 61 domov, v ktorých žilo 73 rodín a 373 obyvateľov. "Svätojánska Boca" mala v tom čase 141 domov, obývaných 167 rodinami a 798 obyvateľmi. V tom istom roku sa vo Vyšnej Boci spomína nový kostol.
V polovici 19. storočia sa dnešná Vyšná Boca vyčlenila z obcí Kráľovská a Svätojánska Boca, administratívne patriacich pod Nižnú Bocu. Ťažba zlata, železa a antimónu ustúpila poľnohospodárstvu, práci v lesoch a chovu dobytka, ktoré poskytovali obživu miestnemu obyvateľstvu. Banícka minulosť v obci je badateľná v podobe reťazovej zástavby a baníckymi domami s pavlačami. V obci sa nachádza expozícia baníckeho a dobytkárskeho domu.
Kultúra a zaujímavosti.
Turizmus.
Spolu s Nižnou Bocou je významným turistickým strediskom Nízkych Tatier. Je charakteristická množstvom rekreačných chát a chalúp a vďaka dostupnosti nízkotatranského hrebeňa i vhodným východním miestom horskej turistiky. Priamo na okraji obce sa nachádzajú lyžiarske vleky a trate.

</doc>
<doc id="26837" url="https://sk.wikipedia.org/wiki?curid=26837" title="Nižná Boca">
Nižná Boca

Nižná Boca je obec na Slovensku v okrese Liptovský Mikuláš. 
Polohopis.
Horská obec sa nachádza v južnej časti horného Liptova, v Bocianskej doline, na styku Ďumbierskych a Kráľovohoľských Tatier. Nižnou Bocou preteká riečka Boca, popri ktorej vedie cesta I/72, spájajúca Liptov s Horehroním cez horský priechod Čertovica. Spolu s Vyšnou Bocou je to stará banícka obec, dnes významné turistické stredisko Nízkych Tatier. 
Dejiny.
Povrchové rudy tu ťažili už Kelti, Slovania myli zlato a v 13. storočí alebo neskôr prišli nemeckí baníci. Prvýkrát je obec doložená v roku 1342. V 16. storočí sa ťažila železná ruda až vo výške 1700- Prvý záznam o existenii miestneho evanjelického cirkevného zboru pochádza už z roku 1540. Nemci sa vysťahovali alebo slovakizovali a v 19. storočí baníctvo zaniklo. V 30. rokoch 20. storočia sa osada začala meniť na centrum zimného športu.

</doc>
<doc id="26838" url="https://sk.wikipedia.org/wiki?curid=26838" title="Malé Borové">
Malé Borové

Malé Borové je obec na Slovensku v okrese Liptovský Mikuláš.
Vznikla štiepením goralskej enklávy Borové na Liptove. Obec sa pôvodne volala Sviniarky. Jej južnú časť tvorí ďalšia bývalá goralská osada Novoť.
Goralské nárečie ovláda 50% a 50% dospelých mu rozumie, deti už ním aktívne nehovoria, ale všetky mu rozumejú.

</doc>
<doc id="26840" url="https://sk.wikipedia.org/wiki?curid=26840" title="Veľké Borové">
Veľké Borové

Veľké Borové je malá horská obec na severnom Slovensku v okrese Liptovský Mikuláš.
Polohopis.
Obec leží na okraji Chočských vrchov, v bezprostrednom okolí sa nachádza Kvačianska a Prosiecka dolina – krasové doliny s vápnomilnou vegetáciou, vodopádmi, ponormi a vyvieračkami. V Kvačianskej doline (lokalita Oblazy) sú dva drevené vodné mlyny a píla. Nad obcou sa rozprestiera lúčnatá krasová plošina Svorad, neďaleko Západné Tatry (Roháče). So susednými goralskými obcami Malé Borové a Huty tvorí svojrázny mikroregión, zdieľajúci spoločnú históriu.
Prírodné pomery.
Obec leží na rozhraní Skorušinských vrchov, Chočských vrchov, Oravskej vrchoviny a Zubereckej brázdy, na pomedzí Liptova (okres Liptovský Mikuláš) a Oravy (okres Dolný Kubín); horný koniec – „na chotári“ sa nachádza priamo v sedle (), tvoriacom hranicu regiónov. Nadmorská výška v strede obce je , v celom katastrálnom území (dolina Borovianky pred sútokom s Ráztockým potokom) až (vrchol Prosečného).
Obcou preteká potok Borovianka, ústiaci tiesňavovitým úsekom s ponorom a vodopádmi do Kvačianskej doliny. Tesne pred sútokom s Kvačiankou na Oblazoch ešte zľava priberá Ráztocký potok, tečúci z osady Jóbova Ráztoka, vytvárajúci úzku roklinu s 8-metrovým Ráztockým vodopádom v závere. Na JZ sa nad obcou rozprestiera rozsiahla lúčnatá krasová plošina Svorad, nesúca názov podľa benediktínskeho pustovníka sv. Andreja-Svorada, žijúceho na prelome 10. a 11. storočia, ktorý na Liptove podľa legiend pôsobil. Na lúkach Svoradu pramení potok Prosiečanka, pred vstupom do Prosieckej doliny sa nachádza jej mohutný závrtovitý ponor.
Dejiny.
Obec založená pravdepodobne v 16. storočí goralskými osadníkmi z hornej Oravy. Prvá písomná zmienka z roku 1646 (podľa údajov ŠÚ SR, Kropilák uvádza 1696). Patrila zemianskej rodine Jóbovcov (Joobovcov) z Prosieka. Pôvodná osada ("Borovo"/"Borove"/"Borowe") sa po roku 1786 rozčlenila na Malé Borové a Veľké Borové. Po roku 1808 bola k obci pričlenená osada Jóbovská Roztoka (Jóbova Ráztoka).
Obyvatelia sa živili prevažne chovom oviec, drobným poľnohospodárstvom a neskôr od prvej polovice 18. storočia aj podomovým sklárstvom. Sklárske huty vznikli na mieste susednej goralskej obce Huty, kde prebiehala aj ťažba kremeňa. Vyrábalo sa tu hlavne tabuľové sklo, ktoré si sklári ukladali na chrbát do krošne, s ktorou putovali po blízkom aj vzdialenejšom okolí a ponúkali svoje služby. Industrializácia priniesla nové pracovné možnosti a pritiahla nových obyvateľov, predovšetkým z Hornej Oravy. Sklárska výroba pretrvala približne 60 rokov, až do vyčerpania nálezísk kremeňa začiatkom 19. storočia.
9. mája 1895 v blízkosti obce dopadol meteorit, kamenný chondrit typu L5 s hmotnosťou približne 6,1 kg. Pre múzejné a výskumné potreby bol neskôr rozrezaný na viacero fragmentov, z ktorých najväčší s hmotnosťou približne 5,5 kg je uložený v Maďarskom prírodovednom múzeu v Budapešti, ktorému ho v roku 1895 daroval Ľudovít Kürthy, hlavný župan Liptovskej župy. Menšie fragmenty sú v múzeu v Chicagu (194 g), Londýne (53 g) a na ďalších miestach.
Za prvej Česko-slovenskej republiky boli v obci rozvinuté remeslá, obyvatelia chodili po celom Česko-Slovensku a okolitých štátoch ako sklári, riečičiari (řiečica – drevené sito s veľkými okami na osievanie obilia a iných sypkých materiálov) a sitári.
V súčasnosti tvorí Veľké Borové spolu s obcami Huty a Malé Borové mikroregión Svorad, ktorý predstavuje severnú enklávu goralského osídlenia. Goralské nárečie sa však udržiava iba naprieč dospelým obyvateľstvom, z ktorých ho ho ovláda 50%, medzi deťmi je jeho znalosť minimálna. 
Staršie názvy obce: "Borovo" (1669), "Borove" (1773), "Borowe" (1786), "Nagy-Borove", "Welké Borowé" (1808), "Nagyborove" (1863), "Veľké Borové" (1920).
Súčasnosť.
Obec trpí posledné desaťročia úbytkom a starnutím obyvateľstva, čiastočne zapríčineným odľahlou polohou a komplikovanou dostupnosťou pracovných príležitostí. Veľa z pôvodne trvalo obývaných domov je dnes preto využívaných na rekreačné účely, prevažne ako súkromné chalupy.
Časti obce.
Jóbova Ráztoka.
Pôvodne samostatná osada v doline Ráztockého potoka, 1,3 km severovýchodne od centra obce, je doložená v 18. storočí. K obci bola pričlenená po roku 1808. Tvorí ju len niekoľko domov, v roku 1828 je doložený len jeden dom a 6 obyvateľov. Po roku 1989 pribudlo niekoľko chát a apartmánových domov.
Staršie názvy: "Rosztoka D[omini] Job" (1773), "Rosztoka", "Rasztoka", "Jób-Rosztoka" (1786, 1808), "Jóbowská Rostoka", "Jóbovská Roztoka", "Joobova Ráztoka". Časť zdrojov uvádza súčasný názvov ako "Jóbova ráztoka" (s malým „r“).
Obyvateľstvo.
Údaje zo sčítaní:
Podrobné údaje zo sčítania z roku 1910:
Kultúra a zaujímavosti.
Zaujímavosti.
V osade Jóbova Ráztoka do nedávna žil a tvoril miestny ľudový rezbár Jozef Smutniak (* 1923† 2013). Jeho rezbárske dielo bolo presťahované do Liptovského Hrádku, kde je vystavené v priestoroch A-projektu na Moyzesovej ulici č. 194. Galériu spravuje A-projekt n.o. a Spolok rezbárov, prístup je možný po telefonickom dohovore.
Filmový architekt a folklorista Viliam J. Gruska (* 1936† 2019) v obci organizoval letný folklórny festival amatérskych hudobníkov "Letokruhy človeka a krajiny pod Svoradom". Venoval sa tiež histórii obce a regiónu, natočil televízny dokument "Rodiská a doliny vandrovných sklenárov spoza Chočských vrchov" a v kultúrnom dome pri obecnom úrade založil aj rovnomennú stálu výstavu.
Na úpätí vrchu Súšava nad obcou vo výške 953 m n. m. rastie borovica, ktorá v roku 2004 zvíťazila v celoslovenskej ankete Strom roka (odhadovaný vek je 250 až 350 rokov, obvod vo výške 130 cm dosahuje 460 cm).
Turistika.
V bezprostrednom okolí obce možnosti pre dlhé prechádzky v prírode, pešiu turistiku rôznej náročnosti, cykloturistiku, bežecké lyžovanie. Strediská pre zjazdové lyžovanie v okolí blízkej obce Zuberec.
Značené turistické trasy v okolí obce:
Doprava.
Až do vybudovania horského priechodu Huty na ceste II/584 v rokoch 19821986 boli horské obce Veľké Borové, Malé Borové a Huty z okresného mesta Liptovský Mikuláš dostupné len po náročnej úzkej vozovej ceste so strmými skalnatými úsekmi, vedúcej Kvačianskou dolinou.
V súčasnosti je Veľké Borové koncovou obcou na ceste III. triedy III/2347 z Hút (križovatka s cestou II/584). Prístup je možný:

</doc>
<doc id="26841" url="https://sk.wikipedia.org/wiki?curid=26841" title="Závažná Poruba">
Závažná Poruba

Závažná Poruba je obec na Slovensku v okrese Liptovský Mikuláš. K 31. 12. 2021 žilo v obci 1 245 obyvateľov.
Kultúra a zaujímavosti.
Turistika.
Nachádza sa tu lyžiarske stredisko Opalisko, ktorého súčasťou sú zjazdovky a bežecké trate s osvetlením.

</doc>
<doc id="26842" url="https://sk.wikipedia.org/wiki?curid=26842" title="Veterná Poruba">
Veterná Poruba

Veterná Poruba je obec na Slovensku v okrese Liptovský Mikuláš.

</doc>
<doc id="26843" url="https://sk.wikipedia.org/wiki?curid=26843" title="Pavčina Lehota">
Pavčina Lehota

Pavčina Lehota je obec na Slovensku v okrese Liptovský Mikuláš. 
Polohopis.
Obec obklopuje pohorie Nízke Tatry. Najbližšie obce sú Bodice, Lazisko, Svätý Kríž a Demänovská Dolina. 
Kultúra a zaujímavosti.
Turizmus.
V dedine je pre turistov v lete bobová dráha a v zime lyžiarske stredisko Žiarce. Prístup do hôr je možný autom smerom od Liptovského Mikuláš kde prídete od Demänovskej doliny a hneď na začiatku pri osade Tri studničky nájdete smerovú tabuľu na Pavčinu Lehotu. 

</doc>
<doc id="26844" url="https://sk.wikipedia.org/wiki?curid=26844" title="Demänovská Dolina">
Demänovská Dolina

Demänovská Dolina je obec na Slovensku v okrese Liptovský Mikuláš.
Polohopis.
Obec s výrazne turistickým charakterom sa nachádza v centrálnej, najatraktívnejšej časti Nízkych Tatier, v rovnomennej doline, približne 15 km južne od Liptovského Mikuláša. Úzke a hlboké údolie Demänovky obmedzuje priestor na rozsiahlejšiu zástavbu a tak obec pozostáva z niekoľkých osád. Veľkú časť tvoria budovy, komplexy a vybavenie, slúžiace turistom, ktorí sem prichádzajú po ceste II/584 z okresného mesta. Celý chotár sa nachádza v Národnom parku Nízke Tatry.
Dejiny.
Archeologické nálezy v jaskyni Okno dokladajú pohyb človeka v tejto oblasti už v praveku. K osídleniu však došlo až v 18. a 19. storočí baníkmi, ktorí tu dolovali rudy, ťažili drevo a pásli ovce a dobytok. Popularitu oblasti a záujem o celú oblasť vzbudilo objavenie Demänovskej jaskyne slobody v roku 1921, no masovú turistiku vyvolala výstavba lanovky na Chopok.
Obec Demänovská Dolina vznikla spojením objektov cestovného ruchu k 1. augustu 1964 vyčlenením z častí katastrálnych území Bodíc a Demänovej. Obec je rozdelená do niekoľkých miestnych častí: Tri studničky (okolie autokempingu Bystrina), Jaskyne (okolie Demänovských jaskýň), Repiská, Lúčky, Staré Koliesko, Záhradky a Jasná.
Kultúra a zaujímavosti.
Turizmus.
Okolie obce, známe ako stredisko Jasná, je medzinárodne známe centrum zimnej i letnej turistiky. Atraktívna poloha na severných svahoch Nízkych Tatier ponúka výborné podmienky na turistiku, horskú cyklistiku i lyžovanie, čo s vybudovaným zázemím ročne priťahuje státisíce návštevníkov. Jedinečnosť územia tejto časti národného parku dotvárajú svetoznáme jaskyne. Zaujímavosťou je prepojenie severnej demänovskej časti Chopka s južnými svahmi kabínkovou lanovkou cez vrcholovú stanicu.

</doc>
<doc id="26845" url="https://sk.wikipedia.org/wiki?curid=26845" title="Liptovská Sielnica">
Liptovská Sielnica

Liptovská Sielnica je obec na Slovensku v okrese Liptovský Mikuláš.
Dejiny.
Novovybudovaná obec vznikla po tom, ako bola priehradou Liptovská Mara zaplavená pôvodná Liptovská Sielnica. Slávnostné otvorenie novej Liptovskej Sielnice bolo 25. augusta 1974. Nová obec je postavená asi 2 km severne od pôvodnej Liptovskej Sielnice.

</doc>
<doc id="26846" url="https://sk.wikipedia.org/wiki?curid=26846" title="Liptovská Porúbka">
Liptovská Porúbka

Liptovská Porúbka je obec na Slovensku v okrese Liptovský Mikuláš.
Polohopis.
Obec je situovaná juhovýchodne od okresného mesta Liptovský Mikuláš, vzdialeného 14 km, s počtom obyvateľov cca 1232 (31. 12. 2023). Rozloha katastrálneho územia obce je 42,22 km2, z toho zastavané územie obce má rozlohu okolo 65 ha.
Liptovská Porúbka so štatútom obce je samosprávny územný celok spadajúci pod okres Liptovský Mikuláš a pod Žilinský kraj. Obec je situovaná blízko Liptovského Hrádku, ktorý leží na významnej železničnej trati č. 180 Žilina – Poprad. Mestom vedie dôležitý cestný ťah, cesta I/18, severne od Liptovského Hrádku prechádza aj významný diaľničný úsek D1 Ivachnová – Mengusovce v smere východ-západ. Najbližšie letisko sa nachádza 52 km východne pri meste Poprad.
Prírodné podmienky.
Kataster obce Liptovská Porúbka je tvarovo veľmi premenlivý, s rôznorodým podložím a širokým rozsahom nadmorskej výšky – od 659 m n. m. (Liptovská Porúbka) do 1722 m n. m. (Rovná hoľa). Vďaka tomu sa v tejto oblasti vyskytuje množstvo vzácnych rastlín a živočíchov. Kataster zasahuje do ochranného pásma NAPANTu s 2. stupňom ochrany a zo svojej väčšej časti i do samotného národného parku s 3. stupňom ochrany. Najcennejšie časti chotára sú súčasťou maloplošných chránených území: Národná prírodná rezervácia Ohnište a Prírodná pamiatka Mašiansky balvan. Veľká časť tohto územia patrí do celoeurópskej sústavy chránených území Natura 2000. 
Charakteristika prvotnej krajinnej štruktúry.
 geomorfologické pomery:
Provincia: Západné Karpaty;
Subprovincia: Vnútorné Západné Karpaty
Oblasť: Fatransko-tatranská;
Celok: Podtatranská kotlina a Nízke Tatry;
Podcelok: Liptovská kotlina a Ďumbierske Tatry;
– geologické pomery:
– klimatické pomery: 
– hydrologické pomery: 
– pedologické pomery: 
– vegetačné pomery: 
jelšové lesy na nivách podhorských a horských vodných tokov ("Alnus glutinosa, Alnus incana, Fraxinus excelsior, Salix fragilis, Prunus padus, Carpinus betulus");
zmiešané listnato-ihličnaté lesy v severných karpatských kotlinách ("Carpinus betulus, Picea abies, Pinus sylvestris, Quercus robur, Sorbus aucuparia, Tilia cordata"); 
jedľové a jedľovo-smrekové lesy ("Abies alba, Picea abies") – väčšina k.ú. LP;
smrekové lesy čučoriedkové ("Picea abies, Sorbus aucuparia");
smrekovo-borovicové lesy a ostrevkové spoločenstvá ("Larix decidua, Picea abies, Pinus sylvestris");
Prírodné pamiatky:
Dejiny.
Dnešné územie Liptovskej Porúbky patrilo už v polovici 12. storočia do veľkého územného celku patriacemu k Uhorskej Vsi, ktorú založila vojenská posádka strážiaca dôležitú obchodnú cestu na hornom Váhu.
Samotná obec sa však prvýkrát spomína v listine z 29. júna 1377 ako usadlosť pod názvom Crisonporuba (Križanova Poruba). 
Základom dnešného názvu obce bolo už od začiatku slovo Poruba – dedina vznikla vyrúbaním lesa na pôvodne zalesnenom brehu rieky Váh. Dobový prívlastok Križanova dostala podľa mena richtára, ktorý ju založil ešte pred rokom 1377 na podnet zemianskeho rodu z Liptovského Jána. Noví osadníci však nepochádzali z Liptova. Liptovská Porúbka ako poddanská obec patrila pod správu zemepánov rodu Svätojánskovcov (Szentiványiovcov) z Liptovského Jána.
Prvé usadlosti v novozaloženej dedine boli podľa nemeckého práva oslobodené od povinností voči zemepánovi na určitú lehotu, pokým nebude územie dediny vyklčované, domy postavené a polia obrobené. Po tejto lehote museli platiť dane zemepánovi, kráľovi aj farárovi.
V roku 1600 stálo v Liptovskej Porúbke 41 poddanských domov a jeden mlyn. Patrila tak vtedy k veľkým dedinám. Koncom 17. storočia už bola jednou z najhustejšie osídlených dedín v hornom Liptove. Začiatok 18. storočia však priniesol so sebou biedu a dedinu ako i celý región opustilo mnoho poddanských rodín na Dolnú zem. Hospodárenie sa kvôli zanedbaným poliam preorientovalo na trojpoľný systém.
Okrem daní pre kráľa, zemepána i cirkev, musela obec vynakladať aj značné prostriedky pre armádu, ktorá bola ubytovaná v liptovských dedinách. 
V 18. storočí mali poddaní svoje povinnosti spísané a upravené urbárom. Porúbčania patrili k večným (dedičným) poddaným bez práva slobodného sťahovania sa. Preto sa dedina postupne zaľudňovala. Pred rokom 1770 tu žilo až 63 sedliackych rodín, ktoré si rozdelili medzi seba zemepáni rodu Svätojánskovcov, a jedna želiarska rodina.
Obec mala napriek biednym časom pomerne výhodnú polohu. Chotár sa rozkladal v podnoží hôr a bol prostredne úrodný. Škody spôsobovala len vyliata rieka. Okolité lesy v blízkosti obce poskytovali obyvateľom palivové drevo. Blízkosť rieky Váh umožňovala prepravu dreva plťami na Dolnú zem. Pltníctvo bolo významným zdrojom príjmov. Kolískou pltníctva na hornom Liptove bol Liptovský Hrádok a Liptovská Porúbka. Významným zdrojom peňažných príjmov bol však chov oviec ako zdroj mlieka, mäsa, vlny. Ovce sa vyháňali na hole, za ktoré však museli odvádzať poddaní nájom zemepánom. Relatívne blízko bolo aj trhové mesto Liptovský Mikuláš, kde poddaní mohli obchodovať so svojimi poľnohospodárskymi prebytkami, kupčiť s rôznym tovarom. Obyvatelia si tiež privyrábali rozvozom soli, ťažbou dreva, prácou v skladoch i ťažbou železnej rudy v Bockej doline. V dedine sa nachádzal i spomínaný mlyn na mletie obilia, a tak nemuseli obyvatelia chodiť ďaleko. Okrem urbárskej pôdy, za ktorú poddaní odvádzali poplatky za užívanie, si získavali sedliaci aj kopaničiarsku neobrobenú pôdu, za ktorú neplatili žiadne odvody. Na tejto pôde kopaničiari väčšinou kosili. 
Porúbčania sa však vo všeobecnosti málo venovali gazdovstvu. Radšej rúbali drevo v doline Svidovo a predávali ho aj napriek zákazu, za čo boli aj súdení. Ostatní sa venovali najmä spomínanému chovu oviec.
Pred zavedením tereziánskeho urbára mali poddaní zakázané slobodne užívať hole a pasienky, variť pivo a vyrábať tvrdý alkohol. Dokonca im zemepáni zakázali v roku 1768 výrub a predaj dreva, zvýšili im robotné povinnosti a nútili ich bezplatne pracovať na panských pozemkoch Svätojánskovcov v Liptovskom Jáne. Zavedením tereziánskeho urbáru v roku 1770 boli presne stanovené práva a povinnosti poddaných, rozsah robôt bol určený na základe množstva užívanej pôdy. Urbár následne zaručoval poddaným isté dôchodky a úžitky. Napriek istým výhodám aj nový urbár zakazoval slobodné sťahovanie obyvateľstva a pripútal sedliakov k pôde.
Tereziánsky urbár upravoval i ďalšie práva a povinnosti poddaných. Okrem iných podnietil podnikanie poddaných, ktorí mohli slobodne obchodovať so svojimi výrobkami a inými predmetmi každodennej potreby.
Obec bola v druhej polovici 18. storočia sídliskovým zoskupením, pozostávajúcim z obytných domov, hospodárskych budov (maštale, stodoly, sýpky, voziarne, chlievy). Objekty spoločenského významu, ako je kostol, fara či škola, v tomto období ešte v Porúbke nestáli. Úroveň bývania podmieňovali materiálne podmienky. Hlavným stavebným materiálom bolo drevo, kameň menej. Obytné domy boli jednoduché, hlavný priestor tvorila kychyňa, v ktorej sa sústreďoval život sedliackej rodiny.
V druhej polovici 18. storočia nastal prudký nárast počtu obyvateľstva (r. 1784 – 878 ľudí v 68 domoch).
Zemepáni Svätojánskovci prosperovali okrem iného aj na príjmoch z porúbčanských mlynov, píl, krčiem i hostincov.
V dedine sa v 18. storočí zriadil aj druhý mlyn. Mlynárske remeslo sa dedilo a prekvitalo ešte aj koncom feudalizmu.
Niekoľko desaťročí pred zrušením poddanstva fungovala v dedine i píla, ktorú si poddaní na spracovanie vyťaženého dreva prenajímali.
V rámci „občianskej vybavenosti“ sa nachádzal v strede dediny hostinec, a taktiež jeden na lokalite Šmýkanec (tesne pri Kráľovej Lehote).
V prvej polovici 19. storočia počet obyvateľov v Liptovskej Porúbke kulminoval. V roku 1829 tu trvalo žilo 1289 ľudí a stálo 91 domov. V auguste toho roku však požiar zničil takmer celú dedinu, zhorelo a bolo poškodených 52 domov. Po obnove dediny sa jej vzhľad zmenil. V dedine stálo 104 domov, no stále budované z dreva. Vo viacerých domoch bývali dokonca dve až tri rodiny. Ďalším zásahom do stavu počtu obyvateľstva v obci bolo vypuknutie epidémie cholery v roku 1831 na celom území vtedajšieho Uhorska, na ktorú v Liptovskej Porúbke zomrelo 100 ľudí. (Ďalšie epidémie boli v roku 1855-31 obetí, a v roku 1873-81 obetí.)
V roku 1840 bol vybudovaný most do obce z Liptovského Hrádku.
V roku 1848 bolo zrušené poddanstvo. Bývalým zemepánom však ostali majetky a rôzne výhody aj po odstránení feudálneho poriadku. Zvyšovalo sa aj napätie medzi poddanými a bývalými zemepánmi. Poddaný žiadali až u cisára vo Viedni o vyriešenie problému s návratom opustených usadlostí v obciach, s úžitkom zo zemepanských lesov, žiadali aj podiely z regálií, krčiem, mlynov.
Porúbčania aj naďalej aj po zrušení poddanstva klčovali drevo v dolinách Svidovo, Michalovo, v Brtkovičnej doline a Smrekovičke. Rozvoj ťažby a spracovania dreva prilákal do Liptova viacerých podnikateľov. V 1865 bola postavená jednogátrová píla na Šmýkanci poháňaná vodou z Bocianky. Rezivo splavovali pltníci dolu Váhom až do Pešti.
Rozmach ovplyvnil aj narastajúci počet obyvateľov. V roku 1869 žilo v Liptovskej Porúbke 1669 obyvateľov.
V roku 1867 vznikol projekt na stavbu železnice, ktorá by prepojila dopravné uzly cisárstva. Košicko-bohumínska železnica na úseku Žilina-Poprad sa začala stavať v roku 1870. Mnoho ľudí aj z Liptovskej Porúbky pomohlo dostavať železnicu ešte v tom istom roku. Prvý vlak prešiel týmto úsekom 7. decembra 1871.
Chotárom Liptovskej Porúbky prechádzala aj úzkokoľajná železnička z Liptovského Hrádku na Čierny Váh a do Liptovskej Tepličky v celkovej dĺžke 36 km. Stavbu si vynútil rozmáhajúci sa drevársky a drevo spracujúci priemysel. Po dobudovaní všetkých odbočiek a výhybiek mala Považská lesná železnica celkovú dĺžku 107,2km, čím sa zaradila medzi najdlhšie lesné železničky na Slovensku.
V ťažkých rokoch poroby na prelome 19. a 20. storočia sa aj v Liptovskej Porúbke začal utvárať ochotnícky divadelný súbor. Prvou odohranou hrou v provizórnych priestoroch bola hra Bludár od Ferka Urbánka, a okrem porúbčanských divadelníkov sa jej zúčastnili aj ochotníci z okolitých dedín. 
Veľkým medzníkom v dejinách obce (ako aj celej ostatnej Európy) bolo vypuknutie 1. svetovej vojny. Mobilizáciou vojska opustilo dedinu mnoho mužov. Vidiek najviac sužovali hlad a bieda vplyvom neúmerného rastu cien potravín. Z Liptovskej Porúbky padlo na bojiskách viac ako 30 mužov.
Medzivojnové obdobie síce prinieslo vytúžený mier, no na vidieku sa radosť zo slobody prejavila i negatívne prenasledovaním židovských obchodníkov. 
S pribúdajúcimi mierovými časmi sa rozvinula v dedine aj spolková činnosť. Úlohou vzniknutého spolku Beseda bolo kultúrne a národne povzniesť obyvateľov formou šírenia tlače, kníh i ochotníckym divadlom, ktoré sa začalo v tomto období viac a viac rozvíjať.
V 20. rokoch 20. storočia vzniká Komunistická strana ČS. V obci sa začala formovať Federovaná robotnícka telocvičná jednota, ktorá aktívne organizovala mládež a zapájala do športových hier, najmä v letnom období. V zimnom období sa ich činnosť sústreďovala na kultúrno-osvetový prácu, divadelné predstavenia.
V 30-tych rokoch 20. storočia zaznamenáva obec čulý stavebný ruch. Bolo postavených niekoľko desiatok domov, na ktoré sa použil už modernejší stavebný materiál. Aj vďaka tomu sa predchádzalo veľkým požiarom. Hasičský zbor, ktorý zachraňoval domy pred spálením, vznikol oproti okolitým obciam neskôr, až v 1930.
V roku 1935 bola založená továreň na výrobu trvanlivého pečiva, neskôr známa ako Tatranka. Svojim ľahkým a dietetickým pečivom zásobovala všetky nemocnice a sanatóriá na Slovensku. Prevádzka bola v 60-tych rokoch pričlenená k pečivárňam Sereď a od 1992 funguje opäť ako samostatný podnik. 
Medzivojnové obdobie podnietilo viacerých podnikavých občanov založiť si podnik. Niektorí uspeli a boli známi aj za hranicami ČS, iní sa na trhu dlho neudržali.
Druhá svetová vojna so sebou priniesla jasný odpor voči klérofašistickej orientácii. V občiansko-demokratickom odboji spolupracovali nekomunisti s komunistami. Posledný rok vojny na Slovensku vypuklo Slovenské národné povstanie. V tejto forme najviac zasiahla vojna horný Liptov.
V Liptovskej Porúbke vzniklo Obvodné oddelenie ilegálnej KSS pre Horný Liptov, ktorý si začal vydávať vlastný časopis Pravda. Práve Liptovská Porúbka sa v predvečer vypuknutia SNP stala skutočným centrom odporu v hornom Liptove (na evanjelickej fare sídlilo vedenie nekomunistického odboja). Utvárali sa skupiny partizánov, ktorí sa skrývali v tunajších horách (na Brtkovici) v postavených bunkroch. Práve tu sa 7. liptovský partizánsky oddiel stal jadrom oddielu Za oslobodenie Slovenska. Obyvatelia dediny ich potajomky zásobovali potravinami a šatstvom. Partizánske skupiny sa snažili prerušiť postup nemeckej okupácie. Po príchode Červenej armády sa viaceré dediny museli evakuovať. Obyvatelia sa odvážali lesnou železničkou hlboko do dolín. Napriek tomu, že 2. svetová vojna skončila už v roku 1944, v Slovenskom národnom povstaní sa podarilo vyhnať Nemcov z Liptova až na jar roku 1945.
Po oslobodení dediny od nemeckých vojsk sa začala obnova zničenej obce. Obyvateľstvo sa pomaly dostávalo z biedy.
Novodobé dejiny obce Liptovská Porúbka sa niesli v duchu postupného rozvoja. Napriek tomu, že počet obyvateľov nebol tak vysoký ako v roku 1869 (1665 obyvateľov), stúpala zastavovaná plocha pre individuálnu bytovú výstavbu. Pre potreby obyvateľstva bol vybudovaný vodovod, ako aj zavedená elektrika po celej obci, a postupne aj ďalšie zariadenia občianskej vybavenosti.
Porúbčania sa aktívne naďalej zúčastňovali spoločenského i športového diania neraz s veľkými úspechmi.
Významnými medzníkmi bol rok 1955, kedy sa podarilo založiť JRD, ku ktorému sa postupne pridali takmer všetci občania.
V roku 1971 bola obec Liptovská Porúbka pričlenená k Liptovskému Hrádku ako jedna z jeho troch mestských častí (popri Liptovskom Petre a Dovalove). Opätovne sa oddelila až v roku 1992, od kedy funguje ako samostatná obec.
Občianska vybavenosť.
Obec Liptovská Porúbka je súčasťou regiónu Horný Liptov, je členom združení slovenských obcí a miest (Združenie miest a obcí Slovenska, Združanie miest a obcí Liptova a Mikroregión pod Poludnicou), ktoré spoločne spolupracujú na rozvoji oblasti. 

</doc>
<doc id="26847" url="https://sk.wikipedia.org/wiki?curid=26847" title="Liptovská Kokava">
Liptovská Kokava

Liptovská Kokava je obec na Slovensku v okrese Liptovský Mikuláš.
Polohopis.
Obec leží v podhorí Vysokých Tatier, vo východnej časti Liptovskej kotliny, v regióne Horného Liptova. Obcou preteká Kokavský potok, východnou časťou katastra potok Dovalovec a západný okraj lemuje rieka Belá. Katastrálne územie obce hraničí s katastrami obcí Dovalovo na juhu, Pribylina na západe, Vavrišovo na juhozápade, Hybe na východe a mesta Vysoké Tatry na severe.
Obec je dostupná cestou III/2358 cez Dovalovo a miestnou komunikáciou z Pribyliny.
Dejiny.
Prvá písomná zmienka o obci je z roku 1469. Ako existujúce sídlisko Maly Dowal vzniká na podnet poddaných v dovalovskom chotári. Koncom 15. storočia zaniká. Okolo roku 1580 tu vzniká nová dedina, opäť na podnet obyvateľov Dovalova patriaca pod hrádocké panstvo.
V roku 1636 stála v Kokave drevená kaplnka apoštolov Šimona a Júdu, v roku 1794 si tu evanjelici postavili vlastnú drevenú modlitebňu. V rokoch 1761, 1770 a 1879 zničili veľkú časť Liptovskej Kokavy požiare, v roku 1790 a 1913 spôsobili škody veľké povodne. K zdecimovaniu obyvateľstva dochádzalo aj počas epidémií moru, cholery a týfusu, ktorých sa vyskytlo aj v tejto obci niekoľko. V roku 1781 si veriaci postavili malú drevenú modlitebňu, ktorá bola zbúraná obyvateľmi obce a drevo bolo použité na lešenie pri stavbe budovy školy.
V roku 1828 bolo v obci 99 domov a 1390 obyvateľov, ktorí sa zaoberali najmä tkáčstvom, výrobou dreveného uhlia a povozníctvom. V rokoch 1825 - 1830 dalo hradné panstvo v dedine vystavať nový murovaný kostolík Šimona a Júdu. V rokoch 1926 - 1929 bol v obci postavený evanjelický kostol a v rokoch 1936 - 1940 nová budova evanjelickej školy. 
Výstavba Košicko-bohumínskej železnice zjednodušila dopravu a obchod, no zároveň zredukovala možnosti obživy povozníkov. Časté boli tak cesty mužov za prácou do Pešti a ďalších väčších miest. V roku 1910 žilo v 205 domoch 1119 obyvateľov, v roku 1961 už 1443 v 316 domoch. Elektrifikácia obce prebiehala od roku 1929, od roku 1937 boli osvetlené aj ulice. Po povodniach v rokoch 1934, 1936 a 1937 boli upravené brehy Belej i prístupová cesta. Obec sa aktívne zapojila do SNP a v jej okolí operoval partizánsky oddiel "Vysoké Tatry". Po povodni v júni 1948 boli obnovené mosty, cesty aj futbalové ihrisko. V roku 1949 v obci vzniklo JRD, o rok neskôr bola obnovená činnosť ochotníckeho divadla a v roku 1951 vznikla Poľovnícka spoločnosť. V roku 1958 vznikol športový klub a v roku 1963 bol dokončený kultúrny dom. V obci pribudla nová materská škola, plynofikácia a nová predajňa Jednoty. Poslednou významnou investíciou predrevolučného obdobia bola výstavba čističky odpadových vôd a kanalizácie.

</doc>
<doc id="26848" url="https://sk.wikipedia.org/wiki?curid=26848" title="Liptovská Anna">
Liptovská Anna

Liptovská Anna je obec na Slovensku v okrese Liptovský Mikuláš.
Dejiny.
Najstaršia písomná zmienka o obci pochádza z roku 1352. V 13. storočí bola spojená s Bukovinou a spolu tvorili osadu s názvom Podhradie.

</doc>
<doc id="26849" url="https://sk.wikipedia.org/wiki?curid=26849" title="Kráľova Lehota">
Kráľova Lehota

Kráľova Lehota je obec na Slovensku v okrese Liptovský Mikuláš.
Polohopis.
Obec sa nachádza na Hornom Liptove, na sútoku riek Boca a Váh. Je zovretá v úzkom výbežku Liptovskej kotliny, zo severu Kozími chrbtami a z juhu Nízkymi Tatrami. Východne od obce vzniká sútokom Bieleho a Čierneho Váhu naša najdlhšia rieka. 
Západným okrajom vedie cesta I/72 na Čertovicu a Horehronie, ktorú tu križuje I/18 z Liptovského Hrádku na Poprad. Severným okrajom obce vedie aj železničná trať Žilina – Košice, na ktorú sa tu v minulosti napájala Považská lesná železnica. 
Liptovský Hrádok je vzdialený západným smerom, Poprad východne a Brezno južne.
Dejiny.
Kráľova Lehota bola založená na prelome 13. a 14. storočia kráľovskými služobníkmi, strážiacimi tunajšie lesy a poľovný revír. Osada bola vybudovaná na strategicky výhodnom mieste, kontrolujúcom cesty do Bocianskej i Čiernovážskej doliny. Vyvíjala sa ako zemianska obec a hoci nepatrila medzi veľké sídla, na konci 16. storočia v nej stálo až 12 kúrií. Pri sčítaní ľudu tu žilo v roku 1785 až 190 šľachticov, v roku 1841 ich bolo už 400. Obyvatelia sa živili poľnohospodárstvom, chovom oviec a dobytka, pltníctvom a drevorubačstvom. 
Prírodné podmienky, najmä dostatok dreva a vodnaté bystriny, vytvárali vhodné podmienky pre ťažbu a spracovanie dreva, no tiež budovanie vodou poháňaných zariadení. Okrem píl tu boli vybudované mlyny, hámre či stupy. V polovici 19. storočia bola vybudovaná vysoká pec, pre potreby ktorej sa v okolí vyrábalo drevené uhlie. V medzivojnovom období tu bola postavená továreň na výrobu nábytku, ktorá v súčasnosti produkuje dyhy, laťovky a preglejky. Výnimočné dielo v podobe prečerpávacej elektrárne s inštalovaným výkonom 735,16 MW bolo v Čiernovážskej doline spustené do prevádzky v roku 1983.
Obec patrila pod farnosť Hybe, kaplnku si v osade Čierny Váh vybudovali v roku 1803. Artikulárny kostol z roku 1784 zhorel v roku 1881, preto bol na jeho mieste postavený murovaný chrám. Evanjelická škola pôsobila v obci od začiatku 18. storočia, o storočie neskôr pribudla aj katolícka a súkromná židovská škola. V roku 1895 sa tieto školy zlúčili do štátnej školy, ktorá zanikla v roku 1977. V jej priestoroch bola v roku 1987 zriadená internátna Špeciálna materská škola, v roku 2006 zmenená na Detský domov. Materská škola v obci funguje už od konca 19. storočia, kultúrny dom si svojpomocne postavili obyvatelia v roku 1957.

</doc>
<doc id="26850" url="https://sk.wikipedia.org/wiki?curid=26850" title="Pavlova Ves">
Pavlova Ves

Pavlova Ves je obec na Slovensku v okrese Liptovský Mikuláš.

</doc>
<doc id="26851" url="https://sk.wikipedia.org/wiki?curid=26851" title="Uhorská Ves">
Uhorská Ves

Uhorská Ves je obec na Slovensku v okrese Liptovský Mikuláš.
Polohopis.
Rozloha obce je 10 ha, rozloha katastru je 52 ha.
Vodné toky.
Rieky.
Cez obec preteká rieka Váh a umelý vodný tok bez mena určený na zavlažovanie polí v pozadí obce, odrazený ešte v Liptovskom Jáne.
Pramene.
V obci sa nachádza minerálny prameň Uhorčianka. Hlavnou zložkou je katión Sodíku. Minerálny prameň bol známy už roku 1500, ale vzkriesený bol až roku 2012 po patronátom Pozemkového spoločenstva bývalých členov urbariátu. Miestni obyvatelia majú tento prameň veľmi radi pre jeho nakyslú chuť.
Časti obce.
Súčasťou obce sú aj zaniknuté dediny a ich chotáre medzi Uhorskou Vsou a mestom Liptovský Mikuláš.
Dejiny.
Prvá písomná zmienka o obci pochádza z roku 1234, kedy sa spomína ako majetok hrádku v Liptovskom Jáne. Neskôr sa spomína ako centrum chotáru, ktorý sa rokladal na rozlohe 108 ha. Pri prameni Medokýš sa nachádzala kamenná veža, ktorú postavili Bogomír a jeho synovia z Liptovského Jána. História veže siaha od 13. do 15. storočia, kedy sa spomína ako ruina, ktroú niekto podpálil.
V 15. storočí si tu bohatí sedliaci postavili najstaršie kúrie na Liptove. Podľa súpisu majetku v roku 1504 sa tieto dve kúrie boli postavené okolo roku 1498.
Uhorská Ves sa znovu spomína až počas 1. svetovej vojny. Spomína sa ako miesto posledného odpočinku 5 vojakov z Podturne a Uhorskej Vsi. V medzivojnovom období bola zakúpená hasičská striekačka, ktorá dnes krášli centrum obce.
Občianska vybavenosť.
Ubytovacie kapacity sa nachádzajú vo viacerých domoch: Privat Ruža, Zimmer, Oľga a v dome číslo 83., privát Tibo a Apartmány Nevädza. V obci sa nachádza obchod potravín súkromníka, pohostinstvo Rybka, Bufet pri ihrisku a Veľkoformátová tlačiareň Reproservis. Taktiež je tu fabrika na spracovanie plastov Esox plast.
Doprava.
Cez obec prechádza cesta smerom do Liptovského Jána a Jánskej doliny. V centre obcesa nachádza autobusová stanica SAD. Ďalšia zastávka sa nachádza pri pohostinstve Rybka. Cez obec priamo neprechádza železnica. Najbližšia stanica sa nachádza v obci Podtureň na trati 180.
Šport.
V obci sa nachádza futbalové ihrisko a klub FK Ďumbier. V zime sa na opačnom konci obce nachádza klzisko.

</doc>
<doc id="26852" url="https://sk.wikipedia.org/wiki?curid=26852" title="Liptovský Peter">
Liptovský Peter

Liptovský Peter (predtým "Liptovský Svätý Peter") je obec na Slovensku v okrese Liptovský Mikuláš.
Dejiny.
Prvýkrát sa spomína v roku 1286 pod názvom "Zenthpetur", neskôr ako "Scentpeter". V obci stál stredoveký kostol sv. Petra zo 14. storočia, po ktorom dostala dedina pomenovanie, no v roku 1786 zanikol. Dedina až do roku 1848 patrila zemianskej rodine Sentivániovcov (Svätojánskych). Počas povstania Františka II. Rákociho bola obec v roku 1709 zničená, ale neskôr opäť obnovená. V 19. storočí sa obyvatelia obce preslávili ako zruční murári, mnohí pracovali na stavbách v Budapešti. Počas 2. svetovej vojny bolo vybudované pri obci vojenské letisko Mokraď používané do roku 1958.

</doc>
<doc id="26853" url="https://sk.wikipedia.org/wiki?curid=26853" title="Liptovský Ondrej">
Liptovský Ondrej

Liptovský Ondrej je obec na Slovensku v okrese Liptovský Mikuláš.

</doc>
<doc id="26854" url="https://sk.wikipedia.org/wiki?curid=26854" title="Liptovský Trnovec">
Liptovský Trnovec

Liptovský Trnovec je obec na Slovensku v okrese Liptovský Mikuláš.
Polohopis.
Leží v Liptovskej kotline na severnom brehu vodnej nádrže Liptovská Mara. Cez obec preteká potok Petruška, ktorý sa západne od stredu obce vlieva do tzv. trnoveckej zátoky Liptovskej Mary. Intravilán obce je vklinený medzi vrchy Hrádok (683 m n. m.) na severe, Krochva (655 m n. m.) na východe a Hájiky (613 m n. m.) na západe. Nachádza sa 6 km severozápadne od okresného mesta, priamo pri ceste II. triedy číslo 584. Súčasťou obce je miestna časť Beňušovce vzdialená 2,5 km severne.
Kultúra a zaujímavosti.
Turizmus.
Súčasťou katastrálneho územia obce je chránený areál Ratkovie, ktorý zahŕňa polostrov vybiehajúci do priehrady spoločne s priľahlými vodami. Na severe zasahuje do územia obce TANAP.
Občianska vybavenosť.
Južne od intravilánu obce sa pri brehoch vodnej nádrže rozkladá jediné rekreačné stredisko na Liptovskej Mare, "Liptovský Trnovec-Ráztoky", s autokempingom, chatovou osadou a reštauráciou. Areál Aquaparku Tatralandia je vzdialený cca 2 km juhovýchodne od obce.

</doc>
<doc id="26855" url="https://sk.wikipedia.org/wiki?curid=26855" title="Liptovský Ján">
Liptovský Ján

Liptovský Ján je obec na Slovensku v okrese Liptovský Mikuláš. Najvýznamnejšou pamiatkou je opevnený ranogotický kostol sv. Jána Krstiteľa z konca 13. storočia.
Polohopis.
Obec leží v ústí Jánskej doliny do Liptovskej kotliny, pod výbežkom Nízkych Tatier v nadmorskej výške Preteká ňou riečka Štiavnica, ktorá sa cca 1 km severovýchodne vlieva do Váhu. Na severe susedí s Beňadikovou a Uhorskou Vsou, na západe so Závažnou Porubou a Demänovskou Dolinou, na východe s Podturňou a Liptovskou Porúbkou, na juhovýchode s Vyšnou Bocou. Južná hranica chotára vedie po hrebeni Nízkych Tatier a je zároveň hranicou medzi okresmi Liptovský Mikuláš a Brezno i Žilinským a Banskobystrickým krajom, pričom hraničí s katastrálnym územím mesta Brezno.
Prírodné podmienky.
Vodstvo.
Cez dedinu prechádza riečka Štiavnica.
V obci sa nachádza 13 minerálnych prameňov a mimo ich je 10. Najznámejší obecný prameň Teplica, inak Kaďa. Nachádza sa asi 100 m od Kazimírovského kaštieľa. Jeho zloženie sa nápadne podobá prameňu Rudolf. Zistilo sa, že tieto dva prameňe sú sesterské pramene - prameň Teplica je bočný prameň prameňa Rudolf. Minerálny prameň Teplica obsahuje až 830 miligramov síranov.
Mimo obce sa nachádza prameň Medokýš. Nachádza sa približne na polovici cesty na Borovú Sihoť v Podturni - Rovni. Jeho zloženie sa podobá na zloženie prameňa Uhorčianka v Uhorskej Vsi.
Dejiny.
Rok 1200 je rokom prvej písomnej zmienky o modlitebni na mieste dnešného kostola.
Bohumír (aj Bogomír), syn Vavrinca, a jeho synovia (stará liptovská šľachta) dostali územie dnešného L. Jána donačnou listinou od kráľa Bela IV. v roku 1263. Bohumírovi šiesti synovia (Bodov, Mikuláš, Ján, Vavrinec, Dionýz a Bohumír II.) sa stali zakladateľmi zemianskych rodov v niektorých liptovských dedinách: Svätojánskych (Szentiványi), Baánovcov a Smrečániovcov (Szmrecsányi). Neskôr Bohumír ryžoval zlato z potoka Bocianka a založil si súkromný hrad na spustnutom hradisku na vrchu Hrádok (1270). 
Podľa dokumentov v roku 1310 vyplienili kostol v L. Jáne a odniesli majetkové listiny Ladislava IV. Kostol teda musel byť postavený už na konci 13. storočia. Prvá zmienka o fare je v roku 1337, kde je spolu s farou v L. Mare a L. Sv. Kríži označená ako jedna z najnovších. 
V roku 1554 rodina Svätojánskych založila zemiansku protestantskú školu v jednej zo svojich kúrií (v tej dobe ich bolo päť). Učili na nej poprední kazatelia a učitelia (napr. Ján Mathesius a Jakub Spléni v 20-tych a 30-tych rokoch 17. storočia). Škola zanikla počas povstania Františka II. Rákociho (medzi rokmi 1705 1709), obnovená bola v roku 1786 (po vzniku samostatného cirkevného zboru). V obci od konca 15. storočia existovala aj rímskokatolícka triviálna škola, ktorú finančne podporovala katolícka vetva rodiny Svätojánskych. Táto škola zanikla po vzniku protestantskej šľachtickej školy, obnovená bola koncom 17. storočia.
V roku 1554 sa v dokumentoch naposledy spomína aj hrad Bogomíra na vrchu Hrádok.
V roku 1633 sa narodil Martin Sentiváni, významný profesor a vedec na Trnavskej univerzite.
V roku 1735 bol zrekonštruovaný katolícky kostol a postavený nový hlavný oltár a v roku 1785 bol postavený artikulárny kostol, ktorý vyhorel v roku 1910. V roku 1808 bola zbúraná stará veža mimo kat. kostola, ktorá slúžila ako zvonica.
V roku 1805 začal zbojníčiť Martin Murín z L. Jána. V roku 1824 upadá ťažba drahých kovov v Svätojánskej Boci (dnes časť L. Jána), založenej ešte Bohumírom v roku 1263. 
V roku 1875 vypukla v Liptove cholera a úplne zaniklo svätojánske baníctvo. V roku 1886 bol založený "fajermanský" spolok (= požiarny zbor) a požiarna zbrojnica. V tej dobe mala obec fungujúcu školu a škôlku. V roku 1902 bolo založené ochotnícke divadlo v Podturni a v L. Jáne.
V roku 1930 zomrel posledný slovenský člen rodu Jozef Svätojánsky a jeho majetky predali Československej republike. V roku 1971 bol postavený areál TJ Štart.
Kultúra a zaujímavosti.
Turistika.
Obec je známou turistickou destináciou, najmä preto, že je vstupom do Jánskej doliny, v ktorej ústí sa nachádza mnoho hotelov, termálne kúpalisko prírodné aj umelé a 2 lyžiarske strediská.
Občianska vybavenosť.
V obci sa nachádzajú predajne COOP Jednota a práčovňa. Taktiež je tu pošta a turistické informácie.
Doprava.
Cez obec prechádza hlavná cesta do Jánskej a Stanišovskej doliny. Severne od obce sa nachádza výjazd na diaľnicu D1. Železnica neprechádza priamo cez obec. Najbližšia stanica sa nachádza v obci Podtureň. Autobusy tu premávajú regulárne.

</doc>
<doc id="26856" url="https://sk.wikipedia.org/wiki?curid=26856" title="Partizánska Ľupča">
Partizánska Ľupča

Partizánska Ľupča (predtým "Nemecká Ľupča") je obec na Slovensku v okrese Liptovský Mikuláš.
Polohopis.
Obec sa nachádza na strednom Liptove, v juhozápadnej časti okresu Liptovský Mikuláš. Južné časti obce obklopujú výbežky Nízkych Tatier, do ktorých sa zarezáva Ľupčianska dolina, ktorou preteká Ľupčianka, končiaca severne od obce vo vodnej nádrži Bešeňová. Pod hrebeňom Nízkych Tatier sa v závere Ľupčianskej doliny nachádzajú osady Magurka a Železnô, ktoré sú cestou spojené s Liptovskou Osadou.
Dejiny.
Partizánska Ľupča patrí medzi najstaršie písomne doložené sídla v Liptove, keď je spomínaná v listine Bela IV. z roku 1252. Obec patrila kláštoru premonštrátov v Turci a v druhej polovici 13. storočia obec osídľujú osadníci zo Saska. Tých do okolia lákali bohaté ložiská zlata a striebra a tak už v roku 1270 dostáva Ľupča mestské výsady, ktorými kráľ Štefan V. umožnil obyvateľom slobodnú voľbu richtára, právo loviť ryby, ryžovať drahé kovy, povolil konanie trhov a oslobodil od mýta v celom Uhorsku. Veľký rozvoj mestečka po príchode nemeckých kolonistov poznamenal jeho dejiny; od roku 1390 sa až do roku 1946 nazývalo Nemecká Ľupča (Deutsche Lipsche). Počas Slovenského národného povstania obec podporovala partizánov. 5. septembra 1944 príslušníci partizánskeho oddielu Pobeda brigády Za slobodu Slovanov popravili v katastri obce 32 príslušníkov nemeckej menšiny.

</doc>
<doc id="26857" url="https://sk.wikipedia.org/wiki?curid=26857" title="Trstené">
Trstené

Trstené je obec na Slovensku v okrese Liptovský Mikuláš.

</doc>
<doc id="26858" url="https://sk.wikipedia.org/wiki?curid=26858" title="Svätý Kríž (okres Liptovský Mikuláš)">
Svätý Kríž (okres Liptovský Mikuláš)

Svätý Kríž je obec na Slovensku v okrese Liptovský Mikuláš. V obci sa nachádza vzácny drevený evanjelický artikulárny kostol. 

</doc>
<doc id="26859" url="https://sk.wikipedia.org/wiki?curid=26859" title="Malatíny">
Malatíny

Malatíny sú obec na Slovensku v okrese Liptovský Mikuláš.

</doc>
<doc id="26860" url="https://sk.wikipedia.org/wiki?curid=26860" title="Vlachy">
Vlachy

Vlachy sú obec na Slovensku v okrese Liptovský Mikuláš.

</doc>
<doc id="26861" url="https://sk.wikipedia.org/wiki?curid=26861" title="Smrečany">
Smrečany

Smrečany sú obec na Slovensku v okrese Liptovský Mikuláš.
Polohopis.
Cez obec preteká potok Smrečianka.
Dejiny.
Obec vznikla v priebehu 2. polovice 13. storočia, prvá písomná zmienka pochádza z roku 1299. V chotári obce Smrečany vznikla koncom 13. alebo začiatkom 14. storočia obec Žiar. Obe obce boli v období stredoveku a novoveku poddanskými dedinami šľachtického rodu Smrečanských, resp. Smrečániovcov (maď. Szmrecsányi). Rod si v obci postavil kaštieľ, ktorý dodnes stojí. V roku 1715 žilo v obci 20 daň platiacich poddaných sedliakov, v roku 1805 ich bolo 35. V dedine žili aj nepočetní remeselníci - v roku 1728 napríklad jeden kováč, jeden hrnčiar a dvaja ševci (obuvníci). V prvej polovici 19. storočia bola medzi obyvateľmi rozšírená výroba plátna.
V poslednej štvrtine 18. storočia mali obyvatelia obce (spolu s obyvateľmi Žiaru) za povinnosť loviť v oblasti Západných Tatier škodnú dravú zver - najmä vlky. Od 90-tych rokov 18. storočia Liptovská stolica mužom loviacim medvede a vlky vyplácala odmeny z ulovených kusov, o úlovkoch sa viedla presná evidencia. Napríklad v období rokov 1799 - 1839 ulovili Smrečanci a Žiarčania spolu 46 vlkov. Motív lovu vlkov do sietí sa dostal aj do obecného erbu. 
Počas SNP bol v okolí obce zajatý nemecký poddôstojník, ktorého po výsluchu zavraždili partizáni. 28. októbra 1944, dva dni po odchode partizánov, obec obkľúčili nemecké jednotky skupiny SS Wittemayer a POHG a spustili na ňu paľbu. Následne boli všetci jej obyvatelia zadržaní a vypočúvaní. Po vysvetlení, že obyvatelia obce za smrť nemeckého vojaka nemôžu, boli všetci prepustení. Pri incidente zahynuli 4 obyvatelia a zhorelo asi 40 domov.

</doc>
<doc id="26862" url="https://sk.wikipedia.org/wiki?curid=26862" title="Jakubovany (okres Liptovský Mikuláš)">
Jakubovany (okres Liptovský Mikuláš)

Jakubovany sú obec na Slovensku v okrese Liptovský Mikuláš.
Polohopis.
Obec Jakubovany sa nachádza v krásnej scenérii Tatranského národného parku pod majestátnym vrcholom Baranca () a neďalekými vrcholmi ako sú Roháče, Baníkov, Plačlivô, Magury, Jakubina a ďalšími. Jakubovany ležia v nadmorskej výške 
Dejiny.
Na území katastra dnešnej obce existovala v minulosti okrem Jakubovian tiež osada Javor a osada Hôra, ktorá bola neskôr pričlenená k Jakubovanom. Osada Javor sa prvýkrát spomína v listine z roku 1286. Najstaršia písomná zmienka o Jakubovanoch je z roku 1474. Obec mala v 16. storočí vlastné pečatidlo. Na Vysokom Hrádku nad obcou sú pozostatky pravdepodobne keltského osídlenia a neskôr strážneho stanovišťa na obchodnej ceste zo Spiša. 
Názov obce Jakubovany je odvodený od mena jej zakladateľa – Jakuba. Historický výskum určil ako najpravdepodobnejšieho zakladateľa Jakuba Pongráca, brata slávnejšieho Jána Pongráca. Jakub Pongrác je tiež perzonifikovaný v erbe obce ako múdry muž s otvorenou knihou.

</doc>
<doc id="26863" url="https://sk.wikipedia.org/wiki?curid=26863" title="Ižipovce">
Ižipovce

Ižipovce sú malá liptovská obec na Slovensku v okrese Liptovský Mikuláš.
Polohopis.
Katastrálne územie obce Ižipovce je súčasťou celku Podtatranská kotlina, podcelku Liptovská kotlina, oddielu Chočské pohorie. Obec katastrálne susedí na severozápade s obcou Prosiek, južne s obcou Bobrovník časť Hliník, juhozápadne s obcou Bukovina a na západe s obcou Liptovská Anna. Zhruba tretinu rozlohy katastra tvoria lesné porasty predovšetkým na severe zasahujúce do Chočských vrchov (podcelok Prosečné) a zároveň lesné porasty nazývané "Ižipovské háje" (najvyšší vrch Mníchov ). Katastrom preteká Ižipovecký potok (Ižipovčianka), ktorého časť bola v minulosti umelo odklonená a preteká priamo obcou. V dolnej časti Ižipovčianka mierne meandruje a vlieva sa v Prosieckej zátoke do vodnej nádrže Liptovská Mara, ktorá je súčasťou rieky Váh.
Chotárne názvy Ižipoviec.
Ižipovský chotár predstavuje niečo cez 260 hektárov (ha), z ktorých len cca 11 ha je zastavaným územím obce. Katastrálne územie má úzky predĺžený tvar v severojužnom smere. Okrem zastavaného územia obce a lesných porastov spomínaných vyššie sa v obci zaužívalo niekoľko chotárnych názvov, ktoré sa hojne vyskytovali v rôznych písomných materiáloch (kúpnych zmluvách, pozemkových knihách, matrikách). Naši predkovia boli s pôdou v chotári úzko spätí a dôverne poznali každý kút obce. Mnohé z týchto názvov sa používajú dodnes, ďalšie len z ústneho podania pamätníkov a niektoré je problém presne lokalizovať. Hneď po vstupe do katastra obce z rázcestia sú to zvyšky stôp po dnes už neexistujúcich osadách obce Prosiek - Nižný a Vyšný Zádiel, následne lokalita "U môstkov", "Hlinenô", alebo "Nižnô pole". Pod Ižipovskými hájmi sú to lokality: "Ohradce", "Osiky", "Kúpenica", či "Za tŕním". Na tzv. hornom konci sa nachádzajú lokality s názvami: "Lanové", "Na dlhých", alebo "Kútovie".
Dejiny.
Obec Ižipovce vznikla na majetku patriacom do chotára obce Sielnica. Územie sa spomína už v roku 1286 (Selniche), ktoré kráľ Ladislav IV. (12601290) daroval Benediktovi a Štefanovi, synom Kevela.
Prvá zmienka o majetku neskorších Ižipoviec je z roku 1304, keď zeman Ižip (maď. "Izsép") kúpil časť majetku, dovtedy zvaného latinsky "Moecha" („špinavý, nečistý“). S týmto Ižipom je nepochybne spojený vznik osady v prvej polovici 14. storočia. V roku 1391 sa spomína obec ako "Kewelhaza", alebo Isipfalva, pred tým majetok služobníkov Liptovského hradu povýšených do zemianskeho stavu. Neskôr patrila rodinám Dobákovcov, Čemickovcov a iným drobným zemanom, ktorí v obci aj bývali. V 16. storočí obec pozostávala iba zo zemianskych kúrií, ktorých tu bolo v roku 1584 desať. V roku 1784 mala obec 33 domov a 192 obyvateľov, z toho 41 zemanov, v roku 1828 mala 19 domov a 184 obyvateľov. Ižipovce boli v tomto období osadou s výlučne zemianskym obyvateľstvom.
Obyvateľstvo sa v minulosti zaoberalo poľnohospodárstvom, tkaním súkna, kováčstvom, stolárstvom, výrobou handričkových pokrovcov a pod. Obec zachvátilo v priebehu 18. a 19. storočia niekoľko požiarov, preto najmä v prednej časti sa nenachádzajú drevené obytné budovy, ale len murované domy so sedlovou strechou, mnohé z nich sú t. č. neobývané.
V novodobej histórii počas 2. svetovej vojny (20. storočie) sa obec zapojila do Slovenského národného povstania.
S účinnosťou od 3. apríla 1976 sa obec Ižipovce zlúčila s obcou Liptovská Sielnica a opätovne sa osamostatnila k 1. februáru 1992.
Názov.
Vývin názvu obce
Symboly obce.
Najstaršie známe obecné pečatidlo pochádza z druhej polovice 19. storočia. V strede pečatného poľa je štít, v ktorého vrchnej časti je holub a v dolnej tri ruže. Klenotom je holub. Kruhopis je v maďarčine: IZSEPFALU KÖSZEGE, s priemerom 28 mm.
Erb Ižipoviec má pôvod v erbe niektorých blízkych zemianskych rodov alebo pôvodných zemanov používajúcich predikát "de Isyphaza". Na začiatku 20. storočia sa používala pečiatka bez pečatného znaku s maďarským textom v kruhopise: "IZSÉPFALU PECSÉTJE s textom "KÖSZÉG" v strede pečatného poľa s priemerom 28 mm.

</doc>
<doc id="26864" url="https://sk.wikipedia.org/wiki?curid=26864" title="Galovany">
Galovany

Galovany sú obec na Slovensku v okrese Liptovský Mikuláš.

</doc>
<doc id="26865" url="https://sk.wikipedia.org/wiki?curid=26865" title="Gôtovany">
Gôtovany

Gôtovany (pôvodne "Guothovany", ) sú malá obec na Slovensku v okrese Liptovský Mikuláš.
Polohopis.
Obec leží v západnej polovici Liptovskej kotliny, na pomedzí Galovianskych hájov a Ľubelskej pahorkatiny, približne južne od Liptovskej Mary. Gôtovanmi preteká potok Črmník, ktorý na južnom okraji priberá Borovský potok. Miestnou časťou Fiačice preteká Dúbravka, smerujúca do neďalekej priehrady.
Prístup zabezpečuje cesta III/2328, ktorá južne od obce odbočuje z cesty I/18 (Ružomberok – Liptovský Mikuláš). Okresné mesto je vzdialené východným smerom, Ružomberok západne a krajské mesto rovnako západným smerom. Južne od obce leží Aerodrome Jasna.
Dejiny.
Obec sa spomína v roku 1358 ako Ipochfalva, 1445 ako Lewstachhaza, 1773 ako Guotowany, 1920 ako Gôtovany, 1927 ako Gôtoväny a 1946 Gôtovany. Vyvíjala sa ako zemianska obec a patrila rodine Guothovcov. V roku 1784 mala 13 domov a 87 obyvateľov, v roku 1828 13 domov a 98 obyvateľov. Zaoberali sa poľnohospodárstvom, neskôr (Po vzniku ČSR) pracovali aj v stavebníctve, baníctve a priemyselných závodoch v okolí.
Od roku 1924 je súčasťou obce aj bývalá obec Fiačice, doložená v roku 1267 ako terra Fyotha. Patrila zemianskym rodinám, v 18. storočí Kubínyiovcom. V roku 1784 mala 22 domov a 193 obyvateľov, v roku 1828 už 32 domov a 254 obyvateľov, ktorí sa zaoberali najmä poľnohospodárstvom.

</doc>
<doc id="26866" url="https://sk.wikipedia.org/wiki?curid=26866" title="Huty">
Huty

Huty sú obec na Slovensku v okrese Liptovský Mikuláš. 
Malá hutnícka obec vznikla v 17. storočí popri novej sklárni formou industriálnej kolonizácie. Obyvatelia boli prevažne Gorali z Oravy. Venovali sa aj podomovému sklárstvu.
Kvôli pomerne veľkej izolácii mikroregiónu si obyvatelia svoje goralské nárečie a kultúru zachovali dodnes. Medzi dospelými obyvateľmi obce dnes aktívne ovláda goralský dialekt 50%, avšak v rámci najmladšej generácie sa už jazyk postupne vytráca.

</doc>
<doc id="26867" url="https://sk.wikipedia.org/wiki?curid=26867" title="Kvačany (okres Liptovský Mikuláš)">
Kvačany (okres Liptovský Mikuláš)

Kvačany sú obec na Slovensku v okrese Liptovský Mikuláš, centrum mikroregiónu Kvačany.
Polohopis.
Kvačany sa nachádzajú v severnej časti Liptovskej kotliny. Sú obklopené Chočskými vrchmi zo severozápadu, Západnými Tatrami z východu a priehradou Liptovská Mara z juhu. Cez Kvačany preteká potok Kvačianka a cez Dlhú Lúku Dlholúcky jarok, ktorý sa vlieva do Kvačianky. Obec je vstupnou bránou do známej Kvačianskej doliny.
Dejiny.
Okolie súčasnej dediny bolo osídlené už v čase púchovskej kultúry (3. storočie pred n. l. - 3. storočie n. l.), doklady o tom sa našli v lokalite Hrádková. Je veľmi pravdepodobné, že staršie sídlisko a malý hrádok osídlili aj Slovania (svedčí o tom nález bojovej sekerky, tzv. bradatice). Zdá sa Kvačany vznikli ako potočná radová dedina v 13. storočí. Prvá písomná zmienka o dedine Kvačany pochádza z roku 1319 (spomína sa v podobe "Kovachan"), z listiny kráľa Karola Róberta, ktorou dal kvačiansky majetok do držby komesovi Heinzmannovi.
Súčasné Kvačany vznikli administratívnym spojením so susednou obcou Dlhá Lúka roku 1960. 
Ocenenia.
Dňa 1. novembra 1944 bola obec čiastočne vypálená nemeckou jednotkou SS Wittenmayer.

</doc>
<doc id="26868" url="https://sk.wikipedia.org/wiki?curid=26868" title="Liptovské Matiašovce">
Liptovské Matiašovce

Liptovské Matiašovce sú obec na Slovensku v okrese Liptovský Mikuláš.

</doc>
<doc id="26869" url="https://sk.wikipedia.org/wiki?curid=26869" title="Liptovské Kľačany">
Liptovské Kľačany

Liptovské Kľačany sú obec na Slovensku v okrese Liptovský Mikuláš. 
Polohopis.
Nachádzajú sa v strednej časti Liptovskej kotliny pod Nízkymi Tatrami v doline Kľačianky.

</doc>
<doc id="26870" url="https://sk.wikipedia.org/wiki?curid=26870" title="Liptovské Beharovce">
Liptovské Beharovce

Liptovské Beharovce (maď. "Behárfalu"), sú obec na Slovensku v okrese Liptovský Mikuláš.
Kultúra a zaujímavosti.
Pamiatky.
Osada Beníky, ktorá je súčasťou obce Liptovské Beharovce, bola 4. apríla 1945 vypálená nemeckými vojakmi, za pomoc jej obyvateľov partizánom.

</doc>
<doc id="26871" url="https://sk.wikipedia.org/wiki?curid=26871" title="Ábelová">
Ábelová

Ábelová (maď. "Ábelfalva", lat. "Abel", do roku 1927 "Jabelová", 1927 – 1938 a 1945 – 1948 "Abelová") je obec na Slovensku. Nachádza sa v okrese Lučenec, v Banskobystrickom kraji.
Polohopis.
Z geografického hľadiska obec leží vo východnej časti Krupinskej planiny. Severovýchod chotára ohraničujú Bralce () a južný okraj Dielce (). Vlastná dedina je približne , obrátená na západ do údolia Madačky.
Miestne časti.
Obec má 3 miestne časti: 
Dejiny.
Prvá písomná zmienka o obci pochádza z roku 1275, kde sa označuje ako Abelfeuld, v roku 1460 ako Abellehota, Ábelová od roku 1808. Obyvatelia boli roľníci a chovatelia dobytka.
Všetky uhorské štatistiky a záznamy, ktoré sa dotýkajú národnostného charakteru Ábelovej, sa zhodujú v tom, že Ábelová bola vždy slovenskou obcou. Tak ju uvádza už "Conscriptio Regni Hungariae secundum loca, religionem et linguam, jussu Augustae Reginae 1772 facta", s. XVIII, pp. 254, uložená v Národnom múzeu v Budapešti.
Obci sa stalo v minulosti viackrát osudným, že spodné vody sa na jej území nedostávajú na povrch v dostatočnom množstve. Nedostatok vody zapríčinil opakované katastrofálne požiare. V súčasnosti sú domy tehlové, so škridlovou strechou, ale v 18. storočí boli z dreva a pokryté slamou. To malo za následok, že v minulosti Ábelová viackrát vyhorela. Požiare zničili aj najstaršie ábelovské matriky. O jednom požiari sa zmieňuje aj Matej Bel v roku 1742 („Ábelová …vicus annis tamen superioribus, flammis subito, totus deletus...“). Tento požiar sa spomína vo všetkých kánonických vizitáciách a aj v Blasyho "Acta Ecclesiae Abelovensis". Podľa Blasyho bola Ábelová v roku 1700 postihnutá morom a v roku 1722 požiarom. Podrobnosti uvádza Pavol Rell vo svojej vizitácii z 13. septembra 1875, kde sa píše: "„Ábelová bola roku 1722 navštívená neštestím a velikau utpela škodu, nebo vtehdy matrika a zápisnica shorela“". 
&lt;br&gt;Ešte väčší požiar vznikol 17. mája 1824. O ňom písal Ján Szeberínyi 20. mája 1838 v kánonickej vizitácii (Visitatio Ecclesiae Evang. A. C. Abelovensis).

</doc>
<doc id="26872" url="https://sk.wikipedia.org/wiki?curid=26872" title="Belina (obec)">
Belina (obec)

Belina je obec na Slovensku v okrese Lučenec.
Polohopis.
Obec leží v severozápadnej časti Cerovej vrchoviny na nive a terase potoka Belina. 
Dejiny.
Obec vznikla v 13. storočí a patrila rodine "Ratoldovcov", koncom 16. storočia "Lórantfyovcom". Obyvateľstvo sa zaoberalo poľnohospodárstvom, v 19. storočí pracovali v čadičových lomoch.

</doc>
<doc id="26873" url="https://sk.wikipedia.org/wiki?curid=26873" title="Šávoľ">
Šávoľ

Šávoľ je obec na Slovensku v okrese Lučenec.
Polohopis.
Obec leží na rozhraní Lučenskej kotliny a Cerovej vrchoviny. 
Dejiny.
V chotári obce bolo odkryté sídlisko bukovohorskej kultúry a veľkomoravské sídlisko. Prvá písomná zmienka o obci je z roku 1384, nepriamo je doložená farnosťou z roku 1332 a kostolom z roku 1397. Patrila Fiľakovskému hradnému panstvu. Jej historické názvy boli "Saal" (1384), "Sawol" (1435), "Šávoľ" (1920), maďarsky "Füleksávoly". Obyvateľstvo sa zaoberalo poľnohospodárstvom. V roku 1593 tu cisársky generál Krištof Tieffenbach porazil Turkov.

</doc>
<doc id="26874" url="https://sk.wikipedia.org/wiki?curid=26874" title="Šíd">
Šíd

Šíd je obec na Slovensku v okrese Lučenec.
Polohopis.
Obec leží v severnej časti Cerovej vrchoviny v bočnej doline potoka Belina. 
Dejiny.
V lokalite obce sa nachádza hradisko z mladšej doby kamennej, odkryli tu i sídlisko a pohrebisko z doby bronzovej a stredoveku. Prvá písomná zmienka o obci (Seed) je z roku 1365. Obyvateľstvo sa zaoberalo poľnohospodárstvom a vinohradníctvom.

</doc>
<doc id="26875" url="https://sk.wikipedia.org/wiki?curid=26875" title="Točnica (obec)">
Točnica (obec)

Točnica je obec na Slovensku v okrese Lučenec.

</doc>
<doc id="26876" url="https://sk.wikipedia.org/wiki?curid=26876" title="Ružiná">
Ružiná

Ružiná je obec na Slovensku v okrese Lučenec.
Polohopis.
Obec Ružiná sa nachádza v Novohradskom regióne v severozápadnej časti Lučeneckej kotliny na sútoku potokov Teplica a Drieňovec. Od mesta Lučenec je obec vzdialená severozápadným smerom vo vzdialenosti 18 km. Obec Ružiná je súčasťou okresu Lučenec a nachádza sa v Banskobystrickom kraji.
Chotár tvorí vrchovina s veľmi zložitou geologickou stavbou s výškovým rozdielom 240607 m n/m. V katastrálnom území obce sa nachádza Ružinská priehrada, ktorá slúži aj na športovo rekreačné využitie a prírodné rezervácie Ružinské jelšiny, Príbrežie Ružinej.
V súčasnosti má obec 861 obyvateľov a rozloha obce je 10 851 146 m2.
Obec Ružiná susedí s obcami Divín a Lovinobaňa z hľadiska cestnej dostupnosti. S obcou Tuhár s hľadiska katastrálnych území. Pričom vzdialenosť od hlavnej cesty E571 v smere Zvolen – Lučenec predstavuje 5 km od obce Lovinobaňa.

</doc>
<doc id="26877" url="https://sk.wikipedia.org/wiki?curid=26877" title="Kalonda">
Kalonda

Kalonda je obec na Slovensku v okrese Lučenec.

</doc>
<doc id="26878" url="https://sk.wikipedia.org/wiki?curid=26878" title="Jelšovec (obec)">
Jelšovec (obec)

Jelšovec je obec na Slovensku v okrese Lučenec.

</doc>
<doc id="26879" url="https://sk.wikipedia.org/wiki?curid=26879" title="Halič (okres Lučenec)">
Halič (okres Lučenec)

Halič () je obec na Slovensku v okrese Lučenec.
Dejiny.
Obec vznikla asi v 12. storočí pod hradom, ktorý bol sídlom panstva rodu Tomajovcov, od 15. storočia Lossonczyovcov a v rokoch 1554 – 1848 Forgáchovcov. Staré a cudzojazyčné pomenovania obce boli: Gach (1386), Galch (1424), Gaach (1435); maďarsky Gács. Podhradie sa stalo mestečkom v roku 1765 a dnešné pomenovanie obce Halič je od roku 1808.
Hrad bol v rokoch 1450-51 v rukách Jiskrovcov, v roku 1544 zrúcaný, v roku 1612 obnovený. V roku 1682 ho dobyl Imrich Tököli, v roku 1703 František II. Rákoci a v roku 1709 cisárske vojská. V rokoch 1554 – 1594 ho okupovali Turci.
V roku 1828 tu žilo 1235 obyvateľov v 186 domoch. Popri poľnohospodárstve a ovocinárstve sa tu rozvinula hrnčiarska výroba. Vo Forgáchovskej súkenke založenej v roku 1764 inštalovali v roku 1832 parný stroj. Koncom 18. storočia pracovala aj manufaktúra na majoliku, papiereň, výrobňa ceruziek a mlyny. Do roku 1922 bola Halič sídlom okresu. V roku 1926 zrušili textilnú továreň. Bola tu veľká nezamestnanosť, v roku 1928 robotníctvo demonštrovalo proti nezamestnanosti.
V rokoch 1938 – 1945 bola Halič pripojená k Maďarsku. 23. januára 1945 ju oslobodila Sovietska armáda.

</doc>
<doc id="26880" url="https://sk.wikipedia.org/wiki?curid=26880" title="Holiša">
Holiša

Holiša je obec na Slovensku v okrese Lučenec.

</doc>
<doc id="26881" url="https://sk.wikipedia.org/wiki?curid=26881" title="Dobroč">
Dobroč

Dobroč je obec na Slovensku v okrese Lučenec. V obci žije 626 obyvateľov (2004), ešte v roku 1976 to ale bolo okolo 1200 obyvateľov. K 15. marcu 2003 má obec evidovaných 85 nezamestnaných občanov.
Dejiny.
Prvá písomná zmienka o Dobroči je z roku 1393 pod názvom Dobrocha. Predpokladá sa, že obec existovala už dávno predtým ako sa spomína v listinách, no na inom mieste a pod iným názvom – Zvolenček, podľa čoho je do dnešných dní pomenovaný most nad Dobročským potokom – Zvolenský most, ktorý vedie na hlavnú cestu. Obec patrila k Divínskemu hradnému panstvu. Plynutím rokov sa obec rozrastala.
Pečate obce.
Pečať obce Dobroč je známa z roku 1733. Znázorňuje jeden živý strom (pravdepodobne výhonok viniča), ktorý je v strede pečate, na pravej strane je pluh a na ľavej strane čerieslo. Kruhový nápis znie: "SIGILUM: DOBROGENSIS: 1733". Znaky obce symbolizujú poľnohospodárske motívy a pracovnú činnosť obyvateľstva. Pečať bola nájdená v Župnom archíve v Šalgótarjáne na listine, ktorou zemepán žiada o trvalé prepustenie od vojska vojaka Jána Mišove, obyvateľa obce Dobroč.
Druhá pečať bola zjednodušená a používala sa v 19. storočí. V kruhovom odtlačku mala text: "GEMEINDE DOBROCS KOZSÉG".

</doc>
<doc id="26882" url="https://sk.wikipedia.org/wiki?curid=26882" title="Buzitka">
Buzitka

Buzitka (maď. Bozitapuszta, alebo Bozita) je obec na Slovensku v okrese Lučenec.
Prírodné pomery.
Leží vo východnej časti lučenskej kotliny a na severozápad od Fiľakova na terase potoka Suchá. Prevažne odlesnený pahorkatinný povrch chotára s vyvinutými terasami tvoria stredotreťohorné íly a pieskovce, mladšie tufitické piesčité íly a zlepence pokryté prevažne sprašou. Patrí do teplej, mierne suchej oblasti s priemernou ročnou teplotou 9 °C. Priemerný ročný úhrn zrážok 600-700 mm. Katastrálna výmera predstavuje 1380 ha. Patrí do kukuričnej oblasti. Poľnohospodárska plocha predstavuje 1131 ha, z čoho je 945 ha ornej pôdy. Nachádza sa v nadmorskej výške 205 m, 184-339 m v chotári. Susedí s obcami Veľké Dravce, Nitra nad Ipľom, Prša a Šávoľ. Od Lučenec je vzdialená 13km.
Terén je niekde mierny, niekde viac svahovitý, ktorého základnú horninu tvorí trachyt a bazalt. Pôdna pokrývka je nehlboká vrstva humusu, čo dáva možnosť na pestovanie listnatých drevín. Preto sa tu darí dubu, ceru, hrabu, buku, javoru, agátu, breze a osike. Z krovín sa darí lieske, jarabine vtáčej, trnke obyčajnej, ostružine krovitej a i. Nedarí sa tu borovici ani iným ihličnatým stromom. Percentuálne zastúpenie drevín je nasledovné: dub 34%, cer 23%, hrab 32%, buk 5%, borovica 6%.
Dejiny.
Medzivojnový vývoj.
Po rozpade rakúsko-uhorskej monarchie patrila obec Prša s pustatinou Bozita do Československej republiky, župy Novohradskej, notárskemu úradu Šávoľ.
Územie dnešnej obce tvorilo jeden z veľkostatkov kniežaťa Coburga, ktorý tu vybudoval štyri hospodárske dvory – na osade Bozita (Žáčkov, Šubíkov a Blažejov dvor), na osade Széplak, celá terajšia osada Ipeľka a časť osady Dóra. Tieto dvory sa stávajú základom osád, z ktorých najviac rozkvitla osada Bozita.
V roku 1925 sa prikročilo k výstavbe kolónie. Popri stavbách Coburga sa vybudovalo celkom 13 poľnohospodárskych usadlostí, v ktorej bol byt, maštaľ a samostatná stodola. Budovala sa úplne nová osada - Nový Sad, kde bolo postavených 16 hospodárskych usadlostí.
Uznesením č. 5 Okresného úradu v Lučenci, zo dňa 5. 6. 1934 č. 1527/1934 prez., sa navrhuje, aby žiadosti kolónie Bozity ohľadne osamostatnenia sa, poťažne pretvorenia sa na samostatnú obec bolo vyhovené pod tou podmienkou, že pretvorenie sa Bozity na samostatnú obec aj zákonným podmienkam a predpisom vyhovuje. Dôvody: Okresné zastupiteľstvo považuje pretvorenie kolónie Bozity na samostatnú obec zo svojej stránky za odôvodnené pod podmienkou, že pretvorenie spomenutej kolónie na samostatnú obec neodporuje zákonným podmienkam.
Do roku 1936 obec patrila do zväzku s obcou Prša. Obec sa osamostatnila len na krátku dobu, nakoľko rozhodnutím, ktoré sa stalo vo Viedni 2.novembra 1938 bolo Slovensko prinútené postúpiť Maďarsku južné územia. Bozita bola na dobu viac ako 5 rokov pričlenená k Maďarsku. Obyvatelia obce sa odsťahovali do Čiech a na Moravu a na opustené majetky prichádzajú občania z obcí Prša a Šávoľ.
K 1. januáru 1956 bol počet obyv. nasledovný: Buzica 186, Nový Sad 84, Ipeľka 56, Dóra 107, Séplak 79, spolu 512. Prša mala len 292 obyvateľov.
Samostatná obec.
Krajský národný výbor v Banskej Bystrici na zasadnutí 14. decembra 1956 uznesením č. 25/56 - KNV uzniesol podľa §-u 4. ods.2 zák. čís. 13/1954 Zb., o národných výboroch, odlúčiť osady Buzica, Nový Sad, Séplak, Ipeľka a Dóra od doterajšej materskej obce Prša v okrese Fiľakovo a pričleniť osady ku katastru novovytvorenej obce Buzitka, okres Lučenec.
Voľby do MNV osamostatnenej obce sa konali vo februári. Na čelo obce sa dostal Štefan Kantor, tajomníkom sa stal Štefan Gibala. Obec si dáva za úlohu opraviť cesty v osadách Buzitka a Ipeľka, vybudovať hasičskú zbrojnicu, oplotiť miestny cintorín a zaviesť miestny rozhlas. V roku 1960 sa obec stáva sídlom matričného obvodu pre obce Veľké Dravce, Šávoľ, Prša a Fiľakovské Kováče. V nasledujúcom roku nastali zmeny vo vedení MNV. Do funkcie nového predsedu MNV bol zvolený Štefan Vetrák. V oblasti rozvoja verejno-prospešnej činnosti v obci sa pokračovalo v dokončení výstavby parku pred pomníkom, kde bolo vysadených 138 okrasných kríkov a 170 okrasných ruží. V areáli "Hájik" boli vykonávané práce na jeho oplotení v dĺžke 100 m a dokončené boli betonárske práce na tanečnom kruhu.
V roku 1962 sa pokračovalo v rozostavaných prácach, najmä v úprave miestnych komunikácií v časti obce. Vo finančnom hospodárení bola vytvorená rezerva vo výške 50 000 Kčs. Tieto peniaze boli využité na výstavbu šatní pre futbalový oddiel, na pokračovanie oplotenia okolo parku, na dokončenie detského ihriska s potrebným zariadením a na rozšírenie verejného osvetlenia v parku i obci. Na MNV bolo uskutočnených celkom 32 sobášov a 3 uvítania detí do života.
V priebehu roku 1968 bola zahájená rekonštrukcia a prístavba kultúrneho domu s predpokladaným nákladom 663 tisíc KČs. Rekonštrukcia a výstavba kultúrneho domu bola ukončená v roku 1971 a bola odovzdaná občanom do užívania. V priebehu roku 1973 sa v obci rozšírila bytová výstavba. V nasledujúcom roku bola zahájená výstavba materskej školy.
9. 12. 1975 bola ukončená výstavba Materskej školy v Buzitke s kapacitou pre 30 detí.
Na zasadnutí rady MNV 10.4. 1979 bolo schválené premenovanie miestnej časti Széplak na Krásna.

</doc>
<doc id="26883" url="https://sk.wikipedia.org/wiki?curid=26883" title="Budiná">
Budiná

Budiná je obec na Slovensku v okrese Lučenec.
Polohopis.
Obec sa nachádza v horskom krajinnom celku Ostrôžky . Správne patrí do Lučenského okresu. Katastrálne susedí s obcami Ábelová, Detva, Podkriváň, Píla, Divín a Tuhár. Pri pohľade z juhu dominuje nad obcou majestátny vrch (tzv. rázsocha) Jasenie (). Pri pohľade od severu je v pozadí rozložitý vrch "Sedem chotárov". Popri Budinej preteká sprava "Tuhársky potok" (napája vodnú nádrž "Ľadovo" pri Lučenci) a zľava "Budinský potok" (ten napája "Ružinskú priehradu"). Oba potoky pramenia na "Budinských lazoch", kde pramení aj "Krivánsky potok". Nad Budinskými lazmi sa vypína najvyšší vrch Ostrôžok na území Novohradu" Javor" (), dlhoročný cieľ tzv. Novoročných výstupov na Javor. Vrch Javor dal názov Mikroregiónu Javor.
Snáď najnavštevovanejším prírodným výtvorom v katastrálnom území obce sú čadičové vyvreliny (vulkanické brekcie – pyroklastiká) na Budinských lazoch, tzv. Kamenné vráta, s výhľadom na Bralce, Javorie, Ostrôžku, Javor a Poľanu. Pozoruhodná je aj maloplošná chránená oblasť Budinská skala (), kde sa nachádza aj 5 m dlhý jaskynný útvar "Jánošíkova izba". Za dobrých poveternostných podmienok je možné z vrcholu Jasenia vidieť Kremnické vrchy, Veľkú Fatru, Nízke Tatry a Západné Tatry s dominantou Kriváňa (). Výhľad na juh lemuje pohorie Cerovej vrchoviny s dominantou Karanča () a východný okraj pohoria Matra s jeho najvyšším vrchom Kékes ().
Dejiny.
Podľa tradície založili obec korytári z Budína, pričom toto remeslo v obci pretrvalo až do polovice 20. storočia. Prvá písomná zmienka z roku 1393 uvádza názov "Brtolehutaya" . V neskorších prameňoch sa uvádza názov "Budalehota" (1467) či "Budaszállás". Názov Budiná sa začínal používať koncom 18. storočia.
Osada najprv patrila pod Divínske hradné panstvo, od roku 1554 do 1595 pod Sečiansky sandžak. V rokoch 15851586 bol vlastníkom Budinej "Mohamad bin Ali". Po vyhnaní Turkov sa Budiná znovu ocitla v majetku Divínskeho hradu.
Za vlády Balaššovcov prijalo obyvateľstvo Budinej podľa vzoru „Cuius regio, eius religio“ reformáciu. Obec patrila pod matkocirkev Polichno. V roku 1686 sa novými pánmi divínskeho panstva stali Zichyovci, ktorí sa začali snažiť o rekatolizáciu poddanských obcí. Evanjelické učenie však medzičasom na Budinej silno zakorenilo. Podobrotky sa Budinú rekatolizovať nedarilo, a tak boli všetci dospelí muži v roku 1717 uväznení v Haliči, kde ich donútili platiť dávky (štólu) divínskemu plebánovi. Táto situácia podnietila Jána Madácha k osobnej audiencii u Márie Terézie.
Ekonomický tlak mal svoje ovocie, nakoľko v období zavedenia tolerančného patentu už bola Budiná znovu spolovice katolícka. Samostatný ev. a.v. zbor vnikol na Budinej až v roku 1856, dovtedy bol zbor administrovaný z Polichna. Katolícki veriaci patria stále pod divínsku farnosť.
V roku 1890 vyvolala pozornosť vzbura roľníkov, ktorú podnietilo nespravodlivé rozdelenie pozemkov. V roku 1895 postihol Budinú veľký požiar, ďalší vypukol 18. októbra 1935. Iba krátku históriu mala ťažba kremeňa (albitu a chloritov) v lome pod Javorom, v súčasnosti je toto ťažobné miesto zatopené.
Počas Slovenského národného povstania bolo do povstaleckej armády zmobilizovaných 127 mužov, ďalší odišli k partizánom. Po porážke povstania boli mnohí Budinci internovaní v nemeckých pracovných táboroch. 
V decembri 1944 a januári 1945 podnikli nemecké jednotky trestné výpravy do okolia Budinej, podnietené zavraždením a olúpením dvoch nemeckých vojakov. Zajali trinásť partizánov a šesť obyvateľov Budinských lazov. Odvliekli ich do Piešťa, kde ich mučili a 24. januára 1945 bosých hnali nazad na Budinské lazy. Tam ich pri osade Vyletelovci na výstrahu obesili. Poprave sa museli prizerať občania Budinej, ktorých tam nahnali Nemci. Na pamiatku popravených bolo toto miesto vyhlásené za "Pamätný les pri Budinej".
V roku 1955 sa komunisti pokúsili zabrať časť farskej záhrady na stavbu obchodného domu, čo viedlo k občianskym nepokojom a zatýkaniu .
Na vŕšku nad Budinou v 60. rokoch 20. storočia postavili obeseným pamätník, ktorý sa stal za socializmu najexponovanejším miestom pre náučné antifašistické výlety a slávnosti v Lučenskom okrese. Ďalší pamätník odhalili priamo na mieste popravy v roku 2007.
Budiná sa pripomenula svetu v roku 2001, kedy víchrica a mráz polámali stromy a obec sa ocitla na dlhý čas bez elektrického prúdu. 15. augusta 2010 sa krajom obce prehnalo tornádo, ktoré lámalo stromy a zhodilo strechu hospodárskej budovy.
Obyvateľstvo.
Budiná patrila v minulých storočiach medzi najpočetnejšie osídlené dediny Novohradu (7. najväčšie sídlo v roku 1910) . Národnosť pôvodných osídlovateľov nie je známa, no už na konci 18. storočia Budinú obývali prakticky výlučne Slováci. Tento stav pretrval dokonca i v období maďarizácie, kedy sa v roku 1910 z 1478 obyvateľov hlásilo k slovenskej národnosti až 1462 ľudí.
Obyvateľstvo sa živilo najmä poľnohospodárstvom, čoho zrejmým dôkazom je úplne vyklčovaní povrch rázsochy Jasenia, kde sú ešte stále viditeľné do svahu zarovnané pásy polí (tzv. "prielohe"). O značnej chudobe obyvateľstva svedčí nízky pomer množstva pôdy na domácnosť (do 5 bratislavských meríc).
Napriek potenciálu „povstaleckej“ obce nastalo po II. svetovej vojne masívne vyľudňovanie. Mnoho Budincov sa odsťahovalo najmä do Lučenca, Tomášoviec (svedectvom je tamojšia "Budinská ulica", jediná na svete) a Haliče.
Kultúra a zaujímavosti.
Nárečie.
"Bližšie informácie v hlavnom článku: Nárečie na Budinej"
Na Budinej sa hovorí novohradským typom stredoslovenského nárečia. Novohradské nárečia sa delia na štyri podskupiny: ipeľské, lučenské, vrchárske a modrokamenské . Aj keď sa Budiná nachádza na vrchoch, jej nárečie je lučenské. Jóna na Budinej v medzivojnovom období zaznamenal niektoré prvky vrchárskeho nárečia (napr. "kody – tody, kod"), no súčasní hovorcovia zrejme vplyvom spisovnej slovenčiny využívajú skôr spisovnejšie tvary ("kedy-tedy, ked").
Osobnosti obce.
Z prostredia Budinej čerpala "Božena Slančíková-Timrava" námety pre svoju najrozsiahlejšiu novelu „Veľké šťastie“, ktorej dramatizáciu v úprave Petra Pavlaca uviedlo v roku 2003 Slovenské národné divadlo. O jej diváckom úspechu svedčí aj to, že sa na doskách SND udržala 5 rokov – derniéru mala 26. februára 2008. Timrava mala možnosť spoznať Budinú a jej obyvateľov pri návštevách "Oľgy Petényiovej", dcéry miestneho evanjelického farára "Juraja" "Petényiho - Petiana". Juraj Petényi bol aj krstným otcom Slančíkove detí. Timravina sestra Mária spomínala takto:
"Spomínam si, ako sme netrpezlive každý rok očakávali 24. apríla, kedy mal náš krstný otec na Budinej mena a celá rodina sme mu šli vinšovať. Boženka zakaždým zložila gratulačnú básničku, ktorú krstnému otcovi predniesla. Na jednu z nich sa pamätám dodnes: "Keď sa hora začne pukať, keď kukučka začne kukať, pôjdeme my na Budinú, tam robia veľkú hostinu.""Tam si vínko popíjajú a vivat Ďurko volajú. My si síce neštrngáme, bo my vínko nepíjame, lež i naša túžba je tá nech žije náš krstný apa!""Budiná je v niektorých internetových zdrojoch zamieňaná s Bacúrovom, kvôli nápadníkovi B. S. Timravy "Jozefovi Čipkayovi" („Bacúrikovi“), ktorý učil najskôr v Bacúrove pri Dobrej Nive (odtiaľ prezývka) a neskôr na Budinej.
Koncom sedemdesiatych rokov 20. storočia sa ešte na Budinej hrávalo ochotnícke divadlo.
Na Budinej sa narodil literárny vedec, prekladateľ z bulharčiny a básnik "Ján Koška", dlhoročný riaditeľ Literárnovedného ústavu svetovej literatúry SAV.
Z Budinej pochádzal "Ján Ušiak", veliteľ 1. československej partizánskej brigády Jana Žižku z Trocnova, jeden z hlavných predstaviteľov protifašistického boja na Morave.
Obec Budiná je zaujímavá jedinečným folklórom, ktorý je zmesou podpolianskych, maďarských a gemerských vplyvov. V obci je ešte i dnes spomínaná "Anna Káková-Benceľka", ktorá zbierala ľudové piesne (spieva sa o nej v piesni "ĽH Ďatelinka" Keď som išiou z Piešťa).
Najznámejším spevákom ľudových piesní je bývalý starosta obce "Milan Gábor", ktorý začal účinkovať na šiestom albume ĽH Ďatelinka a v roku 2006 s ňou nahral aj profilové CD " Hore na Budinej." Milan Gábor má zásluhu na pravidelnom organizovaní okresného kola súťaže heligónkarov v Budinskom kultúrnom dome.
V 80-tych rokoch 20. storočia pôsobila vo folklórnom súbore Mostár z Brezna rodáčka z Budinej "Eva Barcajová-Švajdová", ktorá naspievala niektoré Budinské piesne v Slovenskom rozhlase („Tie Budinskie šťiri zvoňi“, „V našon dvore vyriastla jedlička“). Eva Švajdová v súčasnosti pracuje ako etnografka v Horehronskom múzeu v Brezne.
Na Budinej učil (a robil primáša vo vtedajšej miestnej ĽH) známy propagátor gemerských ľudových piesní Janko Jasenka.
Z Budinej pochádzajú starí rodičia opernej speváčky Adriany Kučerovej .
Zaujímavosti.
Budinec sa dá najlepšie spoznať podľa častej frekvencie nadávky „Boha bohovho“.
Budinci boli kedysi známi nezákonnými praktikami (ozveny toho nachádzame aj v Timravinej novele Veľké šťastie).
Budiná je v okolí asi najznámejšia ražným destilátom „Budinská rožovka“.
Budiná je aj názov vrchu pri obci Trnavá Hora.
Obec Bodiná v okrese Považská Bystrica mala v roku 1500 názov Budynalehota.
Novodobou raritou je evanjelická kaplnka (sic) so sochou Krista v osade Paľagovci na lazoch.

</doc>
<doc id="26884" url="https://sk.wikipedia.org/wiki?curid=26884" title="Lovinobaňa">
Lovinobaňa

Lovinobaňa (v minulosti "Lovinobáňa", ) je obec na Slovensku v okrese Lučenec.
Polohopis.
Obec sa nachádza v severnej časti okresu Lučenec a od centra tohto okresu je vzdialená asi 15 kilometrov na sever. Západne od intravilánu obce prechádza dôležitá cesta I. triedy 16, ktorá je súčasťou viacerých významných európskych ciest.
Časti obce.
Uderiná.
V roku 1990 bola k Lovinobani pričlenená dovtedy samostatná obec Uderiná, ktorej prvá písomná zmienka pochádza z roku 1467 a spomína sa v nej pod názvom "Wdarnya". Miestna časť sa nachádza asi dva kilometre juhovýchodne od centra obce a s Lovinobaňou netvorí súvislý intravilán.
Fafáky.
Osada sa nachádza na sever od obce. Založili je rodiny z okolia Detvy. V roku 1910 tu podľa sčítania obyvateľstva žilo 88 obyvateľov v 13 domoch. V druhej dekáde 20. storočia tu žilo tu najviac 142-145 obyvateľov, no nikdy nestala samostatnou obcou. Postupne sa delila na Dolné a Horné Fafáky. Po Druhej svetovej vojne sa osada postupne začala vyľudňovať. Procesu pomohla aj kolektivizácia. Na začiatku 1990-tých rokoch žili na Horných Fafákoch už iba dvaja, na Dolných Fafákoch ôsmi, ostatní sem chodili iba príležitostne. Najznámejšou rodinou z osady sú Melicherčíkovci.
Občianska vybavenosť.
Okrem evanjelického kostola sa v obci nachádza moderný rímskokatolícky Kostol Sedembolestnej Panny Márie. Posviacku kostola vykonal rožňavský biskup Mons. Eduard Kojnok dňa 19. septembra 1993. Duchovným správcom kostola i farnosti Lovinobaňa je v súčasnosti Mgr. Tomáš Székely.

</doc>
<doc id="26885" url="https://sk.wikipedia.org/wiki?curid=26885" title="Lupoč">
Lupoč

Lupoč je obec na Slovensku v okrese Lučenec. 
Názov.
Etymologický výklad názvu Lupoč – pomenovanie má obec po jej zakladateľoch a ich zamestnaniach. Títo boli rúbarmi lesov dubových, z ktorých i kôru lúpali, preto boli pomenovaní "lúpačmi".
Polohopis.
Leží severozápadne od Lučenca, v blízkosti kopca Páriš. Lupoč susedí s obcami Halič, Polichno a Praha. Nad Lupočou je kopec s názvom Viný vrch, ktorý ju chráni pred búrkami. Na úpätí Viného vrchu sa nachádzajú zvyšky základov kaplnky pri Antolíku, teda kaplnky sv. Antona Paduánskeho z roku 1696. V okolí obce boli nedávno objavené menšie jaskyne, ktoré dostali názvy Lupočská nora, Petruska (podľa spoluobjaviteľa a obyvateľa Lupoče Jána Petrusa) a Voňačka. Za obcou sa nachádza areál bývalého družstva "Agrolupo". 
Kultúra a zaujímavosti.
Miestne náriečie.
V Lupoči sa hovorilo novohradským nárečím tzv. zvolenského typu. S najstaršími obyvateľmi vymiera aj nárečie. Slovník s niekoľkými stovkami výrazov a povrávok uverejnila Zuzana Bohušová vo svojej publikácii "Nárečie Lupoče" v roku 2003. Monografia o obci Lupoč vyšla zásluhou Jozefa Drenka a kolektívu spolupracovníkov v roku 2001.
Hospodárstvo.
Firmy a podniky.
V obci Lupoč kedysi sídlila prevádzka na výrobu cirokových metiel, ktorá dodávala metly do predajní v celom Lučeneckom okrese. Firma zanikla v polovici nultých rokov. 
V obci aktuálne sídli firma zaoberajúca sa opravou záhradnej a snežnej techniky.
V obci sa nachádza obchod a krčma.

</doc>
<doc id="26886" url="https://sk.wikipedia.org/wiki?curid=26886" title="Ľuboreč (obec)">
Ľuboreč (obec)

Ľuboreč je obec na Slovensku v okrese Lučenec. 

</doc>
<doc id="26887" url="https://sk.wikipedia.org/wiki?curid=26887" title="Mašková (obec)">
Mašková (obec)

Mašková je obec na Slovensku v okrese Lučenec.
Polohopis.
Obec leží na západnom okraji Lučenskej kotliny v doline potoka Mašková. 
Dejiny.
Počas archeologických vykopávok tu odkryli sídlisko pilínskej kultúry, hromadný nález z doby bronzovej. Prvá písomná zmienka o obci (Moscvilla) je z roku 1332. Obec bola pôvodne na mieste starej Maškovej. Bola majetkom panstva z Haliče. V 16. storočí ju osídlili Valasi. Prekvitala tu výroba fajok, obyvateľstvo sa zaoberalo aj poľnohospodárstvom, chovom dobytka a oviec a bol tu i mlyn.

</doc>
<doc id="26888" url="https://sk.wikipedia.org/wiki?curid=26888" title="Mýtna (okres Lučenec)">
Mýtna (okres Lučenec)

Mýtna je obec na Slovensku v okrese Lučenec.
Polohopis.
Obec leží na severozápadnom okraji Revúckej vrchoviny, v podcelku Cinobanské predhorie a jeho časti Lovinobanská brázda. Severozápadným smerom sa dvíhajú Ostrôžky, severovýchodným Veporské vrchy a ich podcelok Sihlianska planina a východným smerom aj Málinské vrchy, podcelok Stolických vrchov. Obec sa rozkladá v doline na nive a terase Krivánskeho potoka. 
Dejiny.
Prvá písomná zmienka o obci (Vámoslehota) je z roku 1393. Obec bola majetkom Divínskeho panstva. Obyvateľstvo sa zaoberalo poľnohospodárstvom, mali tu mlyn a pivovar. V časti "Dolná Bzová" bola v minulosti samostatná sklárska huta. 
Externé odkazy.
 

</doc>
<doc id="26889" url="https://sk.wikipedia.org/wiki?curid=26889" title="Divín (okres Lučenec)">
Divín (okres Lučenec)

Divín je obec na Slovensku v okrese Lučenec. 
Kultúra a zaujímavosti.
Turistika.
Neďaleká vodná nádrž Ružiná, vybudovaná začiatkom 70. rokov 20. storočia sa stala lákadlom pre turistov zo Slovenska i zahraničia. 
Zaujímavosti.
V okolí obce sa zachovali pozostatky baníckej činnosti z prvej polovice 20. storočia v podobe opustenej podpovrchovej bane, v ktorej sa ťažila magnezitová ruda. Tá bola lanovkou dopravovaná do neďalekej Lovinobane, kde sa spracúvala v podniku na výrobu žiaruvzdorných tehál.

</doc>
<doc id="26890" url="https://sk.wikipedia.org/wiki?curid=26890" title="Trenč">
Trenč

Trenč je obec na Slovensku v okrese Lučenec.
Polohopis.
Obec leží v juhozápadnej časti Lučenskej kotliny na nive a terase rieky Ipeľ. 
Dejiny.
V lokalite boli objavené nálezy z doby kamennej. Prvá písomná zmienka o obci je z roku 1327. Obyvateľstvo sa zaoberalo hlavne poľnohospodárstvom, vinohradníctvom a povozníctvom.

</doc>
<doc id="26891" url="https://sk.wikipedia.org/wiki?curid=26891" title="Tuhár">
Tuhár

Tuhár je obec na Slovensku v okrese Lučenec. 
Polohopis.
Obec leží na východnom okraji Krupinskej planiny v doline Tuhárskeho potoka. 
Dejiny.
Prvá písomná zmienka o obci je z roku 1548. Obyvateľstvo sa zaoberalo poľnohospodárstvom, chovom dobytka a ošípaných, neskôr aj uhliarstvom a vápenníctvom.
Kultúra a zaujímavosti.
Zaujímavosti.
Z kameňolomu juhovýchodne od obce pochádza známy tuhársky mramor, kryštalický vápenec sivej až ružovkastej farby. Tuhárskym mramorom boli obkladané reprezentatívne časti interiérov najmä medzivojnových funkcionalistických verejných stavieb.

</doc>
<doc id="26892" url="https://sk.wikipedia.org/wiki?curid=26892" title="Vidiná">
Vidiná

Vidiná je obec na Slovensku v okrese Lučenec.
Polohopis.
Nachádza sa asi 3km severozápadne od Lučenca, v smere na Zvolen. V roku 1970 bola pričlenená k Lučencu ako mestská časť, v roku 1992 sa plebiscitom znova osamostatnila.
Obec leží na aluviálnej nive Krivánskeho potoka. Stred obce leží v nadmorskej výške 199 m (v chotári obce aj ). Geomorfologicky patrí v rámci oblasti Lučensko-košickej zníženiny do celku Juhoslovenská kotlina, podcelku Lučenská kotlina a časti Novohradské terasy.
Klimaticky patrí do mierne suchej oblasti, s priemernou teplotou v januári -3,2 C, v júli +20,1 C a priemernou ročnou teplotou +9,1 C. Ročný úhrn zrážok činí 600 - 700 mm.
V širšom okolí obce sú rozšírené usadeniny alúvia Krivánskeho potoka, ktoré pozostávajú z piesčitých a hlinitých štrkov, hliny a ílu. Tradícia hovorí, že práve geologické pomery územia podmienili vznik obce (prví obyvatelia sa zaoberali hrnčiarstvom).
Pôvodný porast na okolí tvorili v minulosti teplomilné hrabové dubiny a dubohrabiny. Dnes je chotár z väčšej časti odlesnený. Zoogeograficky patrí oblasť k stepnej zóne zasahujúcej z Maďarska.

</doc>
<doc id="26893" url="https://sk.wikipedia.org/wiki?curid=26893" title="Mučín">
Mučín

Mučín je obec na Slovensku v okrese Lučenec.
Polohopis.
Obec leží v západnej časti Cerovej vrchoviny v doline Mučínskeho potoka. 
Dejiny.
V chotári obce sa našli paleontologické nálezy fosílnej fauny, lastúrnikov, morských cicavcov a žralokov. Prvá písomná zmienka o obci (Mwszik) je z roku 1246. Bola majetkom Fiľakovského panstva. Po tureckom vpáde v 16. storočí obec zničili, obnovená bola až v polovici 18. storočia.

</doc>
<doc id="26894" url="https://sk.wikipedia.org/wiki?curid=26894" title="Ratka">
Ratka

Ratka je obec na Slovensku v okrese Lučenec.
Polohopis.
Obec leží v západnej časti Cerovej vrchoviny v doline Babského potoka. 
Dejiny.
V lokalite obce sa našli archeologické nálezy z mladšej doby kamennej, doby bronzovej, žiarový hrob z doby laténskej a pohrebisko z 2. storočia pred Kr. Názov obce pochádza (2. polovica 16. storočia) z obdobia nájazdov Turkov, keď tureckého hodnostára pochovali podľa tureckej mytológie do piateho neba "Ratka". Nová obec vznikla v roku 1955 odčlenením osád "Šikó" a Ratky od Čakonoviec.

</doc>
<doc id="26895" url="https://sk.wikipedia.org/wiki?curid=26895" title="Lehôtka">
Lehôtka

Lehôtka je obec na Slovensku v okrese Lučenec.
Polohopis.
Obec Lehôtka sa nachádza juhozápadne od Haliče. Žije v nej 350 (2004) obyvateľov. Kataster obce má rozlohu 827 ha.
Dejiny.
Prvá písomná zmienka sa datuje do 14. storočia, roku 1385. Pôvodný názov bol LEHOTA. V roku 1548 sa premenovala na LEMPWOR LEHOTA. Súčasný názov Lehôtka je od roku 1620, kedy sa v obci založila evanjelická farnosť. Najstaršia stavba v obci je sedliacky dom z roku 1893.

</doc>
<doc id="26896" url="https://sk.wikipedia.org/wiki?curid=26896" title="Kotmanová">
Kotmanová

Kotmanová je obec na Slovensku v okrese Lučenec.
Polohopis.
Leží v severnej časti okresu, v údolí Vrbinského potoka. Územie patrí do Revúckej vrchoviny, podcelku Lovinobanská brázda a geomorfologickú časť Cinobanské predhorie. 
Prístup zabezpečuje cesta III/2637, ktorá neďaleko Mýtnej odbočuje z E 58, vedúcej po ceste I/16 (Zvolen – Lučenec). Okresné mesto je vzdialené južne, rovnako ďaleko je to severozápadným smerom do Detvy, Zvolen ležiaci rovnakým smerom je vzdialený a krajské mesto .
Dejiny.
Známky osídlenia okolia obce siahajú do doby bronzovej /1100 – 700 pred Kr./, z ktorej sa v katastri obce na Pohanskom hrade našlo hradisko kyjatickej kultúry s valom. Osídlenie obce je doložené v druhej polovici 14. storočia, kedy toto územie patrilo Divínskemu panstvu. Kotmanovú založil šoltýs, ktorý osadu pomenoval podľa nemeckého dozorcu baní v Lovinbani a Cinobani Gutmana. Najstaršia písomná zmienka o osade Kothmanlehutaya sa zachovala z roku 1393. Obyvatelia sa živili najmä poľnohospodárstvom a chovom dobytka.
V druhej polovici 16. storočia viedla týmto územím hranica Osmanskej ríše, no v roku 1598 už Kotmanová opäť patrila Divínskému hradu. Koncom 17. storočia panstvo získal rod Zichyovcov a začiatkom 18. storočia sa tu spomína sklárska huta. V 19. storočí sa obec stala súčasťou Notárskeho úradu Lovinobaňa a okresu Lučenec, neskôr začas i do okresu Halič. 
Začiatkom 20. storočia sa preslávili najmä kotmanovskí uhliari. Výrazný rozvoj obce nastal po II. svetovej vojne, kedy bola elektrifikovaná, vybudovaný bol MNV a požiarny sklad. V roku 1948 bola obec premenovaná na Dobročskú Lehotu a v tom čase tu žilo 732 obyvateľov. Návrat názvu sa uskutočnil 31. augusta 1990.

</doc>
<doc id="26897" url="https://sk.wikipedia.org/wiki?curid=26897" title="Lentvora">
Lentvora

Lentvora je obec na Slovensku v okrese Lučenec.
Polohopis.
Obec leží v západnej časti okresu, v centrálnej časti Ostrôžok. Situovaná je v miernej depresii náhornej plošiny, čím ju vďaka značnej nadmorskej výške (560 m) okolité vrchy prevyšujú len o desiatky metrov. Výškové maximum chotára, vrch Čierťaž () leží severne od centra obce. Na území obce pramení malý potok, ktorý južne od obce ústí do Riečky. V okolí sa vyskytujú bukové a dubové lesy, pokrývajúce hnedé lesné pôdy.
Prístup do obce vedie vrchovinou z obce Ábelová (), okresné mesto je vzdialené juhovýchodným smerom. Detva leží severne a Veľký Krtíš juhozápadne. Krajské mesto je vzdialené severozápadne.
Dejiny.
Vznik obce sa datuje do 14. – 15. storočia a písomne sa spomína v roku 1446 ako Kozmalehotha, v roku 1786 ako Lentowa a v roku 1808 ako Lentvora. Územie bolo súčasťou Divínskeho panstva, od 17. storočia časť územia Modrokamenskému panstvu. Usadlosť mala v roku 1828 37 domov a 292 obyvateľov, ktorí sa zaoberali najmä poľnohospodárstvom a chovom dobytka, no v 18. storočí sa tu spomína existencia pivovaru.
Kultúra a zaujímavosti.
Turistika.
Z obce vedie modro značený chodník pod Lysec (), kde je križovatka viacerých turistických trás.

</doc>
<doc id="26898" url="https://sk.wikipedia.org/wiki?curid=26898" title="Polichno">
Polichno

Polichno (v minulosti "Polichna", ) je obec na Slovensku v okrese Lučenec.
Polohopis.
Obec leží v západnej časti okresu, v južnej časti Ostrôžok. Situovaná je v miernej dolinke potoka Mašková. Leží na náhornej plošine, v značnej nadmorskej výške (600 m).
Prístup do obce vedie vrchovinou z obce Ábelová, od Lučenca cez Halič alebo cez Tuhár.
Okresné mesto je vzdialené juhovýchodným smerom. Detva leží severne a Veľký Krtíš juhozápadne. Krajské mesto je vzdialené severozápadne.
Dejiny.
Prvá písomná zmienka o obci (Polyhna) je z roku 1467. Patrila Divínskemu hradnému panstvu, v 16. storočí Haličskému panstvu a viacerým zemepánom. V roku 1828 mala 54 domov a 437 obyvateľov. Obyvateľstvo sa zaoberalo poľnohospodárstvom a chovom dobytka.

</doc>
<doc id="26899" url="https://sk.wikipedia.org/wiki?curid=26899" title="Praha (okres Lučenec)">
Praha (okres Lučenec)

Praha je obec na Slovensku v okrese Lučenec, ktorú založili husiti v 15. storočí.
Polohopis.
Obec leží vo východnej časti Krupinskej výšiny v doline Klenického potoka.
Dejiny.
Prvá písomná zmienka je z roku 1451. Obec patrila Haličskému hradnému panstvu. Obyvatelia sa zaoberali poľnohospodárstvom a dobytkárstvom. V súčasnosti obec udržuje družobné styky s hlavným mestom Česka, Prahou.
Pôvod názvu Praha môže súvisieť s vypaľovaním krovín na pasienky, čím vznikali tzv. „pražoviská“. Podľa iných legiend stoja za jej vznikom husiti resp. bratríci v súvislosti s Bitkou pri Lučenci v roku 1451 a prenasledovaním v Čechách a názov nesie odkaz na hlavné mesto českého kráľovstva.

</doc>
<doc id="26900" url="https://sk.wikipedia.org/wiki?curid=26900" title="Prša">
Prša

Prša je obec na Slovensku v okrese Lučenec.
Polohopis.
Obec leží v juhovýchodnej časti Lučenskej kotliny na pravobrežnej terase potoka Suchá. 
Dejiny.
V chotári obce bolo odkryté osídlenie z neskorej kamennej doby. Našlo sa aj žiarové pohrebisko pilínskej kultúry, ďalej žiarové hroby keltských bojovníkov, slovansko-avarské pohrebisko zo 7.8. storočia a staromaďarské pohrebisko. Prvá písomná zmienka o obci (Perzehaza) je z roku 1439. V 16. storočí sa členila na Hornú a Dolnú Pršu. V 1. polovici 17. storočia bola obec zničená a obnovená bola ako osada až v roku 1680. Od roku 1725 je obcou. Obyvateľstvo sa zaoberalo poľnohospodárstvom.

</doc>
<doc id="26901" url="https://sk.wikipedia.org/wiki?curid=26901" title="Píla (okres Lučenec)">
Píla (okres Lučenec)

Píla je obec na Slovensku v okrese Lučenec.
Dejiny.
Obci s názvom Píla je na Slovensku niekoľko. Táto leží v údolí pod vrchom Javor. Vznikla v 14. storočí ako osada drevorubačov a patrila k divínskemu panstvu Balašovcov. Prvá písomná zmienka pochádza z roku 1456 a spomína sa pod názvom Fyryz. Pôvodne obec ležala v dolinke povyše dnešného mlyna. V roku 1742 ju celú zničila veľká povodeň. Tí, ktorí besnenie živlov prežili novú obec postavili v mieste osady Gúrovci. Staré a cudzojazyčné pomenovania obce boli: Fyryz (1456), Fyreez (1502), maďarsky Fürész. Dnešné pomenovanie obce Pila je od roku 1808. Patrila Divínskemu panstvu. V 1. polovici 18. storočia obec pre povodne spustla. V roku 1828 mala zase 24 domov a 142 obyvateľov. Zaoberali sa málo výnosným poľnohospodárstvom a chovom dobytka. Poľnohospodárstvo bolo hlavným zamestnaním aj za I. ČSR.
Stredom obce preteká miestny potôčik Pilňanka, ktorý napája množstvo malých prítokov. Pilňanka sa vlieva do Krivánskeho potoka, ktorý je vyhlásený za prírodnú pamiatku, po jeho brehoch rastie vzácna rastlina Perovník pštrosí. 
Od začiatku 20. storočia pôsobila v obci cirkevná evanjelická škola. V roku 1938 k nej pribudla cirkevná katolícka škola, v súčasnosti sú obidve bez žiakov. Po druhej svetovej vojne bola v obci vybudovaná budova terajšieho obecného úradu, obecné maštale pre spolok súkromne hospodáriacich roľníkov, ktorý svoju činnosť ukončil až v roku 1981. V 70. rokoch v čase najväčšieho rozkvetu obce si miestni občania svojpomocne vybudovali budovu kultúrneho domu, pohostinstva a rozličného tovaru, domu smútku a vybudoval sa tiež nový podjazd do obce, ktorý je jediným vstupom do nej. Pôvodný slúži teraz iba pre potok Pilňanka. 

</doc>
<doc id="26902" url="https://sk.wikipedia.org/wiki?curid=26902" title="Pleš (okres Lučenec)">
Pleš (okres Lučenec)

Pleš je obec na Slovensku v okrese Lučenec.
Polohopis.
Obec leží v západnej časti Cerovej vrchoviny v doline Mučínskeho potoka. 
Dejiny.
V lokalite obce bol objavený mohylový násyp z mladšej doby kamennej. Prvá písomná zmienka o obci (Pelys) je z roku 1246. Obyvateľstvo sa zaoberalo poľnohospodárstvom a chovom oviec. Obec bola v roku 1397 farnosťou.

</doc>
<doc id="26903" url="https://sk.wikipedia.org/wiki?curid=26903" title="Radzovce">
Radzovce

Radzovce sú obec na Slovensku v okrese Lučenec.
Polohopis.
Obec leží na juhu Slovenska uprostred Cerovej vrchoviny na brehu potoka Belina.
Dejiny.
V chotári obce sa našli paleontologické nálezy jaskynných medveďov a iných živočíchov. Radzovce sú aj významnou archeologickou lokalitou, bolo tu odkryté osídlenie z neskorej kamennej doby, sídlisko a žiarové pohrebisko pilínskej kultúry z mladšej doby bronzovej (odkryli tu 1334 hrobov), slovanské sídlisko zo 11.12. storočia a zaniknutý stredoveký kostol. Prvá písomná zmienka o obci (Ragiank) je z roku 1246. Bola majetkom Fiľakovského panstva. V 15. a 16. storočí sa členila na obce "Horné Kostolné" a "Dolné Kaplnkové". V 1. polovici 17. storočia boli obe obce zničené a obnovené v roku 1680 už ako jediná obec. Obyvateľstvo sa zaoberalo poľnohospodárstvom, chovom oviec a baníctvom (čadičový a trachytový lom).
Miestna časť "Monosa" (pôvodne "Monasta teluke") bola písomne doložená v roku 1341.

</doc>
<doc id="26904" url="https://sk.wikipedia.org/wiki?curid=26904" title="Podrečany">
Podrečany

Podrečany sú obec na Slovensku v okrese Lučenec.
Polohopis.
Obec leží pri vyústení doliny Krivánskeho potoka do Lučenskej kotliny. 
Dejiny.
V chotári obce sa odkryli nálezy z doby kamennej a popolnicové pohrebisko z mladšej doby bronzovej. Prvá písomná zmienka o obci (Potruchan) je z roku 1393. Patrila Divínskemu hradnému panstvu. Obyvateľstvo sa zaoberalo poľnohospodárstvom, chovom dobytka a neskôr výrobou fajok. V obci bol i mlyn a cukrovar.

</doc>
<doc id="26905" url="https://sk.wikipedia.org/wiki?curid=26905" title="Mikušovce (okres Lučenec)">
Mikušovce (okres Lučenec)

Mikušovce sú obec na Slovensku v okrese Lučenec.
Polohopis.
Obec leží v Lučenskej kotline na nive rieky Ipeľ.
Dejiny.
Prvá písomná zmienka o obci (Miksi) je z roku 1460, ale už od 14. storočia bolo tunajšie sídlisko majetkom panstva z Haliče. Obyvateľstvo sa zaoberalo poľnohospodárstvom. V roku 1896 polovica obce zhorela. Mikušovce v roku 1966 pričlenili k Lučencu, osamostatnili sa v roku 1992.

</doc>
<doc id="26906" url="https://sk.wikipedia.org/wiki?curid=26906" title="Čamovce">
Čamovce

Čamovce sú obec na Slovensku v okrese Lučenec.
Polohopis.
Obec leží v severnej časti Cerovej vrchoviny v doline Čamovského potoka a prítoku Beliny. 
Dejiny.
V chotári obce boli objavené nálezy z doby bronzovej. Prvá písomná zmienka o obci je z roku 1240. Patrila hradnému panstvu Hajnáčka. Počas tureckej nadvlády si obyvateľstvo mnoho vytrpelo, až nakoniec Turci obec vypálili. Obyvatelia sa zoberali hlavne poľnohospodárstvom, neskôr pracovali i v kameňolome na Belinskom vrchu.

</doc>
<doc id="26907" url="https://sk.wikipedia.org/wiki?curid=26907" title="Čakanovce (okres Lučenec)">
Čakanovce (okres Lučenec)

Čakanovce sú obec na Slovensku v okrese Lučenec.
Polohopis.
Obec leží v západnej časti Cerovej vrchoviny v doline potoka Belina. 
Dejiny.
V chotári obce boli objavené významné paleontologické nálezy a morské lastúrniky. Prvá písomná zmienka o obci je z roku 1439. Patrila rozličným zemepánom. Počas vojen v 17. storočí spustla. Obnovili ju v 18. storočí. Obyvatelia sa zaoberali hlavne poľnohospodárstvom.

</doc>
<doc id="26908" url="https://sk.wikipedia.org/wiki?curid=26908" title="Bulhary (okres Lučenec)">
Bulhary (okres Lučenec)

Bulhary sú obec na Slovensku v okrese Lučenec.
Kultúra a zaujímavosti.
Turistika.
Obcou prechádza červená turistická trasa 0805.

</doc>
<doc id="26909" url="https://sk.wikipedia.org/wiki?curid=26909" title="Boľkovce">
Boľkovce

Boľkovce sú obec na Slovensku v okrese Lučenec. V časti obce Boľkovská osada sa nachádza športové letisko Lučenec.
Dejiny.
Prvá písomná zmienka o obci "Buchk" je z roku 1255. V roku 1481 patrila Divínskemu hradnému panstvu, potom Somoskőovcom. Veľkostatky tu mali Zacharovci a Szilassyovci. Obyvateľstvo sa zaoberalo roľníctvom, chovom dobytka, ošípaných a oviec.

</doc>
<doc id="26910" url="https://sk.wikipedia.org/wiki?curid=26910" title="Biskupice (okres Lučenec)">
Biskupice (okres Lučenec)

Biskupice sú obec na Slovensku v okrese Lučenec.
Polohopis.
Obec leží v severozápadnej časti Cerovej vrchoviny v doline prítoku potoka Belina. 
Dejiny.
Obec vznikla v 12. storočí a patrila Ostrihomskému arcibiskupstvu. Počas tureckej nadvlády ju okupovali Turci. Z chotára obce viedol vodovod na Fiľakovský hrad. V roku 1246 bol pôvodný kostol obce i s farnosťou zničený "Fulcom". Obyvateľstvo sa zaoberalo poľnohospodárstvom.

</doc>
<doc id="26911" url="https://sk.wikipedia.org/wiki?curid=26911" title="Lipovany">
Lipovany

Lipovany sú obec na Slovensku v okrese Lučenec.
Fyzickogeografická charakteristika.
Poloha obce.
"Matematicko-geografická poloha" je určená súradnicami (vzťahujúcimi sa na stred obce): 48º 13' 03" severnej zemepisnej šírky a 19º 42' 22" východnej zemepisnej dĺžky. Obec sa rozprestiera na ploche . Vzdialenosť dvoch jej najvzdialenejších bodov v smere SZ-JV je približne . Nadmorská výška obce Lipovany (vzťahujúca sa na stred obce) je Rozpätie nadmorských výšok v katastrálnom území sa pohybuje medzi  – (bod, v ktorom Mučínsky potok opúšťa kataster obce) a (vrch Nagy-Hallgató na štátnej hranici s Maďarskom).
"Fyzicko-geografická poloha." Obec Lipovany leží v subprovincii Vnútorné Západné Karpaty provincie Západné Karpaty patriacej do Alpsko-himalájskej sústavy. Patrí do Matransko-slanskej oblasti a geomorfologického celku Cerová vrchovina. V rámci nej patrí do oddielu Mučínska vrchovina, kde sa rozprestiera v pramennej oblasti Mučínskeho potoka. Vrchovinový reliéf ovplyvnil rozvoj zástavby obce, ktorá sa sformovala pozdĺž Mučínskeho potoka a jeho prítokov ako typ potočnej dediny.
"Humánno-geografická poloha." Kataster obce Lipovany sa nachádza v južnej časti stredného Slovenska, v Banskobystrickom kraji. Administratívne patrila obec Lipovany do okresu Lučenec. Situovaná je v jeho južnej časti. Viac ako polovica hranice obce je zároveň aj štátnou hranicou s Maďarskom. Na obecnej úrovni hraničí len s dvoma obcami okresu a to s obcami Mučín a Pleš.
Poloha obce v rámci okresu je excentrická, okrajová a marginálna. Napriek značnej vzdialenosti od okresného mesta Lučenec (cestná vzdialenosť ) je obec vo viacerých oblastiach (zamestnanosť, služby, dochádzka do škôl, zdravotná starostlivosť) naviazaná na okresné mesto, ktorým prechádzajú pre obec dôležité dopravné ťahy. Na ne je obec napojená cestnou sieťou III. triedy. Pre dopravnú dostupnosť je dôležitá existencia cestného ale aj železničného spojenia okresného mesta Lučenec so Zvolenom a Banskou Bystricou ale aj Bratislavou a Košicami. Najkratšia autobusová vzdialenosť z obce do Zvolena je , do Banskej Bystrice , do Bratislavy a do Košíc cca . Najbližšie letiská sú v Boľkovciach (malé športové letisko) vzdialené asi , na Sliač, v Poprade a v Košiciach. Na území iného štátu je to letisko v Győri vzdialené .
Geologické pomery.
Geologický vývoj širšieho územia.
Študované územie zaberá oblasť Lučenskej kotliny a Cerovej vrchoviny. Budujú ho molasové sedimenty a vulkanity terciéru, zakryté sedimentami kvartéru. Predterciérne útvary sú zastúpené v dvoch tektonických jednotkách – v gemeriku a veporiku.
Podstieľajú sedimenty terciéru a na povrch vystupujú na severnom okraji Lučenskej kotliny. Okrajový výskyt hornín kryštalinika patrí k najstaršej etape. Usudzuje sa, že vek je predvrchnokarbónsky. V závere varíského orogénu sa uložili klastické formácie revúckej skupiny. Nový sedimentačný cyklus začal ukladaním sedimentov spodného triasu s kontinentálno – príbrežným sedimentačným režimom. Gemerikum je zastúpené variskou vývojovou etapou v podobe zachovaných fragmentov. Sú prikryté turnianskym príkrovom a vystupujú i v podloží terciéru Lučenskej kotliny. Charakter sedimentov odráža podmienky v hlbokomorskom žľabe. Alpínska etapa je zachovaná rudimentárne (obmedzené výskyty turnianskeho príkrovu a sekvencie typu meliatickej skupiny). Alpínska vývojová etapa bola charakterizovaná intenzívnymi tektonickými pohybmi v strednej až vrchnej kriede, ktoré znamenali vytvorenie hlavnej príkrovovej stavby.
Charakteristickým znakom je intrúzia granitoidov. Procesy súvisiace s touto intrúziou sú jedným z dôležitých faktorov rudotvornych procesov. Po týchto procesoch bolo študované územie aspoň sčasti zaliate epikontinentálnym morom. Po ústupe vrchnokriedového mora bolo celé územie vyzdvihnuté a denudované o čom svedčia hrubé kôry zvetrávania, ktoré sú zakryté sedimentami egeru.
Najstaršie terciérne sedimenty svedčia o sedimentácii v kontinentálnych podmienkach, ktorá pokračovala zaliatím kišcelským morom, ktoré na sklonku kišcelu ustupuje. Nová transgresia začala v egeri. Koncom egeru more opäť ustupuje. V egenburgu bolo toto územie opäť zaliate plytkým morom a sprevádzané vulkanizmom. Neskôr došlo k vyzdvihu študovaného územia spolu s rozsiahlym teritóriom dnešnej panónskej panvy. Sedimentácia pokračovala v kontinentálnych podmienkach. Bola sprevádzaná silnou vulkanickou aktivitou.
Predzvesťou novej transgresie bola uhoľná sedimentácia v riečno-močiarnom prostredí. Koncom alebo počas karpatu more ustúpilo a denudácia odstránila časť karpatských sedimentov.
Nová spodnobádenská transgresia je sprevádzaná silnou vulkanickou aktivitou (vulkán Lysec, pokoradské súvrstvia). Náznak morskej transgresie v spodnom bádene je posledným prejavom prítomnosti mora v študovanej oblasti. Počas bádenu a po bádene bola väčšia časť sedimentov denudovaná. Riečno – jazerná sedimentácia nastala až v ponte. V severozápadnej časti Lučenskej kotliny bola sprevádzaná bazaltovým vulkanizmom. Od pontu sa celé študované územie dvíha. Na prelome pliocénu a pleistocénu dochádza k obnove bazaltového vulkanizmu (cerová bazaltová formácia). Po výraznom zarovnaní reliéfu územia koncom pliocénu bola sformovaná rozsiahla poriečna roveň. Bazaltový mechanizmus spolu s intenzívnym zdvihom mladej klenby Cerovej vrchoviny podmienili čiastočnú reorganizáciu riečnej siete a jej usmernenie v dnešnom smere.
V strednom pleistocéne je územie charakterizované celkovým rovnomerným zdvihom, čo v podmienkach periglaciálnej klímy viedlo k formovaniu stredných terás. So zmenšovaním amplitúdy zdvihu dochádza k laterálnej erózii, sedimentácii a formovaniu sprašových pokryvov. Tektonická aktivita, ktorá sprevádzala ukladanie terciérnych sedimentov a vulkanickú aktivitu mala prevažne zlomový charakter. Významnejšie posuny po zlomoch sa nepodarilo zistiť. 
V holocéne dochádza k formovaniu povodňového krytu nív riek.
Geologická stavba.
Geologická stavba územia katastra obce Lipovany pozostáva najmä z terciérnych sedimentov. Spodnými tektonickými jednotkami sú staropaleozoické kryštalinikum veporika a gemerika.
Sedimenty a vulkanity egenburského veku budujú Cerovú vrchovinu. Tvoria litologicky zásadne sa odlišujúce súvrstvia: 
Zatiaľ, čo pre prvé súvrstvie je typický piesčitý vývoj a v niektorých vrstevných jednotkách bohatá morská fauna, pre bukovinské súvrstvie sú typické štrky až zlepence a pestré íly s úplnou absenciou morskej fauny, ale miestami s bohatými nálezmi teplomilnej flóry. Pre bukovinské súvrstvie je typická prítomnosť lavíc ryodacitových tufov, zatiaľ čo vo fiľakovskom súvrství sú polohy tufov a tufitov zriedkavé a majú malú hrúbku.
"Fiľakovské súvrstvie" predstavuje hlavnú horninovú masu Cerovej vrchoviny a podieľa sa na stavbe juhozápadnej časti Lučenskej kotliny. Leží na lučenskom súvrství. Jeho maximálna hrúbka je 250 metrov. Na základe litologických znakov bolo rozdelené na niekoľko nižších litostratigrafických jednotiek, z ktorých v katastrálnom území obce možno sledovať lipovianske pieskovce a čakanovské vrstvy.
"Bukovinské súvrstvie" tvorí vrchnú časť egenburgu. Leží na fiľakovskom súvrství, v severzápadnej časti Lučenskej kotliny aj na lučenskom súvrství. Usadilo sa po denudačnom zreze a jeho kontakt s podložím je ostrý. Na povrch vystupuje medzi obcami Šiatorská Bukovinka a Kalonda. Hrúbka je nestála kolíše od niekoľkých do cca 200 metrov. Súvrstvie predstavuje cyklické striedanie štrkov, pieskov, pestrých ílov. Do týchto sedimentárnych hornín sa vkladajú lavice a polohy ryodacitových tufov a tufitov.
Sedimenty otnangského veku
Sú rozšírené v juhozápadnej časti Lučenskej kotliny a v strednej časti Cerovej vrchoviny. Vytvárajú "šalgotarjánske súvrstvie", ktoré pozostáva z dvoch vrstevných celkov:
"Pôtorské vrstvy" tvoria spodnú časť šalgotarjánskeho súvrstvia. Ležia konkordne na bukovinskom súvrství a bývajú zakryté plachtinskými vrstvami. V okolí Čakanoviec a Lipovian predstavujú denudačný relikt. Hrúbka vrstiev kolíše od 35 do , ojedinele aj . Sú tvorené hlavne pieskami vzácne alebo slabo stmelenými, v ktorých sú uložené uhoľné sloje a polohy piesčitých ílov až prachovcov. Uhoľné sloje sú typickým prvkom pôtorských vrstiev.
Kvartérne sedimenty tvoria nerovnomerný pokryv. Pre vývoj sedimentov pri nerovnomernom zdvihu územia (cca ) je charakteristický polycyklický vývoj. Vypĺňajú najmä dná dolín. V katastrálnom území obce sú významnejšie zastúpené "sedimenty mladadšieho pleistocénu" (würm). Ide najmä o :
Do najmladšieho obdobia kvartéru – "holocénu" začleňujeme fluviálne (povodňové) sedimenty, ktoré sú hlinitopiesčitej až ílovitej štruktúry.
Geomorfologické pomery.
Kataster obce Lipovany je situovaný do subprovincie vnútorných Západných Karpát, do jej Matransko-slanskej oblasti. V rámci celku Cerová vrchovina sa rozprestiera v podcelku Mučínska vrchovina. Ide o vrchovinný reliéf s eróznymi brázdami a kotlinami.
Cerová vrchovina je súčasťou morfoštruktúry Lučensko-košickej zníženiny. V rámci nej má charakter mierne pozitívnej čiastkovej morfoštruktúry v rámci depresie.
Nadmorská výška v katastrálnom území sa pohybuje medzi až Na základe morfologicko-morfometrických parametrov možno povedať, že má charakter silne členitej pahorkatiny.
Povrchová tvárnosť Cerovej vrchoviny je výsledkom deštrukcie pôvodného sopečného reliéfu. Výrazne sa tu prejavuje závislosť povrchových foriem od odolnosti hornín. Na neogénnych sedimentoch, zväčša málo odolných, sa vyvinul hlboko modelovaný prevažne pahorkatinový reliéf. Inverzná pozícia plio-pleistocénnych bazaltov naznačuje, že dnešný reliéf sa formoval počas kvartéru. Počas zdvihu klenby Cerovej vrchoviny došlo k reogranizácii riečnej siete. Mučínsky potok pôvodne tečúci na juh vtedy zmenil smer toku na opačný s reorganizáciou riečnej siete.
Orientácia reliéfu v katastrálnom území obce je prevažne severovýchodná, sčasti juhozápadná. Sklon reliéfu sa pohybuje v rozpätí od roviny až po príkre svahy so sklonom do 25º.
Klimatické pomery.
Obec Lipovany patrí podľa Končekovej klasifikácie do teplej klimatickej oblasti s priemerne viac ako 50 letných dňami za rok (s denným maximom teploty vzduchu viac alebo rovným 25 °C). Na základe indexu zavlaženia je územie začlenené do teplého, mierne suchého okrsku s chladnou zimou s januárovými teplotami ≤ −3 °C a indexom zavlaženia Iz = 0 až −20.
Podľa klimatickogeografického členenia Slovenska, ktoré vypracoval Tarábek je obec zaradená do typu horskej klímy do mierneho subtypu v oblasti pohraničných vrchov a teplého subtypu v centrálnej časti katastra obce a smerom na sever.
Keďže v obci ani v jej blízkosti sa okrem zrážkomernej nenachádza žiadna meteorologická stanica, možno hodnoty pre obec odvodiť zo starších dlhodobých meraní zo stanice v Lučenci alebo z hodnôt za rok 2005, ktoré boli získané zo stanice Boľkovce. Keďže obe stanice patria do iného klimatického okrsku so suchšou a teplejšou klímou, údaje pre obec budú len približné.
Teplota vzduchu. Priemerná teplota vzduchu v Lučenci (merané v rokoch 1931 – 1960) je 9,3 °C a v Boľkovciach 8,7 °C (8,9 °C v roku 2005). Priemerná teplota vzduchu v mesiaci január dosahuje –3,4 °C (Lučenec), -3,5 °C v Boľkovciach a –1,5 °C (Boľkovce, 2005). V júli dosahujú priemerné teploty 18,6 °C (Lučenec), 19,0 °C v Boľkovciach a 20,4 °C (Boľkovce, 2005). Priemerný počet mrazových dní je 119, priemerný počet letných dní (max. teplota 25 °C a viac) je 69. Vykurovacie obdobie, určené poklesom priemernej dennej teploty vzduchu pod 13 °C vo dvoch dňoch po sebe nasledujúcich do vzostupu priemernej dennej teploty nad túto hodnotu, trvá v priemere 210 – 240 dní (Boľkovce). 
Na stanici Boľkovce sa v roku 2005 vyskytlo 22 dní s minimálnou teplotou nižšou ako −10 °C, nevyskytla sa ani jediná tropická noc (min. t. &gt; 20 °C) a 15 dní s maximálnou teplotou nad 30 °C.
Dlhodobými laickými pozorovaniami a skúsenosťami možno konštatovať, že rozdiel v teplotnom režime v katastrálnom území obce oproti meracím staniciam je najvýraznejší v jarných a jesenných obdobiach ale i v zimnom období najmä vplyvom teplotných inverzií so zatečeným bazénom studeného vzduchu. Letné teploty sa prakticky nelíšia. 
Zrážky. Priemerný ročný úhrn zrážok (19311960) v Lipovanoch je , v januári a v júli . Absolútne maximum mesačných úhrnov zrážok v roku 2005 však bolo (v auguste) a denných (v septembri). Priemerný počet dní so snehovou pokrývkou je 40 až 60 a jej priemerná výška dosahuje . 
Priemerná ročná teplota aktívneho povrchu pôdy je v rozmedzí 10 až 11 °C. Priemerná ročná hodnota radiačného indexu sucha je väčšia ako 1,25. Priemerný ročný počet dní s hmlou je 50 až 70.
Vietor a slnečný svit. Priemerná ročná suma globálneho žiarenia je 1 2501 300 kWh.m-2. Prevládajúci smer vetra je severovýchodný resp. juhozápadný so silou zväčša v rozsahu 2 – .s-1. Až 32 % obdobia je bezvetrie. V roku 2005 bolo v obci viac ako 2 100 hod. slnečného svitu. Na meracej stanici Boľkovce bolo priemerne ročne nameraných 63 dní s dusným počasím a nízkou relatívnou vlhkosťou vzduchu (menšou ako 40 %).
Hydrogeologické pomery.
Povrchové vody
Výskyt vodných tokov v rámci katastra nie je veľký. Hlavným vodným tokom v obci je Mučínsky potok, ktorý v katastrálnom území obce pramení. Tento je súčasťou povodia rieky Ipeľ. V závere krátkych dolín pramenia málo výdatné potoky a potôčky, ktoré sa postupne vlievajú do Mučínskeho potoka. Celková dĺžka pravidelných vodných tokov v katastrálnom území je cca , čo predstavuje hustotu riečnej siete .m-2. Okrem toho v katastrálnom území obce možno v obdobiach s výdatnejšími zrážkami sledovať viacero občasných vodných tokov odvádzajúcich zrážkovú vodu. 
Koeficient odtoku je 0,19. Minimálny špecifický odtok je menší ako 0,1 l.s--2 a maximálny špecifický odtok (s pravdepodobnosťou opakovania sa raz za sto rokov) 0,4 – .s--2.
Typ režimu odtoku je vrchovinovo – nížinný a dažďovo – snehový s akumuláciou v decembri a januári, vysokou vodnatosťou vo februári až apríli, najvyššími stavmi v marci a najnižšími v septembri. Možno pozorovať výrazné podružné zvýšenie vodnatosti koncom jesene a začiatkom zimy.
Podzemné vody
Územie je vzhľadom na malú intenzitu zvodnenia hornín málo hydrologicky preskúmané. Vrty v terciérnych sedimentoch v obci s hĺbkou potvrdili výdatnosť 1 – 2 l.s-1. Výsledky vrtných prác dokumentujú slabé zvodnenie pieskovcov. Kvartérne sedimenty na území regiónu tvoria najvýznamnejší horizont podzemnej vody. V katastrálnom území obce tvoria slabú akumuláciu. Prietočnosť a hydrogeologická produktivita je na väčšine územia nízka – 1.10-4 až 1.10-.s-1. V rámci členenia na hydrogeologické regióny územie spadá pod neogén západnej časti Cerovej vrchoviny.
Pôdne pomery.
Pôdne typy sú na území obce zastúpené nasledovne:
Pôdne druhy na sledovanom území:
Priepustnosť a retenčná schopnosť pôd v sledovanom území korešponduje s výskytom pôdnych druhov v území. Na území s výskytom ťažkých ílovitých pôd je priepustnosť pôd malá a retenčná schopnosť stredná, prechod k ílovito-hlinitým pôdam sa prejavuje i na spomínaných ukazovateľoch – priepustnosť je stredná a retenčná schopnosť pôd veľká. Pôdna reakcia je na väčšine územia stredne až silno kyslá. Vlhkostný režim pôd je mierne suchý.
Z hľadiska skeletovitosti patria pôdy tejto oblasti k pôdam bez skeletu. Obsah skeletu do hĺbky tvorí 0 až 10 %. Výnimočne sa vyskytujú slabo skeletnaté pôdy (obsah skeletu v povrchovom a podpovrchovom horizonte je 10 až 25 %).
Pôdy v katastrálnom území obce patria podľa hĺbky hornej hranice horizontu s obsahom skeletu väčším ako 50 % k hlbokým pôdam (viac ako ), výnimočne k stredne hlbokým (30 – ).
Dejiny.
Poznatky o osídlení územia dnešnej obce Lipovany možno datovať do neskorej kamennej doby (eneolit). V katastrálnom území obce sa vtedy nachádzalo nížinné sídlo kultúry z kostolackej skupiny. Zo strednej a mladšej doby bronzovej zasa neopevnenú osadu pilianskej kultúry, či z neskorej bronzovej doby osadu kyjatickej kultúry. 
V novovekých historických materiáloch možno nájsť z rokov 1236 – 37 registráciu sporov o majetok Romháň, ktorý viedli hradní ľudia Novohradského hradu majúci osobitné postavenie a strážnu funkciu (Pečenehovia a Plavci). V 13. storočí vlastnil túto oblasť šľachtickým rodom Pilišovcov. Odtiaľ pravdepodobne vznikol aj miestny názov obce Piliš = Pleš, ktorej súčasťou bola aj oblasť dnešných Lipovian (Romháň, Romháň pusta, Veľký Romháň, Malý Romháň). Prvá písomná zmienka o ňom je datovaná do roku 1238 a o obci Pleš do roku 1247. Možno predpokladať, že názov pustatiny pochádza z obdobia tatárskych vpádov, kedy bolo v tejto oblasti vyplienených mnoho sídiel (romháň = rumovisko). V 16. a 17. storočí patrilo územie obce do oblasti pustošenej tureckými vpádmi. Poddaní obce koncom 17. storočia odvádzali dane a naturálne dávky Siman Pašovi. 
Pri súpise v roku 1715 žilo v Pleši 10 poddanských domácností v roku 1720 ich bolo 15. V sedemdesiatych rokoch 18. storočia sa tejto oblasti dotklo vysťahovalectvo (najmä na dolnú zem) a urbárska regulácia. Pre život obce mala význam hradská cesta, ktorá viedla z Lučenca cez Šalgotarijan do Budapešti. Táto po výstavbe železničného prepojenia cez Fiľakovo stratila po roku 1870 svoj význam. V roku 1873 postihla obec epidémia cholery. 
Koncom 19. storočia vlastnili pozemky v obci dve rodiny. Sakálovská v časti Malý Romháň vlastnila 2000 jutár pôdy. Z nej ½ tvorili lúky. Pestovali dobytok, ovce a hydinu pre lučenský trh. Bane na uhlie dávali do prenájmu. Veľký Romháň s 1500 jutrami pôdy patril Zoltánovi Törökovi, ktorý tu pestoval tabak, hrozno, cukrovú repu a dobytok. Vlastnil aj parný mlyn a kameňolom. 
Výhradné práva kutby v hnedouhoľných baniach boli udelené po roku 1870 rodine Sakálovej a Siďártó. Najintenzívnejšia ťažba prebiehala v rokoch 1910 až 1913, kedy sa ročne vyťažilo 2500 až 5300 t uhlia Ešte pred prvou svetovou vojnou bola baňa vyťažená. 
Viac informácii o obyvateľstve možno čerpať z uhorských štatistických materiálov. Podľa nich z obyvateľov obce Pleš až 45 % žilo v pustatine Romháň. V roku 1880 žilo 488 obyvateľov v 69 domoch. Na jeden dom pripadalo 7,07 obyvateľa. Prevažná časť domov bola postavená z nepálených tehál. V roku 1910 bolo v obci 30 vlastníkov pôdy. Z toho traja vlastnili pozemky s výmerou vyššou ako 100 jutár. Ekonomicky aktívne obyvateľstvo tvorilo 36,9 % a z poľnohospodárstvom sa živilo až 80,1 % obyvateľstva. Z priemyslu žilo 9,85 % obyvateľstva. Námezdne pracovalo 65,5 % ekonomicky aktívneho obyvateľstva. 
Obec bola v roku 1918 začlenená do novovzniknutej ČSR. Pozemková reforma nového štátu spôsobila, že niektorí majitelia pôdy sa vysťahovali do Maďarska, alebo ich pôda bola skonfiškovaná. Z pôvodného obyvateľstva zostala v obci len jedna statkárska rodina Patay a zopár námezdne pracujúcich robotníkov patriacich k veľkostatku. Ponúkanú pôdu si začiatkom dvadsiatych rokov 20. storočia kupovali obyvatelia pochádzajúci z hornatých oblastí stredného Slovenska (okolie Detvy, Kokavy nad Rimavicou a pod.). Usádzanie nového (často príbuzensky spriazneného) obyvateľstva, ktoré sa venovalo poľnohospodárstvu, trvalo až do konca desaťročia. Dosiaľ sú najčastejšími priezviskami v obci: Babic, Bariak, Danko, Gábera, Ľalík, Libiak, Kamenský, Krupa, Kulich, Magera, Matúška, Moravčík, Podhora, Poliak, Sameliak, Siheľský, Stieranka, Rovňan, Segeč, Sivok. V období Slovenského štátu sa obec stala súčasťou Maďarska. 
Po 2. svetovej vojne sa obec stala samostatnou. Keďže v nej žilo výlučne slovenské obyvateľstvo, neprevzala starý zaužívaný názov (Romháň). Obec dostala pomenovanie po lipách rastúcich v katastrálnom území obce. Miestne pomenovania v obci sú buď zmesou pôvodných (skomolených) maďarských názvov – Baboš, Bagoľ, Bán, Čapáš, Ekerheď, Halgatov, Juhasky vrch, Kút, Sombať, alebo nových názvov – Baňa, Hole, Na zadku pri studni, Pastvy, Pri válovoch, Prvý jarok, Smrečina, Suchá dolina, Svinská pastva, Roveň, Močidlá.
Obdobie socialistického združstevňovania zasiahlo obec až v roku 1957. V tom istom roku prebehla elektrifikácia obce. Spevnená prašná cesta dostala asfaltový koberec až začiatkom sedemdesiatych rokov. V obci v dvadsiatom storočí existoval obchod s rozličným tovarom, miestna krčma a malotriedna základná škola pôvodne slúžila pre všetky ročníky, od polovice päťdesiatych rokoch len prvý stupeň a v sedemdesiatych rokoch bola úplne zrušená. Poslední učitelia ktorí pôsobili v malotriednej škole boli pán Martin Ďuriška a pani Emília Hubová. V druhej polovici šesťdesiatych rokov 20 storocia bol v obci vedľa cintorína na mieste obecnej márnice postavený rímskokatolícky kostol Sedembolestnej panny Márie.
Príroda.
Flóra a fauna krajiny je do významnej miery formovaná a ovplyvnená spoločenstvami vytvárajúce Chránenú krajinnú oblast Cerová vrchovina. Najrozšírenejším lesným spoločenstvom na území oblasti sú bukové dúbravy. Najväčšie zastúpenie tu má Dub cerový (Quercus cerris). Pôvodný je aj buk lesný (Fagus sylvatica), ktorý sa v súčasnosti uplatňuje s hrabom (Carpinus betulus). 
V zmysle zoogeografického členenia patrí územie do panónskeho pásma stepí. Z viacerých vzácnych skupín stavovcov sa tu vyskytuje napríklad jašterica zelená. 
V juhovýchodnej časti katastra obce blízko hraníc s Maďarskom sa nachádza Prírodná pamiatka Lipovianske pieskovce bola vyhlásená 1. 5. 1990. Ide o významnú geologickú lokalitu medzinárodného významu. V pieskovni, v k. ú. Lipovany, sú odkryté dva členy fiľakovského súvrstvia: lipovianske a čakanovské pieskovce. Vek oboch je egenburg (spodný miocén). Zo stratigrafického hľadiska sa nachádzajú vo vyššej časti pieskovcového súboru fiľakovského súvrstvia (nad. tachtianskymi pieskovcami). Podľa ekologických nárokov zistenej fauny sa dá rekonštruovať, že lipovianske pieskovce sedimentovali v príbrežnej zóne mora, s veľkou pravdepodobnosťou pred pobrežnými piesočnými valmi.Táto lokalita, vzhľadom na jej nesporný vedecko – náučný význam, bola pomerne často v minulosti navštevovaná najmä študentmi so zameraním na geológiu. Okrem našich sem chodili (a chodia) aj naši maďarskí susedia.

</doc>
<doc id="26912" url="https://sk.wikipedia.org/wiki?curid=26912" title="Rapovce">
Rapovce

Rapovce (v minulosti "Rapovec", ) sú obec na Slovensku v okrese Lučenec.
Polohopis.
Obec leží na rozhraní Lučenskej kotliny a Cerovej vrchoviny na nive a terase rieky Ipeľ. 
Dejiny.
V chotári obce sa našli archeologické nálezy z bronzovej doby, nížinné sídlisko, ako aj bohatý stredoveký materiál, hlavne keramika zo sivého a bieleho materiálu. Prvá písomná zmienka o obci (Rop) je z roku 1299. Na konci 16. storočia ju Turci vypálili a obnovená bola až v 17. storočí. Obec bola v minulosti aj napriek vybudovaniu ochranného valu okolo rieky Ipeľ niekoľkokrát zaplavená.
Občianska vybavenosť.
V obci sa nachádza termálne kúpalisko.
Iné projekty.
ow

</doc>
<doc id="26913" url="https://sk.wikipedia.org/wiki?curid=26913" title="Trebeľovce">
Trebeľovce

Trebeľovce sú obec na Slovensku v okrese Lučenec.
Časti obce.
Obec je rozdelená na štyri časti: Láza, Trebeľovce, Muľka, Dolná Bába s hlavným centrom Trebeľovce. Od okresného mesta Lučenec sú vzdialené 12 km na juhovýchod.

</doc>
<doc id="26914" url="https://sk.wikipedia.org/wiki?curid=26914" title="Tomášovce (okres Lučenec)">
Tomášovce (okres Lučenec)

Tomášovce sú obec na Slovensku v okrese Lučenec.
Dejiny.
Obec bola osídlená už v eneolite. Prvá písomná zmienka o obci "Tomasy" je z roku 1247. Patrila Haličskému panstvu. Obyvateľstvo sa zaoberalo roľníctvom, výrobou fajok a mali i pivovar. Obec v roku 1704 vypálili vojaci, celá zhorela aj v roku 1856.

</doc>
<doc id="26915" url="https://sk.wikipedia.org/wiki?curid=26915" title="Šurice">
Šurice

Šurice sú obec na Slovensku v okrese Lučenec.
Polohopis.
Obec leží v strednej časti Cerovej vrchoviny. 
Dejiny.
Prvý písomný doklad o existencii obce je z roku 1245. Osada vznikla pod hradom. Písomná zmienka o farnosti je v súpise pápežských desiatkov z rokov 1332 – 1337. Obec postihli turecké a kurucké vojny. Obyvateľstvo sa zaoberalo hlavne poľnohospodárstvom.
Kultúra a zaujímavosti.
Prírodné pamiatky.
V obci sa nachádza prírodná pamiatka "Soví hrad", vyhlásená v roku 1964 na ploche 2,81 ha, v roku 2001 rozšírená o 86,81 ha. V katastri obce sa našiel "Šurický poklad", obsahujúci 5474 strieborných mincí zo 16. – 17. storočia. 

</doc>
<doc id="26916" url="https://sk.wikipedia.org/wiki?curid=26916" title="Fiľakovské Kováče">
Fiľakovské Kováče

Fiľakovské Kováče sú obec na Slovensku v okrese Lučenec.

</doc>
<doc id="26917" url="https://sk.wikipedia.org/wiki?curid=26917" title="Gregorova Vieska">
Gregorova Vieska

Gregorova Vieska je obec na Slovensku v okrese Lučenec.

</doc>
<doc id="26918" url="https://sk.wikipedia.org/wiki?curid=26918" title="Šiatorská Bukovinka">
Šiatorská Bukovinka

Šiatorská Bukovinka je obec na Slovensku v okrese Lučenec. Blízko obce sa nachádza zrúcanina hradu Šomoška a NPR Šomoška.
Polohopis.
Obec sa nachádza v južnej časti okresu Lučenec, ktorý patrí do Banskobystrického kraja. Leží v hornej časti potoka Belina a Bukovinského potoka neďaleko štátnej hranice s Maďarskom.

</doc>
<doc id="26919" url="https://sk.wikipedia.org/wiki?curid=26919" title="Panické Dravce">
Panické Dravce

Panické Dravce sú obec na Slovensku v okrese Lučenec.
Polohopis.
Panické Dravce sa nachádzajú 5 km od Lučenca, na južnej ceste z Lučenca do Veľkého Krtíša, ktorá vedie popri rieke Ipeľ. Obec mala k 31. 12. 2015 spolu 744 obyvateľov.
Dejiny.
Prvá písomná zmienka o obci je z roku 1246 pod názvom Draus. V ďalších zmienkach sa spomína ako Darocz v roku 1488, v roku 1573 ako Panydarocz alebo Pani Darocz. Obec bola majetkom rôznych zemianskych rodov ako Daróczyovci, Madáchovci a ďalší. Za vojen začiatkom 17. storočia spustla, obnovená bola okolo roku 1680 ako osada a začiatkom 18. storočia sa vyvinula opäť v obec. Obyvatelia obce sa zaoberali poľnohospodárstvom a vinohradníctvom. V roku 1773 ju nachádzame pod názvom Dravcze. V roku 1920 mala obec názov Pani Darovce, 1927 Panitské Dravce a od roku 1948 sa nazýva Panické Dravce, maď. Panyidaróc.
V 10. – 11. storočí boli obľúbenými poľovnými oblasťami kráľov zvolenské lesy. Vedľa ciest smerujúcich na Zvolen sa vytvárali služnovské obce s rozdielnymi spoločenskými povinnosťami a právami. Ich hlavnou povinnosťou bolo zaopatriť kráľovský sprievod. Obce kráľovských poľovníkov boli pomenované „Daróz“. Odtiaľ pochádza aj názov obce.
Kultúra a zaujímavosti.
Zaujímavosti.
Okolie obce tvorí pekná príroda skrášlená korytom rieky Ipeľ. Dva kilometre od obce smerom na juh sa nachádzajú Velické štrkoviská, ktoré tvorí viacero povrchových baní na ťažbu štrku. V štyroch baniach sa už neťaží a teda slúžia ako vyhľadávaný rybársky revír pre rôznorodosť rybných druhov. V okolí obce sa nachádzajú cyklistické trasy, či už po ochrannej hrádzi rieky Ipeľ, alebo v blízkych Mestských lesoch mesta Lučenec.

</doc>
<doc id="26920" url="https://sk.wikipedia.org/wiki?curid=26920" title="Veľké Dravce">
Veľké Dravce

Veľké Dravce sú obec na Slovensku v okrese Lučenec.
Dejiny.
V mladšej dobe kamennej sa na území obce zdržiavali ľudia známi svojou špecifickou technikou zdobenia keramiky, išlo o zdobenie líniovými vzormi.
Prvá písomná zmienka o obci pochádza z 13. storočia, kedy sa názov obce prvýkrát spomína v rokoch 1332 – 1337 v evidencii pápežských desiatkov.
Názvy obce, ktoré sa spomínali v listinách boli v roku 1350 – "Daroch" a v r. 1385 – "Dray". Názov je slovenského pôvodu, odkazujúci na chov dravcov, v maďarčine slovo "daróc" označuje lovca kožušín.
Podľa archívnych záznamov zo 14. storočia bolo územie obce majetkom Matúša Čáka Trenčianskeho, neskôr sa stalo majetkom rodiny Daróczy. V roku 1548 boli majitelia okolitých panstiev Andrej Daróczy, Albert a Ladislav Gál, Peter Pinczy, Juraj Nagy, Anton Török a s nimi susedilo aj panstvo Františka Bubeka. V rokoch 1554 – 1593 bolo územie Veľkých Draviec pod tureckou nadvládou. V roku 1598 bolo panstvo pripísané na meno Ján Wyszary.
V záznamoch matriky sa uvádza, že v roku 1715 bolo na území Veľkých Draviec 7 maďarských a 1 nemecká domácnosť. V roku 1720 to už bolo 8 maďarských domácností.
V rokoch 1754 – 1755 bolo územie Veľkých Dravciec panstvom Juraja, Pavla, Františka a Ladislava Kovácsa.
V roku 1770 patrilo panstvo grófovi Ignácovi Kohárymu a Ladislavu Jaanovi.
V roku 1826 okrem Koháryovcov patrilo toto územie dravčanskej rodine Kovácsovcov, neskôr Horkovicsovcom a Vattayovcom.
Na začiatku 20. storočia tu mali väčšie panstvá princ Filip Coburg a Július Horkovics. 
V obci boli postavené dva panské domy, prvý z nich postavil Jozef Horkovics v roku 1821 a druhý postavil v roku 1865 Žigmund Zmeškal.
V roku 1885 veľký požiar zničil značnú časť dediny, v ktorej blízkosti sa tiež ťažil bazalt.
K územiu Veľkých Draviec patrilo aj panstvo Dóra, Fülöp puszta a Záložná. Záložná pôvodne patrila k Ožďanom, ale v druhej polovici 16. storočia turecký fiľakovský beg toto územie daroval Veľkým Dravciam na úkor Oždian. 
Obyvatelia obce sa zaoberali najmä poľnohospodárstvom, chovom zvierat a hlavne chovom koní.
V roku 1910 bolo v obci 957 obyvateľov, prevažne maďarských. Po vzniku Česko-Slovenska pripadlo toto územie k okresu Lučenec.
V roku 1932 bol v bani veľký štrajk baníkov. V rokoch 1938 až 1944 obec patrila k Maďarsku.
V roku 2001 mala obec 621 obyvateľov, z toho 455 maďarskej národnosti a 145 slovenskej národnosti.

</doc>
<doc id="26921" url="https://sk.wikipedia.org/wiki?curid=26921" title="Veľká nad Ipľom">
Veľká nad Ipľom

Veľká nad Ipľom je obec na Slovensku v okrese Lučenec.

</doc>
<doc id="26922" url="https://sk.wikipedia.org/wiki?curid=26922" title="Nitra nad Ipľom">
Nitra nad Ipľom

Nitra nad Ipľom () je obec na Slovensku v okrese Lučenec.
Polohopis.
Obec leží v juhovýchodnej časti Lučenskej kotliny na nive rieky Ipeľ. 
Dejiny.
Prvá písomná zmienka o obci (Nitra) je z roku 1350. Vyvinula sa zo starého osídlenia, patrila Fiľakovskému panstvu. Obyvateľstvo sa zaoberalo poľnohospodárstvom. V roku 1820 dve tretiny obce vyhoreli. Od roku 1911 sa tu nachádzal gejzír, z ktorého minerálna voda (27 °C) z hĺbky 516 m každých 30 sekúnd striekala do výšky 30 metrov, v auguste roku 1930 ale aktivita gejzíra ustala.

</doc>
<doc id="26923" url="https://sk.wikipedia.org/wiki?curid=26923" title="Stará Halič">
Stará Halič

Stará Halič je obec na Slovensku v okrese Lučenec. Najvýznamnejšou pamiatkou je románsko-gotický kostol sv. Juraja.
Polohopis.
Obec leží na severozápadnom okraji Lučenskej kotliny, severne sa stretávajú Ostrôžky a Revúcka vrchovina. Centrom obce preteká Tuhársky potok, pričom údolie Tuhárskeho potoka bolo v roku 1975 vyhlásené za chránené územie. Najvyšším bodom katastra je vrch Sedem chotárov - , na vrchole ktorého sa naozaj zbiehajú chotáre siedmych obcí: Stará Halič, Gregorova Vieska, Podrečany, Tuhár, Ružiná, Lovinobaňa a Halič. 
Prístup zabezpečuje cesta III/2664, ktorá je pri Haliči napojená na cestu I/75 (Veľký Krtíš – Lučenec). Na Tomášovce vedie z obce cesta III/2663 a do obce Tuhár vedie cesta III/2665. Okresné mesto leží juhovýchodne, Veľký Krtíš je vzdialený juhozápadne, Zvolen severozápadne a do krajského mesta je to severným smerom .
Dejiny.
Názory na presný rok vzniku obce sa líšia. Prvá písomná zmienka o obci pochádza z roku 1350, kedy tu už existovala farnosť, doložená pod názvom Gaach. Obecná kronika však hovorí, že Stará Halič vznikla už v roku 1238 a patrila haličskému panstvu, pôvodne rodu Tomajovcov. V roku 1548 ju nachádzame vo vlastníctve rodu Lučenských a v 17. storočí už patrila rodu Forgáčovcov. 
V roku 1712 padla za obeť moru väčšia časť obyvateľstva obce. Pri súpise poddaných v roku 1715 žilo v obci 11 rodín poddaných, 2 rodiny želiarov a 3 rodiny taxalistov. V roku 1763 jej bolo udelené právo na vydržiavanie jarmokov štyrikrát do roka. V roku 1770 bol zemepánom Ján Forgách a patrilo mu 25 rodín poddaných a 6 rodín želiarov. Haličské panstvo grófa Forgácha vyžadovalo od svojich poddaných výlučne roboty. V chotári obce sa nachádzal veľký rybník. Obyvatelia sa zaoberali poľnohospodárstvom, rybolovom, obchodovaním s drevom a povozníctvom. V roku 1828 žilo v 82 domoch 574 obyvateľov.
Kultúra a zaujímavosti.
Zaujímavosti.
Odtlačok pečatidla, ktoré pochádza z roku 1633, patrí medzi najstaršie v regióne. 
Od 4. marca 1763 získala Stará Halič právo na vydržiavanie jarmokov, štyrikrát do roka. 
Uznesením OZ zo dňa 4. 10. 1933 bol učiteľ Dezider Švajko poverený viesť Obecnú kroniku, ako prvý kronikár a začal ju viesť od 1. 1. 1934.
Dňa 7. mája 2009 udelili čestné občianstvo sestre Agnes Franziske Kerschbaumer, generálnej predstavenej pápežsky schváleného misijného spoločenstva PDF-Rodina Panny Márie. Sr. Agnes pochádza z rakúskeho Tirolska a v Starej Haliči pôsobí od roku 1993, kedy apoštolské sestry priviedol do obce J.E. Eduard Kojnok, vtedajší diecézny rožňavský biskup. Na zriadenie Materského domu centrály ich misijného spoločenstva im dal k dispozícii priestory bývalého trojizbového kantorského domu pri kostole a o krátky čas na to i priestory starej obecnej školy.
Turistika.
Pamiatky v obci a blízkom okolí predurčujú lokalitu na atraktívny cieľ výletov. Priamo v obci leží Kostol sv. Juraja i renesančná zvonica, južne od obce stojí Haličský zámok. 
Obcou vedie červeno značený chodník, vedúci z Haliče na vrch Sedem chotárov (). Z tejto významnej turistickej križovatky sa dá (okrem iných možností) pokračovať k Divínskemu hradu alebo k vodnej nádrži Ružiná.

</doc>
<doc id="26925" url="https://sk.wikipedia.org/wiki?curid=26925" title="Grécka občianska vojna">
Grécka občianska vojna

Grécka občianska vojna bol vojenský konflikt, ktorý sa odohral v rokoch 1946 - 1949 v Grécku. Na jednej strane konfliktu stála konzervatívna časť gréckej spoločnosti a silové zložky gréckej vlády, najprv podporované Britániou a neskôr USA. Druhá, takzvaná revolučná časť spoločnosti, bola vedená gréckou komunistickou stranou. 
Občianska vojna skončila porážkou komunistov a ich demokratickej armády ("Dimokratikos Stratos Elladas - DSE") regulárnou gréckou (helenskou) armádou. Počas bojov druhej svetovej vojny a občianskej vojny bolo uväznených asi 100 tisíc odporcov režimu, najmä bojovníkov najväčšej organizácie protifašistického odboja ELAS, z ktorých 3 tisíc bol odsúdení na smrť. Po tom, čo dočasná vláda v roku 1948 oznámila, že všetky deti musia opustiť oblasti Grécka kontrolované DSE, mnoho (desaťtisíce) slovanských Macedóncov bojujúcich na strane komunistov. Exodus slovanských Macedóncov z gréckeho Macedónska pokračoval aj po skončení občianskej vojny a mnohí sa vrátili do vtedajšej Socialistickej republiky Macedónsko. 11 000 detí boli za účasti Medzinárodného červeného kríža distribuovaní ako utečenci v Juhoslávii (vrátane Macedónska).
Pred obavou z pokračovania zatýkania komunistov viacerí emigrovali do krajín východného bloku, ktorý ich podporoval. Najviac ľudí odišlo do ZSSR (do Taškentu sa presunulo aj sídlo gréckej komunistickej strany) a ďalších približne 12 000 do bývalého Česko-Slovenska. Od apríla 1948 do prvých mesiacov roku 1950 bolo v rámci „akcie Grécke deti“ československou vládou prijatých 5 221 detí a niekoľko stoviek dospelých, ktorí získali status politických utečencov. Počet gréckych utečencov sa v priebehu šesťdesiatych rokov zvýšil, pretože krajiny bývalého socialistického bloku pristúpili k zlučovaniu rodín, ktoré boli rozdelené pobytom na rôznych miestach. Dôsledkom tejto činnosti sa na začiatku 70. rokov ku gréckej národnosti v ČSSR hlásilo podľa niektorých neoficiálnych zdrojov až 15 tisíc osôb. Medzi najznámejšie „Grécke deti“ patria speváčky Martha Elefteriadu (* 12. september 1946) a Tena Elefteriadu (* 16. apríl 1948). 

</doc>
<doc id="26926" url="https://sk.wikipedia.org/wiki?curid=26926" title="Čínske občianske a revolučné vojny">
Čínske občianske a revolučné vojny

Čínske občianske a revolučné vojny alebo Čínska občianska vojna (v širšom zmysle) je označenie pre sériu občianskych a revolučných bojov v Číne v prvej polovici 20. storočia, ktorých najdôlejšími „hráčmi“ boli Kuomintang (Čínska národná strana; KMT) a Komunistická strana Číny. Skončili sa roku 1949, kedy komunisti obsadili pevninu a Kuomintang utiekol na Taiwan a iné ostrovy.
Začiatok čínskych občianskych a revolučných vojen závisí od interpretácie, udáva sa 1911 (sinchajská revolúcia = čínska revolúcia I), 1924 (začiatok občianskej vojny za národné zjednotenie Číny) alebo 1926 (nástup Čankajška k moci). Pojmom čínska občianska vojna (v užšom zmysle) sa jednoznačne najčastejšie chápe iba občianska vojna v rokoch 1945/1946-1949 (=čínska revolúcia II).

</doc>
<doc id="26928" url="https://sk.wikipedia.org/wiki?curid=26928" title="Lyndon Johnson">
Lyndon Johnson



</doc>
<doc id="26929" url="https://sk.wikipedia.org/wiki?curid=26929" title="Artur Heyer">
Artur Heyer



</doc>
<doc id="26932" url="https://sk.wikipedia.org/wiki?curid=26932" title="Giovanni Bosco">
Giovanni Bosco



</doc>
<doc id="26936" url="https://sk.wikipedia.org/wiki?curid=26936" title="J. K. Rowlingová">
J. K. Rowlingová

Joanne „Jo“ Rowlingová OBE, FRSL (* 31. júl 1965, Yate, Spojené kráľovstvo), autorské pseudonymy J. K. Rowlingová a Robert Galbraith, je britská spisovateľka, scenáristka a filmová producentka. 
Preslávila ju knižná séria "Harry Potter", ktorá vzbudila svetový záujem a získala množstvo cien. Vo februári 2004 časopis "Forbes" odhadol jej majetok na 576 miliónov libier, čo ju radí medzi dolárových miliardárov ako vôbec prvého spisovateľa.
Životopis.
Narodila sa v Yate, Gloucestershire. Spolu s matkou, otcom a mladšou sestrou Dianou sa presťahovali do Winterbourne, Bristol a potom do Tutshill blízko mesta Chepstow. Navštevovala strednú školu vo Wyedean Comprehensive, kde už vtedy rozprávala príbehy svojim priateľom. V roku 1990 jej 45-ročná matka podľahla po desaťročnom boji skleróze multiplex. 
Po štúdiách francúzštiny a literatúry na University of Exeter, s ročným pobytom v Paríži, sa presťahovala do Londýna, aby robila prieskum a pracovala ako bilingválna sekretárka pre Amnesty International. V tomto období, počas jednej štvorhodinovej cesty z Manchestru do Londýna dostala nápad napísať príbeh o malom chlapcovi navštevujúcom čarodejnícku školu. Kým sa dostala do cieľovej stanice, mala už v hlave postavy a dobrý základ pre knihu "Harry Potter a Kameň mudrcov", na ktorej začala pracovať počas obednej prestávky.
Rowlingová sa potom presťahovala do mesta Porto v Portugalsku, aby učila angličtinu ako cudzí jazyk. Tam sa 16. októbra 1992 vydala za portugalského televízneho novinára Jorge Arantesa. Kým sa v roku 1995 rozviedli, mali spolu dievčatko, Jessicu Rowlingovú Arantesovú (* 27. júl 1993).
V decembri 1994 sa spolu so svojou dcérou presťahovali do blízkosti svojej sestry v Edinburghu. Nezamestnaná a žijúca na podpore dokončila v edinburghskej kaviarni svoj prvý román (je rozšírená klebeta, že román písala v kaviarni, aby ušla zo svojho studeného bytu, ale podľa nej samej to nie je pravda).
Za štvrtý diel série – "Harry Potter a Ohnivá čaša" - získala cenu Hugo za rok 2001 v kategórii román.
Diela.
Harry Potter.
Pôvodná séria
Ďalšie knihy
Knihy pre dospelých.
Cormoran Strike

</doc>
<doc id="26937" url="https://sk.wikipedia.org/wiki?curid=26937" title="J. K. Rowling">
J. K. Rowling



</doc>
<doc id="26938" url="https://sk.wikipedia.org/wiki?curid=26938" title="Čínska občianska vojna">
Čínska občianska vojna

Čínska občianska vojna je označenie:

</doc>
<doc id="26940" url="https://sk.wikipedia.org/wiki?curid=26940" title="Čínska revolúcia">
Čínska revolúcia

Čínska revolúcia môže byť:

</doc>
<doc id="26941" url="https://sk.wikipedia.org/wiki?curid=26941" title="Perl">
Perl

Perl (Practical Extraction and Report Language) je univerzálny, interpretovaný (t.j. netreba ho kompilovať) programovací jazyk, vyvinutý v roku 1987, Larrym Wallom, lingvistom, ktorý pracoval ako správca systémov v NASA. Zámerom bolo spraviť jazyk praktický (ľahko používateľný, výkonný, kompletný) a nie nevyhnutne pekný (elegantný, minimalistický). Jazyk prešiel viacerými vývojovými míľnikmi:
Pôvodne bol Perl vyvinutý na manipuláciu textu, dnes sa používa v mnohých oblastiach, od správy systémov, programovanie webov, sieťové programovanie, vývoj GUI, programovanie hier a 3D grafiku pomocou OpenGL, až po webové aplikácie, akou je napríklad Wikipédia. Perl 5 beží na viac ako 100 platformách od prenosných zariadení až po mainframy. 
Medzi hlavné črty Perl-u patrí:
Programovať v Perl-e sa dá rôznymi štýlmi v závislosti na projekte, dostupnom čase, očakávanej potreby údržby programu, osobnom štýle. Moto jazyka je TIMTOWTDI (There's more than one way to do it), čo umožňuje tvoriť pekný kód ale aj ťažko čitateľný neporiadok.

</doc>
<doc id="26942" url="https://sk.wikipedia.org/wiki?curid=26942" title="Joanne Rowling">
Joanne Rowling



</doc>
<doc id="26944" url="https://sk.wikipedia.org/wiki?curid=26944" title="Zoznam hláv štátu Španielska">
Zoznam hláv štátu Španielska

Toto je zoznam hláv štátu (kráľov, grófov, caudillov, prezidentov a podobne) na území Španielska od 5. storočia.
Obdobie rokov 409 – 711.
Vandalskí králi.
Vandali vtrhli roku 409 do Hispánie (územie Rímskej ríše), dočasne sa tu usadili, ale roku 429 sa presunuli do severnej Afriky:
Svébski králi na severozápade Pyrenejského polostrova (v Galícii).
"Pozri: Zoznam svébskych kráľov v Galícii."
Roku 410 Hermerich podpísal s Rímom foedus, podľa ktorého bolo Germánom Svébom umožnené usadiť sa na Pyrenejskom polostrove. Roku 585 Svébov dobyli susední Vizigóti.
Vizigótski králi.
"Pozri: Zoznam kráľov Vizigótov od roku 410."
Vlastná expanzia Vizigótov do Hispánie z Galie sa začala v druhej polovici 5. storočia za Euricha a za dvadsať rokov ovládli skoro celý Pyrenejský polostrov (okrem severozápadu, kde bola Svébska ríša).
Po roku 507 sa museli z Galie stiahnuť len na územie Hispánie. V 40. a 50. rokoch 6. storočia ovládla juhovýchodné pobrežie Hispánie Byzantská ríša (554). V druhej polovici 6. storočia sa Vizigótom podarilo dobyť Svébsku ríšu a v 20. rokoch 7. storočia aj byzantskú enklávu na pobreží Hispánie, čím ovládali celý polostrov vrátane dnešného Portugalska.
Roku 711 vizigótska ríša zanikla pod útokmi moslimov z juhu. Len na úplnom severe Španielska, v neskoršej Astúrii, sa udržali drobné panstvá na čele s vizigótskymi šľachticmi, zárodok budúcich kresťanských kráľovstiev v stredoveku.
Byzantské územia na juhu.
"Pozri:Zoznam vládcov Byzantskej ríše od roku 554 "
Od roku 554 do 20. rokov 7. storočia (na ostrovoch aj neskôr) ovládala pobrežné územia na juhu Byzantská ríša.
Obdobie rokov 711 – 1516.
Vládcovia v Al-Andalusa.
"Pozri:Zoznam vládcov v Al-Andalusa"
Al-Andalusa je označenie pre moslimské územie na Pyrenejskom polostrove v rokoch 711 – 1492 (najmä od roku 756 Córdobský emirát, neskôr Córdobský kalifát). Roku 1492 boli moslimovia zo Španielska definitívne vytlačení (koniec tzv. reconquisty).
Králi Astúrie.
"Pozri: Zoznam kráľov Astúrie"
Astúrske kráľovstvo (v podstate prvotný základ dnešného Španielska) vzniklo, keď sa Vizigótovi Pelayovi podarilo v rokoch 718-722 dobyť maličké územie v dnešných astúrských horách od moslimov. Toto územie sa postupne rozrastalo, až sa v 10. storočí (po dočasnom rozdelení) pretvorilo na Leónske kráľovstvo. Astúrski králi sa považovali za nástupcov vizigótskych kráľov v Hispánii.
Králi Leónu.
"Pozri: Zoznam kráľov Leónu"
Leónske kráľovstvo vzniklo rozdelením Astúrie medzi troch synov Alfonza III. (866-910). García vládol v Leóne, Ordoño II. v Galícii a Fruela v Astúrii.
Králi Galície.
"Pozri: Zoznam kráľov Galície"
V Galícii chvíľu vládli formálne králi „oddelenej“ Galície, ktorá však patrila pod Leónske kráľovstvo, neskôr aj integrálne. Neskôr sa vyskytli pokusy obnoviť samostatné galícijské kráľovstvo.
Králi a grófi Kastílska.
"Pozri: Zoznam panovníkov Kastílie"
Kastílske grófstvo vzniklo v 9. storočí ako vazalské grófstvo Leónskeho kráľovstva, od ktorého získalo nezávislosť roku 930.
Králi Pamplony/Navarry.
"Pozri Zoznam kráľov Navarry"
Pamplonské (od 11. storočia nazývané Navarrské) kráľovstvo vzniklo okolo roku 824. Roku 1512 bolo južné Navarrské kráľovstvo pripojené k Španielsku, zatiaľčo severné ešte existovalo do roku 1607/1620, kedy bolo pripojené k Francúzsku.
Králi a grófi Aragónska.
"Pozri: Zoznam panovníkov Aragónska"
Aragónsko vzniklo začiatkom 9. storočia v rámci reconquisty ako Aragónske grófstvo, ktoré bolo súčasťou franskej Hispánskej marky. V rokoch 925 až 1035 bolo súčasťou Navarrského kráľovstva, od roku 1035 samostatné kráľovstvo. Roku 1162 bolo k nemu pripojené Katalánsko (presnejšie Barcelonské grófstvo), odvtedy sa niekedy rozlišujú Krajiny aragónskej koruny (vrátane Katalánska a pod.) a Aragónske kráľovstvo (vlastné Aragónsko). Od roku 1516, nástupom Karola I. po Ferdinandovi Aragónskom (1506-1516), bolo oficiálne spojené s Kastíliou (de-facto vznik Španielska, pozri dole). 
Grófi Barcelony (Katalánsko).
"Pozri: Zoznam barcelonských grófov"
Katalánsko vzniklo začiatkom 9. storočia v rámci „reconquisty“ ako Barcelonské grófstvo, ktoré bolo súčasťou franskej Hispánskej marky. Od roku 985 to bolo samostatné grófstvo, od roku 1162 súčasť Aragónska (stále pod názvom Barcelonské grófstvo).
Králi Valencie.
"Pozri: Zoznam kráľov Valencie"
Valencijské kráľovstvo bolo vytvorené v rámci Aragónskeho kráľovstva v roku 1238. Formálne zaniklo až v roku 1700.
Králi Malorky.
"Pozri: Zoznam kráľov Malorky"
Malorské kráľovstvo (na Baleárskych ostrovoch) bolo vytvorené v rámci Aragónskeho kráľovstva v roku 1231. Formálne zaniklo okolo roku 1404.
Obdobie od roku 1516 (jednotné Španielsko).
Jednotné Španielsko vznikalo takto:
Kráľovstvo (králi).
"Habsburgovci" (po šp. „Rakúska dynastia“):
"Bourbonovci" (po šp. "Borbón"ovci):
"Medzivládie":
"Bonaparteovci":
"Bourbonovci" (po šp. "Borbón"ovci):
Medzivládie.
Prezident (Predseda) Dočasnej revolučnej junty:
Prezident (Predseda) Dočasnej vlády (od 23. 2. Prezident/predseda výkonnej moci):
Kráľovstvo.
Regent:
Kráľ: "Savojská dynastia":
1. republika.
Prezidenti (Predsedovia) výkonnej moci:
Prezident (Predseda) Dočasnej vlády (vojenský vládca):
Kráľovstvo (Králi).
"Bourbonovci"(po šp. "Borbón"ovci):
2. republika (1931-1939).
Prezidenti (Predsedovia) vlády Republiky:
Prezidenti (od 23. júla 1936 len v republikánskej zóne)
Prezidenti (Predsedovia) Národnej rady obrany (v republikánskej zóne)
Predseda Národnej junty obrany (v nacionalistickej zóne)
Šéf štátu (caudillo) (v nacionalistickej zóne):
Štát; od 1947 kráľovstvo.
Šéf štátu (caudillo), od 28.7. 1947 aj doživotný regent:
Predseda regentskej rady:
Kráľ: "Bourbonovci":
Poznámky.
1 16 dní po smrti Karola II. vládla dočasná „Junta de Gobierno“ (Vládna rada)
2 Po smrti Ľudovíta bol trón 6 dní prázdny.
3 Vo väčšine Španielska Ferdinandovu abdikáciu neuznali , pretože bola urobená pod tlakom. Najvyššia vládna junta založená 25. septembra 1808, ktorú uznala Británia, Portugalsko a iné vlády naďalej uznávala Ferdinanda ako kráľa.
4 Toto bol brat Napoleona Bonaparte. Nebol všeobecne uznávaný ako kráľ a jeho zákony sa po návrate Bourbonovcov na trón spravidla považovali za neplatné.

</doc>
<doc id="26945" url="https://sk.wikipedia.org/wiki?curid=26945" title="Spojené kráľovstvo Veľkej Británie a Severného Írska">
Spojené kráľovstvo Veľkej Británie a Severného Írska



</doc>
<doc id="26946" url="https://sk.wikipedia.org/wiki?curid=26946" title="Bukovina (okres Liptovský Mikuláš)">
Bukovina (okres Liptovský Mikuláš)

Bukovina je obec na Slovenskuv okrese Liptovský Mikuláš.
Polohopis.
Nacádza sa asi 15km od Liptovského Mikuláša, v nadmorskej výške , situovaná v Liptovskej kotline pod Chočskými vrchmi v doline potoka Sestrč. Prevažne odlesnený pahorkatinný povrch chotára tvoria treťohorné pieskovce a ílovce. Súčasťou obce je aj osada Janošovce, ktorá sa v dôsledku rozrastania obce spojila s kmeňovou obcou. Z tejto časti obce severovýchodným smerom vedie poľná cesta vhodná aj pre cyklistov do obce Ižipovce. Pokračuje ďalej východným smerom až do obce Prosiek so známou Prosieckou dolinou.
Dejiny.
Najstaršia zmienka o obci je z roku 1297, keď kráľ Ondrej III. daroval Ladislavovi Noseovmu synovi, pustý les označený ako „Nagbokovina“. 
Názov.
Vývin názvu obce
Kultúra a zaujímavosti.
Turizmus.
Neďaleko obce sa nachádza vodná nádrž Liptovská Mara, ktorá poskytuje možnosti kúpania, športového rybolovu, člnkovania a rekreačných vodných športov. Vzhľadom na to, že obec hraničí s regiónom Orava, je tu možnosť turistických vychádzok v prekrásnom prostredí bukových a smrekových lesov. Turistický chodník je označený modro-bielou turistickou značkou od usadlosti až po úpätie pozostatku „Starhradu“,(Liptovský hrad, Sielnicky hrad). Údolím potoka Sestrč prechádza lesná cesta až na Oravu do obce Malatiná. Slúži zároveň ako obľúbená cykrotrasa. Ďalším typom na pekný výlet je výstup po označenom chodníku zo susednej obce Liptovská Anna na vyhliadkovú skalu Čerenová cca 
Občianska vybavenosť.
Obec disponuje kultúrnym domom, v ktorom sa usporiadavajú kultúrne a spoločenské podujatia aj pre susedné obce. V poslednom období sú v obci budované aj rekreačné chatky na individuálne ubytovanie, kde si návštevníci pochvaľujú peknú prírodu s možnosťou vychádzok spojených so zberom lesných plodov a húb.

</doc>
<doc id="26947" url="https://sk.wikipedia.org/wiki?curid=26947" title="Vigilius">
Vigilius

Vigilius (* okolo 500– † 7. jún 555) bol 59. pápežom od roku 537 do 7. júna 555. Narodil sa vo významnej rímskej rodine. Jeho otec bol konzulom brat senátorom. Známy je svojou účasťou na spore o Tri kapitoly.
Už Bonifác II. ho určil za svojho nástupcu, no rímsky klérus mu odoprel súhlas. Pápež Agapetus I. ho vyslal ako aposkrisária do Carihradu. Tu sa začal prikláňať k monofyzitizmu a do Ríma sa po smrti Agapeta I. vracal ako cisárovnou Theodorou uprednostňovaný favorit voľby. Justinián I. si od voľby Vigilia sľuboval aj vyriešenie sporu medzi zástancami Chalcedónskeho koncilu a monofyzitizmu.
Po Vigiliovom návrate sa však pápežom stal na nátlak ostrogótskeho kráľa Teodabada Silverius. Vigilius sa stal na nátlak z Carihradu 29. marca 537 protipápežom a bol všeobecne po Silveriovej smrti uznaný za jeho nástupcu.
Napriek očakávaniu cisára sa však Vigilius začal stavať proti monofyzitizmu. Následne roku 543/544 Justinián odsúdil spisy troch významných antiochijských teológov (pre ďalší vývoj pozri spor o tri kapitoly). Proti tomuto výnosu, ktorý zároveň spochybňoval autoritu Chalcedónskeho koncilu, sa však postavili západní biskupi a Vigilius, ktorí odmietli Tri kapitoly odsúdiť. Vigilius odcestoval do Carihradu, kde na v roku 548 vo svojom "Iudicatum" podpísal odsúdenie Troch kapitol. Tento krok však vyvolal veľkú vlnu nevôle na Západe a Vigilius preto Iudicatum odvolal (550). 
V tejto situácii uzatvoril Vigilius s Justiniánom tichú dohodu, že bude v celej záležitosti zvolaný ekumenický koncil, ktorý rozhodne; až dovtedy nemala žiadna strana uskutočňovať ďalšie kroky. Justinián aj napriek tomu roku 551 znova Tri kapitoly odsúdil, proti čomu Vigilius protestoval. Po vyhrotení sporu sa pápež uchýlil do Kostola svätých Petra a Pavla. Cisárski vojaci sa pápeža snažili s chrámu dostať, no nepodarilo sa im to a Vigilius azyl opustil až po sľube o jeho bezpečí. Neskôr z Konštantínopola pre dohľad nad ním tajne odišiel do Chalcedónu a vrátil sa až po rokovaniach. 
V máji 553 sa v Carihrade začal piaty všeobecný cirkevný koncil. Vigilius sa koncilu nezúčastnil a postavil sa zásadne proti odsúdeniu kapitol. Cisár ho pre to nechal koncilom exkomunikovať. Koncil následne Vigiliovi nechal možnosť oľutovať svoje chyby a ten sa v druhom "Constitutum" vyjadril v súlade s výsledkami koncilu. 
Vigiliovo správanie v celej záležitosti otriaslo autoritou pápeža ako patriarchu Západu na viac ako 150 rokov. Pápežovi bolo po odsúdení kapitol dovolené sa vrátiť do Ríma. Vigilius zomrel na ceste domov 7. júla 555 v Syrakúzach, keď podľahol žlčníkovým kameňom, ktorými už dlho trpel. O veľa storočí neskôr sa Vigiliovo počínanie počas celej kontroverzie stalo v 19. storočí významným vzhľadom na rozpravu o pápežskej neomylnosti. 

</doc>
<doc id="26948" url="https://sk.wikipedia.org/wiki?curid=26948" title="Bukovina (krajina)">
Bukovina (krajina)

Bukovina (po rumunsky: "Bucovina", po ukrajinsky: "Буковина" ["Bukovyna"], po nemecky: "Buchenland" alebo "Bukowina", po poľsky: "Bukowina", po maďarsky: "Bukovina") bola historická krajina, v rokoch 1775-1918 súčasť Rakúskej monarchie, v súčasnosti rozdelená medzi Rumunsko a Ukrajinu.
Pôvod názvu.
Pomenovanie "Bukovina" sa začalo používať roku 1775 po anexii príslušného územia Rakúskou monarchiou. Pomenovanie má slovanský pôvod a je odvodené od slova buk, keďže územie bolo zarastené prevažne bukmi.
Dejiny.
Starovek.
Od starovekých rímskych čias obývali územie Bukoviny Dákovia, od ktorých Rumuni odvodzujú svoj pôvod.
Stredovek.
V 5. storočí územie získali Avari a po nich sa v regióne usadili Slovania. 
V 10.-11. storočí územie patrilo ku Kyjevskej Rusi. Od 14. storočia bolo územie súčasťou Moldavského kniežatstva s centrom v meste Suceava (od roku 1388). V 15. storočí sa o niektoré časti tohto územia sporili Moldavské kniežatstvo a Poľsko. V tomto období, počas vlády "Ştefan cel Mare" a jeho nástupcov vznikli maľované kláštory v mestách Moldoviţa, Putna, Suceviţa a Voroneţ. Spolu s ich slávnymi freskami patria k najväčšiemu kultúrnemu dedičstvu súčasného Rumunska.
Osmanské obdobie.
Od roku 1514 sa Bukovina ako súčasť Moldavského kniežatstva dostala do závislosti od Osmanskej ríše. V roku 1769 po postupných porážkach a ústupe Osmanských Turkov z Balkánu Bukovinu obsadili vojská Ruska a v roku 1774 Rakúskej monarchie. Región Bukoviny v júni 1783 navštívil osobne rímsko-nemecký cisár Jozef II.
Habsburské obdobie.
Roku 1775 Bukovina podľa Konštantínopolskej dohody pripadla Rakúskej monarchii. Do roku 1786 bola pod vojenskou správou a spravovali ju menovaní guvernéri (v rokoch 1774 - 1778 barón Gábor Splényi a v rokoch 1778 - 1786 barón Karl Enzenberg). Neskôr bola spravovaná ako súčasť Haliče, v rokoch 1849 - 1918 bola Bukovina jednou z korunných krajín habsburskej monarchie. Od čias cisára Jozefa II. na Bukovine existovalo ukrajinské, rumunské, nemecké, poľské, maďarské a židovské školstvo. V roku 1857 na území s rozlohou 10440 km² žilo 455 800 obyvateľov. Z toho tvorili Rumuni 44,6 % (hlavne na juhu, v rôznych spoločenských triedach), Ukrajinci 38,2 % (vrátane Rusínov, prevažne roľníci a pastieri), Nemci 6,4 % (prevažne úradníci, remeselníci, inžinieri), Židia 6,4 % (žijúci prevažne v mestách, obchodníci, remeselníci, lekári, advokáti), Poliaci 3 % (žijúci prevažne v mestách - v Černovci tvorili v roku 1910 po Židoch druhú najväčšiu etnickú skupinu s počtom 15 412 ľudí), Maďari 1,6 % a iní. Začiatkom 19. storočia prišli do Bukoviny aj prví slovenskí kolonisti (prví asi z Trenčianskej stolice, neskorší najmä z Kysúc). Slováci osídlili dediny Stará Huta, Nová Huta, Nový Solonec (rum.: Solonețu Nou) a Poiana Micului. 
Bukovina bola prevažne poľnohospodárskou krajinou (v roku 1880 až 3/4 obyvateľstva sa živilo poľnohospodárstvom). Významnú časť ekonomiky tvorila ťažba dreva, pretože región bol husto pokrytý lesmi (v roku 1820 mal región 480 770 ha lesov). V Černovci bývali veľké trhy s dobytkom. V roku 1902 ešte 60 % roľníckych hospodárstiev malo menej ako 2 ha pôdy, keďže 40% pôdy zaberali veľkostatky. Pastierstvo prevažovalo najmä v horských oblastiach krajiny.
Zánik Rakúsko-uhorskej monarchie.
Počas 1. svetovej vojny sa v Bukovine odohralo niekoľko bitiek medzi ústrednými veľmocami a Ruskom. Územie po vojne pripadlo Rumunsku, čo bolo potvrdené saintgermainskou zmluvou. 28. júna 1940 podľa paktu o neútočení severnú časť anektoval ZSSR, väčšina nemeckého obyvateľstva územie Bukoviny opustila. V roku 1941 ju Rumuni dobili späť. Väčšina židovskej menšiny bola deportovaná do koncentračných táborov. V roku 1944 bola Bukovina Moskovskou zmluvou opäť rozdelená: sever sa stal súčasťou ZSSR (Ukrajinskej SSR, dnešnej Ukrajiny) a juh zostal Rumunsku.
Väčšina historického územia Bukoviny je dnes súčasťou župy Suceava v Rumunsku a Černovickej oblasti na Ukrajine.
Národnosti.
Ukrajinská Bukovina.
Podľa oficiálneho sčítania obyvateľstva z roku 1995 bola národnostná skladba v Černovickej oblasti nasledovná:
Rumunská menšina obýva prevažne južnú časť Černovickej oblasti, väčšinu tvoria v týchto okresoch: 
Rumunská Bukovina.
V rumunskej časti v župe Suceviţa bola národnostná skladba v roku 1992 nasledovná:

</doc>
<doc id="26949" url="https://sk.wikipedia.org/wiki?curid=26949" title="Zoznam slovenských prozaikov">
Zoznam slovenských prozaikov

Prehľad významných autorov slovenskej prózy a drámy. Básnici sú uvedení v Zozname slovenských básnikov.
 Gorazd (koniec 9. storočia)
 Ján z Turca (14351488/1490)
 Kliment Ochridský (koniec 9. storočia)
 Konštantín (827869) – narodený v Solúne
 Maurus (?1070)
 Metod (815885) – narodený v Solúne
 Naum (okolo 830910)
 Čiernorizec Chrabr (9. st.prvá polovica 10. storočia)
 Izák Abrahamides (15571621)
 Pavel Kyrmezer (?1589)
 Jur Tesák Mošovský (15451617)
 Peter Révai (15681622)
 Ján Sambucus (15311581)
 Ján Ambrozi (17411796)
 Juraj Ambrozi (16941746)
 Matej Augustíni (16951753)
 Ján Bayer (16301674)
 Matej Bel (16841749)
 Móric Beňovský (17461786)
 Izák Caban (16321707)
 Sebastián Fabricius (16251681)
 Samuel Hruškovic (Samuelis Hruscowitz) (16941748)
 Joachim Kalinka (16011678)
 Adam František Kollár (17181783)
 Daniel Krman (16631740)
 Eliáš Ladiver (16331686)
 Juraj Láni (16461701)
 Martin Lauček (17321802)
 Ján Baltazár Magin (16811735)
 Tobiáš Masník (16401697)
 Martin Novák (16201686)
 Štefan Pilárik (16151693)
 Ján Rezik (?1711)
 Martin Sentiváni (16331705)
 Ján Simonides (16481708)
 Daniel Sinapius-Horčička (16401688)
 Daniel Speer (16361707)
 Samuel Ambrozi (17481806)
 Jozef Ignác Bajza (17551836)
 Anton Bernolák (17621813)
 Juraj Fándly (17501811)
 Ján Herkeľ (1786?)
 Ján Chalupka (17911871)
 Ján Kollár (17931852)
 Karol Kuzmány (18061866)
 Štefan Leška (17571818)
 Pavel Michalko (17521825)
 Juraj Palkovič (17691850)
 Ondrej Plachý (17551810)
 Ján Seberini (17801857)
 Pavel Jozef Šafárik ( 17951861)po česky "Pavel Josef Šafařík" 
 Ján Vyskydenský (17611834)
 Karol Adamiš (18131849)
 Janko Kráľ (18221876)
 Pavol Dobšinský (18281885)
 Mikuláš Dohnány (18241852)
 Ján Francisci-Rimavský (18221905)
 Michal Miloslav Hodža (1811 1870)
 Jozef Miloslav Hurban (18171888)
 Ján Kalinčiak (18221871)
 Viliam Pauliny-Tóth (18261877)
 Ľudovít Štúr (18151856)
 Samo Tomášik (18131887)
 Koloman Banšell (1850 1887)
 Karol Ľudovít Černo (1820 1894)
 Peter Kellner-Hostinský (18231873)
 Ľudovít Kubáni (18301869)
 Daniel Gabriel Lichard (18121882)
 Ján Palárik (18221870)
 Jonáš Záborský (18121876)
 Gustáv Kazimír Zechenter-Laskomerský (18241908)
 Janko Alexy (18941970)
 Anton Bielek (18571911)
 Blažej Bulla (18521919)
 Ján Čajak (18631944)
 Cyril Gallay (18571913)
 Hana Gregorová (18851958)
 Pavol Országh Hviezdoslav (18491921)
 Ján Klempa (18391894)
 Martin Kukučín (18601928)vlastným menom Matej Bencúr
 Dušan Makovický (18661921)
 Ľudmila Podjavorinská (18421951)
 Kristína Royová (18601936)
 Albert Škarvan (1869 1926)
 Elena Maróthy-Šoltésová (18551939)
 Jozef Gregor Tajovský (18741940)
 Božena Slančíková-Timrava (18671951)
 Svetozár Hurban-Vajanský (18471916)
 Terézia Vansová (18571942)
 Janko Jesenský (18741945)
 Ivan Krasko (18761958)
 Július Barč-Ivan (19091953)
 Ján Bodenek (19111985)
 Vladimír Clementis (19021952)
 Ján Čajak ml. (18971982)
 Rudolf Dilong (19051986)
 Margita Figuli (19091995)
 Ferdinand Gabaj (19081974)
 Tido J. Gašpar (18931972)
 Želmíra Gašparíková (19011966)
 Bohumil Haluzický (18791957)
 Jozef Cíger-Hronský (18961960)
 Dobroslav Chrobák (19071951)
 Peter Jilemnický (19011949)
 Matúš Kavec (18981980)
 Fraňo Kráľ (19031955)
 Štefan Krčméry (18921955)
 Anna Lacková-Zora (18991988)
 Ladislav Nádaši-Jégé (18661940)
 Irina Nevická (18861966)
 Jožo Nižnánsky (19031976)
 Laco Novomeský (1904 1976)
 Ľudo Ondrejov (19011962)
 Ján Poničan (19021978)
 Martin Rázus (18881937)
 Janko Silan (19141984)
 Ivan Stodola (18881977)
 Vladimír Sýkora (19131942)
 Elo Šándor (18961952)
 František Švantner (19121950)
 Milo Urban (19041982)
 Ľudo Zúbek (19071969)
 Alfonz Bednár (19141989)
 Krista Bendová (19231988)
 Kazimír Bezek (19081952)
 Ján Domasta (19091989)
 František Hečko (19051960)
 Ján Hrušovský (18921975)
 Rudolf Jašík (19191960)
 Roman Kaliský (* 1922)
 Peter Karvaš (19201999)
 Zlatko Klátik (19221990)
 Ján Chryzostom Korec (* 1924)
 Štefan Králik (19091983)
 Leopold Lahola (19181968)
 Karin Lászlová (*1922)
 Katarína Lazarová (19141995)
 Božena Mačingová (* 1922)
 Vladimír Mináč (19221996)
 Ladislav Mňačko (19191994)
 Rudo Moric (19211985)
 Mária Rázusová-Martáková (19051964)
 Peter Sever (* 19242004)
 Jarmila Štítnická (19241980)
 Dominik Tatarka (19131989)
 Viola Truchlíková (19211973)
 Ladislav Ťažký (* 1924)
 Alfréd Wetzler (19181988)
 Ľudo Zelienka (19171977)
 Hana Zelinová (19142004)
 Štefan Žáry (19182007)
 Peter Andruška (* 1943)
 Anton Baláž (* 1943)
 Ladislav Ballek (* 1941)
 Jozef Banáš (* 1948)
 Nora Baráthová (* 1944)
 Vlado Bednár (19411984)
 Ján Beňo (* 1933)
 Jaroslava Blažková (* 1933)
 Bohuš Bodacz (* 1955)
 Ivan Bukovčan (19211975)
 Elena Čepčeková (19221992)
 Marína Čeretková-Gállová (* 1931)
 Vasiľ Dacej (* 1936)
 Jozef Dunajovec (19332007)
 Dušan Dušek (* 1946)
 Mária Ďuríčková (19192004)
 Ivan Engler (* 1931)
 Etela Farkašová (* 1943)
 Andrej Ferko (* 1955)
 Milan Ferko (* 1929)
 Vladimír Ferko (* 1925)
 Boris Filan (* 1949)
 Peter Glocko (* 1946)
 Ctibor Greguš (* 1923)
 Viera Handzová (19311997)
 Július Handžárik (* 1930)
 Pavol Horák (* 1943)
 Pavel Hrúz (* 1941)
 Ivan Hudec (* 1947)
 Anton Hykisch (* 1932)
 Andrej Chudoba (* 1927)
 Pavol Janík (* 1956)
 Tomáš Janovic (* 1937)
 Peter Jaroš (* 1940)
 Klára Jarunková (19222005)
 Zora Jesenská (19091972)
 Ján Johanides (* 1934)
 Ján Jonáš (19191977)
 Belo Kapolka (19351998)
 Zuzana Karasová (* 1954)
 Štefan Kasarda (19352006)
 Viliam Klimáček (* 1958)
 Mikuláš Kočan (* 1946)
 Peter Kováčik (* 1936)
 Blažej Krasnovský (19511999)
 Juraj Kuniak (* 1955)
 Elena Lacková (19212003)
 Milan Lasica (* 1940)
 Ján Lenčo (* 1933)
 Natália Makedonová (19501998)
 Drahoslav Machala (* 1947)
 Anton Marec (* 1953)
 Albert Marenčin (* 1922)
 Alfred Marnau (19181999)
 Dušan Mitana (* 1946)
 Štefan Oľha (* 1936)
 Hana Ponická (* 1922)
 Jozef Puškáš (* 1951)
 Lýdia Ragačová (* 1947)
 Anton Rákay (* 1925)
 Stanislav Rakús (* 1940)
 Jozef Repko (* 1940)
 Gabriela Rothmayerová (* 1951)
 Igor Rusnák (* 1936)
 Štefan Sandtner (19162006)
 Július Satinský (19412002)
 Rudolf Schuster (* 1934)
 Rudolf Sloboda (19381995)
 Dušan Slobodník (19272001)
 Ján Solovič (* 1934)
 Anton Srholec (* 1929)
 Ladislav Szalay (* 1929)
 Peter Ševčovič (19352006)
 Vincent Šikula (19362001)
 Martin M. Šimečka (* 1957)
 Milan Šimečka (19301990)
 Nataša Tanská (* 1929)
 Benjamín Tinák (* 1930)
 Jozef Tomko (* 1924)
 Valerian Trabalka (* 1942)
 Juraj Tušiak (* 1935)
 Ján Tužinský (* 1951)
 Alta Vášová (* 1939)
 Pavel Vilikovský (* 1941)
 Osvald Zahradník (* 1932)
 Vojtech Zamarovský (19192006)
 Zuzka Zguriška (* 19001984)
 Milka Zimková (* 1951)
 Jozef Žarnay (* 1944)
 Števa Opremčáková (1957)
 Peter Bilý (* 1978)
 Milan Augustín (* 1947)
 Roman Brat (* 1957)
 Radovan Brenkus (* 1974)
 Martin Ciel (* 1963)
 Juraj Červenák (* 1974) 
 Dominik Dán (* 1955) 
Roman Horňák (?)
 Pavol Fabian (* 1956)
 Lenka Gahérová (* 1966)
 Peter Gašparík (* 1977)
 Katarína Gillerová (* 1958)
 Marián Grupač (* 1973)
 Michal Habaj (* 1974)
 Peter Holka (* 1950)
 Karol D. Horváth (?)
 Ladislav Hrubý (* 1957)
 Michal Hvorecký (* 1976
 Juraj Kalnický (* 1951) 
 Daniela Kapitáňová (* 1956)
 Martin Kasarda (* 1968)
 Táňa Keleová-Vasilková (* 1964)
Vladimíra Komorovská (* 1961)
 Márius Kopcsay (* 1968)
 Adriana Krúpová (* 1962)
 Zuzana Kuglerová (* 1955)
 Juraj Kuniak (* 1955)
 Maxim E. Matkin (?)
 Jela Mlčochová (* 1959)
 Radoslav Rochallyi (* 1980)
 Peter Mišák (* 1950)
 Petra Nagyová-Džerengová (* 1972)
 Igor Otčenáš (* 1956)
 Alexandra Pavelková (* 1966)
 Miroslava Varáčková (* 1981)
 Peter Pišťanek (19602015)
 Fero Rajec (* 1952)
 Pavel Rankov (* 1964)
 Ján Šimulčík (* 1970)
 Dušan Taragel (* 1961)
 Martin Vlado (* 1959)
 Milan Zelinka (* 1942)
 Vladimír Oravský (* 1947)
 Jaroslav Rumpli (* 1971)
 Toňa Revajová (* 1948)
 Silvia Bystričanová (* 1971)

</doc>
<doc id="26951" url="https://sk.wikipedia.org/wiki?curid=26951" title="Zedonk">
Zedonk

Zedonk je kríženec (hybrid), ktorý vzniká krížením zebry so somárom. Zedonk je svetlohnedé zviera s jemnými pásikmi a stojacou čiernou hrivou. 
Podobne ako mul alebo mulica sa už zedonk nemôže rozmnožovať, čo je spôsobené nepárnym počtom chromozómov.

</doc>
<doc id="26952" url="https://sk.wikipedia.org/wiki?curid=26952" title="Podhorie">
Podhorie

Podhorie môže byť:

</doc>
<doc id="26954" url="https://sk.wikipedia.org/wiki?curid=26954" title="Lefantovce">
Lefantovce

Lefantovce môžu byť:

</doc>
<doc id="26955" url="https://sk.wikipedia.org/wiki?curid=26955" title="Bystrá">
Bystrá

Bystrá môže byť:

</doc>
<doc id="26958" url="https://sk.wikipedia.org/wiki?curid=26958" title="Mul (potomok kobyly)">
Mul (potomok kobyly)

Mul alebo mulica (ostatné názvy pozri nižšie) je kríženec samca somára a samice koňa (čiže kobyly). Vyzerá, zjednodušene povedané, ako kôň s veľmi dlhými ušami. Hoci má tento kríženec v slovenčine viacero názvov, nižšie bude (ak nie je uvedené inak) označovaný ako mul.
Odlišný je kríženec samca koňa a samice somára (čiže somarice, oslice) - pozri mulica (potomok somarice). 
Názvy.
Slovenské názvy.
Slovenské názvy tohto kríženca sú: mul (resp. historicky: múl ), mula (resp. ľudovo muľa), mulica. Zastarano sa používali aj názvy mulec a mulo (resp. muľo).
Uvedená pestrosť názvov vyplýva okrem iného z toho, že v slovenských textoch dnes existujú dva základné spôsoby pomenúvania krížencov koňa a somára: 
Latinské názvy.
Latinské (taxonomické a iné) názvy tohto taxónu sú: 
Poznámky:
-Skratka "p. p." znamená čiastočne (t.j. daný názov zahŕňa aj niečo iné, v našom prípade väčšinou krížence somarice a samca koňa).
-Rodové meno za značkou × sa alternatívne skrátene vždy môže vynechať, čiže napr. "Equus asinus" × "Equus caballus" sa môže písať v tvare "Equus asinus x caballus".
-Namiesto vyššie uvedených výrazov "Equus caballus" a "Equus asinus" samozrejme môžu byť rozličné vedecké synonymá týchto názvov (uvedené napr. v článku kôň (podrod) a somár domáci). Takto napríklad dostaneme názvy "Equus ferus caballus"♀ × "Equus africanus asinus"♂ či "Asinus asinus" × "Equus caballus".
Sterilita.
Muly sú skoro vždy neplodné, pretože jednému z ich chromozómov chýba príslušný párový chromozóm. Muly majú totiž 63 chromozómov - 32 chromozómov majú od koňa (keďže kôň má 64 chromozómov), teda od matky, a 31 chromozómov majú od somára (keďže somár má 62 chromozómov), teda od otca, z čoho vyplýva, že 1 chromozóm (od matky) majú "navyše". 
Výnimočne sa objavujú spochybňované správy o plodných samiciach mulov, ale doteraz nebol potvrdený ani jediný prípad plodného samca. Aj napriek tomu sa vo väčšine krajín samce mulov kastrujú z dôvodu väčšej bezpečnosti práce s nimi. 
Charakteristika.
Veľkosťou väčšinou zodpovedajú svojej matke – kobyle, sfarbenie závisí od kombinácie génov oboch rodičov, mení sa teda od prípadu k prípadu. Po somárovi dedí väčšinou hlas, mohutnejšiu hlavu, dlhé uši, štíhlejšie končatiny, malé úzke kopytá, krátku hrivu a chvost pri koreni porastený len krátkou srsťou. V realite ale nemožno rozlíšiť mula od mulice (t.j. kríženca somarice a samca koňa) podľa výzoru; presne sa to dá povedať iba vtedy, ak poznáme oboch rodičov. Pri hybridizácii nikdy nemožno zaručiť, ktorý rodič bude u daného potomka výzorovo prevažovať. Zastúpenie samcov a samíc je u mulov totožné s ostatnými cicavcami, populácia je teda vyvážená. Zaťatosť mula je podobne ako u somára daná jeho dobrým odhadom vlastných síl a možností a odmietnutím poslušnosti pri prekročení ich medzí. Jeho inteligencia, schopnosť dedukcie a individualizmus sa, rovnako ako u somárov, často mylne zamieňa s tvrdohlavosťou či neposlušnosťou. Cení sa jeho nenáročnosť na potravu, vytrvalosť a dobráckosť, isté kráčanie v krkolomnom teréne, neľakavosť, ako aj jeho sila a odvážnosť, ktorú zdedil po matke. Vďaka lepším konštitučným vlastnostiam sa na rozdiel od mulice uplatňuje ako jazdecké zviera a keďže unesie náklad až 150 kg ťažký, je veľmi výhodný na nosenie bremien na chrbte v horách a na ťažko schodných chodníkoch.
Chov mulov prebiehal už v staroveku, v roku 580 pred Kr. sa napríklad na olympijských hrách konali preteky na muloch. Pre ich pokojnosť a vytrvalosť sa v antickom Ríme na ťah pohrebných vozov používali len muly, čo malo starú tradíciu – pohrebný voz Alexandra Macedónskeho ťahalo z Babylonu až do Alexandrie viac ako 60 mulov. Ľahšie muly sa dobre uplatňovali ako jazdecké zvieratá v rímskej pošte a rímska armáda ich využívala na ťah aj na nosenie bremien na chrbte. Využívali ich aj na bojiskách 1. svetovej vojny.
Zdroje.
 - týka sa len sekcie Charakteristika

</doc>
<doc id="26959" url="https://sk.wikipedia.org/wiki?curid=26959" title="Mulica (potomok somarice)">
Mulica (potomok somarice)

Mulica alebo mul (ostatné názvy pozri nižšie) je kríženec samca koňa a samice somára (čiže somarice). Vyzerá, zjednodušene povedané, ako somár s hlavou koňa. Hoci má tento kríženec v slovenčine viacero názvov, nižšie bude (ak nie je uvedené inak) označovaný ako mulica.
Odlišný je kríženec samca somára a samice koňa (čiže kobyly) - pozri mul (potomok kobyly). 
Názvy.
Slovenské názvy.
Slovenské názvy tohto kríženca sú: mulica, mula (resp. ľudovo muľa ), mul (resp. historicky: múl). Zastarano sa používali aj názvy: mulo (resp. muľo) a u Reussa "kůň oslice". Zastaraný alebo dnes nesprávny názov je mezek (žen. rod. mezkiňa), ktorý však (podobne ako niektoré ďalšie z vyššie uvedených názvov) historicky v širšom zmysle často zahŕňal aj krížence kobyly a samca somára.
Uvedená pestrosť názvov vyplýva okrem iného z toho, že v slovenských textoch dnes existujú dva základné spôsoby pomenúvania krížencov koňa a somára: 
Latinské názvy.
Latinské (taxonomické a iné) názvy tohto taxónu sú:
Poznámky:
-Skratka "p. p." znamená čiastočne (t.j. daný názov zahŕňa aj niečo iné, v našom prípade spravidla krížence kobyly a samca somára).
-Rodové meno za značkou × sa v skrátenom zápise vždy môže vynechať, čiže napr. "Equus asinus" × "Equus caballus" sa môže písať "Equus asinus" × "caballus".
-Namiesto vyššie uvedených výrazov "Equus caballus" a "Equus asinus" samozrejme môžu byť rozličné vedecké synonymá týchto názvov (uvedené napr. v článku kôň (podrod) a somár domáci). Takto napríklad dostaneme názvy "Equus ferus caballus"♂ × "Equus africanus asinus"♀ či "Equus caballus" × "Asinus asinus".
Sterilita.
Mulice sú skoro vždy neplodné, pretože jednému z ich chromozómov chýba príslušný párový chromozóm. Mulice majú totiž 63 chromozómov - 32 chromozómov majú od koňa (keďže kôň má 64 chromozómov), teda od otca, a 31 chromozómov majú od somára (keďže somár má 62 chromozómov), z čoho vyplýva, že 1 chromozóm (od otca) majú "navyše".
Charakteristika.
V porovnaní s mulom (t. j. krížencom kobyly a samca somára) je mulica menšia, územčistejšia a slabšia. Celkovým výzorom pripomína skôr somára, ale hlava, chvost a vydávané zvuky pripomínajú skôr koňa. Podobne ako mul si mulica zachovala väčšinu typických charakteristík somára. Mulica je pomerne vzácne zviera, najmä preto, lebo (1) len málo somaríc je ochotných sa páriť s koňom, (2) je menej vhodná na prácu než mul, keďže je slabšia, a (3) somárica tvorí silné protilátky proti hybridnému dieťaťu (teda rodiacej sa mulici), takže sa toto dieťa často ani nenarodí. Historicky sa mulica využívala ako ťažné zviera a na nosenie ťažkých bremien, menej na jazdecké účely. Dnes sa využíva skôr na jazdenie ako voľnočasová aktivita. 

</doc>
<doc id="27369" url="https://sk.wikipedia.org/wiki?curid=27369" title="Selce">
Selce

Selce môže byť:

</doc>
<doc id="27371" url="https://sk.wikipedia.org/wiki?curid=27371" title="Breznička">
Breznička

Breznička môže byť:

</doc>
<doc id="27372" url="https://sk.wikipedia.org/wiki?curid=27372" title="Babín">
Babín

Babín je obec na Slovensku v okrese Námestovo. K 31. decembru 2023 v obci žilo 1 444 obyvateľov.
Poloha.
Obec leží v Oravskej kotline, na úpätí Oravskej Magury. Z geomorfologického hľadiska je územie obce súčasťou Vonkajších Západných Karpát v Podhôľno–magurskej oblasti. Nachádza sa neďaleko potoka Hruštínka na pravom brehu, obcou preteká Skalnatý potok. Cez obec prechádza štátna cesta I/78.
Rozloha katastrálneho územia obce je 1 739 ha.
"Časti obce" (názvy): Vyšný Koniec, Ul. Mlynská, Strečok, Bučina, Zasihla, Lazina, Za kostol
Dejiny.
Podľa zachovanej tradície na dnešné územie obce Babín prišli v roku 1552 valasi Jakub s bratom. Spočiatku dedinu tvorili salaše pastierov a koliby drevorubačov, ktorí vyklčovali územie osady, aby sa mohla zúrodniť zem.
Prvá písomná zmienka o obci je z roku 1564, kedy po 12-ročnej lehote obrábania zeme platia valasi daň. Vtedy sa píše: “Babynowo s dvoma raľami“. Chotár osady Babynowo vymedzili zámockí páni takto: “Začína na západe od osady Vasiľov, od stodoly šoltýsa Romana, zostupuje nadol po potoku cez akýsi svah a orné zeme až na miesto zvané Kalnitý Grúnik, odtiaľ ide po chodníku až na vrchol zvaný Sviniarka, odtiaľ cez potok zvaný Hruštínsky až k veľkému Lokčianskemu potoku, odtiaľ k tkv. Petrovmu potoku, popri ňom vedie akýsi chodník na juh až na miesto zvané Pod pánsku poľanu, inak zvané Veľký Príslop, odtiaľ na východ cez zem zvanú Javorová až na vrchol hory zvanej Magura, až po Romanov potok zvaný aj Listova, odtiaľ priamo na sever, kde tento potok tečie dolu, až k veľkému Lokčianskému potoku a k miestu zvanému Čierne pleso, od toho potoka cez akýsi vŕšok až k tej istej stodole šoltýsa Romana“. V daňových súpisoch z r. 1564-1565 sa Babynowo spomína s dvoma raľami. Jedna raľa mala výmeru 60 jutár zeme.
V r. 1566-1568 sa spomínajú tri rale, r. 1588 tri porty, jedna porta mala približne štyri rale. V tomto roku sa prvýkrát spomína mlyn, ktorý vlastnia šoltýsi z osady Babynowo. V r. 1593 sú v Babynowe 2,75 porty. R. 1598 sa spomínajú už sedliacke domy, kde ich osada mala 20. 
R. 1604 bolo v Babynowe 10 domov a jeden opustený. R. 1608 boli v Babynowe pre neúrodu, hlad a hajdúšske spustošenie nájdené domy vo veľmi úbohom stave a aj opustené, ostali len tri súce na zdanenie. To sa rovnalo trom raliam. V cirkevnej vizitácii superintendanta Eliáša Lányiho sa spomína, že „ v Babíne jest sedláku 9 s rychtárom“. 
R. 1615 bola Babincom pridelená hoľa „Paszeky čiže Jaworowá„, na ktorej chovajú 300 oviec. 
R. 1619 bolo v Babíne 9,5 ralí šoltýskych a sedliackych. Mlyn mali šoltýsi. Najstaršie názvy ralí sú po rodinných menách najstarších osadníkov: Čech, Olexa, Skyhra, Kraľ, Ľuptovec, Prekop, Kmeť, Prč a Koptej. 
R. 1624-1626 bolo ovsenej plochy na 266 lukien zrna /luknomerica-60 litrov/. Okrem toho bolo lúk na 190 vozov sena. Žilo tu 23 rodín, t. j. asi 120 ľudí. 
R. 1647 bolo v Babíne 1,75 porty, čo zodpovedalo 7 sedliackym raliam. R. 1665 si kúpili Babínci drevený kostolík z Lokce. 
R. 1677 bolo 8 sedliackych ralí. Šoltýskych rodín bolo 6, z ktorých „se zanechávají 4 aby dedinu spravovali a dávky aneb censi vybírali„, ostatní platili po 1 toliari za oslobodenie od robôt. Počas kuruckých bojov v r. 1683 obec spustla, obrábali sa len tri rale, ostatné boli opustené. 
R. 1690 boli v Babíne obývané len dve rale a polovica šoltýstva. Znovuzaľudnenie dediny išlo veľmi pomaly. Ešte i v r. 1712 boli len dve zaľudnené rale s ovsenou plochou na 40 prešporských meríc zrna a s lúkami na 20 vozov sena. 
R. 1715 bola obec plne obsadená, vtedy tu žilo 46 gazdov /t. j. 230 ľudí/. Boli tu dva kotly na pálenku a jeden kožušník. Ale v tomto roku vyhorelo pol dediny. 
R. 1716 a nasledujúce boli tzv. “zamrznuté roky„,nebolo úrody, ľudia mreli hladom, dedina sa znova vyprázdňovala, 20 rodín sa odsťahovalo na dolné uhorské zeme. Nové obyvateľstvo, aby prežilo, pokúsilo sa kupčiť s tabakom. 
R. 1728 je zaznačené: „viacerí z obyvateľov obchodujú s tabakom, ktorý dovážajú z Banskej Bystrice“. Zavedené bolo aj kŕmenie volov a obchod s dobytkom. R. 1739 v obci zúril čierny mor. “Nassa dedina počas nesstasliweho moru do welikej psoty a bídy upadla“. Mor mal za následok 82 mŕtvych ľudí a 194 nakazených. Tento čierny mor znamenal takmer zánik celej osady. 
V r. 1763 nastala v obci doba volenia richtárov. Spravovanie dediny dedičnými šoltýsmi bolo Máriou Teréziou zrušené. R. 1778 bolo v obci 413 ľudí na 10 raliach. Od r. 1787 bol Babín pričlenený k novej farnosti v Hruštíne spolu s Vaňovkou. V r. 1794 Babínci rožšírili svoj drevený kostolík. Na hlavnom stropnom tráme bol nápis: „Tento dom boží bol znovuvystavaný roku Pána 1794“. 
R. 1801 tu žilo 842 ľudí. 
R. 1828 bolo v Babíne 116 sedliackych domov a 798 ľudí. Babín ostal v poddanskom pomere voči panstvu až do zrušenia poddanstva v r. 1848. Prvé zameranie babínskeho chotára bolo v r. 1850. Výmera obecného chotára bola vtedy 3001 kat. jutár a 908 štvorcových siah. Podľa sčítania ľudu v r. 1870 bolo v dedine 148 domov a 714 ľudí. Definitívna úprava majetkového pomeru medzi hradným panstvom a obyvateľmi Babína ako bývalými urbárnikmi, sa stala na základe súdnej pokonávky dňa 12. septembra 1875. 
V r. 1906 odišlo do USA za prácou 84 obyvateľov, z ktorých bolo 62 roľníkov a poľnohospodárskych robotníkov a 22 nádenníkov, z toho bolo 14 mužov vojnopovinných.
Po skončení I. svetovej vojny v r. 1918 prešla obec Babín z Rakúsko-uhorskej monarchie do Československej republiky. V r. 1923 obec vyhorela, o strechu nad hlavou prišlo 48 gazdovských rodín. Škoda na majetkoch bola 872.200,- Kčs. V r. 1930 Babínci zbúrali drevený kostolík a na jeho mieste začali budovať nový kamenný, zasvätený Zoslaniu Ducha svätého, ktorý dokončili 15. júla 1933. V r. 1934 bol najhorším dňom v histórii obce 23. apríl. Na budove starej drevenej školy vypukol požiar, ktorý mal v priebehu necelých dvoch hodín za následok 104 domov s hospodárskymi budovami, 4 mŕtvych ľudí, 17 kusov rožného statku, 58 oviec, 124 ošípaných, 158 kusov hydiny a 17 klátov včiel. Škoda činila sumu 2.950.045,- Kčs. R. 1940 bolo v dedine 177 domov a 790 ľudí. Počas II. svetovej vojny, dňa 17. 9. 1944 pri Krosne-Ondrejove, padol z obce Babín 22 ročný Ondrej Matigant. 
Obec Babín bola oslobodená sovietskou armádou dňa 3. apríla 1945. V r. 1967 bola postavená budova MNV. V r. 1969-1972 bol v obci v rámci akcie Z vybudovaný vodovod. V r. 1970 bolo v obci 194 domov a žilo tu 966 ľudí. V tomto roku bola dostavaná fara, ktorá po zmene politickej orientácie v r. 1974 prepadla v prospech materskej škôlky. V r. 1972 bola vybudovaná základna škola (ročníky 1. až 4.) v lokalite Lazina, riaditeľom sa stal Pavol Tatár. Dňa 26. 10. 1974 bolo v obci založené JRD. Vtedy prihlášku do JRD podpísalo 127 roľníkov. V r. 1979 sa vykonalo prečíslovanie rodinných domov. 
R. 1980 mala obec Babín 281 domov a žilo tu 1 131 obyvateľov. V r. 1986 sa dokončil obchod s potravinami a mäsom (JEDNOTA). V r. 1989 po prevrate v obci vzniká politické hnutie KDH. V r. 1991 bolo v obci 1 234 obyvateľov bývajúcich v 298 domoch. Dňa 30. 6. 1994 bol slávnostne otvorený nový kultúrny dom. 1. 7. 1995 bola v obci zriadená fara, ku ktorej bola ako filiálka pričlenená obec Vasiľov. Prvým farárom sa stal vdp. Pavol Garaj.
Obyvateľstvo.
Pôvodné obyvateľstvo tvorili drevorubači a pastieri oviec. Po postupnom osídľovaní a prispôsobovaní sa prostrediu, sa z drevorubačov a pastierov stáva obyvateľstvo Babína roľníkmi. Ešte v 18. storočí sa v obci spomínajú dva salaše. Do polovice 20. storočia sa obyvateľstvo v obci živilo roľníctvom. Po vzniku fabrík na Orave (Oravské ferozliatinárske závody v Širokej a Istebnom, televízna fabrika v Nižnej, ZVT Vavrečka, Strojárne Námestovo, ZVL Mokraď) obyvateľstvo postupne opúšťalo pôvodný život roľníka a prešlo na každodenný život robotníka.
Štruktúra obyvateľstva (k 31. 12. 2005).
"Domy, byty"
"Pohlavná štruktúra"
"Prirodzený prírastok obyvateľstva"
"Veková štruktúra obyvateľstva"
"Národnostná štruktúra"
"Religiózna štruktúra"
"Zamestnanosť"
Kultúra a zaujímavosti.
V roku 1906 sa tu narodil insitný rezbár Štefan Siváň. Zomrel v roku 1995.

</doc>
<doc id="27373" url="https://sk.wikipedia.org/wiki?curid=27373" title="Beňadovo">
Beňadovo

Beňadovo je obec na Slovensku v okrese Námestovo.
Znaky obce.
Erb obce.
V striebornom štíte z troch nízkych zelených kopčekov vyrastá zelený smrek so zlatým kmeňom, po bokoch ktorého vyrastajú zelené rastliny Benediktu lekárskeho s červeným kvetom.
Vlajka obce.
Vlajka obce pozostáva zo siedmich pozdĺžnych pruhov vo farbách červenej (2/8),bielej (2/8), zelenej (2/8) a žltej (2/8).Vlajka má pomery strán 2:3 a ukončená je tromi cípmi.

</doc>
<doc id="27374" url="https://sk.wikipedia.org/wiki?curid=27374" title="Bobrov">
Bobrov

Bobrov je obec na Slovensku v okrese Námestovo.
Obec bola založená na území, ktoré patrilo k Oravskému hradu ako valašská obec uplatňujúca valašské práva. Jej obyvatelia boli osobne slobodní a strážili hranice. Jej názov vznikol z priezvisk prvých osadníkov Bowber alebo Boubrowský. Prvá zmienka o Bobrove je na rukopisnej mape hornej Oravy z roku 1550, ktorá bola zhotovená pri zakresľovaní slaného prameňa na úpätí Babej hory. V roku 1592 Juraj Thurzo prepísal a potvrdil vtedajšiemu šoltýsovi Michalovi Boubrowskému listinu o zriadení obce Boubrow. 
V obci je rímskokatolícky kostol sv. Jakuba staršieho z roku 1753 a kaplnka s. Anny z roku 1813.

</doc>
<doc id="27375" url="https://sk.wikipedia.org/wiki?curid=27375" title="Breza (okres Námestovo)">
Breza (okres Námestovo)

Breza je obec na Slovensku v okrese Námestovo.
V obci je rímskokatolícky kostol Panny Márie Snežnej z roku 1908 a kaplnky Panny Márie Sedembolestnej z roku 1590 a Panny Márie Matky Cirkvi z roku 1617.
Poloha a charakteristika.
Obec Breza sa rozprestiera v Podbeskydskej vrchovine na brehu rieky Bielej Oravy. Bola založená okolo roku 1580, osídlením obyvateľmi z Lokce, na základe valašského práva. Patrila Oravskému panstvu a spravovali ju dediční richtári.
Obec Breza sa rozprestiera na ľavom brehu rieky Biela Orava v nadmorskej výške Najvyššími geodetickými bodmi územia sú stredohory Zraz (), Vyšná Poperačka () a Vráta (), ktoré sú od seba oddelené dolinou Kýčery. Celková výmera územia je 2 251 ha tvaru lichobežníka. Väčšinu katastrálneho územia tvoria lesy s porastom smreka obyčajného spestrené rôznymi rastlinami, trávami, kríkmi, ako lieska obyčajná, čučoriedka obyčajná, ruža šípová, breza biela, ojedinele buk obyčajný a pod. Brezanský chotár je známi výskytom lesných plodov, najmä jedlých húb, ktoré lákajú mnohých návštevníkov.
Dejiny.
Prvá známa písomná zmienka o obci Breza je v daňovom súpise z roku 1593. Osada v tom čase ešte neplatila zemepánovi nijaké dane, ale jej obyvatelia si stavali nové domy na drsných a hornatých miestach. Je to nepriamy dôkaz toho, že osada existovala už niekoľko rokov predtým. Preto sa za rok vzniku považuje rok 1590. Názov Breza dostala údajne podľa brezového hája, ktorý sa nachádzal na začiatku dediny. V Breze sa obyvatelia od začiatku venovali poľnohospodárstvu, chovu dobytka a pltníctvu. Obec sa rýchlo rozvíjala a v roku 1761 mala už 400 obyvateľov. V roku 1867 žilo v obci 200 rodín a 1 005 obyvateľov, ktorí chovali 185 koní, 235 volov, 193 kráv, 160 jalovíc, 68 teliat, 796 oviec a 296 jahniat, 105 kôz, 194 ošípaných a 372 husí. V roku 1882 mala obec Breza 191 domov a 1 203 obyvateľov. Pokojný život a rozvoj obce takmer každoročne narúšali povodne (1818 a 1958) a rozmary počasia (prietrž mračien, ľadovec), ale aj požiare, ktoré narobili nemalé škody (1929, zhorelo 75 domov a 247 hospodárskych stavov). Obec však neobišli ani epidémie cholery, pri ktorej v roku 1831 zomrelo od septembra do decembra 136 ľudí a v roku 1873 zomrelo 52 ľudí.
Rieka Biela Orava poskytovala možnosť obživy i zárobku pri doprave dreva, a tak ľudia pltníčili do Tvrdošína, ale aj do Žiliny. Na živobytie sa ťažko zarábalo. Keď sa zdalo, že nastanú lepšie časy, prišli živelné pohromy, požiare, povodne, krupobitie, ktoré navnivoč premenili ťažko nadobudnuté imanie či úrodu. Ak sa neurodilo, bol hladomor a ľudia odchádzali za zárobkom do Ameriky. Po nástupe fašizmu k moci a po vypuknutí 2. svetovej vojny mnohí obyvatelia so zbraňou v ruke vystúpili v Slovenskom národnom povstaní. Viacerí z nich položili svoje životy v boji za oslobodenie. Po oslobodení sa život zmenil. Dedina sa začala zveľaďovať. Začalo sa stavať a časom bolo v obci otvorené zdravotné, kultúrne a o čosi neskôr obchodné stredisko. Breza získala svoju súčasnú podobu.

</doc>
<doc id="27376" url="https://sk.wikipedia.org/wiki?curid=27376" title="Hruštín">
Hruštín

Hruštín je obec na Slovensku v okrese Námestovo. Nachádza sa tu lyžiarske stredisko Ski zabava Hruštín. 

</doc>
<doc id="27377" url="https://sk.wikipedia.org/wiki?curid=27377" title="Klin (okres Námestovo)">
Klin (okres Námestovo)

Klin je obec na Slovensku v okrese Námestovo.
Názov obce Klin pochádza z pôvodného označenia pre výbežok hory medzi dvoma potokmi.
Polohopis.
Časti obce.
Ťaskovka – samostatná osada vzdialená od obce . Nachádza sa tu Chránená prírodná rezervácia Ťaskovka.
Symboly obce.
Erb: V striebornom štíte z troch do pažite vrastených koreňov vyrastajúci strom s vejárovito rozloženými vetvami, na konci každej po jednom liste, všetko zelené. Súčasný erb bol pridelený 1. decembra 1998.
Dejiny.
Klin bol založený na Valašskom práve Františkom Turzom krátko pred rokom 1567, ktorý osídlením poveril Jakuba Kohúta z Ústia, ktorý tu priviedol päť rodín (Zelina, Šándor, Kuna, Dendis a šoltýs Kohút). Kohútovci prijali prímeno Klinovskí. Pre drsné klimatické podmienky bola obec ešte aj v roku 1593 oslobodená od platenia poplatkov. 17. júla 1613 Juraj Turzo vydal novú zakladaciu listinu s odkladom platenia daní a naturálnych dávok na 10 rokov. 
Politika.
Starostovia.
Starostom je Karol Revaj.
Pamiatky.
Zoznam kultúrnych pamiatok v obci Klin

</doc>
<doc id="27378" url="https://sk.wikipedia.org/wiki?curid=27378" title="Krušetnica">
Krušetnica

Krušetnica je obec na Slovensku v okrese Námestovo. 
Obec Krušetnica leží v Podbeskydskej vrchovine pri sútoku Bielej Oravy a Klinianky.
(Zemepisné súradnice: 49°23' N a 19°17' E.). Stred obce sa nachádza v nadmorskej výške 656 metrov (chotár od 640 m do 944 m).
Pracovné príležitosti pre obyvateľov zabezpečuje v prevažnej miere miestne roľnícke družstvo, zamerané na poľnohospodársku výrobu. Ostatné pracovné príležitosti poskytujú iné organizačné jednotky nachádzajúce sa v obci a to predovšetkým ZŠ, MŠ, jedáleň, obchody s pohostinstvom a živnostníci. Veľký počet zamestnaných obyvateľov obce dochádza za prácou do priemyselných podnikov na Orave, ale aj mimo okres do vzdialenejších oblastí republiky aj do zahraničia.
Občianska vybavenosť v obci je zabezpečená v pomerne širokom rozsahu, i keď veľa budov a zariadení potrebuje rekonštrukciu a dobudovanie.

</doc>
<doc id="27379" url="https://sk.wikipedia.org/wiki?curid=27379" title="Lokca">
Lokca

Lokca je obec na Slovensku v okrese Námestovo. Leží na sútoku riek Biela Orava a Hruštínka. Znak obce tvorí sedliak modliaci sa pred krížom so zopnutými rukami.
Názov.
Meno obce sa odvodzuje od rieky Hruštínky, ktorá preteká cez obec, a ktorá sa pôvodne volala Lokčou (lokáč – mláka, bahno, močiar; lokačia, lokčia voda – potok s bahnitými brehmi). Lokčia dedina je osada vzniknutá na lokáčoch, na mlákach, močiaroch. Podľa iných zdrojov Lokca pochádza od slova „lakeť“, lebo Biela Orava spájajúca sa s Hruštínkou vytvára tvar lakťa. 
Geografia.
Obec leží v nadmorskej výške 655 m.n.m., je obývaná 2374 obyvateľmi, na rozlohe 24,2 km2. 
Dejiny.
Lokca je najstaršou obcou oravského Zamaguria. Prvá písomná zmienka o nej pochádza z roku 1552, kedy sa spomína ako Lokza s 8 portami (usadlosťami). K tomu je poznamenané, že sú to valasi, ktorí neboli zdanení. Neskôr sa počet port menil. Tieto ustavičné zmeny v počte obsadených usadlostí vyvolávala fluktuácia počtu obyvateľstva, spôsobená menlivosťou pracovných pomerov a výkyvmi v úrodnosti pôdy v dôsledku primitívneho obrábania a drsného podnebia. Osada nebola veľká, bolo v nej len 25 sedliackych domov; gazdovských domácností na zdanenie, okrem chudobných želiarov bez pôdy.
Neprestajný vojnový stav a drancovanie počas protihabsburských stavovských povstaní viedlo k ďalšiemu úbytku obyvateľstva. V roku 1604 bolo v Lokci 13 domov, z nich 3 opustené. V roku 1608 ostávajú v Lokci na zdanenie 3 sedliacke domy. Vo vizitácií E. Lányiho v roku 1611 mala Lokca faru a drevený kostol.V roku 1615 sa Lokci prenecháva hoľa „pol Minčzowa a Pilsko“, v roku 1619 má okrem šoltýstva 9 sedliackych usadlostí.
V roku 1624 sa spomína časť hruštínskeho chotára nad potokom Lokcou. V rokoch 1624-1626 bolo na šoltýskych a sedliackych roliach osevnej plochy na 700 lukien zrna, lúk na 410 vozov sena, žilo tu 41 rodín (asi 210 ľudí). Šoltýsi : Krištof Lokczanski, Gašpar Furanda, Michal Kossovecz. Meno Furanda sa zachovalo v pomenovaní Furandovej hole.
Lokčania pod vplyvom protireformačného hnutia, v ktorom značnú úlohu mala rodina Lokčianských, začali obracať na katolícku vieru; v roku 1665 si postavili murovaný kostol a starý predali Babíncom. V roku 1672-1676 rodina Lokčianskych s rodinou Klinovskych dostala armáles a spoločný címer od kráľa Leopolda I. „za horlenie pre katolícke náboženstvo“. Armáles bol publikovaný v Oravskej stolici r. 1676. V roku 1683 počas litovskej vojny a v dobe požiarov došlo k zničeniu listinných dokumentov šoltýsov. V tom čase zhoreli aj armálne listiny šľachtickej rodiny Lokčianskych vo farskom kostole, keď litovské vojská vpadli do tejto stolice a tiahli oslobodiť Viedeň z tureckého obkľúčenia.
Lokca sa na konci 16. storočia stala východiskom ďalšej kolonizácie a bola strediskom duchovného života celej zamagurskej oblasti.
Lokca počas prvej svetovej vojny.
V obci sa začala v roku 1914 stavať železnica do Zákamenného s odbočkou do Mútneho.

</doc>
<doc id="27380" url="https://sk.wikipedia.org/wiki?curid=27380" title="Lomná">
Lomná

Lomná je obec na Slovensku v okrese Námestovo.

</doc>
<doc id="27381" url="https://sk.wikipedia.org/wiki?curid=27381" title="Mútne">
Mútne

Mútne je obec na Slovensku v okrese Námestovo.
Dôležitú úlohu pri vzniku obce malo goralské obyvateľstvo, ktoré sa na územie dostalo na valašskom práve v polovici 17. storočia. Neskôr sa obyvatelia spolupodieľali na kolonizácii viacerých južných osád. Dnes aktívne ovláda goralský dialekt 80% dospelého obyvateľstva, medzi deťmi je to iba 40%.
Najcennejšou devízou Mútneho je prekrásna príroda pod Pilskom. Jeho územie predstavuje jedno z najcennejších a najzachovalejších chránených území Slovenska. V jeho chotári boli vyhlásené tri maloplošné chránené územia: Národná prírodná rezervácia Pilsko zasahuje do územia Mútneho len svojou západnou časťou, predstavuje vrcholovú časť pieskovcového masívu Oravských Beskýd-Pilska. Národná prírodná rezervácia Spálený Grúnik so zachovalými rašelinnými spoločenstvami podmáčaných smrečín, prírodná rezervácia Mútňanská Píla so zachovalými močiarnymi a rašelinnými spoločenstvami slatinného typu a vzácna je tiež riečka Mútňanka so svojimi brehovými porastami.

</doc>
<doc id="27382" url="https://sk.wikipedia.org/wiki?curid=27382" title="Novoť">
Novoť

Novoť je obec na Slovensku v okrese Námestovo.
Obec je podobne ako Oravská Lesná a Zákamenné osídlená rozptýlenou zástavbou. Obcou prechádza cesta do Poľska, ktorá umožňuje prepojenie Oravy s Poľskom, Kysucami, ale najmä s Českom. Vzdialenosť z hranice k diaľnici D3 je len 27 km, k českej hranici 41 km. Cez kataster obce prechádza turistický chodník Pilsko-Babia hora.
Kataster obce o rozlohe 3794 ha sa rozprestiera približne 49,5 stupňa severne od rovníka a 19,2 stupňa východne od nultého poludníka. Vzdialenosť od najzápadnejšieho bodu po najvýchodnejší je cca 9,6 km, od najjužnejšieho po najsevernejší cca 8,8 km.
Dejiny.
Obec vznikla v roku 1691 kopaničiarskou kolonizáciou goralským obyvateľstvom, neskôr patrila Oravskému hradu. Spočiatku bola známa pod menom Jurkov. Okrem poľnohospodárstva sa obyvateľstvo v minulosti zaoberalo pestovaním ľanu, výrobou šindľov a plátna, drevorubačstvom a výrobou dreveného riadu.
Novoť je jednou z mladších zamagurských obcí, pôvodne sa volala podľa svojho zakladateľa Jurčákova. V katastri obce sa zachovali zákopy, vybudované nemeckou armádou pred koncom 2. svetovej vojny. V intraviláne a v chotári obce sa nachádza 16 kaplniek, krížov a Božích múk.
V súčasnosti je obec domovom veľkého počtu goralského obyvateľstva. Hoci aktívne ovláda goralský až 90% dospelého obyvateľstva, medzi deťmi je to len 40%.
Heraldické symboly obce.
Erb – v zelenom štíte zlatá levia maska. Podoba erbu nepochybne korení v rodovom erbe Thurzovcov, na ktorých majetku Novoť vznikla.
Vlajka obce – pozostáva z troch pozdĺžnych pruhov vo farbách žltej, zelenej a žltej. Vlajka má pomer strán 2:3 a ukončená je tromi cípmi, siahajúcimi do tretiny jej listu.

</doc>
<doc id="27383" url="https://sk.wikipedia.org/wiki?curid=27383" title="Oravská Jasenica">
Oravská Jasenica

Oravská Jasenica je obec na Slovensku v okrese Námestovo.
Dejiny.
Oravská Jasenica vznikla v 80-tych rokoch 16. storočia. Prvá písomná zmienka o obci pod názvom Jasenicza pochádza z roku 1588.
Podľa všetkých náznakov obec vznikla v čase, keď Oravu spravovala kráľovská komora (1580 - 1585), kým Juraj VII. Turzo nedosiahol plnoletosť.
Dedina bola veľmi malá, v roku 1604 ma len 4 domy. Na založení dediny boli zúčastnené rodiny: Golian, Bartko, Červeň, Vejač, Prk, Duda.
Založenie obce súvisí s kolonizáciou Oravy valašským obyvateľstvom, ktorého úlohou bolo, okrem iného, strážiť severnú hranicu Uhorského kráľovstva.
O ťažkom údele Jaseničanov svedčí aj skutočnosť, že v rokoch 1739 - 1742 celá obec padla za obeť čiernemu moru, ktorý doniesol pláteník Černík z Alexandrie. Na žive ostali len 3 osoby v dedine a 27 sa ich zachránilo v lesoch. V prvom návale moru pochovávali naraz 335 osôb do hromadného hrobu a postavili naň pomník s nápisom: "Tu ležia telá zomrelých na mor roku 1742." Prisťahovaním nových gazdov zo susedných dedín Jasenica prišla znovu do poriadku.
Obyvatelia sa venovali spracovaniu dreva, koží, kožušín, plátenníctvu a kamenárstvu. V obci bol liehovar a veľký pivovar. Prosperitu obce dokazuje skutočnosť, že sa rozhodla postaviť si školu a kostol. 10. mája 1925 založili v obci ľudovú knižnicu, ktorú spravovali miestni učitelia.
Ďalšie veľké nešťastie postihlo obec v roku 1957, keď ju takmer zničil požiar. Od tých čias v obci takmer niet drevených domov.
V súčasnosti má obec viac ako 460 čísel domov a 1 766 obyvateľov. V Oravskej Jasenici prerobili školu, obecný úrad vybudovali múzeum.

</doc>
<doc id="27384" url="https://sk.wikipedia.org/wiki?curid=27384" title="Oravská Lesná">
Oravská Lesná

Oravská Lesná (, 1920-1927 "Erdútka", 1927-1945 "Erdótka") je obec na Slovensku v okrese Námestovo.
Polohopis.
Obec sa nachádza na západnom okraji okresu Námestovo a teda i celej Oravy, na Lesnianskej planine, najzápadnejšej časti Podbeskydskej vrchoviny. Na severnom okraji zasahujú výbežky Oravských Beskýd, z južnej strany je to masív Oravskej Magury a na juhozápade aj výbežky Kysuckej vrchoviny. Severným okrajom obce preteká Juríkov potok, centrálnu časť odvodňuje Katrenčíkovský potok a južný okraj vymedzuje tok Bielej Oravy. Značná nadmorská výška (okolo ) a poloha v chladnej oblasti radia Oravskú Lesnú medzi obce s najchladnejším počasím na Slovensku. Obcou prechádza cesta II. triedy z Krásna n/Kysucou do Lokce.
Dejiny.
Dejiny obce sú dobre zmapované, keďže podnet na jej založenie podal až v roku 1731 gróf Juraj Erdődy.
Dôležitú úlohu pri vzniku obce malo goralské obyvateľstvo, ktoré sa na územie dostalo kopaničiarskou kolonizáciou. Keďže bolo pohraničné územie Poľska s Uhorskom v tomto období riedko osídlené, rozhodnutie osídliť toto územie nebolo len hospodárske, ale aj politické. Takýmto spôsobom vzniklo 24 goralských obcí v oblasti Hornej Oravy, Oravská Lesná vznikla ako posledná z nich.
Po majiteľovi územia dostala nová obec aj pomenovanie "Erdútka", ktoré sa na súčasný názov zmenilo až v roku 1946. Na osídľovaní územia mal významný podiel Ján Mutnianský, ktorý sa stal aj prvým richtárom. V chotári obce postupne vznikli osady "Pribišská", "Bučina", "Tanečník", "Ústredie", "Brišovka", "Flajšová", "Jasenovská" a "Demänová". Samotné centrum sa začalo formovať až výstavbou kostola sv. Anny v roku 1914, čo podnietilo výstavbu nových domov v údolí. V medzivojnovom období tu mali prevádzku 4 mlyny, 2 obchody, 2 krčmy, pekáreň a potravinový gazdovský spolok. Rok po skončení I. svetovej vojny bol dokončená výstavba lesnej železničky, ktorá zjednodušila prepravu dreva z okolitých dolín (zároveň však zobrala prácu furmanom) na sklad a pílu v Lokci. V roku 1925 bola dokončená úvraťová prepojovacia trať s Kysuckou lesnou železnicou, čím vznikla Kysucko-oravská lesná železnica s prepojením na Košicko-bohumínsku železnicu v Krásne nad Kysucou.
Notársky úrad tu vznikol v roku 1938, no rozvoj zastavila ďalšia vojna, do ktorej odišli aj muži z obce. Koncom II. svetovej vojny ustupujúci Nemci zničili mosty, čím prerušili spojenie do obce. Nová cesta do Zákamenného bola dokončená v roku 1948, o dva roky neskôr bolo dokončená cesta na Čadcu. Autobusové spojenie z Námestova bolo zavedené v máji 1952 a v nasledujúcich rokoch boli vybudované pohostinstvo, obchod so zmiešaným tovarom, požiarna zbrojnica, Miestny národný výbor, škola, štvorbytovka a zdravotné stredisko. Od roku 1959 bola veľká časť obce napojená na elektrickú sieť. V roku 1960 bola otvorená základná škola, následne pribudlo zdravotné stredisko a 26. júna 1964 aj obchodný dom Lesňanka s jedálňou. V roku 1966 tu bola otvorená prevádzka Tesly Nižná a 30. augusta 1979 bol dokončený klubový dom.
V obci sa zachovala goralská kultúra, avšak v súčasnosti sa postupne vytráca. Kým v rámci dospelého obyvateľstva aktívne využíva goralský dialekt 45%, medzi deťmi je to už iba 5%.
Externé odkazy.
 

</doc>
