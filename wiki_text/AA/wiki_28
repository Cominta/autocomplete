<doc id="25982" url="https://sk.wikipedia.org/wiki?curid=25982" title="Koprivnica (okres Bardejov)">
Koprivnica (okres Bardejov)

Koprivnica je obec na Slovensku v okrese Bardejov.
Polohopis.
Obec leží v juhozápadnom okraji Nízkych Beskýd. 
Dejiny.
Archeologické nálezy o sídlisku z 9. storočia svedčia, že patrí k najstarším dedinám na Slovensku. Prvé písomné zmienky o obci sú z rokov 1259 a 1283. V roku 1427 bola vo vlastníctve rodiny makovických "Cudarovcov" a mala 62 poddanských usadlostí, bola to jedna z najľudnatejších obcí Šariša. Neskôr sa dostala postupne do držby viacerých drobných zemepánov. V roku 1600 mala 29 rodín poddaných, evanjelický kostol, faru, školu, mlyn, v roku 1828 bolo v 119 domoch 876 obyvateľov, v roku 1900 mala 454 obyvateľov a v roku 1970 767 obyvateľov.
Kultúra a zaujímavosti.
Pamiatky.
Narodil sa tu RNDr. Andrej Grega - slovenský pedagóg a fyzik.

</doc>
<doc id="25983" url="https://sk.wikipedia.org/wiki?curid=25983" title="Ondavka (okres Bardejov)">
Ondavka (okres Bardejov)

Ondavka je obec na Slovensku v okrese Bardejov. 
Polohopis.
Obec leží v pramennej oblasti Ondavy v severnej časti Nízkych Beskýd. Severný okraj chotára, ktorý tvorí severovýchodný okraj bardejovského okresu, tvorí zároveň štátnu hranicu s Poľskom. Povrch v okolí je len mierne zvlnený, výraznejšie sa dvíha na východ od obce. 
Prístupná je cestou III/3520, ktorá vedie z Nižnej Polianky do Becherova. Bardejov je vzdialený južne, do Svidníka je to juhovýchodným smerom a hraničný prechod Konieczna je vzdialený .
Geológia.
Zväčša odlesnený povrch je tvorený flyšom, na dne plytkých údolí sú štvrtohorné náplavy a svahové hliny.
Dejiny.
Osídlenie obce sa datuje na prelom 16. a 17. storočia, pričom písomne doložená "Ondawka" je v roku 1618. Patrila panstvu Makovica, v roku 1787 v nej žilo 114 obyvateľov v 19 domoch, v roku 1828 to bolo už 190 obyvateľov v 25 domoch. Živobytie miestnym poskytovalo hlavne poľnohospodárstvo a chov dobytka, v súčasnosti pracujúci ľudia dochádzajú do Bardejova, Svidníka alebo Košíc. Veľké škody napáchal v roku 1949 požiar, o rok neskôr tu vzniklo JRD.
Pamiatky.
V obci je gréckokatolícky Chrám ochrany Presvätej Bohorodičky z roku 1968.

</doc>
<doc id="25984" url="https://sk.wikipedia.org/wiki?curid=25984" title="Yavanna">
Yavanna

Yavanna je postava vo fiktívnom svete Tolkiena. Je Valier, manželka Aulëho, zodpovedná za rast všetkých rastlín. Po vytvorení trpaslíkov Aulëm jej Eru dovolil vytvoriť Entov. 

</doc>
<doc id="25985" url="https://sk.wikipedia.org/wiki?curid=25985" title="Ortuťová">
Ortuťová

Ortuťová je obec na Slovensku v okrese Bardejov.

</doc>
<doc id="25986" url="https://sk.wikipedia.org/wiki?curid=25986" title="Osikov">
Osikov

Osikov je obec na Slovensku v okrese Bardejov.
Polohopis.
Obec leží v Raslavickej brázde, podcelku Ondavskej vrchoviny, v údolí Osikovského potoka. Západne sa dvíha úpätie Čergova, ktorý poskytuje atraktívne turistické ciele. Osikov je prístupný cestami III. triedy z troch smerov, s Prešovom i Bardejovom je prístup cestou II/545. 
Dejiny.
Obec patrila šľachticom z Perína. Za prvej ČSR bola známa výrobou šindľov a košikárstvom.
V obci je kompletne vybudovaná infraštruktúra inžinierských sietí. 
Pamiatky.
V obci Osikov je pozoruhodný renesančný rímskokatolícky kostol sv. Michala archanjela z roku 1612 s „husitskou“ vežou, ukončenou tzv. lastovičím chvostom – štítovou atikou. V interiéri môžete nájsť renesančný kalich z roku 1545. 
Kultúra.
Obec je známa najmä svojou tradičnou folklórnou hudbou a folklórnym súborom.

</doc>
<doc id="25987" url="https://sk.wikipedia.org/wiki?curid=25987" title="Petrová">
Petrová

Petrová (, rusínsky Pitrova) je obec na Slovensku v okrese Bardejov s rusínskymi a rómskymi obyvateľmi. V obci je gréckokatolícky farský chrám (cerkev) sv. Paraskevy z roku 1819 a kaplnka Narodenia Panny Márie z roku 1920.

</doc>
<doc id="25988" url="https://sk.wikipedia.org/wiki?curid=25988" title="Šiba">
Šiba

Šiba je obec na Slovensku v okrese Bardejov.
História obce.
Prvá písomná zmienka o tejto obci je v súpise dedín zdanených v roku 1427 daňou kráľovi. Obec Šiba bola v minulosti známa Sklárskou hutou ktorá sa nazývala "Juliental". V obci sa v minulosti nachádzali aj mlyny horný a dolný (budova mlynu bola nedávno zdemolovaná). V obci mala sídlo aj pánska rodina "Fickerovcov". Táto "hájenka" ktorá bola ich sídlom dodnes stojí a je najstaršia zachovaná budova v obci.
Poloha obce.
Obec sa nachádza v juhozápadnej časti bardejovského okresu. Od okresného mesta je vzdialená 7 km. Nachádza sa na severovýchodnom úpätí pohoria Čergov. Najvyšší vrch v šibskom chotári je Bukový vrch ,ktorý dosahuje výšku 
Názov obce.
V roku 1427 sa obec spomína pod názvom Siba, v roku 1449 Seib, na začiatku 16. storočia Scheiba, neskôr Syba. Nemecké slovo scheibe označuje okrem iného aj okenné sklo, z ktorého sa neskôr vyvinulo nárečové šarišské slovo šiba. Avšak nepredpokladá sa, žeby sa tu v 14.-15. storočí rozvinula remeselná výroba tabuľového skla. Pravdepodobnejšie je, že Scheibe resp. Šiba bolo prezývkou prvého miestneho šoltýsa. Šoltýstvo-(dedičné richtárstvo).
Obecné symboly.
Erb.
Erb obce tvorí: "V červenom poli štítu na čiernej pôde zlatý pluh so strieborným lemešom vo vrchnej časti štítu strieborný obojručný nôž so zlatými rukoväťami."

</doc>
<doc id="25989" url="https://sk.wikipedia.org/wiki?curid=25989" title="Sveržov">
Sveržov

Sveržov je obec na Slovensku v okrese Bardejov.
Občianska vybavenosť.
V obci Sveržov sa nachádza základná škola 1-4 s vonkajším športovo oddýchovým areálom; materská škola s detským ihriskom; komunitné centrum; multifunkčné ihrisko, areál pre hasičský šport;lezecká stena; cyklochodník; amfiteáter; detské ihriska; dom nádeje; kultúrny dom; predajňa potravín, jeden bar , 2 kostoly: rímskokatolícky a evanjelický. Obec Sveržov je sídlom Spoločného školského úradu obcí okresu Bardejov. Pošta sa nachádza v susednej obci Gaboltov. Okresné mesto Bardejov je vzdialené 12 km, prístup je zabezpečený autobusovou dopravou. 

</doc>
<doc id="25990" url="https://sk.wikipedia.org/wiki?curid=25990" title="Oľšavce">
Oľšavce

Oľšavce sú obec na Slovensku v okrese Bardejov.

</doc>
<doc id="25991" url="https://sk.wikipedia.org/wiki?curid=25991" title="Šašová">
Šašová

Šašová je obec na Slovensku v okrese Bardejov.

</doc>
<doc id="25992" url="https://sk.wikipedia.org/wiki?curid=25992" title="Tarnov">
Tarnov

Tarnov je obec na Slovensku v okrese Bardejov.

</doc>
<doc id="25993" url="https://sk.wikipedia.org/wiki?curid=25993" title="Jedlinka">
Jedlinka

Jedlinka je obec na Slovensku v okrese Bardejov.
V strede obce sa nachádza národná kultúrna pamiatka - grékokatolícky drevený chrám Ochrany Presvätej Bohorodičky z roku 1763.

</doc>
<doc id="25994" url="https://sk.wikipedia.org/wiki?curid=25994" title="Lopúchov">
Lopúchov

Lopúchov je obec na Slovensku v okrese Bardejov.

</doc>
<doc id="25995" url="https://sk.wikipedia.org/wiki?curid=25995" title="Lukavica (okres Bardejov)">
Lukavica (okres Bardejov)

Lukavica je obec na Slovensku v okrese Bardejov
Poloha.
Lukavica leží v Nízkych Beskydách v údolí potoka Lukavica, ktorý je pravostranným prítokom Tople. Kataster obce sa rozprestiera v nadmorskej výške od 350 do .
Dejiny.
Názvy obce v minulosti
Pamiatky.
Na území obce sa nachádza historická drevená zvonicaa mohylník.
Život v obci.
V súčasnosti v obci funguje niekoľko dobrovoľných organizácii: 

</doc>
<doc id="25996" url="https://sk.wikipedia.org/wiki?curid=25996" title="Malcov">
Malcov

Malcov je obec na Slovensku v okrese Bardejov. V obci je gréckokatolícky chrám Stretnutia Pána so Simeonom z roku 1338 a kaplnka Narodenia Panny Márie z roku 1830. V Malcove je aj rímskokatolícky kostol Sedembolestnej Panny Marie. Obec bola v januári 1945 vypálená počas oslobodzovacích bojov, nemeckými vojakmi. Zhoreli 3 domy a boli zničené všetky mosty.
V obci sú tri obchody, pošta, základná škola a krásna príroda. Medzi najromantickejšie miesta patrí Večný potok nazývaný jarok a nad ním prudký lesný kopec. Obec žije, bývajú v nej aj mladí ľudia, no málokto z nich pracuje priamo v obci. Obec má však zlé spojenie s verejnou dopravou, dostupná je z Popradu a Starej Ľubovne po starej ceste alebo z Bardejova, nemá napojenie na železnicu. Z Bratislavy je to najrýchlejšie smerom na Banskú Bystricu, následne cez Čertovicu na Poprad a po starej ceste cez Starú Ľubovňu.

</doc>
<doc id="25997" url="https://sk.wikipedia.org/wiki?curid=25997" title="Marhaň">
Marhaň

Marhaň je obec na Slovensku v okrese Bardejov.
Marhaň je malá dedina na východe Slovenska, ktorá leži pri rieke Topľa medzi mestami Bardejov a Giraltovce. Prvá písomna zmienka je o tejto dedine z roku 1277. Na jej označenie sa používalo viacero mien : Margón, Margóna, Margala. Dlhé obdobie bola v minulosti súčasťou panstva Dessewffyovcov. V dedine boli v minulosti postavené dva kaštiele, ten novší nebol však nikdy obývaný a v povojnovom obdobi bol zrucaný. Starší kaštieľ je dnes opravený a slúži na rôzne účely pre potreby miestnych obyvateľov.
Poľnohospodársky charakter obce ako aj chov rýb v miestnych rybníkoch odzrkadľuje aj samotný erb obce. V obci sa nachádza základná škola, katolícky i evanjelický kostol. V súčasnosti žije v obci 963 obyvateľov.

</doc>
<doc id="25998" url="https://sk.wikipedia.org/wiki?curid=25998" title="Bačka">
Bačka

"Bačka je aj srbský názov historického územia Báčka."
Bačka () je obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté v roku 2009. Na erbe je tradičný poľnohospodársky motív podľa odtlačku pečatidla z roku 1787.
Erb.
V zelenom štíte na čiernej, zaltými hrudami posiatej pažiti veľký strieborný pravošikmý prevrátený lemeš.
Vlajka.
Vlajka má podobu troch pozdĺžnych pruhov bieleho, zeleného a žltého v pomere 3:2:3 Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Dejiny.
Hodnoverné doklady o existencii Bačky sú z roku 1282 a 1299, keď sa názov obce vyskytuje ako šľachtický predikát. Pravdepodobne však existovala už pred 11. storočím. Obec patrila miestnym šľachticom až do 17. storočia. V roku 1567 bola zdanená od 1,5 neskôr (1582) od 2,5 porty. Počas 17. storočia sa prejavilo postupné schudobnenie domácnosti (1610 1,75 porty a 1635 0,5 porty).
Pri Bačke sa nachádzala dedina Burov, ktorá zanikla v 15. storočí.

</doc>
<doc id="25999" url="https://sk.wikipedia.org/wiki?curid=25999" title="Porúbka (okres Bardejov)">
Porúbka (okres Bardejov)

Porúbka je obec na Slovensku v okrese Bardejov.

</doc>
<doc id="26000" url="https://sk.wikipedia.org/wiki?curid=26000" title="Bačkov (okres Trebišov)">
Bačkov (okres Trebišov)

Bačkov () je obec na Slovensku v okrese Trebišov, približne 3,5 km severozápadne od mesta Sečovce.
Dejiny.
V chotári Bačkova našli archeológovia stopy po rozsiahlom sídlisku a črepy keramiky pochádzajúcej z 8.-9.storočia.
Prvá písomná správa o Bačkove sa zachovala v listine kráľa Bela IV. z roku 1245 o predaji a ohraničení majetkov Albínova a Techne (Dvorianky). Dedina Bačkov existovala aspoň niekoľko desiatok rokov pred 1245. V 14. storočí obec pozostávala z dvoch sídlisk: Veľký a Malý Bačkov. Od roku 1321 obec vlastnili šľachtici z rodu Bokša, postavili si v nej kúriu a názov obce Bačkov používali v prídomku (počas 15.-17. storočia). Takto vznikla bačkovská vetva rodu Bokša, známa pod maďarským menom Bocskay – Bočkaiovci.
V druhej svetovej vojne bola dedina vypálená a spustošená ustupujúcimi nemeckými vojskami. Odohrala sa tu jedna z rozhodujúcich bitiek na Dargovskom fronte - Bitka na Lúke pri Žarnovčíku (1944). Nemecké vojská boli porazené a ustupovali ďalej na západ.
Symboly obce.
Podľa Heraldického registra má obec tieto symboly prijaté 30. mája 2003. Na erbe je tradičný poľnohospodársky motív podľa odtlačku pečatidla z roku 1786.
Erb.
V zelenom štíte vznášajúce sa strnisko s pravošikmými bočnými stranami, na ňom snop a obrátené cepy - všetko zlaté.
Vlajka.
Vlajka má podobu troch pozdĺžnych pruhov zeleného, žltého a zeleného v pomere 1:3:4 Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26001" url="https://sk.wikipedia.org/wiki?curid=26001" title="Varadka">
Varadka

Varadka je obec na Slovensku v okrese Bardejov.
Polohopis.
Obec leží v Nízkych Beskydách, pod ich hlavným chrbátom. 
Dejiny.
Prvá písomná zmienka o obci je z roku 1470, ale šoltýs tu založil sídlisko už v polovici 15. storočia. Bola majetkom feudálneho panstva Makovica. V roku 1600 sídlisko pozostávalo len z 3 poddanských domov a mlyna. V roku 1715 až 1720 tu postupne hospodárilo 16 až 8 poddanských domácností, v roku 1828 bolo v obci 60 domov a 471 obyvateľov, v roku 1900 mala 296 a v roku 1970 228 obyvateľov.

</doc>
<doc id="26002" url="https://sk.wikipedia.org/wiki?curid=26002" title="Mokroluh">
Mokroluh

Mokroluh je obec na Slovensku v okrese Bardejov.

</doc>
<doc id="26003" url="https://sk.wikipedia.org/wiki?curid=26003" title="Mikulášová">
Mikulášová

Mikulášová je obec na Slovensku v okrese Bardejov. Je sídlom gréckokatolíckej farnosti.

</doc>
<doc id="26004" url="https://sk.wikipedia.org/wiki?curid=26004" title="Hertník">
Hertník

Hertník je obec na Slovensku v okrese Bardejov.
Polohopis.
Hertník je od okresného mesta Bardejov vzdialený 12km.
Prevládajúce vierovyznanie v Hertníku je katolícke. V obci sa nachádza kostol sv. Kataríny Alexandrijskej.
Hertník leží v severozápadnej časti Bartošovskej kotliny, na úpätí Čergova, v doline potoka Pastovník. Nadmorská výška v strede obce je a v chotári 420— Povrch chotára je vo východnej časti mierne zvlnený, v západnej časti výrazne členitý a tvorí ho treťohorný flyš. Prevláda súvislý les s porastom jedle, smreka a buka.
Dejiny.
Vznik obce.
Po rozpade Veľkomoravskej ríše začiatkom 10. storočia sa územia Slovenska postupne zmocnili Maďari a začlenili ho do Uhorského kráľovstva. Jeho súčasťou sa na prelome 11. – 12. storočia stal severný Šariš. Zalesnené hrebene Karpát sa stali prirodzeným pohraničným pásmom medzi Uhorskom a Poľskom. Maďari tu vytvorili vnútornú obrannú hranicu, ktorá siahala po južný okraj pohoria Čergov. Na nej boli rozmiestnené vojensko-strážne posádky, ktoré ochraňovali a kontrolovali priľahlé územie. Pri krajinskej ceste z Potisia do Poľska vznikla maďarská vojensko-strážna posádka v Raslaviciach, ktorá kontrolovala brány a záseky vybudované medzi Demjatou a Raslavicami. Postupne však brány a záseky strácali svoju funkciu a od konca 13. storočia boli pretvorené na mýtnice.
Územie severného Šariša bolo v 13. storočí majetkom uhorských kráľov a administratívne pričlenené k Šarišskému komitátu so sídlom na hrade Šariš. Po tatárskom vpáde v rokoch 1241 – 1242 začalo nové osídľovanie územia severného Šariša. Uhorskí králi donáciami darovali svoje majetky šľachticom najmä za vojenské zásluhy, ale aj cirkevným hodnostárom a kláštorom. Významnú úlohu v osídľovaní územia zohrala v tomto období nemecká kolonizácia. Nemeckí kolonisti založili alebo doosídlili niekoľko osád aj na východných svahoch pohoria Čergov. Svedčia o tom nemecké názvy obcí v dobových prameňoch, napr. Reichvvald – dnešný Richvald, Schônvvald-Kľušov, Scheibe – Šiba a pod. Aj obec Hertník je takéto pôvodu. Počiatky histórie obce Hertník, zaznamenané v písomných prameňoch, siahajú do prvej polovice 14. storočia. Na vtedy už existujúcom panstve Kobyly, ktoré získali šľachtici z Perina donáciou od uhorského kráľa Karola Róberta v roku 1319, bol na nemeckom práve, podobne ako susedné dediny Kľušov a Richvald založený aj Hertník. Z poverenia zemepána šoltýs údajne pochádzajúci z Bardejova obec založil alebo na mieste už existujúcej slovenskej osady doosídlil s kolonistami. Od zemepána dostal tento šoltýs (dedičný richtár) určité práva. Mohol si v dedine postaviť dom, prípadne mlyn a vlastniť polia v rozsahu jedného lanu. Zároveň mohol súdiť miestnych previnilcov za drobné priestupky a spolu so zemepánom zločiny podpaľačstva, krádeže a vraždy. Jeho povinnosťou bolo dozerať, aby roľníci platili ročnú daň a odovzdávali naturálie zemepánovi. Základným právom roľníkov vo vznikajúcej dedine bolo oslobodenie od všetkých povinností voči zemepánovi počas prvých 10 až 20 rokov. V tom čase si vybudovali domy, hospodárske budovy a skultivovali pozemky. Po uplynutí lehoty však boli povinní odovzdávať všetky dávky zemepánovi a ročnú daň kráľovi. Neďaleké mesto Bardejov, ktoré s podporou uhorských panovníkov politicky a hospodársky rástlo, snažilo sa získať do vlastníctva okolité dediny a tým posilniť svoje mocenské postavenie. Nárokmi na Hertník a susedné dediny sa Bardejovčania dostali do ostrých sporov so šľachticmi z Perína, ktoré trvali niekoľko rokov. V roku 1351 Spišská Kapitula vydala listinu, v ktorej boli vymedzené chotárne hranice medzi spornými stranami. Listinou súčasne kapitula potvrdila, že Hertník je majetkovou súčasťou Perínskovcov. Uvedené rozhodnutie neskoršie potvrdil aj Mikuláš z Perina v listine Spišskej Kapituly z roku 1355 vyhlásením, že Hertník, Kľušov, Kobyly a Richvald boli majetkom šľachticov z Perina už od roku 1325. Hertník patril magnátom z Perina aj na začiatku 15. storočia, čo dosvedčuje portálny súpis z roku 1427, v ktorom boli hertnícke sedliacke domácnosti zdanené od 31 port a vlastníkom dediny bol "Danielus de Peren". Najstaršia písomná zmienka o Hertníku sa nachádza v už spomínanej listine z roku 1351 pod názvom Herkenecht, čo v preklade znamená "Pánsluha". Pod týmto nemeckým názvom, ale v rozličných hláskových obmenách (Herknecht, Kerknecht), sa vyskytuje aj v písomnostiach z 15. a 16. storočia. Názov vznikol pravdepodobne prevzatím prezývky muža, ktorý mohol byť prvým miestným šoltýsom. Začiatkom štyridsiatych rokov 15. storočia dochádza k zmene vlastníckych vzťahov. Perínskovci stratili držbu nad Hertníkom a ďalšími okolitými dedinami a novým majiteľom sa stalo slobodné kráľovské mesto Bardejov.
Bratríci a protihabsburské povstania.
Zložitú politickú situáciu potom vyhrotili svojou činnosťou v regióne aj bratríci. V roku 1442 richnavský kapitán Ján Talafús z Ostrova dokonca na krátky čas obsadil Hertník a ďalšie dediny patriace Bardejovu. V roku 1444 dostal Ján Jiskra z Brandýsa z časti dedín Hertník a Kobyly 50 zlatých. Spišská Kapitula v roku 1446 oznamovala guberniálnej rade, spravujúcej kráľovstvo, že uviedla Bardejov a jeho cirkevné inštitúcie do držby šiestich dedín. Mestu pripadli Kľušov, Šiba, Sveržov a Richvald a Kobyly s Hertníkom sa stali vlastníctvom Kostola sv. Egídia, prípadne Špitála sv. Ducha. Vo vlastníctve Bardejova bol Hertník ešte aj v osemdesiatych rokoch 15. storočia Ďalšie osudy obce začiatkom 16. storočia sú spojené aj s príslušníkmi rodu Toryských, tí však vlastnili len časť obce, ktorá im bola v roku 1552 odobratá. Začiatkom 16. storočia bol vlastníkom časti Hertníka Ján Zápoľský. Po osudnej bitke pri Moháči v roku 1526, v ktorej Turci porazili uhorské vojsko a v ktorej zahynul aj kráľ Ľudovít II., sa politická situácia v krajine zdramatizovala. Zápas o uhorský trón medzi Jánom Zápoľským a Ferdinandom I. Habsburským vplýval i na majetkové usporiadanie obcí v regióne. V roku 1527 Ferdinand odobral Jánovi Zápoľskému Hertník a ďalšie obce na bartošovskom majetku a daroval ich svojmu komorníkovi, bardejovskému mešťanovi Bernardovi Baranovi, ktorého zároveň za zásluhy povýšil do šľachtického stavu. V roku 1529 Bernard Baran vrátil dediny Kľušov, Šibú, Hervartov a Richvald mestu Bardejov. Po náhlej smrti Bernarda Barana sa jeho rodina dostala od roku 1533 do sporu s poľským šľachticom Hieronymom Laským, ktorý dal Hertník a ďalšie obce do zálohu kráľovskému sekretárovi Matejovi Lobockému z Lobodíc. Ferdinand I. spor vyriešil až v roku 1542 tak, že Petrovi a Martinovi Baranovi prisúdil majetok Bartošovce a Lobockému Hertník, Krivé, Osikov, Hanigovce a Orkucany. Čoskoro sa novými zemepánmi Hertníka na dlhé tri storočia stali príslušníci významného uhorského magnátskeho rodu Forgáčovcov, pochádzajúcich z Jelenca (Gýmeša). Z tohto rodu vynikal najmä gróf Šimon Forgáč. Kráľ Ferdinand I. ocenil jeho veliteľské schopnosti a odvahu v bojoch proti Turkom a sedmohradským kniežatám nielen udelením vysokých vojenských hodností, ale aj donáciami na majetky v rôznych častiach krajiny. V roku 1553 takto získal aj hertnícke panstvo. S bratom Imrichom boli známi ako stúpenci Lutherovej vierouky a na svojich panstvách podporovali evanjelických kňazov. Otec Šimonovej manželky Uršuly Pemflingerovej bol priateľom Martina Luthera. Aj preto bol protestantský charakter Hertníka vtom období pochopiteľný. Forgáčovci sa voči poddaným na svojom panstve správali milostivo. Svedčí o tom napr. list Uršuly Pemflingerovej z roku 1574, ktorý bol adresovaný bardejovskému richtárovi Petrovi Gorszkému. Prihovára sa v ňom za syna hertníckeho mlynára, ktorý zastrelil holuba, aby sa mohol vrátiť k svojmu remeslu. Druhá polovica 16. storočia bola pozna­menaná postupným poklesom počtu sedliakov v obci. Mnohí zanechávali svoje pozemky, odsťahovali sa, alebo upadli medzi nemajetných želiarov. V roku 1567 len dve domácnosti hospodárili na celých usadlostiach, 8 na polovičných a 6 domácností na štvrtinových usadlostiach. Želiarskych domácností bolo 17. Koncom 16. storočia bol Hertník najväčšou dedinou v okolí s prevažne poddanským obyvateľstvom, ktoré obývalo 44 domov. Postupne sa v obci menila aj konfesionálna skladba obyvateľov. Keď v roku 1603 zemepán Žigmund II. Forgáč prestúpil ku katolíkom, aj poddaní v obci začali postupne konvertovať na katolícku vieru. V roku 1703 už boli katolíkmi všetci obyvatelia Hertníka. Stavovské povstania v 17. a na začiatku 18. storočia, ktoré vyvolala odbojná časť uhorskej šľachty proti Habsburgovcom, veľmi nepriaznivo zasiahli do života obyvateľov. Rekvirácie potravín, kontribúcie a násilnosti prehlbovali ich biedu. V roku 1679 Hertník vypálili kurucké oddiely Imricha Tököliho. Vo svojom liste z 2. novembra uvedeného roku túto skutočnosť spomína Helena Zrínska a zároveň v ňom varuje Bardejovčanov pred útokom nepriateľov na mesto. Častým sprievodným javom vojnových čias boli aj morové epidémie. V rokoch 1709 – 1710 zomrelo údajne toľko obyvateľov obce, že bolo potrebné povolať nových usadlíkov. Po Satmárskom mieri v roku 1711 nastalo v Uhorsku relatívne obdobie pokoja a krajina sa konsolidovala najmä po hospodárskej stránke. Na celkový spoločenský vývoj priaznivo vplývali reformy osvietenských panovníkov Márie Terézie (1740 – 1780) ajej syna Jozefa II. (1780 – 1790). Významným reformným krokom bola najmä urbárska regulácia, ktorej zmyslom bolo upraviť vzťahy medzi poddanými a zemepánmi a dať do súladu rozsah pôdy, na ktorej pracovali poddaní, s ich feudálnymi povinnosťami. Tereziánsky urbár bol v Hertníku ukončený a schválený 4. októbra 1772. Podpísal ho zemepán, gróf Mikuláš Forgáč a poddaní, ktorých zastupoval richtár obce Ján Mačuš a prísažní Tomáš Kapec, Andrej Uhrín a Adam Majerčín. Podľa urbárskej tabuľky bolo vtedy v obci 44 sedliackych usadlostí s roľami a 4 želiarske domy bez pôdy. Celoštátny urbár stanovil, že sedliak vlastniaci celú usadlosť je povinný odrobiť na pánskom počas roka 52 dní s dobytkom alebo 104 dní vykonať ručné práce. Pánovi patrila deviata časť úrody okrem konope a ľanu. Zároveň bolo treba do pánskej kuchyne odovzdať z naturálií siahu dreva, 6 funtov priadze, holbu topeného masla, 2 kohútov, 2 kurčatá a 12 vajec. Ročný cenzus predstavoval l zlatý. V Hertníku sa však takéto povinnosti poddaných netýkali, pretože ani jeden z nich nevlastnil celú usadlosť. V obci bolo 44 sedliakov, z ktorých 8 sedliakov vlastnilo 3/4 usadlosti, 35 sedliakov malo 1/2 usadlosti a l sedliak 1/8. Sedliaci s polovičnou usadlosťou boli povinní ročne odpracovať u zemepána 26 dní s dobytkom alebo 52 dní ručne. Ďalej mali odovzdať l zlatý ročnej dane a v naturáliách dodať pol siahy dreva, 3 funty priadze, pol holby masla, l kohúta, l kurča a 6 vajec. Želiari, ktorí vlastnili domy, ale nemali pôdu, boli povinní ročne odrobiť 18 dní ručnej práce a odviesť l zlatý ročnej dane. Pre zaujímavosť uvádzame aj mená niektorých sedliakov, ktorí žili v obci v čase schvaľovania urbára. Boli to napr. Juraj Kozák, Ján Sabol, Ján Ciglár, Ján Chovanec, Juraj Šofránek, Michal Pizúr, Andrej Palša, Juraj Bogdan, Juraj Švec, Ján Kravec, Ján Pekár a ďalší. V urbári sa uvádzala aj stručná charakteristika chotára. Len časť ornej pôdy bola úrodná, pričom pšenici sa vôbec nedarilo a úroda žita bola dobrá iba vtedy, keď sa pôda dobre prihnojila. Z lúk bolo možné pozberať len prvú kosbu. Pastvín pre dobytokbolo dostatok. Rozsah cirkevnej pôdy predstavoval 32 bratislavských meríc. Ak poddaní túto pôdu užívali, boli povinní od každej bratislavskej merice platiť kostolu po 6 denárov. 
Tereziánsky urbár.
Okrem tereziánskeho urbára, ktorý platil až do zrušenia poddanstva v roku 1848, bolo pre poddanské obyvateľstvo Hertníka dôležité aj zrušenie nevoľníctva Jozefom II. v roku 1785. Táto reforma umožnila poddaným slobodne sa sťahovať, uzatvárať manželstvá, zvoliť si povolanie, prípadne študovať na vyšších školách. O zániku šoltýstva (dedičného richtárstva) v obci síce chýbajú správy, ale pravdepodobne už v 18. storočí prešlo vedenie obecných záležitostí do rúk richtára a prísažných, ktorí boli volení poddanými obce spravidla na jeden rok. Richtár bol prostredníkom medzi obcou a zemepánskou a štátnou vrchnosťou. Do jeho kompetencie patrilo bežné spravovanie obce i riešenie drobných sporov. Pri rozhodovaní o obecných záležitostiach mu pomáhali 2 prísažní. Od konca 18. storočia boli obecné písomnosti potvrdzované obecnou pečaťou. Neznámy rytec v roku 1787 vyhotovil obecné pečatidlo s vyobrazením budovy (pravdepodobne kaštieľa) v pečatnom poli. V kruhopise vyryl slová: SIGIL : HERTNICHT : 1787 (Pečať Hertník). Uvedené pečatidlo používali richtári obce do polovice 19. storočia, kedy bolo vyhotovené nové s nápisom GEMEINDE HERTNEK. Nápis v nemeckom jazyku dosvedčuje, že po nastolení Bachovho režimu v krajine sa úradným jazykom stala nemčina. Od roku 1881 sa v obecných písomnostiach objavila nová nápisová pečiatka v maďarskom jazyku: HERTNEK KÔZSÉG PECSÉTJE (Pečať obce Hertník). Začiatkom 20. storočia došlo znova k zmene a obec potvrdzovala svoje písomnosti pečiatkou s nápisom: SÁROS VÁRMEGYE HERTNEK KÔZSÉG (Šarišská župa obec Hertník). Pri prvom úradnom sčítaní obyvateľstva v Uhorsku v rokoch 1785 – 1787 bolo vHertníku evidovaných 70 domov, v ktorých bývalo 79 rodín s celkovým počtom 499 obyvateľov. Z toho bolo 251 mužov a 248 žien. Podľa sociálneho postavenia bolo medzi mužmi 5 zemanov, 40 sedliakov, 36 potomkov mešťanov a sedliakov, 56 želiarov a 20 iných poddaných, t. j. sluhov a čeľadníkov. Do demografického vývoja v obci veľmi nepriaznivo zasiahli ďalšie morové epidémie v rokoch 1797 a 1818. Epidémia cholery, ktorá vypukla viete roku 1831 a najviac postihla Šarišskú a Zemplínsku stolicu, bola príčinou rozsiahleho povstania dedinského obyvateľstva na východnom Slovensku. Na hertníckom panstve k vzbure síce nedošlo, ale cholera sa medzi obyvateľmi obce rozšírila a priniesla svoje obete. Len za jeden mesiac zomrelo v obci 82 ľudí. Ešte viac obetí si vyžiadal cholerový rok 1847, v ktorom zomrelo 209 obyvateľov. 
Zrušenie poddanstva.
Rušné udalosti rokov 1848 – 1849 v Uhorsku sa dotkli aj Hertníka. Už v decembri 1848 sa stal Šariš dejiskom bojov medzi cisárskymi a maďarskými jednotkami, najmä pri prechode vojsk generála von Schlicka z Haliče cez stolicu do Košíc. V júni 1849 prekročili karpatské priesmyky silné ruské jednotky, ktoré prichádzali do Uhorska potlačiť maďarskú revolúciu. Rusi prechádzali aj cez Hertník a v neďalekej dedine Kobyly došlo ku krátkemu boju s Maďarmi. Revolúcia v Uhorsku bola onedlho potom porazená, priniesla však dôležitý výdobytok – zrušenie poddanstva zmeny v politických, hospodárskych a spoločenských pomeroch. Odrazilo sa to aj na dedinách, kde sa z urbárskych poddaných stali slobodní gazdovia, ktorým bola pridelená pôda, na ktorej pracovali. Zemepánovi už nemuseli odvádzať feudálnu rentu v podobe financií, naturálií a robôt.
V rokoch 1850 – 1855 bola Šarišská stolica postihnutá veľkou neúrodou a hladom, ktorý zasiahol najmä hornaté časti stolice, Hertník a okolie nevynímajúc. Nepriaznivé klimatické podmienky spôsobili extrémne nízke výnosy obilnín, zemiakov i nedostatok krmovín, ktoré negatívne ovplyvnili stavy dobytka. Situácia sa vyhrotila v roku 1854, keď počet hladujúcich v Bardejovskom okrese dosiahol počet 1450. Neboli dokonca zriedkavé ani prípady smrti hladom. Na rozdiel od susedných Bartošoviec aRichvaldu však takéto prípady v Hertníku neboli zaznamenané. Život aj napriek občasným živelným pohromám pokračoval ďalej. Správcovia hertníckeho panstva, ktoré v tom čase patrilo vojvodovi Fridrichovi Leopoldovi z Anhaltu, sa snažili majetok zveľaďovať zavádzaním kapitalistických prvkov v hospodárení a používa­ním moderných technických vynálezov. Už v roku 1863 fungoval v Hertníku parný stroj o výkone 14 konských síl, ktorý poháňal pílu. Okolité lesy poskytovali dostatočné množstvo dreva, ktoré sa na spomínanej píle spracovávalo. Hertnícke panstvo prispelo sumou 20 000 zlatých aj na vybudovanie železnice Prešov – Bardejov, ktorá bola slávnostne otvorená 11. decembra 1893. Jednou z jej zastávok bol Hertník, kde sa postupne vybudovala železničná stanica, slúžiaca nielen na prepravu osôb, ale aj na nakladanie tovaru, najmä dreva a drevených výrobkov. Hlavným zamestnaním obyvateľov Hertníka v druhej polovici 19. a začiatkom 20. storočia bolo roľníctvo. Pôda však nestačila roľnícke rodiny uživiť a o iné zamestnanie bola v obci i na okolí núdza. Svoje ťažké položenie riešili mnohí obyvatelia odchodom za prácou do cudziny, hlavne do Ameriky. Údaje o počte vysťahovalcov z Hertníka nepoznáme, ale zo Sekčovského okresu, do ktorého patrila obec, sa v rokoch 1879 – 1888 vysťahovalo 2824 ľudí. V tomto počte boli nepochybne zarátaní aj obyvatelia Hertníka. Vysťahovalectvo vo väčšej alebo menšej miere pokračovalo aj začiatkom 20. storočia. 
20. storočie.
Ťaživú situáciu obyvateľov ešte zhoršilo v roku 1914 vypuknutie 1. svetovej vojny. Úspešná ruská ofenzíva generála Brusilova spôsobila, že ruské vojenské jednotky začiatkom decembra 1914 po obsadení Bardejova prenikli aj na chotár Hertníka, kde došlo k boju s rakúsko – uhorskými jednotkami. Zranených bolo údajne 85 vojakov, z ktorých štyria zakrátko zomreli a boli pochovaní na miestnom cintoríne. Sprievodným javom vojnových čias sa stali rekvirácie potravín, koni a dobytka pre potreby armády. Vojenské odvody mužov spôsobili, že v dedinách zostávali len starci, ženy a deti. Aj chlapi z Hertníka narukovali na rôzne fronty, na ktorých zahynulo celkom 10 Hertníčanov. Koniec vojny a vznik nového spoločného štátu s Čechmi v októbri 1918 preto privítali ľudia s nádejou na lepšiu a spravodlivejšiu spoločnosť.
V rokoch 1918 – 1919 sa uskutočnilo sčítanie ľudu, z ktorého sa dozvedáme, že obec mala 144 domovv ktorých žilo 728 ľudí. Z uvedeného počtu bolo 305 mužov a 423 žien. Hertník patril medzi väčšie obce okresu. Z hľadiska národnostného v obci prevažovala "česko-slovenská" národnosť v počte 722 obyvateľov, 4 občania sa hlásili k maďarskej národnosti a 2 boli inej národnosti. Podľa vierovyznania bolo v obci 708 rímskych katolíkov, 7 gréckokatolíkov a 13 židovského vyznania. Od roku 1920 prevzal správu obecných záležitostí novozvolený starosta Jozef Harčarufka a deväťčlenné obecné zastupiteľstvo. Hrôzy prežitej vojny pomaly upadali do zabudnutia a obyvatelia sa postupne zapájali do spoločenského diania v obci. V roku 1931 bol založený Miestny odbor Muzeálnej slovenskej spoločnosti a v tom istom roku sa obec prihlásila za člena Národohospodárskeho spolku pre Šariš. V roku 1932 bolo založené Potravné družstvo s vlastnou predajňou, ktoré sa v roku 1937 presťahovalo do novej budovy s veľkou sieňou a obecnou knižnicou. Rôzne slávnosti, prednášky, tanečné zábavy a divadelné predstavenia poskytovali občanom isté kultúrne využitie. V obci fungoval aj dobrovoľný hasičský zbor, ktorého dlhoročným veliteľom bol Vincent Stodola. Členovia zboru však okrem pravidelných cvičení našťastie nemuseli zasahovať pri skutočných požiaroch v obci. Významnou udalosťou v Hertníku sa stali parlamentné voľby v máji 1935. Občania odovzdali celkom 420 hlasov a najväčšie sympatie získala s 313 hlasmi Hlinkova slovenská ľudová strana. Tento výsledok volieb ukázal jednoznačnú orientáciu na politickú stranu, ktorá zakrátko zohrala významnú úlohu pri zániku Česko­-Slovenska a vzniku vojnovej Slovenskej republiky.
Roky 2. svetovej vojny boli pre väčšinu obyvateľov obce obdobím ťažkých skúšok. Po priblížení frontu k severovýchodnej hranici Slovenska a zosilnení partizánskej vojny sa aj v okolí Hertníka, v Čergovskom pohorí začali aktivizovať viaceré partizánske skupiny.
Po vojne sa v obnovenom Česko-Slovensku začalo s realizáciou plánu obnovy a vojnou zničeného hospodárstva. V Hertníku bola prvou akciou v rámci tohto plánu jeho elektrifikácia, ktorá bola ukončená v novembri 1948. Začiatkom päťdesiatych rokov sa začala kolektivizácia poľnohospodárstva. V Hertníku bol síce zriadený prípravný výbor na založenie poľnohospodárskeho družstva, no pre neochotu občanov nakoniec k založeniu nedošlo. V roku 1957 však vznikol štátny majetok, ktorý hospodáril len na výmere 73 hektárov. Jednotné roľnícke družstvo bolo v obci založené až v roku 1973 a pripojené k JRD Bartošovce. Nakoniec v roku 1974 došlo k zlúčeniu okolitých družstiev a vytvoreniu jedného hospodárskeho celku so sídlom v Osikove. V posledných desaťročiach 20. storočia došlo k výraznému rozvoju individuálnej bytovej výstavby v obci, postupne boli vybudované miestne komunikácie, obchodná sieť, verejné budovy a inžinierska sieť v úplnom rozsahu (obecný vodovod, kanalizácia s čističkou odpadových vôd, plynofikácia). Svojou občianskou vybavenosťou sa Hertník zaradil medzi popredné obce Bardejovského okresu. Podľa sčítania ľudí, domov a bytov, ktoré sa konalo v roku 1991, žilo v obci 877 osôb, z toho 424 mužov a 453 žien. Z hľadiska národnostného bolo v obci 873 Slovákov, 1 Čech, 2 Ukrajinci a 1 Rusín. Podľa náboženského vyznania sa k rímskokatolíckej cirkvi hlásilo 864 osôb, ku gréckokatolíckej 6 a v 7 prípadoch nábožensktvo nebolo zistené. Hertníčania obývali 251 domov a 15 chát.
Obecné symboly.
Erb.
Erb obce tvorí: "V červenom štíte na zelenej pažiti strieborný kaštieľ so zlatými oknami a zlatou strechou, po oboch stranách s nárožnými baštami rovnakých tinktúr."

</doc>
<doc id="26005" url="https://sk.wikipedia.org/wiki?curid=26005" title="Bara">
Bara

Bara () je obec na Slovensku v okrese Trebišov. Obec vznikla v roku 1960 zlúčením Malej a Veľkej Bary.
Polohopis.
Obec Bara sa nachádza v Potiskej nížine 29 km západne od Kráľovského Chlmca, 5 km od obce Borša a 27 km od okresného mesta Trebišov.
Z východnej strany sa rozprestierajú lesy Hatfa, z južnej strany obec Borša, zo severnej strany vinice Malej Tŕne a západnú časť tvoria vinice a kopec Piliš (264 m).
Dejiny.
Malá Bara (maď. Kisbári) obec doložená v roku 1296 ako Bary, z roku 1416 ako Kysbary, z roku 1808 ako Malá Bara, maďarsky Kisbári. Bola majetkom zemanov a často menila zemepánov. V roku 1557 mala 1,5 porty, v roku 1715 mala 2 obývané a 6 opustených domácnosti, v 19.20. storočí grófka Vayová. V roku 1787 mala obec 17 domov a 99 obyvateľov, v roku 1828 mala 34 domov a 281 obyvateľov. V minulosti poľnohospodárska a vinohradnícka obec. V rokoch 19381944 po Viedenskej arbitráži bola pripojená k Maďarsku. Podľa Fényesa v roku 1851 to bola maďarská dedina, ktorá mala 20 katolíkov, 185 kalvínov a 19 židov 
Veľká Bara (maď. Nagy Bári) obec sa spomína od roku 1416 ako Nagbary, z roku 1808 ako Veľká Bara, maďarsky Nagbári. Založili ju na zákupnom práve v chotári obce Malá Bara. Patrila Lónyayovcom a iným, v 18. storočí Aspremontovcom a Kazinczyovcom. V roku 1557 mala 3,5 porty, v roku 1715 mala 11 opustených a 12 obývaných domácnosti, v roku 1787 mala 41 domov a 221 obyvateľov, v roku 1828 mala 37 domov a 281 obyvateľov. Zaoberali sa poľnohospodárstvom, do 18. storočia vinohradníctvom. V roku 19381944 pripojená k Maďarsku. V rokoch 19381944 po Viedenskej arbitráži bola pripojená k Maďarsku. Podľa Fényesa v roku 1851 to bola maďarská dedina, ktorá mala 6 rímskokatolíkov, 10 gréckokatolíkov, 208 kalvínov a 19 židov 
Písomné doklady o vinohradoch sú od 15. storočia.
Symboly obce.
Podľa Heraldického registra má obec tieto symboly prijaté 6. mája 2000. Na erbe je vinohradnícky motív podľa odtlačku pečatidla zo 17. storočia doplnený o motív vinohradníckeho nožíka z pečatidla z roku 1867.
Erb.
V zelenom štíte strieborná šikmá, sklonená, dvojlistá ratolesť viniča so zlatým strapcom hrozna, vľavo hore strieborný obrátený vinohradnícky nôž so zlatou rúčkou.
Vlajka.
Vlajka má podobu piatich pozdĺžnych pruhov zeleného, bieleho, žltého, bieleho, zeleného v pomere 3 : 1 : 1 : 1 : 3. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Obyvateľstvo.
Podľa posledného sčítania ľudu z roku 2001 mala obec 336 obyvateľov. Slovenskej národnosti bolo 28,57% obyvateľov, maďarskej 69,94% a rómskej 1,19%. Mužov bolo 157 a žien 179.

</doc>
<doc id="26006" url="https://sk.wikipedia.org/wiki?curid=26006" title="Biel (okres Trebišov)">
Biel (okres Trebišov)

Biel (v minulosti Béľ, "Bieľ", ) je obec na Slovensku v okrese Trebišov.
Polohopis.
Obec leží v juhovýchodnej časti Východoslovenskej nížine. 
Dejiny.
Prvá písomná zmienka o obci je z roku 1265. Pred 14. storočím bol v dedine aj kostol, ale písomné doklady o ňom sa zachovali len z tohto obdobia. Obec patrila miestnym zemanom Šeneiovcom. V roku 1600 sídlisko pozostávalo len zo 17 poddanských domov. Neskôr sa počet obyvateľov výrazne menil. V období rokov 1715 až 1720 tam žilo 7 poddanských domácností, v roku 1828 bolo v obci 79 domov a 587 obyvateľov, v roku 1900 mala 907 a v roku 1970 1545 obyvateľov.
Symboly obce.
Podľa Heraldického registra má obec tieto symboly prijaté 9. novembra 1995. Bol vytvorený podľa odtlačku pečatidla z roku 1787. 
Erb.
V modrom štíte strieborná kotva so zlatým okom, ovenčená dvoma zlatými ratolesťami.
Vlajka.
Vlajka má podobu piatich pozdĺžnych pruhov rovnakej šírky v poradí žltý, modrý, biely, modrý a biely pruh. Vlajka 
má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26007" url="https://sk.wikipedia.org/wiki?curid=26007" title="Boľ">
Boľ

Boľ () je obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté 31. januára 2002. Na erbe je symbolika roľníctva podľa odtlačku pečatidla z roku 1787.
Erb.
V zelenom štíte z ostria strieborného položeného obráteného kosáka so zlatou rukoväťou vyrastajúce tri zlaté bezosté klasy na listnatých steblách, bočne odklonené.
Vlajka.
Vlajka má podobu ôsmich pozdĺžnych pruhov v poradí: žltého, zeleného, žltého, zeleného, žltého, zeleného, bieleho a zeleného. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Občianska vybavenosť.
V obci sa okrem rímskokatolíckeho kostola nachádza aj moderný reformovaný kostol z rokov 19681971.

</doc>
<doc id="26008" url="https://sk.wikipedia.org/wiki?curid=26008" title="Kučín">
Kučín

Kučín môže byť:

</doc>
<doc id="26009" url="https://sk.wikipedia.org/wiki?curid=26009" title="Boťany (okres Trebišov)">
Boťany (okres Trebišov)

Boťany () sú obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté 3. novembra 1995. Na erbe je motív podľa odtlačku pečatidla z roku 1787.
Erb.
V zelenom štíte strieborný bocian so zlatým zobákom a čiernym perím na krídlách a chvoste, držiaci zlatý kameň.
Vlajka.
Vlajka má podobu piatich pozdĺžnych pruhov bieleho, čierneho, zeleného, žltého, bieleho v pomere 2:2:2:2:2. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Dejiny.
Boťany pravdepodobne existovali pred 11. storočím. Počas 14. a 15. storočia obec patrila miestnym zemanom.
V roku 1567 bolo zdanených 7,5 porty, v roku 1582 6,5. V 17. storočí obyvatelia schudobneli, základ dane bol v roku 1610 1,25 a v roku 1635 0,5 porty

</doc>
<doc id="26010" url="https://sk.wikipedia.org/wiki?curid=26010" title="Borša">
Borša

Borša () je obec na Slovensku v okrese Trebišov. Obyvateľstvo obce je slovenskej a maďarskej národnosti. V obci sa nachádza renesančný kaštieľ, v ktorom sa narodil František II. Rákoci.
Polohopis.
Borša svojím katastrom priamo hraničí s Maďarskom. Nachádza medzi hraničným priechodom do Maďarska (Slovenským Novým Mestom) a dedinou Viničky. Streda nad Bodrogom je od Borše vzdialená zhruba 3 km. Hraničný priechod do Maďarska je od obce vzdialený 4 km, hraničný priechod na Ukrajinu asi 50 km. 
Prírodné podmienky.
Pri obci sa nachádza oblasť Lesík pri Borši, územie európskeho významu s druhým stupňom ochrany. Cez obec preteká rieka Bodrog.
Symboly obce.
Podľa Heraldického registra má obec tieto symboly prijaté 7. septembra 2001. Na erbe je poľnohospodársky motív podľa odtlačku pečatidla z prvej polovice 19. storočia.
Erb.
V zelenom štíte v zlatom perlovcovom kruhu (43 periel) strieborné sklonené a odvrátené radlice - čerieslo a lemeš.
Vlajka.
Vlajka má podobu štyroch pozdĺžnych pruhov zeleného, bieleho, žltého, zeleného v pomere 4:2:2:2. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Obyvateľstvo.
V roku 1910 mala obec 783 obyvateľov, pri sčítaní v roku 2011 1 214 obyvateľov.
Počas vrcholiacej maďarizácie na začiatku 20. storočia sa v obci pri sčítaní obyvatelstva v roku 1910 na vtedajšiu otázku : ktorý jazyk najčastejšie, alebo najradšej používate, 778 zo 783 osôb vyjadrilo, že ovláda maďarsky jazyk. Čo žiaľ o vtedajšom národnostnom zložení obce dostatočne nehovorí. Pri zatiaľ poslednom sčítaní v roku 2011 sa 644 obyvateľov prihlásilo ku slovenskej národnosti (53,0 %) a 545 k maďarskej (44,9 %).
Kultúra a zaujímavosti.
Návštevy osobností v obci.
V roku 2021 obec navštívila prezidentka republiky, Zuzana Čaputová, a dekádu slúžiaci prezident Maďarska, János Áder, aby otvorili vtedy zrekonštruovaný Rákociho kaštieľ. Do obce sa spomedzi politikov vrátil dňa 24. septembra 2025 aj premiér Róbert Fico, údajne zjedol hrozno, ktorým ho miestni pohostili namiesto chlebu so soľou, pretože Borša je vo vinohradníckej tokajskej oblasti.
Doprava.
Obec je dostupná vlakovou a autobusovou dopravou. 
Občianska vybavenosť.
V obci je materská škôlka, základná škola, pošta, potraviny, priemyselný tovar, záhradkárstvo, kvetinárstvo, kaderníctvo, pohostinstvá rôznej cenovej skupiny. Zo sakrálnych stavieb sa v obci okrem reformovaného a rímskokatolíckeho kostola náchadza aj moderný gréckokatolícky chrám. 
Šport.
V obci sa nachádza Futbalový Klub II. Rákoczi Ferenc Borša a stolnotenisový klub, ktorý hrá 3. ligu.

</doc>
<doc id="26011" url="https://sk.wikipedia.org/wiki?curid=26011" title="Brehov">
Brehov

Brehov (v minulosti "Imbreg", ) je obec na Slovensku v okrese Trebišov. Leží pri rieke Ondava, prvá písomná zmienka je z roku 1309, v nej sa obec spomína ako "Imbregh".
Symboly obce.
Podľa Heraldického registra má obec tieto symboly prijaté 24. apríla 2001. Na erbe je spojenie zamestnaneckých a prírodných motívov podľa pečate z roku 1752.
Erb.
V červenom štíte zo zeleného nízkeho vŕška vyrastajúci strieborný zlatolistý strom, vpravo od neho šikmá zlatá striebroplutvá ryba, chvostom prekrývajúca vŕšok, vľavo zlatá vztýčená obrátená jašterica, sediaca si na chvoste podstrčenom pomedzi zadné nohy a držiaca jeho koniec prednými končatinami.
Vlajka.
Vlajka má podobu piatich pozdĺžnych pruhov žltého, bieleho, červeného, bieleho a zeleného v pomere 2:1:1:1:2. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26012" url="https://sk.wikipedia.org/wiki?curid=26012" title="Kučín (okres Bardejov)">
Kučín (okres Bardejov)

Kučín je obec na Slovensku v okrese Bardejov. Je to menšia dedina na východe Slovenska. Cez obec tečie potok ktorý sa nazýva Kožanka ktorá sa vlieva do rieky Topľa asi kilometer od dediny.

</doc>
<doc id="26013" url="https://sk.wikipedia.org/wiki?curid=26013" title="Kožuchov">
Kožuchov

Kožuchov (, ) je obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté 8. februára 2004. Na erbe je ojedinelý a zaujímavý figurálny motív neznámeho pôvodu podľa odtlačku pečatidla z roku 1786.
Erb.
V modrom štíte striebroodetý muž v zlatom, strieborným perom opatrenom klobúku a v zlatých čižmách, s pravicou vbok, v ľavici so zlatou čašou.
Vlajka.
Vlajka má podobu piatich pozdĺžnych pruhov modrého, žltého, modrého, žltého, bieleho v pomere 1:2:1:1:1. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26014" url="https://sk.wikipedia.org/wiki?curid=26014" title="Lipová (okres Bardejov)">
Lipová (okres Bardejov)

Lipová je obec na Slovensku v okrese Bardejov.
Dejiny.
Bola založená v 15. storočí na panstve Makovica. Prvá písomná zmienka o Lipovej je z roku 1567. Lipová sa nachádza na juhovýchodnom cípe okresu Bardejov. Má bohatú históriu aj keď je to len malá dedinka, ktorú v roku 1787 obývalo iba 138 obyvateľov a tí sa zaoberali najmä chovom ošípaných a oviec i predajom baranieho mäsa. Obyvatelia tiež pracovali v lesoch a zaoberali sa tkáčstvom. K historickým pamiatkam patril hlavne gréckokatolícky chrám z roku 1872. Bol jednoduchý a malý. Vo vojne zhorel a preto v roku 1924 občania Lipovej začali s výstavbou nového chrámu, ktorý bol už murovaný.
V druhej svetovej vojne vyhorela skoro celá obec okrem 3 domov. Rok 1944 bol vojnový, pri jarných prácach bolo počuť ukrutné hrmenie nemeckých kanónov, ktoré boli pravdepodobne pred Dukelský priesmyk, od ktorého Lipová nie je veľmi ďaleko. Po roku 1949 začali obyvatelia s výstavbou cesty do susednej obce. V roku 1951 bolo do obce zavedené prvé telefónne spojenie, v roku 1955 bola Lipová pripojená na elektrickú sieť a v roku 1956 bola do obce zapojená aj autobusová linka. Ako prvá z obcí v Bardejovskom okrese obyvatelia Lipovej začali zveľaďovať svoju obec v novej forme výstavby. Začala vzrastať činnosť mládeže i starších občanov pri organizácii divadelných predstavení. Kultúrno-osvetová a športová činnosť stagnuje, dedinský život v kultúrnej oblasti sa sústreďovala prevažne na ľudové zábavy a posedenia mládeže v Kultúrnom dome (19751990). Politické strany zanikajú a do popredia sa dostáva cirkev, ktorá rôznym spôsobom vplýva na občanov. K 31. 12. 2015 mala Lipová 73 obyvateľov. Po tomto roku sa začalo s rekonštrukciou starých domov a novou úpravou obce. Počet obyvateľov obce neustále klesá.

</doc>
<doc id="26015" url="https://sk.wikipedia.org/wiki?curid=26015" title="Klin nad Bodrogom">
Klin nad Bodrogom

Klin nad Bodrogom (v minulosti "Bodrogsek", ) je obec na Slovensku v Košickom kraji v okrese Trebišov, v tesnej blízkosti štátnej hranice s Maďarskom. V období rokov 1961 až 1990 bola súčasťou susednej obce Streda nad Bodrogom.
Polohopis.
Obec leží na rieke Bodrog neďaleko od maďarskej štátnej hranice a približne 22 kilometrov juhozápadne od mesta Kráľovský Chlmec. V katastrálnom území obce sa nachádza najnižšie položené miesto na Slovensku s nadmorskou výškou 
Symboly obce.
Súčasný erb obce navrhli Peter Kónya, Leon Sokolovský a Sergej Pančák na základe odtlačku pečatidla obce z druhej polovice 18. storočia. Bol prijatý 3. augusta 2006 uznesením Obecného zastupiteľstva v Kline nad Bodrogom č. 82/2006 a zapísaný v Heraldickom registri Slovenskej republiky pod signatúrou K-263/2008. Blazón erbu znie: "„V zelenom štíte strieborný sklonený klin, zaseknutý do zlatého pňa, sprevádzaného vpravo zlatou hviezdou – to všetko ovenčené zlatými vetvičkami.“" Vlajka má podobu deviatich pozdĺžnych pruhov – bieleho, zeleného, žltého, bieleho, zeleného, žltého, bieleho, zeleného, žltého. Má pomer strán 2:3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Dejiny.
Obec sa po prvýkrát spomína v roku 1378 pod názvom "Zek". V priebehu ďalších storočí sa názov niekoľkokrát zmenil - v roku 1479 "Zewg", 1773 "Szögh", 1786 "Sögh, Sega", v roku 1808 bol upravený na "Szög, Szeg" a od roku 1863 niesla obec názov "Bodrogszög". V uhorskom geografickom lexikóne z roku 1851 sa obec spomína ako prevažne maďarská s 355 obyvateľmi. Štatistika z roku 1910 vykazovala v Kline nad Bodrogom už len 276 obyvateľov, všetkých maďarskej národnosti.
Po prvej svetovej vojne pripadla obec na základe Trianonskej mierovej zmluvy Česko-Slovenskej republike. V medzivojnovom období sa používal poslovenčený názov "Bodrogsek" i pôvodný maďarský "Bodrogszög". V novembri 1938 po Viedenskej arbitráži pripadla obec Maďarsku, no po druhej svetovej vojne bola opätovne pričlenená k ČSR. V roku 1948 došlo k zmene názvu preložením maďarského "Bodrogszög" na "Klin nad Bodrogom". V rokoch 1961 až 1990 bola obec súčasťou neďalekej Stredy nad Bodrogom.
Obyvateľstvo.
Obec patrí do slovensko-maďarskej etnickej oblasti. Podľa sčítania obyvateľov, domov a bytov 2011 sa k maďarskej národnosti hlási 48 % obyvateľstva obce, hoci počet obyvateľov, ktorí udávajú maďarčinu ako svoj materinský jazyk predstavuje až 75 %. 53 % obyvateľov (resp. 64 % veriacich) sa hlási k rímskokatolíckej konfesii, podstatne menej je gréckokatolíkov a kalvínov.
Z 213 obyvateľov bolo v roku 2011 ekonomicky činných 112 ľudí, pričom väčšina z nich pracovala vo verejnej správe a obrane (16 obyvateľov), v odvetví pozemnej a potrubnej dopravy (13), vo veľkoobchode (8), v zdravotníctve (7), v maloobchode (6) a v pôdohospodárstve (6). Za prácou dochádzala polovica (61) ekonomicky činných obyvateľov.
Podľa sčítania obyvateľov z roku 2001 žilo v Kline nad Bodrogom 195 obyvateľov, z toho bolo 117 maďarskej, 76 slovenskej a 2 rusínskej národnosti.

</doc>
<doc id="26016" url="https://sk.wikipedia.org/wiki?curid=26016" title="Kazimír (okres Trebišov)">
Kazimír (okres Trebišov)

Kazimír (v minulosti "Malý-/Veľký Kázimír", ) je obec na Slovensku v okrese Trebišov.

</doc>
<doc id="26017" url="https://sk.wikipedia.org/wiki?curid=26017" title="Kašov">
Kašov

Kašov () je obec na Slovensku v okrese Trebišov. Poľnohospodársko-vinohradnícka obec, ležiaca na svahu Zemplínskych vrchov.
Dejiny.
Dedina sa ako majetok Lošonciovcov spomína v roku 1298, osídlená bola podľa nálezov už v paleolite. 
Občianska vybavenosť.
V obci sa okrem rímskokatolíckeho kostola nachádza aj moderný pravoslávny chrám Preobraženija Hospoda Isusa Christa.

</doc>
<doc id="26018" url="https://sk.wikipedia.org/wiki?curid=26018" title="Hriadky">
Hriadky

Hriadky (v minulosti "Hrádky, Hradky", ) sú obec na Slovensku v okrese Trebišov.
Dejiny.
Dedina Hriadky v prvých desaťročiach 14. storočia patrila šľachticovi Petrovi, synovi Petena. Ten stratil dôveru kráľa Karola Róberta, ktorý mu odňal sečovské panstvo a v roku 1321 ho daroval šľachticom z rodu Bokša. Súčasťou majetku tohto panstva boli aj Hriadky. V tejto darovacej listine je najstarší zachovaný písomný doklad o dedine Hriadky.
Expozícia banskobystrického Múzea SNP, medzi vypálenými obcami na východnom Slovensku, uvádza aj obec Hriadky.

</doc>
<doc id="26019" url="https://sk.wikipedia.org/wiki?curid=26019" title="Hrčeľ">
Hrčeľ

Hrčeľ (v minulosti "Gerčeľ", ) je obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté 26. septembra 1998. Na erbe je motív podľa odtlačku pečatidla z roku 1786.
Erb.
V modrom štíte po strieborných kameňoch kráčajúca zlatá srnka, nad ňou letiaci zlatý prirodzený bažant.
Vlajka.
Vlajka má podobu troch pozdĺžnych pruhov žltého, modrého, bieleho v pomere 3:2:3. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26020" url="https://sk.wikipedia.org/wiki?curid=26020" title="Hraň">
Hraň

Hraň (v minulosti "Garaň, Garaňa", ) je obec na Slovensku v okrese Trebišov. Nachádza sa tam aj kopec Stuchla. 
Polohopis.
Obec leží uprostred Východoslovenskej nížiny pri sútoku riek Trnávky a Ondavy vo výške 
Dejiny.
Hraň patrila v 14. storočí tamojším zemanom, nepochybne však v 14. a 15. storočí šľachticom z Lučenca a v druhej polovici 16. storočia postupne Bátoriovcom a Várdaiovcom.
Do písomností je v 14. a 15. storočí zaznamenaný ako Garan, od 16. storočia Garany, čo bol maďarizovaný tvar staršieho slovenského názvu Graň. Maďarčina ho zachovala ešte s hláskou g, ktorá sa v slovenčine od 13. storočia zmenila na h.

</doc>
<doc id="26021" url="https://sk.wikipedia.org/wiki?curid=26021" title="Egreš (okres Trebišov)">
Egreš (okres Trebišov)

Egreš () je obec v okrese Trebišov, na východe Slovenska. 
Dejiny.
Najstaršia písomná zmienka o Egreši pochádza z roku 1398. V listine palatín Imrich Bubek rieši už spor o majetok dediny Egreš. Podľa archeologických poznatkov a slovenského pôvodu názvu možno existenciu dediny predpokladať už pred 11. storočím.

</doc>
<doc id="26023" url="https://sk.wikipedia.org/wiki?curid=26023" title="Egreš">
Egreš

Egreš môže byť:

</doc>
<doc id="26024" url="https://sk.wikipedia.org/wiki?curid=26024" title="Dvorianky">
Dvorianky

Dvorianky (v minulosti "Te(c)hna, Dvorianka", ) sú obec na Dolnom Zemplíne, súčasť okresu Trebišov, Košického kraja, Slovenskej republiky.
Polohopis.
Dvorianky ležia na Východnom Slovensku, v blízkosti hraníc s Maďarskom (), Ukrajinou () a Poľskom (). Od hlavného mesta Bratislavy je vzdialené asi .
Obcou prechádza cesta I. triedy 79 severojužného smeru (Vranov nad Topľou – Trebišov). Súčasťou Dvorianok je miestna časť Kinčeš(katastrálne územie Parchovany), ktorá ale v súčasnosti nie je trvale osídlená. V minulosti sa tu nachádzal majer, neskôr plemenársky podnik s dvoma bytovými domami pre jeho zamestnancov. Dnes je areál sídlom poľnohospodárskej firmy AGRO-S, s. r. o.
Katastrálne územie obce susedí na západe s katastrom mesta Sečovce (mestská časť Albinov), na juhu s katastrom obce Hriadky, na juhu tvorí hranicu s katastrami obcí Tušice a Tušická Nová Ves, na severozápade susedí s katastrálnym územím Višňova a na severe s katastrom obce Parchovany.
Podnebie.
Dvorianky sa nachádzajú v miernom podnebnom pásme kontinentálneho rázu, ktoré je charakteristické výraznou amplitúdou medzi letnými a zimnými teplotami, a striedajúcimi sa 4 ročnými obdobiami. V rámci slovenskej klimatickej klasifikácie mesto spadá do teplej klimatickej oblasti, podoblasti mierne suchej a klimatického okrsku s chladnou zimou.
Dejiny.
Archeologické prieskumy odhalili stopy slovanského osídlenia z 7. storočia, čo sú najstaršie doklady o prítomnosti Slovanov v okolí Sečoviec. Prvá písomná zmienka o obci pochádza z listiny uhorského kráľa Bela IV. z roku 1245. Panovník dokumentom potvrdzuje, že šľachtic Ján z Trebišova predal majetky dedín "Albun" (Albinov) a "Techna" (Dvorianky) šľachticovi Petrovi, synovi Petra.
Symboly obce.
Podľa Heraldického registra má obec tieto symboly prijaté 9. marca 1998. Na erbe je motív podľa odtlačku pečatidiel z rokov 1600 a 1786. Heraldický register uvádza, že sa v erbe obce nachádza: „v zelenom štíte na modrej zvlnenej, striebrom sčerenej vodnej hladine plávajúca strieborná labuť v zlatej zbroji.“
Vlajka má podobu štyroch pozdĺžnych pruhov zeleného, žltého, bieleho, modrého v pomere 3:1:1:3. Vlajka má pomer strán 2:3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Pečať obce Dvorianky tvorí erb s kruhopisom: "„OBEC DVORIANKY“". Pečať obce sa používa na dôležitých úradných dokumentoch a listinách oznamov obecného úradu.
Obyvateľstvo.
Náboženstvo.
Viac ako polovica obyvateľov sa hlási ku gréckokatolíkom, potom sú to rímskokatolíci, pravoslávni, reformovaní a iní. 

</doc>
<doc id="26026" url="https://sk.wikipedia.org/wiki?curid=26026" title="Dobrá (okres Trebišov)">
Dobrá (okres Trebišov)

Dobrá () je obec na Slovensku v okrese Trebišov. 
Symboly obce.
Podľa Heraldického registra má obec tieto symboly prijaté 7. mája 2008. Na erbe je motív podľa odtlačku pečatidla z roku 1787.
Erb.
V červenom štíte v zelenej pažiti strieborný lev v zlatej zbroji, ľavicou držiaci zlatý palcát.
Vlajka.
Vlajka má podobu šiestich pozdĺžnych pruhov červeného, bieleho, žltého, zeleného, bieleho, žltého. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Občianska vybavenosť.
Obec má verejnú knižnicu a futbalové ihrisko.

</doc>
<doc id="26027" url="https://sk.wikipedia.org/wiki?curid=26027" title="Dargov (okres Trebišov)">
Dargov (okres Trebišov)

Dargov (do roku 1948 "Drahov", ) je obec na Slovensku v okrese Trebišov.
Dejiny.
Prvá písomná zmienka o obci je z roku 1321. Spomína sa ako dedina prislúchajúca k panstvu hradu Paruštyan. Obyvatelia obce sa živili zväčša drevorubačstvom a poľnohospodárstvom, neskôr i ťažbou stavebného kameňa (andezit) v blízkom kameňolome. Okolo roku 1720 dedina Dargov neexistovala.
Dargov bol známym najmä počas druhej svetovej vojny. Obec bola takmer celá vypálená a pustošená ustupujúcimi nemeckými vojskami, ktoré na línii Slanec – Dargov – Čemerné vytvorili nepreniknuteľnú obranu (bunkre, zákopy a delostrelecké pozície), kde mali podľa velenia zotrvať ruskú ofenzívu, až do príchodu posíl. Ruskej armáde sa však podarilo túto obranu prelomiť a postupne oslobodiť aj zvyšok Slovenska.
Po vojne sa začalo s obnovou obce. Vybudoval sa gréckokatolícky chrám „Matky ustavičnej pomoci” a rímskokatolícky chrám „Božského srdca Ježišovho”. Obec postavila nový kultúrny dom s obecným úradom, je splynofikovaná a napojená na obecný vodovod. V letnom amfiteátri sa každoročne konajú Východoslovenské folklórne slávnosti. V jesennom období sa uskutočňujú Majstrová Slovenska v autokrose. Blízko obce sa nachádza rekreačné stredisko Biele Studničky.
Symboly obce.
Podľa Heraldického registra má obec tieto symboly prijaté 24. júla 2004. Na erbe je motív troch pútnikov podľa odtlačku pečatidla z roku 1786, ktorí by mohli predstavovať podľa gréckokatolíckych patrocinií troch cirkevných učiteľov.
Erb.
V modrom štíte, v zelenej pažiti stojaci traja striebroodetí, zlatoprepásaní, o zlaté palice sa opierajúci, vzájomne sa prekrývajúci a troma zlatými hviezdami prevýšení pútnici.
Vlajka.
Vlajka má podobu deviatich pozdĺžnych pruhov žltého, zeleného, bieleho, modrého, bieleho, modrého, bieleho, zeleného a žltého. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26028" url="https://sk.wikipedia.org/wiki?curid=26028" title="Čierna (okres Trebišov)">
Čierna (okres Trebišov)

Čierna (v minulosti "Černá", ) je obec na Slovensku v okrese Trebišov.
Symboly.
Podľa Heraldického registra má obec tieto symboly prijaté 8. marca 2006. Na erbe je prírodný a zamestnanecký motív s hovoriacim prvkom podľa pečatidla z roku 1787.
Erb.
V striebornom štíte na zelenej pažiti skáčuci čierny kôň v zlatej zbroji s červenou ohlávkou a uzdou.
Vlajka.
Vlajka má podobu piatich pozdĺžnych pruhov bieleho, červeného, čierneho, zeleného, žltého. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26029" url="https://sk.wikipedia.org/wiki?curid=26029" title="Černochov">
Černochov

Černochov (v minulosti "Černahov", ) je obec na Slovensku v okrese Trebišov.
Polohopis.
Obec leží v južnej časti Východoslovenskej nížiny, na juhozápadnom úpätí Zemplínskych vrchov. 
Dejiny.
Tunajšie sídlisko vzniklo už pred 13. storočím. Prvá písomná zmienka o dedine je z roku 1298. Okolo roku 1440 malo sídlisko približne 15 domov, v roku 1600 už pozostávalo z 20 poddanských domov. Neskôr sa počet obyvateľov i domov výrazne menil. V roku 1715 tu bolo 15 obývaných domov, v roku 1720 tu bolo iba 12 poddanských domácností, v roku 1828 bolo v obci 53 domov a 397 obyvateľov, v roku 1900 mala 470 a v roku 1970 420 obyvateľov. Obyvateľstvo sa zaoberalo poľnohospodárstvom, ovocinárstvom a vinohradníctvom.
V roku 1567 časť obce vypálili Tatári. V rokoch 1582, 1610 a 1635 bola zdanené od 9, 1,25 a 0,375 porty.

</doc>
<doc id="26030" url="https://sk.wikipedia.org/wiki?curid=26030" title="Kochanovce">
Kochanovce

Kochanovce môžu byť:

</doc>
<doc id="26031" url="https://sk.wikipedia.org/wiki?curid=26031" title="Čerhov">
Čerhov

Čerhov (v minulosti "Čergov", ) je obec na Slovensku v okrese Trebišov.
Dejiny.
Obec existovala pred 12. storočím. Prvá písomná zmienka je z roku 1337. Kostol tu bol od 16. storočia, na prelome storočí tu slúžili evanjelickí kazatelia. Neskôr (okolo roku 1700) bol opustený. Okolo roku 1715 dedina (po predošlom spustnutí) neexistovala.

</doc>
<doc id="26032" url="https://sk.wikipedia.org/wiki?curid=26032" title="Čeľovce">
Čeľovce

Čeľovce () je obec na Slovensku v okrese Trebišov.
Dejiny.
Obec existovala aj pred prvou písomnou zmienkou z roku 1220. Žili tu početní zemania (napr. z rodu Bogatradvanovcov). Kostol v obci je doložený od 16. storočia. V roku 1441 tu bolo 45 domov. Zdanenie: v rokoch 1567, 1582, 1610 a 1665 platili daň z 2, 4,5, 0,625 a 0,25 porty.

</doc>
<doc id="26033" url="https://sk.wikipedia.org/wiki?curid=26033" title="Hankovce">
Hankovce

Hankovce môžu byť:

</doc>
<doc id="26034" url="https://sk.wikipedia.org/wiki?curid=26034" title="Cejkov (okres Trebišov)">
Cejkov (okres Trebišov)

Cejkov (v minulosti "Čejkov, Cékov", ) je obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté v roku 1997. Na erbe je motív podľa odtlačku pečatidla z roku 1786.
Erb.
V striebornom štíte pred zeleným smrekom po zelenej pažiti bežiaca červená líška.
Vlajka.
Vlajka má podobu štyroch pozdĺžnych pruhov zeleného, bieleho, červeného, zeleného v pomere 2:2:2:4. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Dejiny.
V katastri obce sa našli stopy po osídlení Slovanov z 9.10. storočia. Najstarší doklad o obci je z roku 1332 a priame písomné doklady o obci z roku 1370 a 1374.
Od 14. storočia bola obec Cejkov súčasťou hradného panstva Cejkov. K obce patrili vodné mlyny a vinice (potvrdené od 16. storočia). Od polovice 15. storočia do reformácia (polovica 16. storočia) sa v obci nachádzal kláštor františkánov.

</doc>
<doc id="26035" url="https://sk.wikipedia.org/wiki?curid=26035" title="Byšta (obec)">
Byšta (obec)

Byšta () je obec na Slovensku v okrese Trebišov. 
Polohopis.
Obec leží v južnom výbežku Slanských vrchov, na rovnomennom potoku. Súčasťou obce je rekreačná osada Byšta-kúpele.
Symboly obce.
Podľa Heraldického registra má obec tieto symboly prijaté 31. januára 2007. Na erbe je motív ovčiarstva verne sa pridržiavajúci pečate z roku 1840.
Erb.
V modrom štíte z pravého okraja štítu vyrastajúci zelený vrch, vľavo sa znižujúci do pažite, na nej vpravootočený, striebroodetý pastier v zlatom klobúku a zlatých topánkach, v pravici so zlatou pastierskou berlou, vpravo od neho strieborná ovečka, na vrchu druhá, obrátená ovečka, v strede hlavy štítu tri zlaté hviezdičky (2,1) a strieborný polmesiac s tvárou.
Vlajka.
Vlajka má podobu ôsmich pozdĺžnych pruhov žltého, bieleho, žltého, bieleho, modrého, zeleného, modrého, zeleného. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26036" url="https://sk.wikipedia.org/wiki?curid=26036" title="Brezina (okres Trebišov)">
Brezina (okres Trebišov)

Brezina (v minulosti "Kolbáš, Kolbas", ) je obec na Slovensku v okrese Trebišov.
Dejiny.
Prvé písomné zmienky o obci pochádzajú približne z roku 1300. Brezina sa v nich spomína pod menom Kulkassa a Kulbasa. Brezina bola počas svojej histórie prevažne poľnohospodárskou obcou, menšia časť obyvateľstva sa venovala remeslám ako košikárstvo, drevorubačstvo, kováčstvo, tkáčstvo a kolárstvo. Obec patrila od roku 1321 šľachte z Kazimíra. V roku 1427 obyvatelia obce platili daň z 8 port, 1582 10 port. V 17. storočí obyvatelia obce schudobneli, v roku 1610 platili daň z 2,75 a 1635 jednej porty.
Od roku 1920 sa obec nazývala Kolbaš, po maďarsky Kolbása. Po Prvej viedenskej arbitráži a počas 2. svetovej vojny zostala Brezina súčasťou Česko-Slovenska, resp. neskôr prvej Slovenskej republiky, napriek svojej polohe v blízkosti Maďarska – nachádzala sa v jedinom úseku slovenských hraníc, ohraničeným obcami Slanec, Slanská Huta a Michaľany, kde nedošlo k odstúpeniu územia.
Rozvoj obce sa začal po 2. svetovej vojne. Obec bola oslobodená sovietskou armádou 17. decembra 1944. Do roku 1968 boli upravené miestne komunikácie a v roku 1981 bola dokončená regulácia potoka.
Na základe vyhlášky povereníka vnútra dr. Daniela Okáliho č. A-311/16-II/3-1948 z 11. júna 1948 (úradný vestník vlády č. 55 čl. 946/1948) bola obec premenovaná na Brezinu.
Polohopis.
Obec Brezina leží v regióne Dolný Zemplín na juhozápade okresu Trebišov, v rovinatej oblasti medzi Slanskými vrchmi, resp. ich časťou Milič a Zemplínskymi vrchmi, v tesnej blízkosti maďarských hraníc (približne 2 km). Susedí s obcami Kuzmice a Kazimír. Obcou preteká potok Izra. V obci začína značkovaná turistická trasa Brezina – Izra (jazero) – Čatorňa (Babia hora, medzi vrcholmi Zlodejka/Tolvaj-hegy a Lipovec/Hársas-hegy), ktorou je možné prejsť ďalej do malej obce Pusztafalu v Maďarsku. Chotár obce sa nachádza medzi 135 a 
Symboly obce.
Podľa Heraldického registra má obec tieto symboly prijaté 17. júna 2003. Na erbe je motív poľnohospodárstva a vinohradníctva podľa odtlačku pečatidla z roku 1824.
Erb.
V zelenom štíte strieborná bordúra skloneného lemeša, uprostred so sklonenou striebornou ihlou, to všetko sprevádzané vpravo veľkým zlatým pravošikmým klasom na krátkom steble, vľavo zlatým vyrastajúcim viničom s troma striebornými strapcami hrozna (vľavo dvoma) a hore s jedným zlatým listom.
Vlajka.
Vlajka má podobu deviatich pozdĺžnych pruhov zeleného, žltého, bieleho, zeleného, žltého, bieleho, zeleného, žltého, bieleho. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Obyvateľstvo.
Pri sčítaní obyvateľstva v roku 2001 sa z vtedajších 702 obyvateľov približne 86% (605) prihlásilo k slovenskej národnosti, necelých 8% (54) k rómskej a 0,43% (3) k maďarskej národnosti. 24,36 % obyvateľov sa hlásilo k rímskokatolíckej, 51,28 % ku gréckokatolíckej a 11,4% k pravoslávnej viere. Menej ako polovica obyvateľstva bola v ekonomicky aktívnom veku, z nich asi dve tretiny boli zamestnané. V obci bolo 224 domov, z toho 190 obývaných.
Občianska vybavenosť.
V obci je zavedený zemný plyn, nachádza sa tu niekoľko obchodov s potravinami a zmiešaným tovarom a pohostinstvo. V obci je futbalové ihrisko a obecná knižnica. V obci je materská škola a malotriedna základná škola. V obci sa každoročne konajú folklórne slávnosti. V obci sa nachádzajú napriek relatívne nízkemu počtu obyvateľov štyri kostoly: gréckokatolícky chrám sv. Petra a Pavla, reformovaný kostol, chrám pravoslávnej cirkvi z roku 1994 a rímskokatolícky kostol z roku 2004.

</doc>
<doc id="26037" url="https://sk.wikipedia.org/wiki?curid=26037" title="Dargov">
Dargov

Dargov môže byť:

</doc>
<doc id="26038" url="https://sk.wikipedia.org/wiki?curid=26038" title="Kochanovce (okres Bardejov)">
Kochanovce (okres Bardejov)

Kochanovce sú obec na Slovensku v okrese Bardejov.
História.
Obec založili v pol. 14. stor. na zákupnom práve. Obec je doložená z roku 1384 ako Kohan, neskôr ako Kohanowcze 1773, Kahanovce 1920, Kochanovce 1927; po maďarsky Kohány, Kiskohány. 
Patrila panstvu Tročany, v roku 1427 Jakubovi z Kalnišťa, mala 25 port. Obyvatelia pracovali v poľnohospodárstve a chovali dobytok. V 17. a 18. storočí boli zemepánmi Kohányovci, v 19. storočí tu mali majetky Bánovci. V roku 1787 mala obec 25 domov a 176 obyvateľov, v roku 1828 mala 28 domov a 229 obyvateľov. JRD bolo založené v roku 1952 a v roku 1953 sa rozpadlo, znovu založené bolo v roku 1959. Značná časť obyvateľov pracovala v priemysle v Bar­dejove a Košiciach.

</doc>
<doc id="26039" url="https://sk.wikipedia.org/wiki?curid=26039" title="Pribeník">
Pribeník

Pribeník () je obec na Slovensku v okrese Trebišov. 
Školstvo.
V obci pôsobí materská a základná škola 1. – 4. ročník, obe s vyučovacím jazykom slovenským a maďarským. Stredné školstvo zastupuje Stredná odborná škola agrotechnických a gastronomických služieb - Agrártechnikai és Gasztronómiai Szolgáltatási Szakközépiskola. Škola poskytuje vzdelanie v oblasti potravinárstva, agropodnikania a stravovacích služieb.

</doc>
<doc id="26040" url="https://sk.wikipedia.org/wiki?curid=26040" title="Rad (okres Trebišov)">
Rad (okres Trebišov)

Rad () je obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté 25. mája 1995. Na erbe je rybársky motív podľa odtlačku pečatidla z 19. storočia.
Erb.
V červenom štíte na modrej zvlnenej vodnej hladine zlatý čln na prove so zlatou vpravovejúcou zástavou na striebornej žrdi, v ňom sediaci striebroodetý zlatovlasý muž v striebornom klobúku so strieborným veslom v rukách, za člnom vľavo vyrastá zlatá vŕba so šiestimi listnatými prútmi.
Vlajka.
Vlajka má podobu šiestich pozdĺžnych pruhov červeného, žltého, bieleho, žltého, bieleho, modrého v pomere 2:1:1:1:1:2. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26041" url="https://sk.wikipedia.org/wiki?curid=26041" title="Poľany">
Poľany

Poľany (historicky ; , ) sú obec na Slovensku v okrese Trebišov.

</doc>
<doc id="26042" url="https://sk.wikipedia.org/wiki?curid=26042" title="Plechotice">
Plechotice

Plechotice sú obec na Slovensku v okrese Trebišov. 
Dejiny.
V tamojšom chotári sa našli zvyšky sídliskových objektov a črepy keramiky pochádzajúcej z 9.-10. storočia. 
Šľachtic Ján, syn Andronika predal v roku 1245 albínsky a dvoriansky územný majetok šľachticovi Petrovi, synovi Petra. Predaj listinou potvrdil kráľ Belo IV. a v opise hranice predaných majetkov je prvý písomný doklad o susediacom majetku Parchovian a jeho časti zvanej Turna.

</doc>
<doc id="26043" url="https://sk.wikipedia.org/wiki?curid=26043" title="Parchovany">
Parchovany

Parchovany (do roku 1948 "Parchoviany") je obec na Slovensku v okrese Trebišov.
Dejiny.
Prvá zmienka o Parchovanoch sa datuje do roku 1320, kedy je obec zapísaná vo forme Parnow. 
Občianska vybavenosť.
V Parchovanoch pôsobí viacero podnikateľských subjektov, je tu dobre rozvinutá obchodná sieť, základná aj materská škola, zdravotné stredisko, dom smútku. V dome služieb je pošta, predajňa potravín, kaderníctvo a knižnica. Už 50 rokov tu pôsobí folklórna skupina Parchovianka (od roku 1971), prezentujúca miestne ľudové tradície. V modernej obci Parchovany s pričlenenou časťou Božčice dnes žije 2001 obyvateľov.

</doc>
<doc id="26044" url="https://sk.wikipedia.org/wiki?curid=26044" title="Nový Ruskov">
Nový Ruskov

Nový Ruskov je obec na Slovensku v okrese Trebišov. Obec vznikla v roku 1964 spojením obcí Veľký a Malý Ruskov. V obci sa nachádza národná kultúrna pamiatka kostol Pokrovu Presvätej Bohorodičky.
Polohopis.
Obec Nový Ruskov sa nachádza v Košickom samosprávnom kraji, v západnej časti Východoslovenskej nížiny. Chotár obce susedí s mestami Trebišov, Sečovce a obcami Hriadky, Vojčice, Milhostov, Plechotice, Veľké Ozorovce a Malé Ozorovce. Nadmorská výška najnižšieho miesta v obci je a nachádza sa na východe veľkoruskovského chotára. Najvyššie položené miesto je v nadmorskej výške a je v lokalite „les“. Stred obce Veľký Ruskov sa nachádza vo výške Výmera oboch katastrálnych území je z toho výmera veľkoruskovského chotára je , maloruskovského predstavuje .
Podnebie.
Obec a jej okolie majú znaky kontinentálneho podnebia. Teplota v januári sa pohybuje od −1,5 do −4 °C a v júli od 18,5 do 19,5 °C. Ročné zrážky predstavujú 650 – . Trvanie slnečného svitu vo vegetačnom období je nad 1 500 hodín. Prevládajúcim smerom prúdenia vzdušných más je S prúdenie, toto prúdenie dosahuje aj najväčšie rýchlosti. Zimy sú čoraz častejšie bez súvislej snehovej pokrývky. V priemere raz za desaťročie v spojitosti so snehom dokáže naklásť na odkrytej juhovýchodnej časti chotára aj trojmetrové záveje.
Vodné toky a vodné plochy.
Územím Malého Ruskova preteká jeden malý vodný tok s upraveným korytom s názvom Drieňovec (Drahňovec), ktorý napája vodnú nádrž Malý Ruskov. Táto leží na juhovýchodnej hranici územia. Spomínaný vodný tok odvodňuje celé územie a preteká od západu na východ, pričom priberá jeden stály, jeden občasný a jeden kanálový prítok po ľavej strane toku a dva občasné pravostranné
prítoky.
Symboly obce.
Obec má vlastné obecné symboly a to obecnú zástavu, obecný erb, obecnú pečať ako aj obecnú hymnu.
Erb.
Erb obce bol schválený len prednedávnom. Vychádzal z historickej pečate obce Malý Ruskov, ktorá sa sporadicky objavovala na listinách zo začiatku 20. storočia. Odráža poľnohospodársky charakter obce.
Kultúra a zaujímavosti.
Zaujímavosti.
Pred kováčskou dielňou sú zmenšeniny rôznych stavieb, napríklad Šikmej veže v Pise, Eiffelovej veže a Sochy slobody. Eiffelova veža sa už v obci nenachádza, ale pribudol Big Ben aj holandský veterný mlyn.&lt;ref name="http://korzar.sme.sk/c/5038262/pred-kovacskou-dielnou-sa-tyci-eiffelovka-i-sikma-veza.html"&gt;Pred kováčskou dielňou sa týči Eiffelovka i šikmá veža. Dostupné online&lt;/ref&gt;

</doc>
<doc id="26045" url="https://sk.wikipedia.org/wiki?curid=26045" title="Novosad">
Novosad

Novosad je obec na Slovensku v okrese Trebišov.

</doc>
<doc id="26046" url="https://sk.wikipedia.org/wiki?curid=26046" title="Nižný Žipov">
Nižný Žipov

Nižný Žipov je obec na Slovensku v okrese Trebišov. Obec má 1454 obyvateľov (31. 12. 2021).

</doc>
<doc id="26047" url="https://sk.wikipedia.org/wiki?curid=26047" title="Michaľany">
Michaľany

Michaľany sú obec na Slovensku v okrese Trebišov. Sú v košickom kraji.
Poloha.
Katastrálne územie obce sa rozkladá na južnom okraji Podslanskej pahorkatiny, severozápadne od Zemplínskych vrchov. Východne od Michalian sa nachádza Milič, podcelok Slanských vrchov. Východnou časťou chotára preteká rieka Roňava, do ktorej sa zľava vlieva Lastovský kanál a sprava potok Izra.
Dejiny.
Obec pravdepodobne vznikla:
Prvá písomná zmienka z roku 1287 a súvisí so spormi viacerých rodín z rodu Bogatradvanovcov o podiely z dediny. Obec patrila do 15. storočia rôznym vetvám rodu (zo Žipova, z Čeľoviec), v 16. storočí rodom Šerediovcov, Bánfiovcom a Monokiovcom.
Obyvatelia obce boli zdanení od: 1567 4,5 (sedliaci), 1582 7,5, 1610 1,75 (sedliaci a želiari) a 1635 0,75 (sedliaci) porty.
V roku 1441 v Michaľanoch asi 20 domácností hospodárilo na pozemkoch 17 usadlostí. V roku 1600 bolo osídlených asi 14 poddanských domov. V rokoch 1715 a 1720 bola obec bez poddaných, žili tu drobní zemania.
Obyvateľstvo.
Národnostné zloženie pozostáva z 95% Slovákov, 3% Rómov a 2% Maďarov.

</doc>
<doc id="26048" url="https://sk.wikipedia.org/wiki?curid=26048" title="Hankovce (okres Bardejov)">
Hankovce (okres Bardejov)

Hankovce sú obec na Slovensku v okrese Bardejov.
Obecné symboly.
Erb.
Erb obce tvorí: "V modrom štíte na zelenej pažiti oproti sebe stojaci sprava strieborný srnec v zlatej zbroji s pozdvihnutou pravou prednou nohou a zľava strieborná srna so zlatými kopýtkami a pravou pozdvihnutou nohou."

</doc>
<doc id="26049" url="https://sk.wikipedia.org/wiki?curid=26049" title="Malý Kamenec">
Malý Kamenec

Malý Kamenec () je obec na Slovensku v okrese Trebišov.
Dejiny.
Obec založili obyvatelia Veľkého Kamenca na konci 13. alebo začiatku 14. storočia. Prvá písomná zmienka je z roku 1323. V tom čase patrila hradnému panstvu Kevešd. K obci patrili vinohrady, mlyn a rybníky.
Kostol existoval pred 17. storočím, hoci správy sú o niečo neskoršie. Okolo roku 1600 tu pôsobil reformovaný kazateľ.
Obyvatelia obce boli zdanení od: 1567 5,5, 1582 7, 1610 2,75 a 1635 1,25 porty.
V roku 1600 tu bolo 29 poddanských domov, kostol, fara a škola. V roku 1715 a 1720 5 sedliackych domácností.
Externé odkazy.
 

</doc>
<doc id="26050" url="https://sk.wikipedia.org/wiki?curid=26050" title="Malý Horeš">
Malý Horeš

Malý Horeš je obec na Slovensku v okrese Trebišov.
Dejiny.
Obec založili obyvatelia Veľkého Horeša asi v 11. alebo 12. storočí. Počas 13.14. storočia bol samostatná dedina. V 15. storočí patrila šľachticom z Pavloviec nad Uhom, 16. storočí pod hradné panstvo Sárospatak a v 17. storočí Ňáriovcom.
Informácie o kostole sú od 16. storočia, v roku 1582 sú tu doložení reformovaní kazatelia.
Obyvatelia obce boli zdanení od: 1567 7, 1582 9, 1610 3,25 a 1635 1 porty.
Na prelome 16. a 17. storočia šlo o veľkú obec, s poddanským obyvateľstvom (v roku 1600: 31 domov), neskôr upadol do postavenia malej dediny (v roku 1715 17 a 1720 14 domácností).

</doc>
<doc id="26051" url="https://sk.wikipedia.org/wiki?curid=26051" title="Malé Trakany">
Malé Trakany

Malé Trakany () sú obec na Slovensku v okrese Trebišov.
Dejiny.
Obec bola založená obyvateľmi Veľkých Trakán, pravdepodobne pred 13. storočím. Kostol tu existoval dokázateľne od 14. storočia (do roku 1552). Neskôr bol postavený ďalší (istý čas v ňom pôsobili kalvínski kazatelia).
Obyvatelia obce boli zdanení od: 1567 1,5, 1582 0,5, 1610 0,75 a 1635 0,5 porty.

</doc>
<doc id="26052" url="https://sk.wikipedia.org/wiki?curid=26052" title="Malé Ozorovce">
Malé Ozorovce

Malé Ozorovce je obec na Slovensku v okrese Trebišov v Košickom kraji.
Polohopis.
Obec Malé Ozorovce leží východne od krajského mesta, južne od známeho Dargovského priesmyku, na západnom okraji Východoslovenskej nížiny. Zo západu okolie obce ohraničuje pahorkatina juhovýchodných výbežkov Slanských vrchov. 
Cez obec preteká Močiarny potok.
Do obce je prístup štátnou cestou č. 3653 po odbočení v meste Sečovce (z hlavného ťahu Košice – Michalovce, cesta I. triedy 19, E50) smerom na Slanec a Košice, cesta II. triedy č. 552.
Ulice.
Celková dĺžka ciest v obci je 4,07 km. Obcou vedie aj cesta III. triedy č. 3653.
Dejiny.
Prvá správa o tejto dedine je v listine Jágerskej kapituly z roku 1324. Kapitula potvrdila predaj a aj ohraničenie majetku Veľkých Ozoroviec od susediacich chotárov dedín Malé Ozorovce a Veľký Ruskov.
V roku 1828 v 94 domoch žilo 692 obyvateľov, ktorí sa zaoberali najmä poľnohospodárstvom, ťažbou a prepravou. V roku 1831 sa jej obyvatelia zúčastnili kolonizácie. Medzi rokmi 1880 a 1910 mnohí z jeho obyvateľov emigrovali do zámoria.
Občianska vybavenosť.
Obecný úrad, rímskokatolícky kostol sv. Márie Magdalény a moderný gréckokatolícky kostol z roku 1998.

</doc>
<doc id="26053" url="https://sk.wikipedia.org/wiki?curid=26053" title="Malá Tŕňa">
Malá Tŕňa

Malá Tŕňa (v minulosti "Malá Toroňa", ) je obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté 13. mája 1998. Na erbe je motív podľa odtlačku pečatidla z roku 1686 doplnený o vinohradnícky motív.
Erb.
V červenom štíte na zelenej pažiti stojaci zlatovlasý, striebroodetý, zlatoobutý a zlatoprepásaný muž so zlatou kapsičkou na pravom boku, s vystretými rukami, v pravici so zlatou palicou, v ľavici s veľkým zlatým strapcom, s rovnakými listami.
Vlajka.
Vlajka má podobu piatich pozdĺžnych pruhov červeného, bieleho, žltého, bieleho, zeleného v pomere 2:1:2:1:2. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26054" url="https://sk.wikipedia.org/wiki?curid=26054" title="Luhyňa">
Luhyňa

Luhyňa (v minulosti "Legiňa", ) je obec na Slovensku v okrese Trebišov.
Dejiny.
Obec pravdepodobne pochádza už z obdobia Veľkej Moravy. Názov pochádza zo slova luh - zamokrená lesná plocha. Obec patrila pravdepodobne od 13. a dokázateľne od 14. až do 17. storočia tamojším zemanom.
Informácie o kostole sú od konca 16. storočia. Od roku 1599 aj počas prvej tretiny 17. storočia v ňom pôsobili kalvínski kazatelia. Na konci 17. storočia bol kostol opustený.
V roku 1441 v Luhyni hospodárilo 25 domácností, v roku 1600 sa v nej nachádzalo 7 poddanských domov a 9 kúrií zemanov. V roku 1715 3 sedliacke domácnosti, ale v roku 1720 v Luhyni poddaní nežili.
Obyvatelia obce boli zdanení od: 1570 1, 1582 3, 1610 1, 1635 (iba sedliaci) 0,25 porty.

</doc>
<doc id="26055" url="https://sk.wikipedia.org/wiki?curid=26055" title="Leles">
Leles

Leles () je obec na juhovýchode Slovenska ležiaca asi osem kilometrov od Kráľovského Chlmca v okrese Trebišov.
Polohopis.
Obec sa nachádza v juhovýchodnej časti Východoslovenskej nížiny, v rovinatej oblasti nazývanej "Medzibodrožie". Severne preteká rieka Latorica, ktorej mŕtve ramená vytvorili jedinečné prostredie, od roku 1990 ochraňované pod názvom Chránená krajinná oblasť Latorica. Obec je známa ako kontinentálny pól nedostupnosti Slovenska ale aj celej EÚ. Je vzdialená približne 660km vzdušnou čiarou rovnomerne od Jadranského, Baltského aj Čierneho mora, čo z nej robí najvzdialenejšiu obec od pobrežia v rámci celej EÚ.
Dejiny.
V lokalite existovala osada už v dobách Veľkomoravskej ríše v 9. storočí. Pravdepodobne v rokoch 1188-1196 tu bol založený premonštrátsky kláštor, čím sa Leles stal centrom regiónu. Výhodná poloha na obchodnej ceste, ako aj vhodné podmienky na rozvoj poľnohospodárstva a vinohradníctva boli hlavným stimulom rozvoja mestečka. V roku 1941 bola k Lelesu pripojená obec Kapoňa, v listinách spomínaná v roku 1287.

</doc>
<doc id="26056" url="https://sk.wikipedia.org/wiki?curid=26056" title="Lastovce">
Lastovce

Lastovce () sú obec na Slovensku v okrese Trebišov. Osada Dringáč ako súčasť Lastoviec bola v decembri 1944 vypálená pri ústupe nemeckých vojakov. Osada zhorela do tla.

</doc>
<doc id="26057" url="https://sk.wikipedia.org/wiki?curid=26057" title="Ladmovce">
Ladmovce

Ladmovce () sú obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté 24. januára 2006. Na erbe je symbolika zemianstva bez možnosti bližšej identifikácie jej vlastníka podľa odtlačku pečatidla z roku 1722 doplnená o symbol viníc, ktoré sú v obci doložené už v 16. storočí.
Erb.
V červenom štíte dvoma striebornými ratolesťami hlboko ovenčené zlaté, zlatoodeté, striebornou šabľou ozbrojené rameno, v horných rohoch štítu po jednom zlatom strapci hrozna.
Vlajka.
Vlajka má podobu deviatich pozdĺžnych pruhov žltého, červeného, bieleho, žltého, červeného, bieleho, žltého, červeného, bieleho. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26058" url="https://sk.wikipedia.org/wiki?curid=26058" title="Kysta">
Kysta

Kysta (v minulosti "Kista", ) je obec na Slovensku v okrese Trebišov.

</doc>
<doc id="26059" url="https://sk.wikipedia.org/wiki?curid=26059" title="Čirč">
Čirč

Čirč je obec na Slovensku v okrese Stará Ľubovňa. Je významným pútnickým miestom Gréckokatolíckej cirkvi na Slovensku.
Vodstvo.
Vodné toky.
Cez dedinu tečie potok Soliská (miestne zvaný aj Čirčanka), ktorá sa severozápadne od obce vlieva do rieky Poprad. Do Soliskej sa vlievajú potoky Oľšavec (Viľšavec), Rakovec (Rakyvec), Vlčí potok (Vovči jarok) a iné menej známe potoky.
Vodné plochy.
Andrejovské jazero pri Čirči, ktoré je obľúbeným miestom pre amatérskych rybárov.
Názov.
Vývin názvu obce
Dejiny.
Obec bola založená na základe zakúpeného práva na území panstva Plaveč. Prvýkrát sa spomína v roku 1248 ako kráľovský poľovnícky revír. Autorom prvej písomnej zmienky je maďarský historik Tóth, ktorý uvádza vlastníkov - rodinu Detre. V roku 1330 sa obec spomína v súvislosti s miestnym farárom menom Henrich a zápis spomína aj chrám. O takmer jedno storočie (roku 1427) je Čirč stredne veľká nezdanená osada, ktorú neskôr postupne dosídlilo rusínske obyvateľstvo. V 14.-16. storočí bola obec súčasťou hradného panstva Kamenica, vlastníkom majetkov bola rodina Sirmaiovcov, no po dobytí a zbúraní hradu Kamenica cisárskymi vojskami v roku 1557 sa za posledných vlastníkom územia uvádza rodina Dežőfiovcov.
V roku 1751 prichádza na vizitáciu aj do Čirča Mukačevský biskup Michal Manuel Olšavský, ktorý takto na príkaz uhorskej kráľovnej Márie Terézie vykonáva vizitácie všetkých svojich farností. Vo vizitačnom protokole spomína drevený kostol a presne opisuje jeho vnútrajšok, ďalej píše o matričnej knihe vedenej o pokrstených, dočítame sa aj o cintoríne, o dvoch zvonoch a uvádza meno farára Izaiaša Janoviča vysväteného od biskupa Georgija Bizancija.
V tomto protokole sa práve prvýkrát spomína v súvislosti s obcou Čirč rodina Janovičovcov, ktorá je šľachtického rodu, šľachtický titul im udelil Karol III. roku 1722. S rodom Janovičovcov sa spája ešte tzv. „dedičné kňazstvo" - prechod kňazstva z generácie na generáciu. Takto v Čirči pôsobil tento rod nepretržite 166 rokov od roku 1640 do roku 1806. 
Posledným známym kňazom z tohto rodu je Ján Janovič, ktorý pôsobil v Čirči v rokoch 1886-1900. Je pochovaný pri terajšom chráme spolu s Elenou Ivanovou Janovič, ktorá má na náhrobnom kríži napisané: „Elena Ivanova Janovič iz rodu dvorjan Čerskich" (preklad: Helena Jánova Janovič z rodiny šľachticov Čirských). Rodina Janovičovcov bola viac ako 5 generácií spätá so životom Čirča a aj preto patria medzi významné osobnosti dejín Čirča.
Obyvateľstvo.
Vývoj počtu obyvateľov:
Náboženské zloženie obyvateľstva:
Národnostné zloženie obyvateľstva:
Politika.
Starostom je nezávislý Michal Didik.
Kultúra a zaujímavosti.
Múzeá.
V obci sa nachádza Gréckokatolícke múzeum Myrona Podhájeckého, ktoré bolo sprístupnené verejnosti dňa 2. 9. 2006. Je rozdelené na tri časti. V prvej, vstupnej časti sú podané krátke informácie z histórie obce. Druhá časť ponúka cirkevné dokumenty, knihy a artefakty, ktoré hovoria o bohatej minulosti tejto starobylej farnosti. Tretia časť je rozdelená do dvoch blokov. Ten prvý mapuje život a pôsobenie kňaza, významnej osobnosti v Čirči o. Myrona Podhajeckého, ako aj ďalších kňazov pôsobiacich v Čirči s originálnymi spismi, ktoré doplňuje prezentácia miestnej kultúry v jednotlivých exponátoch.
Hudba.
Obec Čirč má viacero hudobných skupín: Rolland, Medium, Juno.
Pravidelné podujatia.
Folklórny festival k výročiu SNP
Odpustová slávnosť k sviatku Zosnutia Presvätej Bohorodičky (Uspenije)
Čirčanske lito (hudobný program)
Pomníky.
Pomník padlým hrdinom 2. svetovej vojny
Šport.
Telovýchovná jednota Družstevník Čirč:

</doc>
<doc id="26060" url="https://sk.wikipedia.org/wiki?curid=26060" title="Kuzmice (okres Trebišov)">
Kuzmice (okres Trebišov)

Kuzmice (v minulosti "Kužnice", ) sú obec na Slovensku v okrese Trebišov.
Polohopis.
Obec Kuzmice ležia na východnom úpätí Slanských vrchov v južnej časti Podslanskej pahorkatiny, rozčlenenej potokom Roňava a jeho prítokmi. Odlesnená pahorkatina je pokrytá sprašovými uloženinami, východné svahy sú porastené listnatým lesom. Sú tu slané pramene. Nadmorská výška obce v jej strede je 156m, v jej chotári je 135 - 315 m.
Dejiny.
Prvá písomná zmienka o obci Kuzmice sa datuje do roku 1270, kedy sa nazývala Kosma. V ďalšom historickom vývoji sa jej názov zmenil nasledovne: z roku 1327 je písomne doložený názov Kozmay, z roku 1427 Kozmafalwa, z roku 1773 Kuzmice, z roku 1920 Kuznice, z roku 1927 Kuzmice. Po maďarsky sa obec úradne nazývala Kozma.
Do konca 16. storočia patrila pod Abovskú, potom pod Zemplínsku župu.
Po roku 1881 bola obec administratívne začlenená pod Zemplínsku župu, pred rokom 1960 pod okres Trebišov, kraj Košice, po roku 1960 pod okres Trebišov, kraj Východoslovenský.
Obec sa spomína od roku 1270. Patrila rodine Kozmovcov a Tolvayovcov, neskoršie viacerým zemepánom. V roku 1715 mala 23 opustených a 9 obývaných domácností, v roku 1787 mala 60 domov a 583 obyvateľov, v roku 1828 mala 84 domov a 624 obyvateľov. V roku 1890-1900 sa mnohí vysťahovali. Zaoberali sa poľnohospodárstvom a tkaním. Za 1. ČSR sa zamestnanie obyvateľov nezmenilo. Boli tu stupy a 2 mlyny. V roku 1926 si roľníci násilne rozpalcelovali veľkostatkársku pôdu. V roku 1944 bola obec 4 týždne vo frontovom pásme a silne poškodená.
Obyvateľstvo.
Počet obyvateľov k 31. decembru 2007 spolu 1660
Obyvateľstvo spolu k roku 2001 - 1600
Bývajúce obyv. podľa národností:
Bývajúce obyvateľstvo podľa náboženského vyznania: 
Domy spolu - 424
Trvale obývané domy spolu - 376
Politika.
Prvé povojnové voľby.
Prvé povojnové voľby sa konali 26. mája 1946 volilo 683 voličov.
Neplatný volebný lístok bol jeden a jeden chýbal.
Kultúra a zaujímavosti.
Kniha Kuzmice.
V roku 2010 vydala firma "Excel enterprise s. r. o." knihu Kuzmice.
Hospodárstvo.
Nerastné bohatstvo.
V južnej časti obce na mieste zvanom „Bila hlina“ sú veľké ložiská keramickej hliny - bentonitu. Zásoby sa odhadujú na 800 miliónov ton. Sú v priestore Michaľany - Lastovce - Kuzmice. Využívajú sa iba príležitostne.
Na viacerých miestach v chotári obce sú menšie ložiská tehliarskej hliny.
Na poliach v západnej časti chotára sa na jar a po väčších dažďoch nachádza množstvo úlomkov sopečného skla - obsidiánu.
Vo východnej časti, v priestore potoka Slaný jarok sú menšie ložiská soli ktoré boli využívané po vojne v čase núdze.
V roku 1996 pri výstavbe širokorozchodnej železnice navŕtali menší prameň termálnej vody v severovýchodnej časti chotára.
Vesna.
Vesna bola predajňa textilu v Kuzmiciach. Ponúkala kusový, metrážny a bytový textil, obuv, konfekciu a galantériu. Predajňa zanikla v 90. rokoch.

</doc>
<doc id="26061" url="https://sk.wikipedia.org/wiki?curid=26061" title="Kravany (okres Trebišov)">
Kravany (okres Trebišov)

Kravany (do roku 1948 "Kraviany", ) sú obec na Slovensku v okrese Trebišov.
Dejiny.
V prvých dvoch desaťročiach 14. storočia boli Kravany vo vlastníctve šľachtica Petra, syna Petena, ktorému ich skonfiškoval kráľ Karol Róbert a v roku 1321 daroval šľachticom z rodu Bokša. Tento dokument je najstarší zachovaný písomný doklad o dedine Kravany. Obec bola v 2. svetovej vojne vypálená, po vojne prebehla obnova dediny.
Symboly obce.
Podľa Heraldického registra má obec tieto symboly prijaté 4. novembra 2003. Erb je charakterizovaný poľnohospodárskymi nástrojmi a súčasne aj zamestnaneckým motívom, podľa historického pečatidla obce z roku 1786
Erb.
V modrom štíte päťzubé hrable bez stredného zuba, prekrížené dvoma dvojzubými vidlami – všetko zlaté.
Vlajka.
Vlajka má podobu troch pozdĺžnych pruhov žltého, modrého, žltého v pomere 3:2:3. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26062" url="https://sk.wikipedia.org/wiki?curid=26062" title="Ďurková (obec)">
Ďurková (obec)

Ďurková je obec na Slovensku v okrese Stará Ľubovňa. 
Polohopis.
Nachádza sa na severovýchodnom úpätí Levočských vrchov v nadmorskej výške 500700 m n. m., v strede obce je nadmorská výška približne 550 m n. m. Okolie obce je väčšinou odlesnené, len na juhozápade sa nachádza smrekový porast. Z geologicko-geomorfologického hľadiska sa obec nachádza vo flyšovom pásme slovenských západných Karpát.
Dejiny.
Dejiny obce siahajú do 2. polovice 14. storočia, písomne je prvýkrát doložená v roku 1427 (pod názvom Gewrkuagasa). Neskoršie písomné zmienky obec spomínajú ako Gyurko, Gyurkow, Djurkow, či Ďurka. Historicky obec patrila panstvu Plaveč. Ako samostatná obec Ďurková existuje až od roku 1958, keď vznikla osamostatnením osady Ďurka od obce Plaveč a premenovaním na svoj súčasný názov. Obyvateľstvo obce sa historicky zaoberalo prevažne roľníctvom.
Doprava.
Okrem autobusovej dopravy obec obsluhuje aj železnica, v obci sa nachádza železničná zastávka a heliport.

</doc>
<doc id="26063" url="https://sk.wikipedia.org/wiki?curid=26063" title="Forbasy">
Forbasy

Forbasy sú obec na Slovensku v okrese Stará Ľubovňa.
V 15. storočí boli Forbasy, spolu s 13 inými spišskými miestami poľským (spišským) zálohom. Uhorský kráľ Žigmund Luxemburský poskytol tieto obce poľskému kráľovi Vladislavovi II. Jageovskému v roku 1412 ako forma ručenia za splatenie finančnej pôžičky. Neskôr sa obyvatelia z tejto obce, spolu s obyvateľmi z obcí Lacková a Lesnica spolupodieľali na doplnení obyvateľstva miesta Hniezdne. 
Goralské nárečie sa v obci udržiava dodnes. Naprieč dospelým obyvateľstvom ho ovláda 40%, medzi deťmi je to 10%.
Kultúra a zaujímavosti.
Pamiatky.
Významní rodáci

</doc>
<doc id="26064" url="https://sk.wikipedia.org/wiki?curid=26064" title="Hajtovka">
Hajtovka

Hajtovka je obec na Slovensku v okrese Stará Ľubovňa.
Dejiny.
Obec bola založená na zákupnom práve v druhej polovici 14. storočia. Najstaršia správa o obci je z roku 1427 v súpise Šarišskej stolice a spomína sa pod názvom "Ayathuagasa". Z tohto maďarského názvu dediny v zmysle Hajtova Poruba je základom vytvorenia názvu obce. Obec patrila k plavečskému panstvu. V roku 1456 sa poddaní vzbúrili proti poddanským ťarchám a krutému vykorisťovaniu. Po roku 1490 sa obec dostala do rúk Zápoľských. V 16. storočí sa uvádza ako ich majetok „Haythofka“. Roku 1505 kňažná Hedviga predala plavečský hrad aj s 36 dedinami, medzi nimi aj Hajtovku. Z neznámych príčin koncom 15. a začiatkom 16. storočia zanikla. K novému osídleniu došlo až koncom 16. začiatkom 17. storočia. Obec v minulosti mala výhodnú polohu pri rieke Poprad, ktorá bola splavná od Podolínca a bola významnou obchodnou cestou do Poľska. Hajtovka na tejto obchodnej ceste mala sklad nápojov. Obyvatelia sa živili poľnohospodárstvom a živili sa aj lovom rýb v rieke Poprad. Okolitý ľud ich nazýval rybármi, aj na pečatidle z roku 1868 je zobrazený rybár loviaci rybu. Začiatkom 20. storočia dochádza k masovému vysťahovaniu hlavne do Spojených štátov a Kanady. Zlé pomery obyvateľstva sa výrazne zhoršili po vypuknutí 1. svetovej vojny. Na rôznych frontoch bojovalo 28 Hajtovčanov, 5 z nich padli na frontoch. Po roku 1920 obec administratívne patrila pod správu ObÚ v Starej Ľubovni a v jeho rámci do podtatranskej župy so sídlom v Liptovskom Mikuláši. V roku 1938 vyhlásenie autonómie SR 6. októbra 1938 sa obec Hajtovka pripojila k hnutiu za pripojenie východného Slovenska k zakarpatskej Ukrajine. Po celý čas obyvatelia Hajtovky pomáhali ilegálnym pracovníkom a prenasledovaným fašizmom. Obec v období vojny prežívala ťažké chvíle. Obec bola oslobodená 31. januára 1945 sovietskou armádou.

</doc>
<doc id="26065" url="https://sk.wikipedia.org/wiki?curid=26065" title="Haligovce">
Haligovce

Haligovce sú obec na Slovensku v okrese Stará Ľubovňa. Pôvodným názvom obce bol Hedvigina Poruba. 
Dôležitú úlohu pri rozvoji obce mala poľská vetva križiaceho Rytierskeho rádu Božieho hrobu jeruzalemského, ktorí sa na Spiši usadili začiatkom 14. storočia. V 16. storočí, kedy bola obec vyľudnená, prispeli ku kolonizácii viacerých obcí, vrátane obce Krížová Ves, Lacková či Kolačkov.
Polohopis.
Haligovce sa nachádzajú na okraji Pieninského národného parku, blízko poľských hraníc. Obec patrí Zamagurskému okoliu, a preto sa v obci rozpráva okrem slovenčiny aj goralským jazykom typickým pre toto územie. Momentálne, ovláda goralské nárečie 80% dospelého obyvateľstva, medzi deťmi je to 60%. V katastrálnom území obce sa nachádzajú vápencové bradlá nazývané Haligovské skaly. V nich sa nachádza aj jaskyňa Aksamitka, ktorá je verejnosti neprístupná.
Symboly obce.
Erb.
Erb obce pochádza z roku 1790 a zobrazené sú na ňom na pažiti stojace dve k sebe otočené, objímajúce sa ženy. Tento jav zobrazuje Navštívenie Panny Márie u Alžbety.

</doc>
<doc id="26066" url="https://sk.wikipedia.org/wiki?curid=26066" title="Hniezdne">
Hniezdne

Hniezdne (do roku 1948 "Gňazdá"; ) je obec na Slovensku v okrese Stará Ľubovňa. 
Polohopis.
Leží v údolí Popradu, v Ľubovnianskej kotline. Južne od obce sa nachádza malé rekreačné stredisko Údolie mládeže.
Dejiny.
Prvá písomná zmienka o Hniezdnom je z roku 1286. V stredoveku sa tu usídlili nemeckí hostia. V roku 1412 bola obec uhorským kráľom Žigmundom Luxemburským povýšená na slobodné kráľovské mesto.
Ako súčasť Spišskej provincie bola v tom istom roku daná do 360 - ročného poľského zálohu. Počas zálohu mesto získalo ďalšie privilégiá, z ktorých najvýznamnejšie z roku 1562 a z roku 1566 sa týkalo obnovenia starej výsady o neplatení mýta. Z tohto obdobia pochádzajú aj prvé správy o najstarších remeselníkoch. Boli to pivovarníci, krajčíri, obuvníci a kováči, ktorí sa do cechov zoskupili až v roku 1636.
Kultúra a zaujímavosti.
Pamiatky.
Jadro bývalého slobodného kráľovského mesta Hniezdne tvorí šošovkovité námestie s historickou meštianskou architektúrou a centrálne umiestneným farským kostolom sv. Bartolomeja. Zachovaný celok bol v roku 1991 pre svoje pamiatkové hodnoty vyhlásený za pamiatkovú zónu. 

</doc>
<doc id="26067" url="https://sk.wikipedia.org/wiki?curid=26067" title="Hraničné">
Hraničné

Hraničné je obec na Slovensku v okrese Stará Ľubovňa.
Obec predstavuje jeden z mála príkladov celkovej zmeny etnickej orientácie medzi goralskou a rusínskou kultúrou. Začiatkom 19. storočia mala obec prevažne rusínske obyvateľstvo a dominovalo tú typická gréckokatolícka viera. Avšak koncom 19. storočia, kedy začalo formálne sčítanie, v obci klesol podiel rusínskeho obyvateľstva na 7%, pričom podiel goralského obyvateľstva stúpol na 86%. Dá sa domnievať, že dôvodom je výmena obyvateľstva so susednou obcou Mníšek nad Popradom, kde dominuje goralské obyvateľstvo. Obec sa teda v priebehu storočia úplne posunula z rusínskeho spektra do goralského. 
Aj v súčasnosti si obec udržiava historicky goralskú charakteristiku. Naprieč dospelým obyvateľstvom ovláda goralské nárečie 60%, medzi deťmi je to 10%.

</doc>
<doc id="26068" url="https://sk.wikipedia.org/wiki?curid=26068" title="Hromoš">
Hromoš

Hromoš je obec na Slovensku v okrese Stará Ľubovňa.
Polohopis.
Nachádza sa severnom svahu Levočských vrchov neďaleko väčších obcí Plaveč a Plavnica, južne od rieky Poprad. Obcou pretekajú potoky Hromovec a Červená voda. Potok Červená voda sa vlieva do hlavného potoka Hromovec a následne do rieky Poprad. 
Názov.
Vývin názvu obce
Dejiny.
Prvýkrát sa obec Hromoš spomína na daňovom súpise Šariša z roku 1600, kde obyvatelia (kopaničiari) bývali v ôsmich domoch a šoltýsom. Obec vznikla pravdepodobne v 80-tych rokoch 16. storočia na území panstva Plaveč, pravostrannom prítoku rieky Poprad, ktorú vybudovali usadlíci spolu so šoltýsom podľa zakúpného práva z iniciatívy šľachticov Horvátovcov. V roku 1787 mala obec 31 a v roku 1828 33 domov. Obyvatelia sa živili poľnohospodárstvom, pastierstvom, tkáčstvom a prácou v lese. Obec má v erbe kominára údajne vďaka tomu, že obyvatelia Hromoša mali na hrade Plaveč na starosti čistenie komínov a upratovanie, pričom kominárske remeslo sa na Slovensku udomácnilo v 17. storočí.
Nový gréckokatolícky kostol sv. Lukáša evanjelistu bol postavený v roku 1895. Pôvodný drevený gréckokatolícky kostol sv. Lukáša evanjelistu sa nachádzal na mieste starého cintorína v hornej časti obce. Prvá obecná ľudová škola bola bola postavená v roku 1897.
Počas bojov v prvej svetovej vojne bojovalo z obce 14 mužov na rôznych frontoch, z ktorých 5 mužov padlo. Osudy druhej svetovej vojny si vyžiadali minimálne jeden ľudský život vojaka z Hromoša a taktiež nevrátenie sa jednej židovskej rodiny, ktorá v obci vlastnila obchod so zmiešaným tovarom. Obec bola oslobodená 23. januára 1945 a pri jej oslobodzovaní počas tuhých bojov v priestore Kozelec - Hromoš padlo 27 sovietskych vojakov.
V roku 1952 bolo v obci založené JRD, ktoré sa rozpadlo a nanovo bolo založené v roku 1952. Obec bola elektrifikovaná a verejné osvetlenie sa zaviedlo v roku 1955, bola privedená autobusová doprava (1962), postavené budovy materskej školy (1974), Jednoty SD (1984), požiarna zbrojnica (1988) a základná škola (1996). V roku 1978 bol postavený športový štadión, v roku 1982 sa uskutočnila výstavba obecného vodovodu záchytom prameňov a dokončená bola v roku 1996. Plynofikácia sa realizovala v roku 2002, vybudovala sa tiež čistiareň odpadových vôd, ktorá bola daná do prevádzky v roku 2012. 
V roku 2003 bol v obci postavený nový rímskokatolícky kostol zasvätený Panne Márii - Pomocnici kresťanov. V roku 2010 prebehla rekonštrukcia budovy miestnej školy tak, aby sa do nej mohla presťahovať aj materská škola.
Cesta do obce bola najskôr poľná, od roku 1951 vysypaná štrkom a až v roku 1968 bola pokrytá asfaltovým kobercom po budovu základnej školy a neskôr dokončená pre všetky ďalšie ulice.
Po otvorení železničnej trate Podolínec - Plaveč - Orlov v roku 1966 obyvatelia obce získali prístup k železničnej doprave.
Vo voľbách do miestnej samosprávy boli na čelo obce zvolení Michal Sekeľský (1964), Ján Pištej (1976), Jozef Hudák (1981), Štefan Kočiš (1988), Pavol Mojcher (1994), Pavol Nemec (2006), Pavol Knapík (2011) a Maroš Kočis od roku 2011.
Obyvateľstvo.
Obec je obývaná prevažne slovenským obyvateľstvom, hovoriacim zväčša šarišským nárečím. 
Kultúra a zaujímavosti.
Kultúra.
Na kultúrno-spoločenskom živote v obci sa aktívne podieľajú členovia Dobrovoľného hasičského zboru a Jednoty dôchodcov Slovenska. V obci sa organizuje množstvo pravidelných podujatí ako Deň matiek, Deň otcov, dožinkové slávnosti, tanečné zábavy, plesy, spoločné sánkovačky, obecná zabíjačka, obecné veľkonočné oblievačky a stavanie májov.
Šport.
Najobľúbenejším športom v obci je futbal, pričom registračne sa tu hral futbal už v roku 1955. V rokoch 1988 - 1999 miestny futbalový oddiel postúpil do prvej triedy krajskej súťaže podtatranskej skupiny. Významnou osobnosťou športového života bol František Príhoda, ktorý bol futbalovým rozhodcom i organizátorom bežeckých lyžiarskych pretekov. V januári 2011 sa začala písať história "Memoriálu Františka Príhodu" v behu na lyžiach na trase zo Starej Ľubovne do Hromoša.

</doc>
<doc id="26069" url="https://sk.wikipedia.org/wiki?curid=26069" title="Chmeľnica">
Chmeľnica

Chmeľnica (, ) je obec na Slovensku v okrese Stará Ľubovňa. 
Polohopis.
Od okresného mesta Stará Ľubovňa je vzdialená 5 km.
Obyvateľstvo.
Národnostné zloženie.
Národnostné zloženie v minulosti.
Sčítanie obyvateľov, domov a bytov v roku 2001:
Sčítanie obyvateľov, domov a bytov v roku 1991:
Sčítanie obyvateľstva v roku 1930:

</doc>
<doc id="26070" url="https://sk.wikipedia.org/wiki?curid=26070" title="Jakubany">
Jakubany

Jakubany je obec na Slovensku v okrese Stará Ľubovňa.
Dejiny.
V roku 1322 sa spomína po prvýkrát obec pod názvom Stephanishau, v roku 1408 sa v starých dokumentoch dochovali názvy Alsoyacabwagasa, Alsowiacobuagasa a Felsewiacobuagasa, v roku 1497 sa po prvýkrát objavuje známejšie meno Jakubiany. V roku 1808 sa obec spomína s viacerými variantmi názvu, a to Jakubany, Jakubiany, Jakubján, Jakabfalva, Jakobau či Jakobsau, roku 1863 sú známe už len mená Jakabfalva a Jakubján, roku 1892 sa objavuje názov Szepesjakabfalva, v roku 1920 sa navrátilo k názvu z roku 1497, teda Jakubiany a od roku 1948 sa názov ustálil v podobe Jakubany, v maďarčine Jakabfalva alebo Szépesjakabfalva a v nemčine Jakobsau. V Uhorskom administratívnom členení sa obec začleňovala do Spišskej župy, po zániku monarchie a zrušení starého členenia Habsburskej ríše patrila obec v rokoch 19231928 do Podtatranskej župy, v rokoch 19401945 do Tatranskej a od roku 1968 je začlenená do okresu Stará Ľubovňa, v rokoch 19601968 patrila do okresu Poprad.

</doc>
<doc id="26071" url="https://sk.wikipedia.org/wiki?curid=26071" title="Jarabina (okres Stará Ľubovňa)">
Jarabina (okres Stará Ľubovňa)

Jarabina (rusínsky Orjabina, maďarsky Jarembina alebo Berkenyéd, poľsky Jarzembina, nemecky Girm) je obec na Slovensku v okrese Stará Ľubovňa. V obci žije prevažne obyvateľstvo Rusínskej národnosti.
Dejiny.
Obec sa prvýkrát spomína ako "Giermp" v listine Viliama Drugeta 20. júla 1329, ktorou potvrdzuje, že šoltýs Matej, syn Gonchola, kúpil šoltýstvo od predchádzajúceho šoltýsa Hencha. V roku 1342 sa spomína ako "Yerubina" a v roku 1360 ako "Sombach". V roku 1364 sa osada spomína pri udelení mestských výsad Ľubovni.
V roku 1408 kráľ Žigmund daroval hradné panstvo Ľubovňa Imrichovi Perénimu, v majetku ktorého sa uvádza aj Jarabina ako "Gyrem alio nomine Zumbach" (Gyrem známy aj ako Zumbach). V rokoch 1412 až 1769 bola Jarabina ako súčasť Ľubovnianskeho panstva v Poľskom zálohu. Hoci podľa zmluvy mohol poľský panovník spravovať zálohované územie vlastným správnym aparátom, región i naďalej ostal súčasťou Uhorska.
Rusíni sa tu usadili asi začiatkom 16. storočia na základe Valašského práva. V roku 1564 mala dedina 13 roľníckych usadlostí a 5 chovných domácností.
V roku 1758 mala dedina 125 sedliakov a 15 želiarov. V 18. storočí boli obyvatelia väčšinou poľnohospodári a drotári. Obec Jarabina bola jedným z hlavných centier spišského drotárstva.
V roku 1873 došlo ku epidémii cholery, ktorá mala 205 obetí. Podľa Eleka Fényesa v roku 1851 je Jarembina rusínsko-nemecká dedina v Spišskej župe, situovaná v údolí Ľubovnianskeho panstva. Pestuje sa tu jačmeň, ovos, zemiaky, šošovica, kapusta a mrkva. 1400 obyvateľov je gréckokatolíckeho vyznania a 50 obyvateľov rímskokatolíckeho. Obyvatelia sú väčšinou drotári.
V roku 1910 to žilo 1155 obyvateľov, väčšinou Rusínov.

</doc>
<doc id="26072" url="https://sk.wikipedia.org/wiki?curid=26072" title="Kamienka">
Kamienka

Kamienka môže byť:

</doc>
<doc id="26073" url="https://sk.wikipedia.org/wiki?curid=26073" title="Zbehňov">
Zbehňov

Zbehňov je obec na Slovensku v okrese Trebišov.
Polohopis.
Zbehňov leží pri východnom úpätí Slanských vrchov, v nadmorskej výške okolo . Do katastrálneho územia obce spadá aj časť vodnej nádrže Sečovce.
Dejiny.
Okolo roku 1290 vlastnil zbehňovský majetok šľachtic Konrád a jeho synovia Matej, Buda a Konrád.
Symboly obce.
K obecným symbolom patrí erb, vlajka a pečať. Erb a vlajka boli navrhnuté Jánom Ferkom a Jurajom Žadanským, prijaté 5. júla 2001 a registrované v Heraldickom registri Slovenskej republiky pod signatúrou Z-80/2001.
Erb zobrazuje cirkevný motív pripomínajúci architektúru miestneho gréckokatolíckeho chrámu, pričom doplňujúce figúry charakterizujú poľnohospodárske okolie a prevažujúce stromy (lipy) v obci. V zelenom štíte na zlatej oblej pažiti strieborné priečelie kostola, sprevádzané hore po bokoch sprava zlatým bezostým trojklasom, vľavo zlatou päťlistou rozkvitnutou lipovou ratolesťou.
Vlajka pozostáva zo štyroch pozdĺžnych pruhov v pomere 1:2:1:2 vo farbách zelenej, bielej, zelenej a žltej. Vlajka má pomer strán 2:3 a je ukončená tromi cípmi siahajúcimi do tretiny jej hĺbky.
Pečať je okrúhla, uprostred s obecným symbolom a kruhopisom OBEC ZBEHŇOV.

</doc>
<doc id="26074" url="https://sk.wikipedia.org/wiki?curid=26074" title="Zatín">
Zatín

Zatín je obec na Slovensku v okrese Trebišov.

</doc>
<doc id="26075" url="https://sk.wikipedia.org/wiki?curid=26075" title="Vojka">
Vojka

Vojka je obec na Slovensku v okrese Trebišov.

</doc>
<doc id="26076" url="https://sk.wikipedia.org/wiki?curid=26076" title="Vojčice">
Vojčice

Vojčice (, , ) sú obec na Slovensku v okrese Trebišov.
Dejiny.
Najčastejšie uvádzaným písomným dokladom o existencii obce v listine kráľa Bela IV. z roku 1245 o predaji majetkov Albína z Dvorianok. Južný okraj dvorianskeho majetku susedil s chotárom Vojčíc. Ale máme aj iné dôkazy o jej histórii.
Fosílne nálezy dokazujú, že táto oblasť bola obývaná už v dobe kamennej. V lokalite Tábor (vinice) to dokladajú nálezy hmotnej kultúry ako keramika, sošky a nástroje z obsidiánu.
Dnešné obec sa po prvýkrát spomína ako osada v roku 1217 v listine Ondreja II. pod názvom „Weyche“. Jej názov pochádza zo slovanského meno Vojtěch. V roku 1219 bol vlastníkom obce šľachtic Kozma. V roku 1284 bol uvedený miestny šľachtic Ivanka syn šľachtica Ivanka. V roku 1376 sa obec uvádza pod názvom „Veche“ a v roku 1430 pod názvom „Wecze“. V roku 1380 obec Vojčice patrila k panstvu Trebišov. V roku 1387 získal od Žigmunda Luxemburského a kráľovnej Márie Peter Perényi. V roku 1598 patrila k pozostalosti šľachtica Drugetha z Humenného a časť patrila k panstvu Trebišov medzi rokmi 1601 a 1678. Od 1678 do roku 1766 bola obec v držbe trebišovskej cirkvi. V 19. storočí patrila Csákyovcom, Forgáchovcom a od konca 19. storočia do 20. storočia patrila rodine Andrássy. 1601 sa uvádza 15 obývaných a 13 neobývaných domov. V roku 1663 mor spustošil obec. V začiatku 18. storočia, boli dve tretiny obce zničené počas kuruckých vojen a vyplienená kuruckými a cisárskymi vojskami. V roku 1715 sa uvádza 6 neobývaných a 20 obývaný domov. V roku 1787 žilo v 65 domácnostiach 579 ľudí. V roku 1828 to bolo 98 domov a 783 obyvateľov. Obyvatelia sa zúčastnili v roku 1831 roľníckej vzbury, tzv. Východoslovenského roľníckeho povstania. V 18. storočí sa v obci nachádzala poštová stanica. Medzi rokmi 1871 a 1901 mnoho obyvateľov emigrovalo do zámoria.
Zemplén monografia uvádza, že „Vojčice, malá roľnícka slovenská obec, notársky úrad, 217 domov a 1191 obyvateľov; Vyznanie obyvateľov hlavne gréckokatolícke; pobočka pošty a telegrafu zo Sečoviec, železničná stanica sa nachádza v obci. V roku 1219 sa uvádza ako Velche v majetku šľachtica Kozmu. V roku 1378 pod názvom Veche ako majetok Michaela Konaki, v roku 1528 ako majetok Ladislava Zerdahelyi, 1562 majetok prevzal do držby ako dar Ján Drugeth z Humenného podiely od Julianny Kasuhy, Barbory Bogáthy, Alžbety a Žofie Rákóczi a Sarah Németh. 1678 – 1766 bola obec v držbe trebišovskej cirkvi, ale potom sa uvádzajú ako statkári Forgáchovci a Csákyovci. V súčasnosti vlastní najvačší majetok v obci Gejza Andrássy spolu so starým šľachtickým zámkom slúžiacim na lov a oddych, ktorý získal do grófa Csákyho. Vo Vojčiciach sa nachádzala dôležitá pošta už na začiatku minulého storočia. Táto obec prevzala meno rodiny Véchey. V roku 1663 a v roku 1831 mor a cholera, v roku 1898 veľký požiar spôsobil veľa škôd. Gréckokatolícky kostol bol postavený v roku 1790.“
1910, sú s počtom 1 244 väčšinovým obyvateľstvom Slováci, nevýrazným podielom maďarskej menšiny. Obec až do roku 1920 patrila do Zemplínskej stolice a do slúžnovského okresu Sečovce.
Symboly obce.
Podľa Heraldického registra má obec tieto symboly prijaté 4. mája 1995. Na erbe je motív podľa obecnej pečate z 18. storočia.
Erb, pečať a vlajka predstavujú trojicu najvýznamnejších symbolov.
Erb.
Heraldicky správny erb obce Vojčice má túto podobu: v červenom štíte je zobrazený po zlatej pažiti bežiaci strieborný býk so zlatou zbrojou. Zlatú farbu možno nahradiť aj žltou a striebornú bielou.
Pod zbrojou sa v heraldickej terminológii chápu zuby, drápy, kopytá a iné rozdielnou farbou zvýraznené časti heraldickej figúry.
Vlajka.
Vlajku obce Vojčice tvoria štyri pozdĺžne pruhy vo farbách bielej, žltej, červenej a žltej. Vlajka má pomer 2:3 a je ukončená tromi cípmi, t. j. zástrihmi siahajúcimi do tretiny listu vlajky.Tým vzniká celý erb
Pečať.
Pečať obce Vojčice je okrúhla, uprostred s obecným symbolom a kruhopisom OBEC VOJČICE.

</doc>
<doc id="26077" url="https://sk.wikipedia.org/wiki?curid=26077" title="Višňov">
Višňov

Višňov (rus. Бишньов, maď. Visnyó) je obec na Slovensku v okrese Trebišov.
Polohopis.
Višňov leží v severozápadnej časti Východoslovenskej nížiny, v nadmorskej výške okolo 130m.
Dejiny.
Chronologický prehľad
Na polohe Višňovčík, v chotári susedného Bačkova sa našli stopy po sídlisku so sprievodnou keramikou pochádzajúcou z 8.9. storočia.
Prvý doklad o Višňove je v listine kráľa Bela IV. z roku 1245 o predaji majetku Albinov a Techna (Dvorianky), susediaceho s chotárom dediny Višňov. Jej názov zapisovali v 13.14. storočí striedavo v slovenskej podobe Višňov a maďarizovanej Visnyo, od 15. storočia úplne prevládal maďarizovaný názov. Ten korení v slove višňa. Onen ovocný strom sa tam zaiste hojne vyskytoval, keď motivoval vznik názvu sídliska.
Zemepisná poloha Višňova, jeho názov, doklad z roku 1245 a vývoj osídlenia susediaceho okolia vedú k názoru, že višňovské sídlisko jestvuje od 8.9. storočia. V polovici 13. storočia patril Višňov ako veno haličskému kniežaťu Rastislavovi, zaťovi uhorského kráľa Bela IV. Po smrti kniežaťa pripadol opäť kráľovi a Štefan V. ho v roku 1270 ako majetkovú súčasť čičavanského panstva daroval šľachticovi Reinoldovi, zakladateľovi rodu z Rozhanoviec. Palatín Reinold a jeho synovia darovali časť višňovského majetku zemanom ako ich vazalom, čo listinou potvrdil roku 1296 palatín Omodej. Časť višňovského majetku a dediny patrila k čičavanskému, neskôr vranovskému panstvu aj v 16.17. storočí.
Na prelome 13. a 14. storočia časť višňovského majetku nadobudol, prípadne zabral šľachtic Peter syn Petena, ktorý v roku 1306 vyšnú časť majetku, resp. dedinu Vyšný Višňov daroval svojim vazalom. Petenovskú časť Višňova daroval Karol Róbert roku 1321 šľachticom z rodu Bokša ako majetkovú súčasť sečovského panstva. Časť dediny a višňovského majetku bola bola príslušnosťou sečovského panstva aj v 14.15. storočí.
V 17. storočí bol Višňov majetkom vranovského farského kostola.
Nepochybne už v 13. storočí jestvovali dve, prípadne tri sídliskové časti Višňova, ktoré názvami rozlišovali
v zmysle Veľký, Malý resp. Nižný, Vyšný Višňov, ako aj kostolný Višňov. V 15.16. storočí rozlišovali Veľký Višňov od Malého Višňova. Použivanie maďarského názvu v zmysle Kostolný Višňov, dokumentovaného k roku 1329 dosvedčuje, že vo Višňove bol kostol zaiste už pred 14. storočím. V 17. storočí bol filiálnym kostolom evanjelickej reformovanej farnosti Sečovce.
V roku 1441 zdanili sedliacke domácnosti len v časti Malý Višňov a to štrnástimi zlatými. Sedliakov v miestnej časti Veľký Višňov nezdanili, možno pre vyhorenie dediny, alebo tam vtedy sedliaci nežili. V roku 1493 na čičavansko – vranovskej časti Višňova, teda vo Veľkom Višňove hospodárilo osem sedliackych domácností, pozemky pre ďalších šesť sedliackych usadlostí ležali opustené. Veľkovišňovské sedliacke domácnosti okrem richtárovej v roku 1567 zdanili od 3,25 porty. Pozemky pre päť usadlostí boli opustené, avšak päť domácnosti bolo želiarskych. V roku 1582 sedliakov zdanili od 3,5 porty. V roku 1600 malo višňovské sídlisko pätnásť obývaných poddanských domov, ale aj kostol, faru a školu.
Višňov bol na prelome 16. a 17. storočia malou dedinou s poddanským i farským obyvateľstvom. Schudobňovanie a ubúdanie poddanských domácnosti pokračovalo aj v 17. storočí. V roku 1610 vtedajších sedliakov i želiarov zdanili spolu od pol a osminy porty, v roku 1635 iba od štvrtiny porty. V roku 1715 žilo vo Višňove šesť a v roku 1720 len päť poddanských domácností.
Názov.
Vývin názvu obce
Symboly obce.
Podľa Heraldického registra má obec tieto symboly prijaté 31. júla 2003. Na erbe je hovoriaci symbol podľa odtlačku pečatidla obce z druhej polovice 18. storočia.
Erb.
V striebornom štíte zelenými vetvičkami ovenčená nahor otočená červená dvojvišňa na zelenej stopke.
Vlajka.
Vlajka má podobu šiestich pozdĺžnych pruhov bieleho, červeného, zeleného, bieleho, červeného a zeleného v rovnakom pomere. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Obyvateľstvo.
V obci žije 221 obyvateľov (údaj platný k roku 2006).
Demografia.
Podľa národnosti
Podľa pohlavia
Podľa veku
Občianska vybavenosť.
V obci je vybudovaná rozvodová sieť plynu, elektrickej energie a verejný vodovod. Obcou prechádza
cesta III. triedy.
V obci sa nachádza spoločenská sála, malá samoobsluha, krčma , katolícky kostol, 
cintorín a dom smútku.

</doc>
<doc id="26078" url="https://sk.wikipedia.org/wiki?curid=26078" title="Viničky">
Viničky

Viničky () sú obec na Slovensku v okrese Trebišov. 
Polohopis.
Obec sa rozprestiera pod južnými svahmi Zemplínskych vrchov východoslovenskej nížiny. Leží v nadmorskej výške a je charakteristická úrodnou pôdou.
Dejiny.
Archeologické priekumy potvrdili osídlenie obce v 5. - 3. tisícročí pred Kr. Prvá písomná zmienka z roku 1273 je o obci pod názvom "Zeuleus". Súčasný názov Viničky dostala obec až v roku 1948 (maď. Szőlőske). Už v minulosti sa väčšina obyvateľov živila vinohradníctvom. V roku 1865 mali Viničky 97 ha vinohradov, no v roku 1873 už len 94,4 ha.

</doc>
<doc id="26079" url="https://sk.wikipedia.org/wiki?curid=26079" title="Kamienka (okres Stará Ľubovňa)">
Kamienka (okres Stará Ľubovňa)

Kamienka (po rusínsky: "Камюнка / Kamjunka)" je obec na Slovensku v okrese Stará Ľubovňa. 
Polohopis.
Nachádza sa 9 km od Starej Ľubovne. Väčšina obyvateľov hovorí rusínskym jazykom. 
Kultúra a zaujímavosti.
Kultúra.
V obci pôsobí Folklórna skupina Barvinok, pod hlavičkou ktorej sa pravidelne uskutočňuje festival folklóru Rusínov Barvínkova Kamienka, ktorý patrí k významným folklórnym festivalom na Slovensku.
Školstvo.
ZŠ oslávila v roku 2006 celkovo 55. výročie svojej existencie.

</doc>
<doc id="26080" url="https://sk.wikipedia.org/wiki?curid=26080" title="Veľký Kamenec">
Veľký Kamenec

Veľký Kamenec (v minulosti "Veľký Kevežd", "Welká Keweschda", ) je obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté 7. februára 2007. Na erbe je motív vinohradníctva podľa odtlačku pečatidla z roku 1780.
Erb.
V červenom štíte strieborný striebrolistý vinič s koreňmi, na každej strane s jedným zlatým strapcom hrozna; v päte štítu sedem strieborných skál.
Vlajka.
Vlajka má podobu troch pozdĺžnych pruhov červeného, žltého, bieleho v pomere 3:1:3. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26081" url="https://sk.wikipedia.org/wiki?curid=26081" title="Veľký Horeš">
Veľký Horeš

Veľký Horeš (v minulosti "Veľký Gýreš", ) je obec na Slovensku v okrese Trebišov. 
Polohopis.
Obec Veľký Horeš leží v juhovýchodnej časti Výchoslovenskej nížiny na starom agradačnom vale Tisy.
Dejiny.
Obec vznikla v chotári obce Malý Horeš, ktorá je písomne doložená už v roku 1214 v zakladajúcej listine Leleského prepoštstva. Miesto bolo ale už aj predtým osídlené, nakoľko sa tu našlo sídlisko s kanelovanou keramikou - osídlenie v eneolite, osídlenie otomanskej kultúry zo staršej doby bronzovej, z doby halštatskej, z rímskej a sídliskové nálezy z 10. - 12. storočia.
Nakoľko vznikla v chotári obce Malý Horeš, aj počiatky existencie obce Veľký Horeš sú viazané s uvedenou obcou už aj vzhľadom na rovnaký názov Horeš - Gures, Gyure, Gerus, maď. Géres. 
Priamo sa spomína v roku 1438 s názvom Naghgerez. To znamená, že najneskôr v tomto časovom horizonte vznikla potreba rozlíšiť obce Malý a Veľký Horeš. Samozrejme obec musela existovať už skôr. V r. 1438 patrila magistrom Petrovi a Jakubovi, ktorí majetok získali ako dar od kráľa Žigmunda. V ďalšom priebehu histórie sa striedali vlastníci. Medzi vlastníkmi sa vystriedali napr. rodiny : Csebi, Czékey, Eödönffy, Dobó, Czobor, Barkóczy, Perényi atď. V 18. storočí vlastnili tu majetky Szennyeyovci a v 20. storočí biskupstvo v Košiciach. V dokumentoch sa uvádza pod názvami Nagy Géres, Nagygéres, Veľký Gýreš 1927, Veľký Horeš 1948. 
Obyvatelia obce sa zaoberali poľnohospodárstvom a vinohradníctvom, čo v podstate určuje charakter obce až do dnešnej doby.
Symboly obce.
História obecných symbolov.
Pre obec Veľký Horeš sa našli dve pečate.
Staršia známa pečať obce Veľký Horeš pochádza z druhej polovice 18. storočia. Odtlačok typária z roku 1866 sa nachádza v Archíve Zemplínskej župy (maď. "Zemplén megyei levéltár") v Sátoraljaújhelyi na písomnosti z roku 1880. Na pečati s kruhopisom "N. (agy) GERES HELYSEG PECSETJE 1866" (Pečať obce Veľký Horeš 1866) je vyobrazený na pažiti stojaci lev s mečom. Obsah pečate je pomerne častým motívom na rodových i na erboch miest. Pravdepodobne voľba motívu bola ovplyvnená charakterom zemianskej obce v dobe vzniku pečate.
Mladšia pečať (tiež zo zdroja ako staršia) je písaná a nakoľko sa nachádza na listine z roku 1887 (prvá pečať je na listine z r. 1880) predpokladáme, že v tomto čase obec používala dve pečatidlá. V elipsovitom pečatnom poli je nápis: "NAGY GÉRES KÔZSÉG PECSETJE" (Pečať obce Veľký Horeš)
Moderné symboly obce.
Erb, pečať a vlajka predstavujú najvýznamnejšie obecné symboly, od kto­rých možno odvodiť ďalšie. Tieto symboly boli schválené 24. septembra 1997 a sú spomenuté v publikácii 
Erb.
Návrh erbu obce vychádza z motívu na staršom pečatidle z roku 1866 so zemianskym motívom. Znamenie na historickej pečati obce Veľký Horeš má široké heraldické rozšírenie, preto návrh rešpektuje osobitosti na kresbe (lev na pažiti, bez koruny, s mečom, hriva nerozstrapatená), aby bola dosiahnutá jedinečnosť erbu medzi podobnými na Slovensku.
Erb obce Veľký Horeš má nasledovnú podobu:
 "V červenom štíte na zelenej pažiti strieborný lev ozbrojený zlatou šabľou."
Vyfarbenie erbu bolo zvolené tak, aby bolo zvýšené farebné odlíšenie od podobných komunálnych erbov aspoň na Slovensku.
Pečať.
Pečať obce je okrúhla, uprostred s obecným symbolom a kruhopisom OBEC VEĽKÝ HOREŠ.
Vlajka a zástava.
Vlajka má podobu štyroch pozdĺžnych pruhov zeleného, žltého, bieleho, červeného v pomere 1:1:2:3. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Zástava obce má rovnakú kompozíciu ako vlajka, pomer strán ale nemusí byť vždy 2:3, zástava môže byť aj dlhšia. Zástava na rozdiel od vlajky je vždy pevne spojená so žrďou, stožiarom.

</doc>
<doc id="26082" url="https://sk.wikipedia.org/wiki?curid=26082" title="Veľké Trakany">
Veľké Trakany

Veľké Trakany (v minulosti "Veľký Tarkan", ) sú obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté 10. mája 2007. Na erbe je motív holuba podľa odtlačku pečatidla z roku 1787.
Erb.
V červenom štíte v zelenej pažiti stojaci strieborný holub v zlatej zbroji, v zobáku so zlatou trojlistou vetvičkou.
Vlajka.
Vlajka má podobu siedmich pozdĺžnych pruhov červeného, žltého, zeleného, červeného, zeleného, bieleho, červeného. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26083" url="https://sk.wikipedia.org/wiki?curid=26083" title="Veľké Ozorovce">
Veľké Ozorovce

Veľké Ozorovce sú obec na Slovensku v okrese Trebišov.
Polohopis.
Obec sa nachádza v západnej časti Východoslovenskej pahorkatiny, v podcelku Podslanská pahorkatina. Západným okrajom obce preteká potok Kašín, centrom obce pretká miestny potok, ústiaci do vodnej nádrže Veľké Ozorovce, vybudovanej na riečke Číža. 
Obec je prístupná cestou III/3653 zo susedných obcí Zemplínska Teplica (cesta II/552 smer Slanec a Košice) a Malé Ozorovce (smer Sečovce). Sečovce sú vzdialené severovýchodne, Trebišov východne a Košice západne.
Dejiny.
Prvá písomná správa o dedine „Azar“ sa zachovala v listine z roku 1304, kedy šľachtici z rodu Bogatradavan odstúpili časť ozorovského majetku iným, možno príbuzným šľachticom. Súčasný názov sa používa od roku 1920.
Osídlenie tohto územia sa datuje do eneolitu (3000 - 1900 pred Kr.), z ktorého obdobia sa v chotári našli keramické zlomky tzv. tiszapolgárskej kultúry. V lokalite miestnej nádrže bola objavená keramická figúrka býčka, päť čepelí, torzo kamenného sekeromlatu a kamenného klina a dve kamenné sekerky. Nálezy potvrdili osídlenie aj v staršej dobe bronzovej a fragmenty pece, torzo keramického praslena, železná troska a torzo kamenného brúsika sú dôkazom osídlenia v mladšej dobe rímskej (3. – 4. storočie). Črepy včasnostredovekej keramiky potvrdili osídlenie od 6. do 12. storočia, slovanské sídlisko pochádza z 8. - 9. storočia. Predpokladá sa kontinuálne osídlenie tejto lokality od 11. storočia. Koncom 13. a začiatkom 14. storočia sa objavujú najstaršie zachované písomné správy o obci, patriacej rodine Pelétheiovcov. Farnosťou bola obec už v roku 1332, kostol zasvätený sv. Michalovi archanjelovi sa spomína v roku 1383. Ten patril v 17. storočí reformovanej kresťanskej cirkvi, neskôr sa opäť vrátil pod správu rímskokatolíckej cirkvi.
V roku 1414 mali v obci majetky už aj Azaryovci a v roku 1471 bola časť ujfalussiovských majetkov predaná Lastóczyovcom. Súpis z roku 1598 uvádza medzi vlastníkmi Azaryovcov, Lastóczyovcov, Juraja Drugetha, Juraj Ladmóczyho, či Jána Nagya, v 16. – 17. storočí sa spomínajú aj šľachtické rody Perényiovcov a Drugethovcov. Práve drugethovskému panstvu v Trebišove patrila obec v roku 1601. V tom období bola obec následkom pustošenia krymských Tatárov v roku 1567 len pomaly dosídľovaná a prevažnú časť obyvateľstva tvorili poddaní. O veľkom úpadku svedčia daňové súpisy z tohto obdobia, kedy bola zdaňovaná len zanedbateľná časť usadlostí. Počet obyvateľov sa znížil aj počas protihabsburských stavovských povstaní v 17. a začiatkom 18. storočia. Časť obce sa v roku 1620 dostala do zálohu Rákóczyovcom.
Ťažkú situáciu a život ľudí poznačila i morová epidémia v roku 1663, kedy chorobe okrem mnohých obyvateľov podľahla veľká časť dobytka a ošípaných. V 18. storočí sa často menili vlastníci tunajších majetkov, o storočie neskôr mala najväčší podiel rodina Barkóczyovcov a barón Joanellyho. Podľa súpisu majetku mala obec v roku 1715 následkom plienení a epidémií len 6 obývaných a 25 opustených domácností. Opustené domy postupne osídlili prisťahovalci z horného Zemplína, neskôr príšelci z menej úrodných častí severovýchodného Uhorska. V roku 1787 bolo v obci obývaných už 87 domov, v ktorých žilo 700 obyvateľov, počas sčítania v roku 1828 žilo v 112 domácnostiach 855 obyvateľov. Ich počet klesol počas vysťahovalectva a začiatkom 20. storočia tak v obci žilo okolo 700 obyvateľov. 
Po vzniku prvej republiky v obci prevládalo poľnohospodárstvo, drevorubačstvo a furmanstvo. Veľké Ozorovce boli sídlom notárskeho úradu, ktorý slúžil aj pre Malé Ozorovce, Plechotice, Kerestúr /Zemplínska Teplica/ a Egreš. Obec bola veľmi poškodená počas II. svetovej vojny, keď ju 26. novembra 1944 vypálili fašistické jednotky. Následné boje na fronte zničili to málo, čo v obci zostalo a na konci vojny bolo obývateľných len niekoľko domov. Zamínované boli tiež okolité polia, čo sťažovalo ich obrábanie. V povojnovom období bolo v rámci obnovy postavených 85 nových domov, ďalšie desiatky pribudli vďaka svojpomocnej aktivite obyvateľov. Obnovená bola elektrická sieť i verejné osvetlenie, do obce začal premávať pravidelný autobusový spoj. JRD vzniklo v roku 1951 a v roku 1970 dosiahol počet obyvateľov najvyšší stav - 900. Kultúrny dom s obecným úradom, knižnicou a poštou bol dokončený v roku 1981. V roku 1994 začala plynofikácia obce, o dva roky neskôr bola pri obci vybudovaná skládka tuhého komunálneho odpadu. Medzi najnovšie stavby v obci patrí multifunkčné športové ihrisko. V chotári obce sa nachádza menšia vodná nádrž a vojenská strelnica.
Kultúra a zaujímavosti.
Kultúra.
Už od roku 1934 začal v obci pôsobiť spevácky zbor, po druhej svetovej vojne pôsobilo v obci ochotnícke divadlo i kino. Do dnešných dní sa udržala činnosť speváckej skupiny Dolinka, kultúru rozvíja tiež kultúrne stredisku a verejná knižnica. Šport bol zastúpený najmä oddielom futbalistov, stolných tenistov a volejbalistov. Organizované boli športové dni i beh ulicami obce. Hasičský zbor vznikol v roku 1921 a dodnes patrí medzi najväčšie zoskupenia v obci. 

</doc>
<doc id="26084" url="https://sk.wikipedia.org/wiki?curid=26084" title="Veľká Tŕňa">
Veľká Tŕňa

Veľká Tŕňa je obec na Slovensku v okrese Trebišov vzdialená od okresného mesta asi 25 km. 
Polohopis.
Obec sa nachádza v srdci vinohradníckeho regiónu Tokaj asi 4 km od slovensko-maďarskej štátnej hranice a asi 7 km od hraničného priechodu Slovenské Nové MestoNové mesto pod Šiatrom.
Dejiny.
14. júla 1964 bola obec zlúčená s obcou Malá Tŕňa a vytvorila obec Tŕňa. Obec sa opäť osamostatnila v roku 1990.

</doc>
<doc id="26085" url="https://sk.wikipedia.org/wiki?curid=26085" title="Kolačkov">
Kolačkov

Kolačkov je obec na Slovensku v okrese Stará Ľubovňa, v Prešovskom kraji.
Polohopis.
Obec sa nachádza v severnej časti Levočských vrchov pod južnými a východnými svahmi Levočskej vrchoviny a severnými svahmi Kolačkovského chrbta. Obcou preteká Kolačkovský potok. Najbližšia susedná obec je Nová Ľubovňa.
Časti obce.
Obec má dve miestne časti: Pastovník a Rovienka.
Dejiny.
Obec vznikla koncom 13. storočia na území, ktoré dal roku 1293 Ondrej III. Spišskému prepošstvu. V metačnej listine z roku 1312 sa uvádza ako Calacz. Od roku 1390 ju vlastnil prepošt na polovicu s kapitulou. Okolo roku 1460 bola zničená. V roku 1464 dáva prepošt Petrovi z Chmeľnice šoltýske práva, aby ju znovu osídlil. Dôležitú úlohu pri osídľovaní malo poľské obyvateľstvo, ktorí sa usadili v podtatranskej obci Lendak a pomohli pri dosídľovaní viacerých obcí, vrátane Kolačkov, Lacková či Haligovce. 
Začiatkom 18. storočia obec opäť stratila časť svojho obyvateľstva. V roku 1710 na Spiši zúrila morová epidémia, ktorá čiastočne postihla aj Kolačkov. Stratené obyvateľstvo bolo neskôr nahradené kolonistami z Poľska a Zamaguria. V roku 1787 mala obec 72, v roku 1828 127 domov. V 1. polovici 19. storočia tu bol v prevádzke železný hámor, ktorý v 60. rokoch 19. storočia zanikol. Obyvateľstvo sa zaoberalo poľnohospodárstvom, pastierstvom, drevorubačstvom, výrobou dreveného náradia a súkna. V obci bolo niekoľko zemanov a želiarov. Po roku 1918 sa hlavné zamestnanie obyvateľstva nezmenilo. 12. mája 1941 bolo založené Potravné družstvo, ktoré sa 1. februára 1952 zlúčilo s Jednotou OSD. 
Počas SNP operovali v chotári viaceré partizánske skupiny. Pri oslobodzovaní obce došlo k tuhému boju, v ktorom zahynulo 7 Nemcov a 1 sovietsky poručík. Obec bola oslobodená jednotkami 320. gardového streleckého pluku 24. januára 1945. Revolučný národný výbor bol utvorený 28. januára 1945 - predsedom bol Rudolf Reľovský, podpredsedom Karol Duračinský a tajomníkom Tomáš Žoldák. Vo voľbách 1946 zvíťazila Demokratická strana, z 333 hlasov získala 315, KSS 11, Strana práce 1 a Strana slobody 6 hlasov. 
Po oslobodení bol v obci zavedený telefón, elektrická sieť (1955), miestny rozhlas, verejné osvetlenie, vodovod (1993), postavené boli nové rodinné domy, škola, budova MNV, kultúrny dom (1974), miestne komunikácie, uskutočnila sa regulácia potoka a postavili ďalšie objekty.
V súčasnosti si obec stále udržiava svoju historicky goralskú charakteristiku. Naprieč dospelým obyvateľstvom ovláda goralské nárečie 80% obyvateľstva, medzi deťmi je to 40%. 
Administratívne začlenenie.
Kolačkov povodne patril pod Spišskú župu, v rokoch 1923-1928 pod Podtatranskú a v rokoch 1940-1945 pod Tatranskú župu. Následne bol začlenený do okresu Stará Ľubovňa do 1960, neskôr Poprad (1960-1968). Od 1968 patrí pod okres Stará Ľubovňa.
Názov.
Vývin názvu obce
Politika.
Obyvateľstvo.
Vývoj obyvateľstva od roku 1787: 
Zloženie obyvateľstva podľa náboženského vyznania (1921):
Zloženie obyvateľstva podľa náboženského vyznania (2001):
Školstvo.
V obci je materská škola aj základná škola.

</doc>
<doc id="26086" url="https://sk.wikipedia.org/wiki?curid=26086" title="Veľaty">
Veľaty

Veľaty sú obec na Slovensku v okrese Trebišov.
Polohopis.
V juhozápadnej časti Východoslovenskej nížiny, na odlesnenej pahorkatine pod Zemplínskymi vrchmi, sa v nadmorskej výške 155 m nachádza obec Veľaty.
Dejiny.
Viaceré pramene uvádzajú osídlenie tejto lokality už v mladšej dobe kamennej (neolite). Systematický archeologický výskum v katastrálnom území Veľaty však doposiaľ nebol uskutočnený.
Vo Varadínskom registri z roku 1220 možno nájsť prvú písomnú zmienku o obci Veľaty, ktorá sa tam uvádza pod názvom Villa Velchea. Pôvodný názov Velchea sa v priebehu historického vývoja menil na Velethe (1417), Welatin (1786), Veľaty a Velatin (1720). Súčasný názov obce sa používa nepretržite od roku 1927. Existuje báj, ktorá hovorí o vzniku názvu Veľaty. Raz prišiel na púti istý cudzinec a prosil obyvateľa tejto obce, aby u neho mohol prenocovať. Na konci pobytu mu za pohostinnosť poďakoval slovami: "Veľa ty pre mňa si urobil"
V druhej polovici 16. storočia (1558) sa uvádza ako majiteľ obce Michal Peréni, ale o desaťročie neskôr (1568) už Imrich Leökös. V sčítacom súpise z roku 1598 patrila rozhodujúca časť majetkov v obci Mikulášovi Bornemiszovi.
Tragické následky mal pre Veľaty vpád vojenského oddielu krymských Tatárov, ktorí v roku 1566 spustošili prevažnú časť obce. Obyvateľstvo utekalo pred Tatármi a mnohí sa už do spustošenej obce nevrátili.
Na Veľaty doľahli následky morovej epidémie roku 1663, ktorá vykynožila takmer celú obec. Tá sa z tejto tragédie len ťažko spamätávala. Na prelome 17. a 18. stor., v dôsledku morovej epidémie a protihabsburských povstaní, boli Veľaty celkom vyľudnené. Zostali neobývané pravdepodobne do roku 1712, keď začalo ich doosídľovanie. Bezprostredne po tom, keď roku 1714 obec dostal do zálohy Martin Kosovič mala päť obývaných a sedem opustených domácností.
Rozvoj obce v 18. storočia významne ovplyvnila slovenská a ruthénska kolonizácia, v dôsledku ktorej sa do opustených usadlostí stredného Zemplína sťahovalo obyvateľstvo severovýchodných častí Uhorska (Slovenska). Ruthénske obyvateľstvo bolo prevažne grécko-katolíckeho vierovyznania. Na rozvoj obce tomto čase poukazujú dostupné demografické údaje z roku 1787. Podľa nich tvorilo vtedajší Velatín už 54 domov a 418 obyvateľov.
V polovici 18. storočia (1748) zobral obec do zálohy Ján Okolicsányi a neskôr sa stala majetkom rodiny Almássyovcov, ktorá mala honosné sídlo v Hraňskom kaštieli. Od Almášiovcov kúpil majetky vo Veľatoch gróf Čáki, ktorý dal postaviť dnes už neexistujúci objekt kaštieľa.
Obec, ktorá sa nachádzala pri hlavnej cestnej komunikácii prechádzajúcej Zemplínskou župou, mala od roku 1794 dôležitú poštovú stanicu. Hlavným zamestnaním obyvateľstva boli poľnohospodárstvo a drevorubačstvo.
Ani Veľaty neobišla roku 1831 cholerová epidémia, ktorá dala podnet k revolte poddaných počas Východoslovenského roľníckeho povstania na žipovsko-trebišovskom smere.
Historické pramene uvádzajú, že majetky ktoré vo Veľatoch vlastnila rodina Čákiovcov prešli do držby rodiny Sapáriovcov a prostredníctvom Etely Sapáriovej na Andrášiovcov.
Na prelome 19. a 20 stor. mal najväčší majetkový podiel v obci gróf Alexander Andráši. Veľaty boli v tomto čase slovenskou obcou, v ktorej žilo v 120 domoch 788 obyvateľov, väčšinou grécko-katolíckeho vierovyznania. Spolu s veľkostatkom patril Andrássyovcom aj kaštieľ, ktorý dali architektonicky dotvoriť a zveľadiť. Kaštieľ však roku 1928 vyhorel a ďalej existoval iba v zrúcaninách. Rozsiahly park so starými a vzácnymi drevinami značne utrpel v priebehu druhej svetovej vojny a postupne schátral.
Koncom 19. stor. existovali pri prameni slanej zásaditej jódovej vody miestne kúpele na liečenie katarov horných dýchacích ciest a vnútorných, najmä zažívacích chorôb a štítnej žľazy. Vodný zdroj tvorila hlboká studňa v grófskom parku so slanou zásaditou jódovou vodou. Kúpele schátrali najmä po tom, keď gróf Alexander Andrássy obmedzil vstup občanov do parku. Park bol totiž jeho vlastníctvom a niektoré pramene uvádzajú, že dal prevažnú časť kúpeľov zbúrať. Zostávajúca časť bola zničená v druhej svetovej vojne. Ľudia si však napriek zákazu grófa odnášali vodu domov a užívali ju pri rôznych neduhoch ako diétnu minerálku.
Začiatkom 20. stor. bolo vo Veľatoch aj úverové družstvo. Zamestnanie obyvateľstva sa ani po vzniku ČSR nezmenilo. Veľaty zostali poľnohospodárskou obcou, časť obyvateľov nachádzala pracovné príležitosti na železnici.
Po Viedenskej arbitráži boli Veľaty až do 14. marca 1939 obsadené ako pohraničná obec horthyovským Maďarskom. Občania sa v tomto čase obracali s petíciami na úrady a žiadali návrat obce späť do vznikajúcej Slovenskej republiky.
Pri prechode frontu počas II. svetovej vojny mala obec značné materiálne škody, pretože sa nachádzala pri hlavnej cestnej komunikácii a na železničnej trati. Veľaty boli známe silnou občianskou i komunistickou zložkou antifašistického odboja, s ktorou spolupracovali aj niektorí príslušníci tamojšej finančnej stráže. Sedemdesiati občania aktívne bojovali v zahraničnej československej armáde, najmä v I. čs. armádnom zbore. Domov sa vrátili všetci, niektorí s trvalými následkami po zraneniach. 

</doc>
<doc id="26087" url="https://sk.wikipedia.org/wiki?curid=26087" title="Kremná">
Kremná

Kremná je obec na Slovensku v okrese Stará Ľubovňa. 

</doc>
<doc id="26088" url="https://sk.wikipedia.org/wiki?curid=26088" title="Trnávka (okres Trebišov)">
Trnávka (okres Trebišov)

Trnávka (do roku 1948 "Ternavka") je obec na Slovensku v okrese Trebišov, ktorá leží približne 800 m západne od mesta Sečovce. Obcou preteká rovnomenný potok, Trnávka, prítok rieky Ondavy.
Poloha.
Intravilán obce sa rozkladá na nive potoka Trnávka, južne od cesty I. triedy 19 (I/19), na ktorú sa pripája do stredu obce vedúca cesta III. triedy 3651.
Dejiny.
Prehistorická a protohistorická doba.
Na území medzi Sečovcami a Dargovom, ktoré možno považovať za širšie okolie Trnávky, boli pri prieskume archeológov Ladislava Bánesza a Stanislava Šišku (1958) a pri zberoch z oráčiny (1967, 1980) nájdené nástroje datované do obdobia mladého paleolitu.
Pavol Mačala a Juraj Macák zistili pri prieskume terénu medzi Sečovcami a Trnávkou (1978) rozsiahle praveké sídlisko, ktorého pozostatky sa rozkladajú na miernom južnom svahu vyvýšeniny skláňajúcej sa k ľavému brehu potoka Trnávka, severovýchodne od vodnej nádrže Sečovce, západne od Sečoviec a južne od cesty I/19. Povrchovým zberom získali množstvo obsidiánovej industrie (čepeľ, čepeľovité a jadrovité odštepy, hrudky obsidiánovej suroviny), no datovanie nálezu bolo problematické; podľa Bánesza sú tieto nálezy najskôr neolitického pôvodu. Zrejme išlo o neolitické dielne špecializujúce sa na výrobu obsidiánových nástrojov. Získaný črepový materiál je skoro bez výnimky atypický, spadajúci prevažne do mladšej bronzovej doby, pričom v ňom prípadne obsiahnuté úlomky staršieho rázu možno s určitými výhradami zaradiť do starej bronzovej doby. Pri zbere južne a západne od Trnávky (1983) boli získané ďalšie nálezy štiepanej kamennej (najmä obsidiánovej) industrie.
V širšom okolí Trnávky sa v mladom neolite nachádzalo sídlisko druhej fázy skupiny Tiszadob-Kapušany kultúry s východnou lineárnou keramikou (Sečovská Polianka). V posledných storočiach 5. tisícročia pred Kr. sa v západopotiskom okruhu z podložia skupiny Tiszadob (za prispenia skupiny Raškovce) vyformovala bukovohorská kultúra, ktorej stopy sú zachytené v Hriadkach i v centre neďalekých Sečoviec, kde sa nachádzalo jedno z najvýznamnejších bukovohorských sídlisk na Východoslovenskej rovine. Medzi Hriadkami a Vojčicami bolo zistené sídlisko značných rozmerov patriace k skupine Tiszapolgár-Csoszhalom-Oborín tiszapolgárskej kultúry.
Stredovek.
Dedina Trnávka vznikla ešte v 13. storočí, a to z iniciatívny zemianskeho vlastníka územného majetku. Najstaršia písomná zmienka o Trnávke pochádza z roku 1308, kedy ju nadobudol šľachtic Peter a stala sa majetkovou súčasťou jeho sečovského hradného panstva, ku ktorému začiatkom 14. storočia náležal hrad Braničev a ešte jeden hrad severozápadne od dediny Bačkov. V prvej polovici 14. storočia boli okrem Trnávky a mestečka Sečovce súčasťou sečovského panstva dediny Albínov, Kinčeš, Dvorianky, Filovo, Parchovany, Višňov, Kravany, Stankovce, Sečovská Polianka, Kochanovce, Hriadky, Bačkov, Dargov, Zbehňov a Cabov.
Novovek.
V novembri 1944 bola obec ustupujúcimi nemeckými vojakmi vypálená dvakrát. Celkom zhorelo 56 domov, škola a zničený bol aj kostol.

</doc>
<doc id="26089" url="https://sk.wikipedia.org/wiki?curid=26089" title="Svinice">
Svinice

Svinice sú obec na Slovensku v okrese Trebišov.

</doc>
<doc id="26090" url="https://sk.wikipedia.org/wiki?curid=26090" title="Kyjov (okres Stará Ľubovňa)">
Kyjov (okres Stará Ľubovňa)

Kyjov je obec na Východnom Slovensku v okrese Stará Ľubovňa.

</doc>
<doc id="26091" url="https://sk.wikipedia.org/wiki?curid=26091" title="Svätuše">
Svätuše

Svätuše (19601990 "Plešany", ) sú obec na Slovensku v okrese Trebišov. Najvýznamenšou pamiatkou je pôvodne románsky emporový reformovaný kostol zo začiatku 13. storočia.

</doc>
<doc id="26092" url="https://sk.wikipedia.org/wiki?curid=26092" title="Lacková (okres Stará Ľubovňa)">
Lacková (okres Stará Ľubovňa)

Lacková je obec na Slovensku v okrese Stará Ľubovňa.
V 15. storočí bola Lacková, spolu s 13 inými spišskými miestami poľským (spišským) zálohom. Uhorský kráľ Žigmund Luxemburský poskytol tieto obce poľskému kráľovi Vladislavovi II. Jageovskému v roku 1412 ako forma ručenia za splatenie finančnej pôžičky. Neskôr sa obyvatelia z tejto obce, spolu s obyvateľmi z obcí Forbasy a Lesnica spolupodieľali na doplnení obyvateľstva miesta Hniezdne. 
Goralský element obce sa udržal až dodnes. V súčasnosti goralské nárečie ovláda 80% obyvateľstva, medzi deťmi je to 50%.

</doc>
<doc id="26093" url="https://sk.wikipedia.org/wiki?curid=26093" title="Strážne">
Strážne

Strážne je obec na Slovensku v okrese Trebišov.

</doc>
<doc id="26094" url="https://sk.wikipedia.org/wiki?curid=26094" title="Stankovce (okres Trebišov)">
Stankovce (okres Trebišov)

Stankovce (, ) sú obec na Slovensku v okrese Trebišov. V období rokov 1964 až 1968 boli s obcou Kravany súčasťou obce Podhorany.
Polohopis.
Stankovce ležia v severozápadnej časti Východoslovenskej nížiny, v nadmorskej výške okolo 140 m. n. m. Leží na úpätí Slanských vrchov. 
Obcou preteká potok Viničkov. Západne od obce tečie potok Rakovec a východne Poliansky kanál.
Dejiny.
Podľa Uličného prvý doklad o Stankovciach poznáme v listine Jágerskej kapituly z roku 1355 o deľbe časti majetkov panstva Sečovce medzi príslušníkmi rodu Bokša. Deľba sa vzťahovala aj na dedinu Stankovce.
Boli to zväčša maďarizované tvary pôvodného slovenského názvu Stankovce. Ten korenil v mene Stanko. Bližšie neznámy muž takého mena mohol byť zemianskym vlastníkom majetku a zakladateľom sídliska v 13. storočí, prípadne šoltýsom vo vznikajúcej dedine v prvej polovici 14.storočia. Prvá možnosť sa javí pravdepodobnejšou.
Stankovské sedliacke domácnosti okrem richtára v roku 1441 vyplatili daň kráľovi 13,5 zlatého, hospodárili teda na vyše 13 a pol sedliackych usadlostiach. Neskôr väčšina sedliakov schudobnela, alebo sa odsťahovala. V roku 1567 ich zdanili od troch port. Pozemky pre 3 domácnosti ležali opustené a tri domácnosti boli želiarske. V roku 1582 sedliakov zdanili od dvoch port. V roku 1600 malo sídlisko dvanásť obývaných poddanských domov.
Na prelome 16. a 17. storočia boli Stankovce stredne veľkou dedinou s poddanským obyvateľstvom. Chudobnenie sedliackych domácností v Stankovciach pokračovalo aj v 17.storočí.Súčasne sa znižoval aj počet obývaných poddanských domov. V roku 1610 zdanili vtedajších sedliakov aj želiarov spolu od pol porty, v roku 1635 len sedliakov iba od štvrť porty. Želiarov vtedy nebolo. 
Podľa BorovskéhoV 14. až 17. storočí boli Stankovce majetkovou súčasťou sečovského panstva a vo vlastníctve jaseňskej, čopskej vetvy rodu Bokša a od konca 16. storočia aj Drugetovcov, v 17.storočí Rákociovcov.
V roku 1421 dostáva diely Zeretvai Ján. 
V roku 1450 sa stávajú zemepánmi rodiny Lesznayovcov a Csapyovcov. V roku 1495 sa objavuje Šimon Stankóczy, ktorý v 1496-om stojí na čele vácskej diecézy. V 1577-om dostáva diely Posgay Martin a v 1584-om Sztankózcy Juraj. Pri súpise v roku 1598 vlastnia pozemky vdova Losonczyová, Štefan Tussay, František a Žigmund Rákoci, Ján Sztankóczy a vdova Sztankóczyová. V 1629-om tu získavajú nové pozemky Csapyovci, neskôr barón a gróf Barkóczy, a barón Fischer, rodiny Máriássiovci, Szirmayovci, Soósovci, Molnárovci, Kéryovci a Bernáthovci.
V 17. storočí v obci vypukla morová epidémia. Na prelome 17.a 18. storočia boli Stankovce pravdepodobne malou dedinou. V blízkosti Stankoviec ležala voľakedy Ádámtelke (alias Gyülvész-menšia obec], ktorá bola v roku 1457 pustatinou Zombori Demjéna.
V roku 1715 sa v súpise poddaných spomína 11 poddanských hláv rodín:
Gregor Papco, Michal Širko, Ján Stanko, Kundrát Orosz, Alexander Prokop, 
Vasiľ Koscelanski, Michal Kaňuch, Ján Tordák, Juraj Sabadoš, Pavol Parihus, 
František Černý.
Podľa Tereziánskeho urbára z roku 1774 boli v obci títo poddaní:
Michal Štefan, Michal Koscelanski, Michal Senko, Michal Haber, Štefan Papco, Michal Kuzma, Michal Širko, Ivan Papco, Timotej Rusnák, Vasiľ Sabolčák, Lukáš Kanda, Juraj Masič, Juraj Ňavoľáš, Fedor Brinda, Juraj Jančov, Ján Poľačok, Fedor Diak, Ján Trela, Michal Sabadoš, Vasiľ Popovič, Ján Dzbor, Juraj Hvasta, Vasiľ Rusnák, Fedor Tudival.
Podľa lexikónu osád roku 1773 to bola rusínska dedina.
Aj podľa Korabinského lexikónu z roku 1786 ide o rusínsku dedinu s gréckokatolíckym chrámom. Vályi ju v roku 1796 označuje ako slovenskú a Fenyés v roku 1851 ako rusínsku dedinu. Podľa sčítania ľudu v roku 1900 bolo v obci 97,8% obyvateľov slovenskej národnosti
Dedina bola spočiatku rímskokatolícka. Počas reformácie prešlo obyvateľstvo na protestantskú vieru. Počas protireformácie v 17. storočí sa dedina z protestantskej viery nevrátila naspäť na rímskokatolícku ale konvertovala na gréckokatolícku. Išlo o obyvateľov slovenského pôvodu, ale čiastočne aj rusínskeho prisťahovaného obyvateľstva zo severu. V roku 1831 sa obyvatelia dediny zúčastnili sedliackeho povstania, ktoré vypuklo v Zemplíne. V roku 1896 sa spomína v obci škola patriaca pod gréckokatolícku farnosť, ale v roku 1900 už bola škola štátna takisto ako aj v roku 1905.
V roku 1900 sa uvádza, že z 279 obyvateľov obce bolo starších ako 6 rokov 234 z toho čítať a písať vedelo 132. V 1910-tom z 263 obyvateľov bolo starších ako 6 rokov 221 pričom čítať a písať vedelo 136 ľudí.
Do príchodu frontu v roku 1944 v 64 domoch žilo 269 obyvatelov. Tu sa konala aj významná porada ilegálnych pracovníkov v Stankovskej doline na pomoc partizánskemu hnutiu. Nemeckí fašisti neušetrili preto ani Stankovce a ako partizánsku obec dňa 1. decembra 1944 vypálili. Obyvatelstvo vyhnali do hôr a zo 64 obytných domov zhorelo 60, celkom bolo vypálených 94 stavenísk.
Na 92 % zničená obec po vojne sa znovu vybudovala za pomoci štátu. V dvojročnici a akcii K vybudovali 60 nových obytných domov.Obec tiež bola 1. decembra 1944 oslobodená vojskami Sovietskej armády.
Cirkev.
V roku 1805 bola v obci založená Gréckokatolícka farnosť. Pod Stankovskú gréckokatolícku farnosť patrili okrem obyvateľov Stankoviec aj obyvatelia obcí Kravany a Višňov s týmto vierovyznaním.
Rimsky katolíci patrili pod katolícky dištrikt Parchovany, protestanti a židia pod dištrikty v Sečovciach.
Podľa matriky a obecnej kroniky boli v obci títo kňazi:
Prehľad veriacich v jednotlivých rokoch:
Názov.
Vývin názvu obce
Symboly obce.
Podľa Heraldického registra má obec tieto symboly prijaté 4. mája 2005. Na erbe je tradičný poľnohospodársky motív podľa odtlačku pečatidla z roku 1786 doplnený o symboliku ovocinárstva.
Erb.
V červenom štíte zo zlatej pažite na listnatých steblách vyrastajúce tri veľké zlaté bezosté klasy – bočne odklonené – sprevádzané dvoma striebornými jablkami.
Vlajka.
Vlajka má podobu štyroch pozdĺžnych pruhov bieleho, červeného, žltého a bieleho v pomere 1:3:3:1. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26095" url="https://sk.wikipedia.org/wiki?curid=26095" title="Legnava">
Legnava

Legnava (historicky , pol. Legnawa, , , ) je obec na Slovensku v okrese Stará Ľubovňa.
Polohopis.
Leží v severnej časti Ľubovnianskej vrchoviny, v doline rieky Poprad pri hranici s Poľskom. Chotár obce s rozlohou 853 hektárov sa rozprestiera v nadmorskej výške 458 metrov nad morom.
Symboly obce.
Erb obce z roku 2006 je inšpirovaný znakom na pečatidle z roku 1868. Jeho autorom je V. Labuda. V červenom štíte je tromi striebornými vlnovkami symbolizovaná rieka Jordán. Z nej vyrastá zlatým latinským krížom ukončená palica - atribút sv. Jána Krstiteľa. Nad palicou sa vznáša strieborná holubica so šiestimi zlatými lúčmi - symbol Ducha Svätého.
Dejiny.
Obec vznika po roku 1366, keď vtedajší uhorský kráľ Ľudovít I. Veľký dal šľachticovi Jakubovi zalesnené územie medzi dedinami Starina, Orlov, Andrejovka a riekou Poprad, aby tam vznikla dedina. Prvá písomná zmienka o tejto obci pochádza z roku 1427. Obec mala vtedy 7 zdanených port a patrila panstvu Brezovica. V písomnostiach z 15. a 16. storočia sa vyskytuje ojedinele pod názvom Legnava, častejšie v maďarizovanom Langno, Lagnó, Hosszúvágás a pod nemeckým názvom Legenau, Langhaw. Nemecký názov prezrádza, že sídlisko vybudovali usadlíci so šoltýsom podľa zákupného práva. Listina z roku 1440 dokladá, že vtedy žili v obci valasi. Šoltýstvo sa v obci udržalo do 16. storočia. V roku 1600 pozostávala obec zo 16 poddanských domov. Koncom 16. storočia bola Legnava stredne veľkou obcou s výlučne poddanským obyvateľstvom zväčša rusínskeho pôvodu. V 17. storočí patrila Šemšeiovcom, v 18. storočí Sirmaiovcom. V roku 1787 mala obec 298 obyvateľov a v roku 1880 dokonca až 503 obyvateľov. Obyvatelia sa v tedajšej dobe živili najmä poľnohospodárstvom, chovom oviec, pracovali v lesoch. Po roku 1918 roľníctvom, chovom dobytka a tkaním plátna.
Asi kilometer od obce, na pravej strane pri rieke Poprad, pod vrchom nazývaným Ostriež, sa vypína neveľký výbežok, na ktorom bol kedysi postavený Legnavský baziliánsky monastier. Dnes na jeho nižnom konci stojí murovaná kaplnka, zasvätená sv. Mikulášovi Divotvorcovi. To sú pozostatky niekdajšej slávy Legnavského monastiera. Tento výbežok s okolím sa dodnes nazýva „Monastyrom“ (kláštoriskom), hoci monastier tu už dávno nestojí. Monastier v Legnave bol založený v súvislosti s misijným poslaním kresťanstva. Jeho cieľom bolo priniesť do údolia rieky Poprad návrat k pravej viere. Vďaka nemu tunajší obyvatelia, žijúci v pohanstve, mohli prijať kresťanskú vieru. Pôvodný legnavský monastier bol postavený z dreva, ktorého bolo v okolí dostatok. Kedy bol zničený legnavský baziliánsky monastier, ktorý bol plne aktívny ešte v 16. storočí, nikto nevie. Miestni obyvatelia postavili na pamiatku dávno existujúceho monastiera v Legnave drevenú kaplnku zasvätenú sv. Mikulášovi Divotvorcovi. V roku 1755 prikázal jeden z grófov rodu Sirmaiovcov kaplnku zbúrať a postaviť novú murovanú, ktorá stojí dodnes. Ku kaplnke, nachádzajúcej sa asi 1 kilometer od obce, vedie dnes iba neudržiavaná poľná cesta.
Obyvateľstvo.
Náboženstvo.
Obyvatelia Legnavy sú gréckokatolíckeho vyznania. Náboženský život bol spravovaný tunajšou farnosťou, zriadenou v 19. storočí až do roku 2004, kedy bola farnosť zrušená a spolu s filiálkou Starina pričlenená k farnosti Malý Lipník. Pôvodne bol v obci drevený chrám. V roku 1883, za pôsobenia duchovného Gregora Beskida, bol uprostred obce postavený nový gréckokatolícky chrám, zasvätený sv. Jánovi Krstiteľovi.

</doc>
<doc id="26096" url="https://sk.wikipedia.org/wiki?curid=26096" title="Stanča">
Stanča

Stanča je obec na Slovensku v okrese Trebišov.

</doc>
<doc id="26097" url="https://sk.wikipedia.org/wiki?curid=26097" title="Somotor">
Somotor

Somotor ( je obec na Slovensku v Košickom kraji v okrese Trebišov.
Polohopis.
Obec sa nachádza na Východoslovenskej nížine vzdialená asi osem kilometrov vzdušnou čiarou od štátnej hranice s Maďarskom. Najbližšou obcou je Streda nad Bodrogom, ktorá leží približne päť kilometrov na juhozápad.
Ulice.
V Somotore sa nachádza desať ulíc: Agátová, Gaštanová,Lipová, Hlavná, Nová, Novoviešťanská, Obchodná, Podbodrožská, Staničná a Vinohradská.
Dejiny.
Prvá písomná zmienka o obci pochádza z roku 1319 (rok 1263 pochádza z falošne datovanej listiny). V ďalších rokoch došlo k drobnej zmene názvu na "Zomothar", ktorý sa uvádza v roku 1358. V nasledujúcich storočiach dochádzalo len k drobným obmenám obecného názvu - v roku 1773 sa udáva názov "Szomothor", v 1786 "Somothor" a v roku 1808 sa ustaľuje na podobe "Szomotor". V uhorskom geografickom lexikóne z roku 1851 sa obec spomína ako prevažne maďarská s 380 obyvateľmi. Štatistika z roku 1910 vykazovala v Somotore 640 obyvateľov, z toho bolo 633 Maďarov, 4 Rómovia a 3 Nemci.
Obed odvádzala dane z: v roku 1567 6 port, 1582 3,5, 1610 1,5 a 1635 0,75 porty.
Po prvej svetovej vojne pripadla obec na základe Trianonskej mierovej zmluvy Česko-Slovenskej republike. V medzivojnovom období sa používal poslovenčený názov "Somotor" i pôvodný maďarský "Szomotor". V novembri 1938 po Viedenskej arbitráži pripadla obec Maďarsku, no po druhej svetovej vojne bola opätovne pričlenená k ČSR. Od roku 1948 sa v oficiálnej podobe používa už len slovenský názov Somotor. 
V roku 1943 bola k obci pripojená dovtedy samostatná obec Véč (). Podobná situácia nastala aj v roku 1964, keď k Somotoru pričlenili Novú Viesku pri Bodrogu (pôvodne "Malý Újlak", ).

</doc>
<doc id="26098" url="https://sk.wikipedia.org/wiki?curid=26098" title="Lesnica">
Lesnica

Lesnica je obec na Slovensku v okrese Stará Ľubovňa v Prešovskom kraji.
Polohopis.
Zamagurská obec Lesnica leží na severozápade okresu Stará Ľubovňa pri hranici s Poľskom v nadmorskej výške . Poloha pod hlavným hrebeňom Malých Pienin a celkový ráz tunajšej horskej prírody zanechá v každom návštevníkovi obce nezabudnuteľný dojem. Koncepciu urbanisticko-architektonického riešenia obce klasifikujeme ako potočnú radovú výstavbu.
Chotár obce má v súčasnosti rozlohu a v jeho severozápadnej časti sa nachádza kaňon Dunajca a Lesnického potoka s krasovými útvarmi. 5/6 chotára Lesnice zasahuje do Pieninského národného parkú.
Turistický chodník popri rieke Dunajec spája Lesnicu s obcou Červený Kláštor. V týchto miestach vytvára Dunajec štátnu hranicu s Poľskom.
Prírodné podmienky.
Jar prichádza do doliny Lesnického potoka neskoro. V lete sa priemerná denná teplota pohybuje okolo 15 °C. Zimné obdobie prichádza do doliny Dunajca pomerne skoro. Celá oblasť je bohatá na zrážky. V Lesníckom chotári sú najrozšírenejšie jedľovo-smrekové lesy s vtrúseným bukom. Na niektorých miestach nájdeme aj čisté bučiny. Na vyvýšených skalných stanovištiach a previsoch rastie borovice, ktorá sa tu už vyskytuje od treťohôr. Celkovo v Pieninách od jari do jesene kvitne 1 100 druhov cievnatých rastlín.
V okolí obce je bežná srnčia zver, menej početná už jelenia a diviačia. Ojedinele sa vyskytuje aj vlk, rys ostrovid, líška obyčajná, mačka divá, viaceré druhy netopierov, množstvo spevavých i dravých vtákov, vydra riečna, ale aj veľa druhov rýb.
Neobyčajné prírodné podmienky lesnického chotára, okolité útvary Pieninského bradlového pásma, ako aj osobitá fauna a flóra sú ako stvorené pre pobyt turistov a návštevníkov, ktorí v stále hojnejšom počte tento rázovitý kraj navštevujú.
Dejiny.
Dejiny obce od počiatkov do roku 1918.
Oblasť Spiša, konkrétne Zamaguria, patrí v mnohých ohľadoch k jedným z najzaujímavejším na Slovensku.
Už v období staršej doby bronzovej viedla údolím Popradu a Dunajca jedna z dôležitých ciest do Poľska a v neskorej dobe bronzovej sa na túto cestu napojila nová vetva z Potisia do Toplianskej oblasti. V 2. stor. pred Kr. obývali túto oblasť Kelti, neskôr Germáni a nakoniec tu zapustili korene slovanské kmene.
Po vzniku Veľkej Moravy a neskoršom pripojení Vislanska (koniec 9. storočia) nastalo v severnom Zamagurí zintenzívnenie života. V čase konštituovania ranostredovekého Uhorského štátu (zač. 11. storočia) sa oblasť dostala pod vládu poľského kráľa Boleslava Chrabrého. Neskoršie vnútorné nepokoje a roztrieštenosť v Poľskom kráľovstve ako i mongolský vpád (roku 1241) radikálne zabrzdili aj rozvijajúce sa kolonizačné prúdy smerujúce do oblasti zo severu. Až koncom 14. storočia po smrti Kunikundy (dcéra uhorského kráľa Bela IV. a manželka Boleslava Chrabrého), nárokujúcej si prihraničné severospišské územie, sa tu s konečnou platnosťou presadila uhorská kráľovská moc.
V oblasti horného Dunajca v 2. polovici 13. storočia nebola ešte presne vytýčená štátna hranica a celá oblasť nepatrila k Uhorsku. K uhorskému štátu sa natrvalo pričlenila až v nasledujúcich desaťročiach.
Dolinou Dunajca viedla aj dôležitá obchodná cesta, ktorá spájala Liptov s Oravou a so Spišom.
Napriek tomu, že krajinské záseky uhorských hraníc boli už na konci 13. storočia posunuté prakticky do polohy dnešnej štátnej hranice, o prihraničné územie mali neustále záujem poľskí cirkevní aj svetské feudáli. Ale po niekoľko desaťročí trvajúcich sporoch, do ktorých bola zainteresovaná aj pápežská kúria, sa nakoniec predsa len na území Zamaguria a celého severného Spiša jednoznačne presadila moc uhorských kráľov. Odhliadnuc od chvíľkových zmien, kedy poľskí králi alebo feudáli na určitý čas toto územie vojensky obsadili, sa tento stav už nezmenil a celá Spišská stolica bola územnosprávne zaradená do Uhorského kráľovstva po celý čas jeho neskoršej existencie..
V polovici 13. storočia patrili k najmocnejším a najbohatším feudálom na Spiši príslušníci šľachtickej rodiny nemeckého pôvodu z Hrhova, šľachtický rok z Veľkej Lomnice, ktorý v roku 1290 na severných hraniciach svojho panstva založil mestečko Spišská Stará Ves, a šľachtici z Markušoviec a Batizoviec.
Obec Lesnica sa prvýkrát spomína v domačnej listine z roku 1297, v ktorej Helbrand, gróf spišských Sasov a člen Toporeckej vetvy šľachtickej rodiny z Hrhova, potvrdil istému Radiovi, synovi Mecha, držbu lesa Leznice a tento na jeho mieste založil novú usadlosť. V stredoveku sa pre majetkové nejasnosti a spory dedina delila na Veľkú a Malú Lesnicu. Práve v tomto období sa, v dovtedy neosídlenom Zamagurí začala kolonizačná vlna, v priebehu ktorej boli založené ďalšie obce: Richvald (Veľká Lesná), Sv. Margita, Sv. Peter, Haligovce, Veľký Lipník a Jurské. Všetky, vrátane Lesnice, boli založené na emfyteutickom, nemeckom práve.
Obdobie konca 13. storočia a zač. 14. storočia môžeme pokladať za obdobie rozvoja kolonizácie Zamaguria. V jeho závere bola najväčším vlastníkom pôdy v oblasti šľachtická rodina z Brezovice.
Hrad Nedeca, resp. Dunajec bol vybudovaný práve Kakašom z Brezovice (1320 až 1326). Napriek tomu, že tento šľachtic kolonizoval okolité územie, Lesnica mu pravdepodobne nepatrila.
Od zač. 14. storočia sa stupňuje mocenský boj šľachticov z Hrhova a Brezovice, v snahe získať v oblasti rozhodujúci vplyv. Jeho vyvrcholením bola šarvátka, v ktorej Kakaš so svojimi spoločníkmi zabil Fridricha, syna grófa Arnolda. Následkom bolo (1307) rozhodnutie zmierovacieho súdu v Levoči, ktorý uložil Kakašovi, o. i. za trest odslúžiť 400 omší v šiestich nových kláštoroch. Po celkovom ukončení tejto kolonizačnej vlny začiatkom 15. stor. vlastnili v oblasti Zamaguria šľachtici z Brezovice 14 dedín, šľachtici z Hrhova 4 dediny a krížovníci z Lendaku 2 dediny. Neskôr sa vytvorili dva veľké majetkové komplexy, a to panstvo hradu Nedeca, ktorý od roku 1327 vlastnila magnátsky rodina Drugethovcov a panstvo kartuziánov a od roku 1711 kamaldulov z Červeného Kláštora.
Poslednými šľachticmi vlastniacimi Lesnicu bol rod Švábyovcov, v ktorých majetku je Lesnica doložená Listinou z roku 1518. Rod Švábyovcov predal obec i s majetkom v 16. storočia kartuziánom z Červeného Kláštora a od roku 1707 prešla napokon Lesnica do vlastníctva rádu kamaldulov, ktorí kartuziánov v Č. Kláštore vystriedali.
Dejiny obce v období 1918 – 1938.
Po skončení 1. svetovej vojny a vzniku Československej republiky v roku 1918 nastala na severných pohraničných územiach Slovenska dramatická situácia v súvislosti s nárokmi Poľska na určité oblasti Spiša a Oravy, do ktorej patrila aj Lesnica. Po dlhých rokovaniach nakoniec ministri zahraničných vecí E. Beneš a W. Grabski 10. 07. 1920 v Spaa vyhlásili, že prijmú vyriešenie územného sporu v zmysle rozhodnutia víťazných mocností. Podľa nich bola 29. 07. 1920 určená definitívna hranica medzi oboma štátmi. Po tomto akte pripadlo na severnej Orave a Spiši 27 slovenských obcí Poľsku.
Poľsko si však robilo nároky aj naďalej, a tak v roku 1938 bola obec Lesnica násilne pripojená k Poľsku. Na krátky čas sa tak splnili snahy vtedajších poľských politikov o ovládnutie celého severného Zamaguria.
Dejiny obce v období 1938 - 1991.
Po vyhlásení autonómie Slovenska v rámci ČSR 6.10.1938 v Žiline prítomní poľskí pozorovatelia navrhli slovenskej politickej reprezentácii, že v prípade pripojenia sa Slovenska k Poľsku, vrátia sa mu späť územia zabraté v roku 1920. Táto snaha však bola neúspešná. Následne po podpísaní Mníchovskej dohody (1. 11. 1938) Poľsko žiadalo Česko-Slovensko o odstúpenie ďalších prihraničných území. Nakoniec bola podpísaná vynútená slovensko-poľská dohoda, v ktorej boli Poľsku odstúpené nové severné oblasti ČSR. Po rozhodnutí delimitačnej komisie tak poľské vojsko 28.11.1938 obsadilo Lesnicu. Po tomto násilnom obsadení obyvatelia Lesnice, na protest proti zaradeniu obce do Poľska, hromadne prešli cez novovytvorenú štátnu hranicu na slovenské územie. Na prehováranie predstaviteľov Československej štátnej správy, aby sa vrátili do rodnej obce, Lesničania argumentovali tým, že chcú žiť len vo svojej domovine - na Slovensku (zdroj?). Nakoniec po prísľube, že vzniknutá situácia sa bude v blízkej dobe riešiť, sa predsa len vrátili do Lesnice. Zmena k pôvodnému stavu však nastala až po vypuknutí 2. sv. vojny 1.9.1939, kedy jednotky Slovenskej armády vojenskej obsadili celé územie odstúpené Poľsku po roku 1920, t. j. aj obec Lesnicu. Následne potom 21.11.1939 podpísal v Berlíne veľvyslanec Slovenskej republiky Matúš Černák s nemeckým ministrom zahraničných vecí J. von Ribentropom zmluvu o navrátení spomínaných území späť k Slovensku. Zmluvu v takomto znení slovenský snem 22. 11. 1939 jednohlasne schválil. A tak sa obyvatelia Lesnice konečne dočkali vytúženého cieľa. 
Po vypuknutí SNP operovali v oblasti viaceré partizánske skupiny. Obyvatelia obce im pomáhali v zásobovaní potravinami, ktorých sami nemali nazvyš. Dňa 30.10.1944 dokonca vypukla v juhovýchodnej časti Lesnice potýčka partizánov s vojakmi nemeckej protipartizánskej jednotky z Červeného Kláštora. Po príchode vojsk 4. ukrajinského frontu Červenej armády a oslobodení obce 25.1.1945 sa hneď ustanovili československé milície, ktoré obsadili hranicu spred roku 1920 a zakladali miestne Národné výbory. Od začiatku februára 1945 začali poľskí emisári a milícia zakladať v obciach popri už existujúcich slovenských aj poľské Národné výbory. Muži z obcí, v ktorých sa Poliaci snažili upevňovať na úradné aj iné budovy poľské výsostné znaky, sa 11.4.1945 na odvodoch v Levoči demonštratívne hlásili do československej armády a dali tak jednoznačne najavo príslušnosť k akému štátu cítia. V oblasti začali prepukať konflikty a ľud sa nakoniec so svojou nádejou obracal na Červenú armádu. Predstavitelia jej vojsk urobili sčítanie ľudu, s dôrazom na určenie národnosti, ktorého výsledkom bolo 1% prihlásených k poľskej národnosti. Výsledkom vzájomných dohôd víťazných štítov však bol jednoznačný verdikt, ktorý nastolil vrátenie územného stavu do podoby jestvujúcej pred Mníchovskou dohodou. Pre Lesnicu to znamenalo príslušnosť k povojnovej ČSR. Protokolárne bolo sporné územie vrátené Poľsku už 20.5.1945, ale poľské vojsko ho obsadilo až 17.7.1945.
Po roku 1945, resp. po 1948, nastali v obci zmeny, ktoré pozitívne ovplyvnili nielen rast jej materiálneho zabezpečenia a životnej úrovne obyvateľov, ale aj celkový kultúrny rozvoj Lesnice. Začali sa práce na elektrifikácii, ktoré sa ukončili v júni 1959 a zároveň bolo v obci vybudované verejné osvetlenie. Ďalej bola postavená budova Jednoty SD, v 60. rokoch sa vybudovala nová asfaltová cesta do Veľkého Lipníka a bolo zavedené pravidelné autobusové spojenie, ktoré veľmi uľahčilo obyvateľom spojenie s okolím. V roku 1966 sa vybudoval Kultúrny dom, budova Miestneho národného výboru a sprevádzkoval sa miestny rozhlas (1969). Postavila sa aj Požiarna zbrojnica (1969), turistická Chata Pieniny (1970) a v roku 1974 sa v obci uviedol do prevádzky vodovod. Hospodáriaci obyvatelia si vytvorili Spoločenstvo Jednotlivo hospodáriacich roľníkov.
Obyvatelia rozprávajú goralským nárečím, aktívne ho ovláda aj 60% detí.

</doc>
<doc id="26099" url="https://sk.wikipedia.org/wiki?curid=26099" title="Soľnička (okres Trebišov)">
Soľnička (okres Trebišov)

Soľnička () je obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté 28. apríla 2004. Na erbe je motív kvetu podľa odtlačku pečatidla z roku 1787.
Erb.
Zo spodného okraja strieborného štítu na zelených listnatých stopkách vyrastajúce tri červené zlatostredé zelenokališné a štvorlupeňové ruže.
Vlajka.
Vlajka má podobu deviatich pozdĺžnych pruhov bieleho, červeného, žltého, zeleného, bieleho, červeného, žltého, zeleného, bieleho. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26100" url="https://sk.wikipedia.org/wiki?curid=26100" title="Slovenské Nové Mesto">
Slovenské Nové Mesto

Slovenské Nové Mesto je obec na Slovensku v okrese Trebišov. 
Dejiny.
Do roku 1918 a v rokoch 1938 až 1945 bola obec súčasťou uhorského mesta Nové Mesto pod Šiatrom (Sátoraljaújhely).
Na mieste terajšej obce existovala usadlosť "Sátor-alja" (Pod-stanom) od 10. storočia. Po zničení Tatármi v 13. storočí sa obec znova vybudovala. Po dohode obyvateľov sa pôvodný názov obce rozšíril na Nové Mesto pod Šiatrom. Štatút mesta získala v roku 1261 za kráľa Bela IV.
Po Trianonskej zmluve bolo mesto rozdelené na dve časti hranicou vedúcou cez rieku Roňava. Menšia východná časť mesta, ako aj železničné trate a železničná stanica boli trianonskou komisiou pričlenené do novovznikajúceho Česko-Slovenska. Po roku 1918 novovzniknutá časť dostala názov Slovenské Nové Mesto. V rokoch 1938 až 1945 počas maďarskej okupácie južného Slovenska bolo mesto opäť spojené ako Sátoraljaújhely. Po roku 1945 bolo mesto opäť rozdelené do dvoch krajín.
Symboly obce.
Podľa Heraldického registra má obec tieto symboly prijaté 21. mája 2008. Na erbe je motív symbolizujúci tokajskú vinohradnícku oblasť, okolité vrchy a zvlnené brvno rieku Roňavu.
Erb.
V striebornom štíte z vysokého modrého, strieborným zvlneným brvnom preloženého trojvršia vyrastajúci zelený srdcovitý vinič, uprostred s veľkým zeleným strapcom hrozna.
Vlajka.
Vlajka má podobu deviatich pozdĺžnych pruhov bieleho, modrého, zeleného, bieleho, modrého, zeleného, bieleho, modrého, zeleného. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Obyvateľstvo.
Obec mala podľa sčítania obyvateľstva z roku 2021 1100 obyvateľov (78% slovenskej národnosti, 10,18% maďarskej národnosti, 7,82% rómskej národnosti, 0,09% rusínskej, 0,45% českej a 0,18% ukrajinskej) z toho 519 mužov a 581 žien.
Občianska vybavenosť.
Okrem kostola sv. Cyrila a Metoda sa v obci nachádza aj moderný reformovaný kostol a gréckokatolícky kostol. 

</doc>
<doc id="26101" url="https://sk.wikipedia.org/wiki?curid=26101" title="Slivník">
Slivník

Slivník (v minulosti "Silvaš", predtým "Ujfaluba") je obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté 31. októbra 2003. Na erbe je prírodný ovocinársky motív a zároveň aj hovoriaci symbol podľa odtlačku pečatidla z roku 1786.
Erb.
V striebornom štíte modrá slivka na krátkej zelenej vetvičke s dvoma zelenými sklonenými listami.
Vlajka.
Vlajka má podobu šiestich pozdĺžnych pruhov bieleho, modrého, zeleného, bieleho, modrého, zeleného. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26102" url="https://sk.wikipedia.org/wiki?curid=26102" title="Litmanová">
Litmanová

Litmanová (, ) je obec na Slovensku v okrese Stará Ľubovňa.

</doc>
<doc id="26103" url="https://sk.wikipedia.org/wiki?curid=26103" title="Sirník">
Sirník

Sirník () je obec na Slovensku v okrese Trebišov.
Dejiny.
Osídlenie v oblasti obce Sirník je známe od neolitu. Bolo tu objavené sídlisko bukovohorskej kultúry s kanelovanou keramikou, ako aj mladšie nálezy zo staršej a mladšej doby bronzovej. Nájdené boli hallštattské, laténské a slovanské sídliskové nálezy. 
Archeologické nálezy potvrdzujú, že osídlenie v dnešnom katastri obce jestvovalo od 8. storočia a patrí k najstarším slovanským sídliskám v okolí. Prvá správa o dedine sa zachovala v listine o majetkoch kláštora v Zaste, napísanej okolo r. 1067. 
V roku 1419 bola zemianskym majetkom. V roku 1557 mala 10 port. Od roku 1598 do 19. storočia boli zemepánmi Barkóczyovci a iní. V roku 1715 mala obec 10 opustených a 8 obývaných domácnosti, v roku 1787 mala 51 domov a 348 obyvateľov, v roku 1828 mala 82 domov a 628 obyvateľov. Zaoberali sa najmä chovom dobytka. Sirník bol poľnohospodárskou obcou. V rokoch 1938–1944 bola obec pripojená k Maďarsku. V súčasnosti tu žije 603 obyvateľov.
Názov.
Vývin názvu obce

</doc>
<doc id="26104" url="https://sk.wikipedia.org/wiki?curid=26104" title="Lomnička (okres Stará Ľubovňa)">
Lomnička (okres Stará Ľubovňa)

Lomnička je obec na Slovensku v okrese Stará Ľubovňa.
Polohopis.
Obec leží v doline Lomnického potoka v severnej časti Levočských vrchov.
Dejiny.
Obec je prvý raz doložená z roku 1294 ako "Parva Lompnicha", jej ďalšie zaznamenané názvy sú "Kuslomnicha" (1329), "Miskalomnic" (1511), "Malá Lomnica", "Lomnička" (1808); maďarsky "Kislomnic"; nemecky "Kleinlomnitz". 
Obec založili v 13. storočí Görgeyovci a zostala ich majetkom. Obec vznikla na základe nemeckého práva. Obyvateľstvo sa primárne zaoberalo poľnohospodárstvom, koncom 18. storočia bolo v obci plátennícke bielidlo. V roku 1787 mala obec 114 domov a 492 obyvateľov, v roku 1828 mala 161 domov a 1 160 obyvateľov.
Obec bola historicky čisto nemeckou obcou, osídlenou Karpatskými Nemcami, konkrétne Spišskými Nemcami. Počas Prvej ČSR pracovali obyvatelia ako roľníci a nádenníci. Vo voľbách v roku 1929 v obci zvíťazilo nemecké volebné spoločenstvo DW29. Po konci druhej svetovej vojny obyvateľov nemeckej národnosti odsunuli do Nemecka a do obce boli presťahovaní obyvatelia nacistami vypálenej obce Šambron. Šambrončania sa následne vrátili naspäť do svojej obce a Lomnička sa postupne zaľudnila Rómami z okolitých obcí. V 70. rokoch 20. storočia sa Slováci, ktorí sa do obce nasťahovali po roku 1945, sťahovali do Podolínca, naopak Rómovia z mesta smerovali do Lomničky.
Počas socializmu pracovala časť obyvateľov v Štátnych lesoch v Podolínci a vo Svite, časť ako stavební robotníci. 
V súčasnosti meno obce a zároveň aj spisovateľky Terézie Vansovej, ktorá v nej žila, nesú dve súťaže v umeleckom prednese – Vansovej Lomnička, ktorú organizuje Únia žien Slovenska, a Naša Vansovej Lomnička, organizovaná mestom Stará Ľubovňa a tamojším osvetovým strediskom.
Obyvateľstvo.
V rokoch 1869 až 1950 poklesol počet obyvateľov obce Lomnička pre odsun Karpatských Nemcov viac než dvojnásobne (z 1 016 na 473). V roku 1991 mala obec 972 obyvateľov s dynamickým rastom obyvateľstva na 1 516 obyvateľov v roku 2001 a až 2 680 obyvateľov v roku 2011. V roku 2019 mala obec už 3 472 obyvateľov. 
V roku 1991 žilo v obci podľa sčítania 77,8 % Rómov a 22,1 % Slovákov, v roku 2001 naopak 91,0 % Slovákov a 7,5 % Rómov. Pri zatiaľ poslednom SODB v roku 2011 sa v obci prihlásilo k rómskej národnosti 1 642 obyvateľov (61,3 %) a k slovenskej 531 (19,8 %) obyvateľov. Podľa Atlasu rómskych komunít z roku 2019 je Lomnička jedinou čistou rómskou obcou na Slovensku.
Obec je predominantne rímskokatolícka. V roku 2011 bolo 80,4 % Lomničkanov rímskokatolíkov, 0,4 % gréckokatolíkov. V obci nebol žiaden ateista ani luterán, ktorí pôvodne tvorili nemeckú majoritu obyvateľstva.

</doc>
<doc id="26105" url="https://sk.wikipedia.org/wiki?curid=26105" title="Radošovce">
Radošovce

Radošovce môžu byť:

</doc>
<doc id="26106" url="https://sk.wikipedia.org/wiki?curid=26106" title="Ľubotín">
Ľubotín

Ľubotín je obec na Slovensku v okrese Stará Ľubovňa.
Polohopis.
Obec leží na križovatke ciest medzi Prešovom, Bardejovom a Starou Ľubovňou. Je vzdialená asi severozápadne od Prešova. 
Časti obce.
Jarková, Železničiarska, Hlavná, Kapacká, Hliník, Školská, Na rovni, Majne
Vodné toky.
Obcou preteká rieka Ľubotínka, ktorá sa pár kilometrov ďalej vlieva do rieky Poprad.
Dejiny.
Najstaršia správa o dedine je z roku 1330, keď jej farárom bol Štefan de Lubentin. Sídlisko však jestvovalo dávno predtým. Svedčí o tom skutočnosť, že potok Ľubotín (Lybicin, Lybethin, Lubetin), ktorý bol odvodený od názvu sídliska, sa uvádza pri vymedzení majetkov šľachtica Rikolfa a jeho syna Spišskou kapitulou v rokoch 1287, 1296, 1302 a v listine kráľa Karola Róberta z roku 1312, ktorou daroval západnú časť doliny Ľubotínky Rikolfovi. Listiny však dedinu menovite neuvádzajú. Stará dedina jestvovala už pri donácii majetku Kamenica. Podľa metácie ľubotínsky majetok východne od potoka koncom 13. storočia patril panstvu Kamenica. V písomnostiach zo 14.-16. storočia sa vyskytuje vo viacerých fonetických obmenách pod názvom Ľubotín. Staroslovenský názov /od Ľubota/ a rozvinutosť dediny svedčia o tom, že Ľubotín patrí k najstarším slovenským dedinám na okolí jestvujúcim pred 11. storočia. Umiestnenie strážnej družiny Polovcov koncom 11. storočia a vznik Plavča predpokladá staršie dediny, akými v jeho susedstve boli Ľubotín a Plavnica. Dedina začiatku 14. storočia zrejme spustla. V 1. polovici 14. storočia z iniciatívy feudálnych pánov sa usadili noví usadlíci so šoltýsom (dokladá to jeho existencia v roku 1349) na základe zákupného-nemeckého práva. Šoltýsi v dedine pôsobili do polovice 16. storočia. V dedine bol začiatkom 14. storočia kostol, ktorý jestvoval v 15. a pravdepodobne aj v 16. storočí. Od 13. do polovice 16. storočia bola nepretržite vo vlastníctve šľachticov z Kamenice, neskôr Dežofiovcov ako majetková súčasť kamenického panstva. Roku 1427 boli sedliacke domácnosti zdanené od 17 port. Neskôr sa časť sedliakov odsťahovala, ďalší stratili pozemky a stali sa želiarmi. V roku 1600 sídlisko pozostávalo z 12 poddanských domov, mlyna, školy, kostola a fary. Koncom 16. storočia Ľubotín bol stredne veľkou dedinou výlučne s poddanským obyvateľstvom. Roku 1787 mala 59 a roku 1828 75 domov. Bol tu soľný sklad a prístavište pre plte. 1.5.1873 obec získala železničné spojenie otvorením prevádzky na železnici Prešov-Orlov. Obyvatelia sa zaoberali poľnohospodárstvom, chovom dobytka, tkaním, furmankou a obchodovali s obilím. Aj po roku 1918 zostali pri tradičných zamestnaniach. V obci boli píly a vyhne. 17. augusta 1944 partizáni vyhodili do povetria železničný most. Obec bola oslobodená 22.1.1945. Revolučný národný výbor bol utvorený 9.2.1945 – predseda Michal Diňa, podpredseda Ján Dvorščák, tajomník Jozef Hoclár. Vo voľbách 1946 zvíťazila DS, z 393 hlasov získala 358, KSS 33, Strana práce 1. JRD založené v roku 1951, prešlo k ŠM Lipany, od 1970 hospodárstvo patrilo k ŠM Stará Ľubovňa, po delimitácii ŠM 31.12.1975 JRD Ľubotín. Roku 1969 bola k obci pričlenená osada Podpila, vyčlenená z obce Plaveč. Po oslobodení postavená základná škola (1958), materská škola (1974), zdravotné a obchodné stredisko, budova obecného úradu (1990), športový štadión (1992), pošta, budova VEZ, Vzorodev, budova polície, nové komunikácie, autobusové nástupište, bytové jednotky, rodinné domy, uskutočnená regulácia potoka a ďalšie stavby.
Občianska vybavenosť.
Dom nádeje Ľubotín.
Dom nádeje je situovaný na okraji obce Ľubotín v pomerne veľkom svahu v areáli jestvujúceho cintorína na pozemku prístupnom zo štátnej cesty. Ide o jednopodlažný objekt nepravidelného štvorcového pôdorysu s kombinovanou šikmou strechou vychádzajúcou zo základného ihlana. Zo všetkých strán ihlanu vychádzajú rovnostranné sedlové strechy s jemným členením. Vstup do objektu je riešený krytým závetrím cez zádverie priamo do smútočnej siene. Východ z nej je z pravej strany, priamo k vstupu na cintorín. Na ľavej strane je samostatný vstup do bočnej miestnosti a do sociálnych zariadení. Miestnosť s chladiacim zariadením sa nachádza v ľavej zadnej časti. Veľký dôraz pri návrhu smútočnej siene bol kladený na čelnú stenu ktorej dominantou je veľký drevený kríž. Dom nádeje Ľubotín bol požehnaný 7. 12. 2005. So stavbou sa začalo v roku 2004.
Doprava.
V dedine sa nachádza veľká autobusová zastávka a železničná stanica na trati Plaveč – Prešov.

</doc>
<doc id="26107" url="https://sk.wikipedia.org/wiki?curid=26107" title="Malý Lipník (obec)">
Malý Lipník (obec)

Malý Lipník je obec na Slovensku v okrese Stará Ľubovňa. 
Polohopis.
Nachádza sa na hraniciach s Poľskom v Ľubovnianskej vrchovine. Obec leží v severnej časti Ľubovnianskej vrchoviny, na severovýchod od okresného mesta Stará Ľubovňa. Priemerná nadmorská výška Malého Lipníka je Najnižšie položeným miestom je dolina rieky Poprad. Najvyšším miestom obce je vrch Sliboň – . Obec sa rozprestiera medzi 20° 47´- 20° 49´ severnej geografickej šírky a 49° 19´- 49° 22´ východnej geografickej dĺžky, na hranici s Poľskom. Prirodzenú hranicu tvorí stred koryta rieky Poprad, čo je zároveň severná hranica chotára obce Malý Lipník. Z východnej strany obec susedí s obcou Starina, z južnej strany s obcou Údol, zo západnej strany s obcou Matysová. Severozápadným susedom je obec Sulín.
Prírodné podmienky.
Povrch.
Povrch obce je kotlinový pahorkatinný až vrchovinný. Obec je zalesnená na východnom a západnom okraji prevažne ihličnatým, miestami aj listnatým lesom. Nachádzajú sa tu aj zmiešané lesy s výskytom borovice, smreku, jedle, brezy a liesky. Na zelených lúkach rastú mnohé liečivé byliny. V lesoch prevláda živočíšstvo ihličnatých a zmiešaných lesov. Z prírodných daností, malebnosti a pokoja tejto lokality vychádza aj cestovný ruch. Obcou prechádza niekoľko turistických trás, sú tu dobré podmienky pre splav po rieke Poprad, rybárčenie, turistiku a cykloturistiku. V katastrálnom území obce sa nachádza aj známa Chatová osada Verlišky s viac ako 80 chatami a turistická ubytovňa v blízkosti futbalového ihriska. 
Dejiny.
O vzniku obce Malý Lipník uvádzajú viaceré publikácie rôzne údaje, ale pravdou je, že obec nejestvovala ani v 1. polovici 16. storočia a dnešné sídlisko vzniklo v 50. – 90-tych rokoch 16. storočia na tomto území. Prvá písomná zmienka o obci Malý Lipník je až z roku 1600. Obec založil šoltýs s haličskými osadníkmi ako kopaničiarsku dedinu patriacu pod Plavečské panstvo Palocsayovsko-Horváthovského rodu. Obec bola určitý čas oslobodená od daní a poplatkov. Obyvatelia sa podľa veľkosti majetku delili na sedliakov (vlastnili viac ako 1/8 celého sedliackeho gruntu) a želiarov (vlastnili menej ako 1/8 pôdy). Želiari, ktorí nevlastnili dom a často ani žiaden pozemok sa volali podželiari a slúžili u majetnejších sedliakov alebo u šoltýsa. Urbár obce Malý Lipník z roku 1773 zjednotil vzťahy zemepána k poddaným v rámci celého Uhorska, no situácia sa nezlepšila. Takýto stav pretrvával ešte celé devätnáste storočie. Prvé pozemky si najbohatší sedliaci mohli odkúpiť až v roku 1840. V roku 1848 v obci vojensky potlačili vzburu obyvateľov proti župe a feudálnym povinnostiam a v roku 1887 sa vzbúrili proti exekúcii želiari. 
Administatívne členenie a demografia.
Počas vývoja obce sa menil aj jej názov, čo vyplýva najmä zo zmien v úradnom jazyku. Boli to tieto názvy: Lipnik, Kis Lipník, Kishárs, Malyj Lipnik a Malý Lipník. Táto obec bola od svojej existencie administratívne začlenená do šarišskej župy, podtatranskej župy, košickej veľžupy, Slovenskej krajiny, tatranskej župy, prešovského kraja, východoslovenského kraja a opäť do prešovského kraja. Zaradenie do okresov bolo nasledovné: Hornotoryský slúžnovský, okresy Sabinov, Lipany, Stará Ľubovňa, Prešov a opäť Stará Ľubovňa. Obec bola v minulosti prevažne rusínskej národnosti, v súčasnosti sa väčšina obyvateľom hlási k slovenskej národnosti. Vierovyznanie je gréckokatolícke. Aj počet obyvateľov sa postupne vyvíjal. V roku 1787 mala obec 564 obyvateľov, v roku 1828 – 725, 1869 – 966, 1880 – 995, 1910 – 687, 1930 – 688, 1948 – 738, 1970 – 645, 1991 – 479 a podľa posledného sčítania z roku 2001 mala obec 477 obyvateľov.
Na gréckokatolíckom farskom úrade bola vedená matrika, v ktorej sa od roku 1834 zaznamenával počet zomretých občanov, od roku 1858 sa uvádzal aj počet narodených v rokoch, po roku 1867 sa viedli aj záznamy o sobášoch. Prvá škola bola v obci Malý Lipník datovaná v roku 1858. Pre obec je významný aj rok 1875, keď bola vydaná prvá pozemno-knižná mapa katastra obce Malý Lipník. V obci od roku 1869 do roku 1903 fungovala huta, v ktorej sa vyrábali fľaše na minerálnu vodu Sulínka. Práve tam našlo mnoho obyvateľov zamestnanie. Veľa dedinčanov pracovalo aj v lese. Po zrušení huty a hospodárskych krízach v ČSR, nastala masová migrácia obyvateľov za prácou, najčastejšie do USA. Vzdelanie v obci šírili len nekvalifikovaný učitelia ďaci, ktorí boli zároveň kantormi v chráme. Škola od začiatku zápasila s nedostatkom priestorov na vyučovanie. Potom, čo bola budova starej ľudovej školy opakovane zaplavená, postavila sa v roku 1907 murovaná budova, ktorá mala 1.- 5. ročník. Postupne kapacita školy prestávala stačiť. 
Prvá svetová vojna.
Na frontoch 1. svetovej vojny padli ôsmi občania: Š. Hnat, J. Bartko, M. Bratičák, J. Mikluš, Š. Sember, J. Mitrišin, S. Homjak a J. Sidora. Z vojny sa vrátil ako invalid Š. Šesták, ktorý prišiel o zrak a Maruščák prišiel o nohu. Do ruského zajatia padli: A. Kravčák, M. Čanda, P. Varhoľ, J. Gladiš, M. Rusiňák a J. Tatár. Obec bola od vojny ušetrená. Po roku 1918 hlavným zamestnaním obyvateľstva bolo poľnohospodárstvo, chov dobytka, drotárstvo. Až v neskoršom období zanikla závislosť dedinčanov od veľkostatkára, a to odkúpením pozemkov od Gejzu Alapi Salamona. Takto vznikol komposesorát, ktorý združoval majiteľov pozemkov na dolnom konci obce podobne ako už dlhšie obdobie urbariát na hornom konci.
Druhá svetová vojna.
Druhá svetová vojna sa už priamo dotýkala obyvateľov Malého Lipníka. Začiatkom septembra roku 1939 prechádzalo cez obec vojsko slovenskej armády, ktoré spolu s nemeckou armádou napadlo Poľsko. Budoval sa tu obranný systém, Nemci rabovali. Dňa 23. septembra 1944 partizáni zabili v obci nemeckého vojaka, čo privolalo nemecké jednotky do obce a takmer došlo k tragédii. Dňa 21. januára 1945 o 11. hodine došla do obce prvá hliadka ČA (107. strelecký zbor), ktorá obec oslobodila. 
Po oslobodení sa rozvíjali športové aktivity ako je volejbal, stolný tenis, kolky, zriadila sa prvá meštianska škola v dedinách okresu Stará Ľubovňa. Veľa priaznivcov mal futbal. V roku 1947 optovalo do ZSSR 11 rodín z Malého Lipníka. V obci jestvovala aj Večerná škola a Ľudová škola hospodárska. Prvé poľovnícke združenie vzniklo v obci v roku 1953 pod názvom Poľovnícke združenie – PZ „Sulínka“ so sídlom v obci Malý Lipník. V decembri 1958 sa zaviedla v Malom Lipníku elektrina, začal dochádzať prvý autobusový spoj. V obci existovali dva súbory: školský – Pioniersky spevácky súbor pri ZDŠ a obecný – Spevácko-tanečný súbor pri Slovenskom zväze žien (DO SZŽ). Získali mnohé ocenenia na celoslovenských folklórnych slávnostiach a prehliadkach. Súbor dosiahol najväčší úspech počas vedenia Márie Bartkovej, no po jej odchode z obce zanikol aj súbor. V 60. – 70. tych rokoch v obci prebiehala akcia „Z“ počas ktorej sa postavili mnohé budovy potrebné pre obvod Malý Lipník – škola, kultúrny dom, požiarna zbrojnica, budova MNV, zdravotné stredisko, postavil sa obecný vodovod. Kataster obce bol po zániku prvého PZ v roku 1973 rozdelený v PZ „Kurčín a Vabec“. Terajšie poľovnícke združenie „Sulínka“ vzniklo dňa 21. januára 1994 v Sulíne. Poľovný revír obce patrí ešte pod PZ Senečkova a PZ Marmon. Začiatkom 21. storočia bola obec splynofikovaná a vybudovala sa kanalizácia.
Školstvo.
V obci sa nachádza Základná škola (1.-4. ročník) s materskou školou.

</doc>
<doc id="26108" url="https://sk.wikipedia.org/wiki?curid=26108" title="Matysová">
Matysová

Matysová je obec na Slovensku v okrese Stará Ľubovňa. Typickou črtou sú jej drevenice.
Dejiny.
Vznik Matysovej sa datuje okolo roku 1400, ale tento údaj je značne zahmlený. Matysovú založil šoltýs Matis, ktorý sa tu usadil so svojou rodinou za čias kráľa Žigmunda, potom bola dlho majetkom Plavečského panstva.
V 18. storočí ju zdevastovala morová epidémia a predtým na určité obdobie aj zanikla. V roku 1773 bola Matysová opísaná ako čisto rusínska obec. V roku 1806 bolo v Matysovej 185 gréckokatolíckych veriacich. Najviac obyvateľov zaznamenala koncom 19. a začiatkom 20. storočia, ale po druhej svetovej vojne sa začalo pomalé vyľudňovanie. Studené údolie Matysovského chotára nikdy neposkytovalo jeho obyvateľom dostatok obživy. Matysovčania nachádzali nový domov hlavne v Amerike, na Ukrajine a v mestách celého Česko-Slovenska.
K Matysovej patrila aj (od roku 1976 neexistujúca) osada Bydačová.
Kultúra a zaujímavosti.
Zaujímavosti.
Dominantou matysovskej prírody je vrch Marmon (Marman), ktorý v sebe skrýva ojedinelú červenú horninu. V jeho blízkosti sa nachádza pamätná tabuľa a miesto tragickej udalosti z druhej svetovej vojny. Pád ruského ťažkého bombardéra spomínajú miestni ešte aj dnes. 

</doc>
<doc id="26109" url="https://sk.wikipedia.org/wiki?curid=26109" title="Mníšek nad Popradom">
Mníšek nad Popradom

Mníšek nad Popradom je obec na Slovensku v okrese Stará Ľubovňa.
Polohopis.
Obec leží v severnej časti Ľubovnianskej vrchoviny, v údolí hraničnej rieky Poprad tvoriacej hranicu s Poľskom.
Katastrálne územie obce má rozlohu 1793 ha, čím sa radí medzi stredne veľké obce okresu a svojím členitým vrchovinným až hornatým reliéfom, ktorý je tvorený horninami magurského flyšu, patrí k horským a podhorským oblastiam. Väčšina obce je zalesnená ihličnatým alebo zmiešaným lesom. Stred obce leží v nadmorskej výške 390 m, v chotári obce je to v priemere 380 až 932 m. Priemerná ročná teplota je okolo 6 ºC.
Dejiny.
Dnešná obec vznikla zlúčením goralských osád ("Kače", "Mníšek", "Pilhov" a "Pilhovčík") s rusínskymi osadami ("Krendžeľovka" a "Medzibrodie"). Prvá písomná zmienka o obci je zachovaná v metácii hradného panstva Plaveč z roku 1323. Hovorí sa v nej o pustovni - heremita, čo svedčí o tom, že na území osady sídlili pustovníci (locus heremitorii). Pravdepodobne išlo o eremitov - benediktínsky rád, ktorý v tejto oblasti šíril kresťanstvo. Tento kláštor sa spomína aj v listinách z rokov 1338 a 1364. V blízkosti pustovne ležiacej na ceste do Poľska vznikla začiatkom 14. storočia osídlením staršej osady na základe valašského práva obec, ktorá po pustovníkoch dostala pomenovanie "Heremitaris". Od roku 1364 bola známa ako "Heremita" a v roku 1786 bol jej názov zmenený na "Mniszek". Osada patrila k Ľubovnianskemu panstvu, ktoré bolo v rokoch 1412 - 1772 dané do zálohy spolu s ďalšími 13 spišskými mestami poľskému kráľovi Vladislavovi II. Jagelovi. Po návrate zo zálohu panstvo spravoval erár. Ešte v priebehu prvej polovice 16. storočia osadu doosídlili obyvatelia valašského (najskôr zmiešaného rusínskeho a rumunského) pôvodu. Koncom 16. a začiatkom 17. storočia sa na Ľubovnianskom panstve rozšírilo kopaničiarske osídlenie, ktoré spôsobilo, že aj v okolí Mníška vzniklo viacero osád (foľvarkov), medzi nimi aj Medzibrodie, Káče, Pilhov a Pilhovčík. V priebehu ďalších storočí si kopaničiari zachovali roztratenú sídelnú štruktúru, ktorej dôkazom je aj vznik ďalších usadlosti ako je Skalná, Brestovky, Pšimjarek, Kalembovka, Polana a pod. Živili sa hlavne pastierstvom, roľníctvom a drevorubačstvom. Osady, ktoré v súčasnosti tvoria podstatnú časť obce, sa rozprestierajú pri rieke Poprad, ktorá obcou preteká a vlieva sa do rieky Dunajec. Keďže rieka Poprad v minulosti menila často svoje koryto, boli podľa toho vybudované aj osady a jednotlivé usadlosti obce.
Do 18. storočia sa Káče a Pilhov sú samostatné obce s vlastným richtárom a obecnými pečaťami. Pilhov sa začal spomínať v roku 1808. Do počtu obyvateľstva bol rovnocenným s obcou Mníšek a v niektorých rokoch ju aj predstihol.
Mníšek sa stal dôležitou tridsiatkovou stanicou smerom do Poľska. Bol tu majer a hostinec pre pocestných. Význam obce spočíval v minulosti najmä v tom, že tadiaľto viedla dôležitá dopravná tepna, tzv. Jantárová cesta, ktorá spájala vtedajšie Uhorsko s Poľskom a viedla až na Balkán. Hlavná trasa tejto cesty viedla cez Levoču, Jakubany, Starú Ľubovňu, Mníšek z Balkánu do Poľska. 
V 19. storočí bola v obci postavená vysoká pec na tavbu železnej rudy, dovážanej z obce Jakubany, ktorú postavil majiteľ Karol Hayssl - podnikateľ, uznávaný hutnícky odborník cudzieho pôvodu, ktorý prenajímal viacero železiarni na Slovensku. Vysoká pec začala svoju prevádzku dňa 21. júla 1856. Dôvodom výstavby bol dostatok dreva v okolí. Majiteľ tento podnik prevádzkoval až do roku 1867, kedy prevádzka železiarne skončila. Jej činnosť nahradila malá skláreň, neskôr garbiareň do roku 1875 a gátrová píla.
Na prelome 19. a 20. storočia boli už Kače, Krendžeľovka a Medzibrodie súčasťou Mníška. Pilhov si udržal samostatnosť až do roku 1960, kedy spolu s Pilhovčíkom splynul administratívne s Mníškom.
Ani obec Mníšek nad Popradom nebola v minulosti výnimkou v sťahovaní obyvateľov. Najväčšie vysťahovalectvo bolo po roku 1960, t. j. po zrušení okresu Stará Ľubovňa, keď bol aj uzatvorený hraničný priechod do Poľska. Vytvoril sa okres Poprad, čo obyvateľom obce veľmi sťažilo každodenný život vzhľadom na pomerne veľkú vzdialenosť do okresného mesta (70 km), čo spôsobilo rapídne zníženie životnej úrovne obyvateľstva. Po obnovení okresu Stará Ľubovňa v roku 1968 bol hraničný priechod do Poľska znovu otvorený.
Obec Mníšek nad Popradom až do roku 2007 mala významné postavenie s prihliadnutím na existujúci hraničný priechod do Poľska, ktorý bol obnovený v roku 1971, predovšetkým pre osobné cestné motorové vozidlá.
Goralské nárečie v obci aktívne ovláda 80% dospelého obyvateľstva. Medzi deťmi je to 30%.

</doc>
<doc id="26110" url="https://sk.wikipedia.org/wiki?curid=26110" title="Nižné Ružbachy">
Nižné Ružbachy

Nižné Ružbachy sú obec na Slovensku v okrese Stará Ľubovňa.
Polohopis.
Vodné toky.
Cez obec preteká rieka Poprad, potok Rieka nazývaný aj Ružbašanka.
Názov.
Vývin názvu obce
Dejiny.
Obec je prvýkrát písomne doložená roku 1286 v metácii dediny Hniezdne. Založená bola na nemeckom zákupnom práve. Od roku 1272 do roku 1279 bola majetkom podolínskeho šoltýsa Henrika, ktorý ho roku 1303 so šoltýskymi výsadami daroval svojej sestre Hildegunde.
Nižné Ružbachy boli staršou slovenskou osadou, ktorá prebrala nemecké právo. Pravdepodobne koncom 13. storočia Nižné Ružbachy spustli alebo sa vyľudnili za nepokojov na hornom Spiši. Darované nemecké právo malo prispieť k ich znovuobnoveniu. O existencii osady sa dozvedáme aj z prvého variantu súdobého odpisu listiny Žigmunda z roku 1408, ktorý ju ako majetok hradného panstva Ľubovňa daroval Imrichovi z Perína.
Od roku 1412 do roku 1772 bola v zálohu Poľska. Podľa úradného popisu kráľovských majetkov, ktorý nariadil poľský snem roku 15621563, platila ročne 40,22 fl. daní. Od roku 1755 do 1. polovice 19. storočia tu pôsobila papiereň, ktorá vyrábala papier veľmi dobrej kvality. Z majstrov tejto papierne sú známi: Ján Matavovský, ktorý tu pracoval pravdepodobne od roku 1759 do roku 1802, Tomáš Neumann (od roku 1811) a okolo roku 1820 bol papierenským majstrom Tomáš Hoffman. Koncom 18. storočia bolo v obci plátennícke bielidlo. Roku 1828 mala obec 120 domov.
Obyvateľstvo sa zaoberalo poľnohospodárstvom, chovom dobytka a spracovaním ľanu. V obci boli 2 mlyny. Po roku 1918 sa zamestnanie obyvateľstva nezmenilo. 24. júla 1932 bolo v obci založené Potravné druž­tvo, ktoré sa 30. novembra 1951 zlúčilo s Jednotou OSD.
Počas SNP v okolí obce operovali partizánske skupiny. Obec bola oslobodená 25. januára 1945. Vo voľbách 1946 zvíťazila DS, z 392 hlasov získala 381, KSS 7 a Strana slobody 1 hlas. JRD založené roku 1975 bolo pripojené k JRD Podolínec. Po roku 1945 bola v obci zavedená elektrická sieť (1946), verejné osvetlenie (1957), miestny rozhlas (1958), postavené nové rodinné domy, kultúrny dom (1952), budova MNV (1961), požiarna zbrojnica (1962), materská škola (1970), miestne komunikácie, chodníky, ovčia farma, čistička odpadových vôd (1992) a ďalšie stavby.
Uvedením železničnej trate Podolínec – Plaveč do prevádzky roku 1966 získala železničné spojenie.
Obyvateľstvo.
Vývoj populácie:
V súčasnosti v obci ovláda goralské nárečie aktívne 55% dospelého obyvateľstva, 45% pasívne. Medzi deťmi nárečie aktívne ovláda 25%.
Kultúra a zaujímavosti.
Pamiatky.
Pomníky.
Pomník E. Korponaya, postavený v roku 1956.
Školstvo.
Pôvodne sa v tejto obci nachádzali dve školy. Teraz je jedna z nich už len pamiatkou pre tých, ktorí v nej prežili svoje detstvo ako študenti. Táto budova stále stojí , ale je prínosom už len pre skautov. Nachádza sa v nej knižnica, ping-pongáreň, lekárska ambulancia, volebná miestnosť. V druhej budove školy sa stále učí.
Občianska vybavenosť.
V Nižných Ružbachoch bol otvorený dom kultúry Nižných Ružbách.
Doprava.
Dedinka Nižné Ružbachy je križovatka ciest. Nachádza sa medzi Starou Ľubovňou, Podolíncom a Vyšnými Ružbachami.
Šport.
Každý rok sa tu konajú Ružbašské Jakuboviny, ktoré sú známe hrou futbalu a kopaním jedenástok.

</doc>
<doc id="26111" url="https://sk.wikipedia.org/wiki?curid=26111" title="Zemplínsky Branč">
Zemplínsky Branč

Zemplínsky Branč (predtým "Baranč" ) je obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté 10. decembra 1997. Na erbe je motív podľa odtlačku pečatidla z 18. storočia.
Erb.
V červenom štíte na striebornej nákove stojacej na zlatej pôde na striebornom pni sediaci strieborný zlatovlasý kováč v zlatých nohaviciach, veste a čiapke, ľavicou pridržiavajúci na nákove v strieborných kliešťach zovretý kus zlatého kovu, v zdvihnutej pravici držiaci zlatú rokoväť strieborného kladiva.
Vlajka.
Vlajka má podobu siedmich pozdĺžnych pruhov červeného, žltého, červeného, bieleho, červeného, žltého, červeného v pomere 1:2:1:2:1:2:1. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26112" url="https://sk.wikipedia.org/wiki?curid=26112" title="Zemplínske Jastrabie">
Zemplínske Jastrabie

Zemplínske Jastrabie je obec na Slovensku v okrese Trebišov.

</doc>
<doc id="26113" url="https://sk.wikipedia.org/wiki?curid=26113" title="Nová Ľubovňa">
Nová Ľubovňa

Nová Ľubovňa je obec na Slovensku v okrese okrese Stará Ľubovňa.
Polohopis.
Nová Ľubovňa leží v severozápadnej časti geomorfologického celku Spišsko­-šarišského medzihoria, v jeho podcelku Jakubianska brázda, pri sútoku potoka Jakubianka s Kolačkovským potokom, v doline na rozšírenej nive a terasách Jakubianky. Jakubiansku brázdu, kde ležia aj Jakubany či Šambron, na juhozápade zovierajú Levočské vrchy, na severovýchode Hromovec, pod Starou Ľubovňou na Jakubiansku brázdu nadväzuje Ľubovnianska kotlina, na východe siaha po rozvodnicu medzi povodím Popradu a Torysy.
Súčasťou obce je rekreačná osada Ľubovnianske kúpele v ktorých je lyžiarské stredisko a hotel Sorea. V Ľubovianských kúpeľoch je aj umelé jazierko v ktorom žije mlok karpatský. Najnižší bod (541 m) sa nachádza na nive Jakubianky v Ľubovnianskej kotline, na mieste, kde Jakubianka prechádza z novoľubovnianskeho do staroľubovnianskeho chotára. Najvyšším je vrch Borsučiny s n. v. 958 m. Výškový rozdiel medzi najnižším bodom chotára (na nive Jakubianky) a najvyšším (vrch Borsučiny) je 417,7 m. Stred obce má n. v. 562 m.
Vodné toky.
Novou Ľubovňou pretekájú rieky Jakubianka a Kolačkovianka.
Dejiny.
Prvýkrát sa spomína v lokačnej listine r. 1308 pod názvom Liblow Pataka, keď magister Ján, syn palatína Omodeja, udelil škultéciu Helbrandovi, Adiptovmu synovi, k založeniu dediny. Helbrand dostal 3 slobodné lány, mlyn, pivovar. Mohol ešte postavit jeden mlyn a pivovar. Okrem neho nesmel tu nikto postaviť mlyn, pivovar alebo predávať pivo, víno a iné liehoviny. Za súdenie krádeží, vrážd a zbojstvá mal dostať jednu tretinu. Mal súdiť všetky malé spory, z ktorých mu pripadne celý výťažok. Ukladala sa mu tiež povinnosť vymáhať cirkevný desiatok, ktorý mal odovzdať prostredníctvom Spišskej kapituly do Uhorska. Obyvatelia obce dostali 16 rokov slobody a po jej uplynutí boli povinní zaplatiť 24 grošov poľskej miery a 60 grošov z každého majetku na sviatok sv. Juraja. Okrem toho sa im ukladala povinnosť vojensky držať údolie a zaobstarať pokrm pre zemepána kedykoľvek príde do dediny. Obec bola prvou osadou na ľubovnianskom hradnom panstve založenou na nemeckom práve. Šoltýska listina okrem udelenia bežných výsad nemeckého dedinského práva nariaďuje, aby sa osada (kostol) v cirkevných záležitostiach neriadila poľskými, ale spišskými zvyklosťami. Obec sa uvádza aj v listine z roku 1364, ktorou boli udelené mestské výsady Starej Ľubovni a vymedzené jej hranice. Písomne je doložená aj v 2 súdobých odpisoch listiny Žigmunda z roku 1408, ktorou ľubovnianske hradné panstvo daroval Imrichovi z Perína. Po celé obdobie stredoveku patrila hradnému panstvu Ľubovňa. V rokoch 1412-1772 bola v zálohu Poľsku. Podľa úradného popisu kráľovských majetkov, ktoré nariadil poľský snem v rokoch 1562-1563, obec dávala robotu, zosyp, múku, dávky v naturáliách, seno a platila vojenskú daň. Spolu platila 35,6 fl. V rokoch 1786-1787 obec dosídlili nemeckí osadníci. V 18. storočí tu bola v prevádzke vysoká pec a železné hámre, ktoré zanikli po roku 1867, roku 1828 obec mala 182 domov. Obyvatelia sa zaoberali poľnohospodárstvom, drevorubačstvom, tesárstvom, povozníctvom, pálením tehál a murárstvom. V roku 1898 založili v obci Potravné družstvo, ktoré 14. 3. 1952 bolo začlenené do Jednoty OSD. V obci pracovali 3 garbiarne, vodný mlyn a píla. Roku 1928 značná časť obce vyhorela.
Obec bola oslobodená 24. 1. 1945. Revolučný národný výbor bol utvorený 25. 1. 1945 - predseda Alexej Pečarka, podpredseda Jeronym Smrek. Vo voľbách 1946 zvíťazila DS, zo 721 hlasov získala 692, KSS 20, Strana práce 6, Strana slobody 1 hlas. Po roku 1945 obec zaznamenala hospodársky a kultúrny rozvoj. Po oslobodení bolo v obci zavedené verejné osvetlenie, miestny rozhlas (1957), vodovod (1968), postavené nové rodinné domy, požiarna zbrojnica (1953), kultúrny dom (1959), telocvičňa (1981), administratívna budova a hospodárske budovy JRD, objekty na spracovanie liečivých rastlín (1981-1986), miestne komunikácie, chodníky a ďalšie objekty. JRD bolo založené 31. 10. 1971.
Goralské nárečie aktívne ovláda 60% dospelého obyvateľstva, 40% pasívne. Medzi deťmi aktívne 20% a 60% pasívne. 
Názov.
Vývin názvu obce
Kultúra a zaujímavosti.
Pravidelné podujatia.
Každý rok v septembri sa koná slávnosť Vďakyvzdanie za dary zeme spojené so slávnosťou sv. Huberta a svätou omšou.
Politika.
Starostkou obce je Júlia Boďová, jej predchodcom bol Stanislav Turlík.
Školstvo.
Je tu materská škola a ZŠ

</doc>
<doc id="26114" url="https://sk.wikipedia.org/wiki?curid=26114" title="Zemplínske Hradište">
Zemplínske Hradište

Zemplínske Hradište je obec na Slovensku v okrese Trebišov. 
Polohopis.
Rozprestiera sa na agradačnom vale rieky Ondavy, 6 km južne od Trebišova. V obci sa nachádza kostol z roku 1801, ktorý v roku 1984 prešiel kompletnou rekonštrukciou.
Kultúra a zaujímavosti.
Zaujímavosti.
Obec je prezývaná aj ako "Bocianopolis", pretože v nej hniezdi najväčšia kolónia bociana bieleho na Slovensku.

</doc>
<doc id="26115" url="https://sk.wikipedia.org/wiki?curid=26115" title="Zemplínska Teplica">
Zemplínska Teplica

Zemplínska Teplica (, do roku 1948 "Kerestúr", v rokoch 19481955 "Zemplínsky Svätý Kríž") je obec na Slovensku v okrese Trebišov.
Polohopis.
Obec leží 25 km západne od okresného mesta Trebišov, po trase cez Sečovce a 16 km po trase cez Čeľovce a Egreš. Časť jej katastrálneho územia tvorí súčasne aj okresnú hranicu medzi okresmi Trebišov a Košice-okolie. Prechádza ňou štátna cesta II/552 Veľké Kapušany – Košice. Zo severovýchodu sa na ňu v Zemplínskej Teplici napája štátna cesta III/050211 zo Sečoviec. Sídlo nie je priamo napojené na železničnú sieť. Najbližšie vlakové stanice ležia v Sečovciach, Čelovciach, Slanci a Kalši, ktoré sú od obce vzdialené do 10 km.
Dejiny.
Osídlenie lokality sídla je známe už z 13. storočia ako usadlosti na križovatke poľných ciest. Obec sa v listinách po prvýkrát spomína v roku 1263 pod názvom Cristúr, neskôr Santa Crux, Kereztur, Kiskeresztur, Kerežtur, Križovany, Kerestúr, Zemplínsky Svätý Kríž a od roku 1955 sa volá Zemplínska Teplica. Názov obce bol určený podľa termálneho prameňa Teplica, ktorý sa nachádza v obci. Najstaršie zmienky o Zemplínskej Teplici sú v súvise s hradom Puruštyan ako jeho poddanské príslušenstvo. Obsidiánová lokalita, teplica, jaskynné zvyšky a paleolitické archeologické nálezy nasvedčujú, že tu žil človek, ktorý po stáročia zúrodňoval pôdu, menil ortáše na oráčiny a dorábal poľnohospodárske produkty. V chotári sa nachádzajú stopy po osídlení v 9.10. storočí. V písomnostiach zo 14.17. storočia sa vyskytuje pod maďarským názvom Keresztúr, teda Kríž. Východiskom či motívom názvu bol duchovný patrón miestneho chrámu, zasväteného Svätému Krížu. Vznik dediny môže súvisieť s prítomnosťou mníchov krížovníkov v 13. storočí a s ich vlastníctvom dediny. Od konca 16. storočia a ešte okolo roku 1684 v tamojšom chráme slúžili bohoslužby evanjelickí reformovaní kazatelia. Neskôr tam opäť pôsobili katolícki farári. V 15. – 16. storočí patrila dedina ku hradnému panstvu Cejkov, kedy ju vlastnili najmä šľachtici Šóšovci. V 16. storočí časť dediny vlastnili postupne šľachtici z Perína a Bátoriovci, v 17. storočí Šóšovci a Drugetovci. V chotári sa nachádzali aj vinice, o ktorých sú doklady od 15. storočia. K dedine patril vodný mlyn. Na prelome 16. – 17. storočia bol Kerestúr veľkou dedinou, najväčšou v okolí. Mal farské, ale najmä poddanské obyvateľstvo. V 17. storočí sa rozsah sídliska zmenšil na úroveň stredne veľkej dediny. V súčasnom období výškové dominanty obce tvoria dva chrámy. V juhozápadnej časti obce gréckokatolícky zo začiatku 19. storočia a v severovýchovnej časti rímskokatolícky z roku 1947. Kaštieľ z 1. polovice 18. storočia už v súčasnosti nestojí. Na vrchu Varheď sa nachádzajú zvyšky hrádku z obdobia stredoveku. Obec bola v roku 1831 kolískou Východoslovenského sedliackeho povstania a na túto pamiatku je vo vstupnom areále základnej školy umiestnená pamätná tabuľa.

</doc>
<doc id="26116" url="https://sk.wikipedia.org/wiki?curid=26116" title="Obručné">
Obručné

Obručné je obec na Slovensku v okrese Stará Ľubovňa.
Polohopis.
Obec sa nachádza v severozápadnej časti Šariša, priamo pri hranici s Poľskom. Severným okrajom prechádza cesta I/77, ktorá tu prekonáva horský hrebeň Čergova. 
Dejiny.
Obručné vzniklo na území panstva Plaveč v 2. polovici 14. storočia. Historické názvy boli v roku 1636 "Obruczno", v roku 1773 "Obrucžno" a v roku 1920 Obručné. Živobytie ľuďom poskytovalo poľnohospodárstvo a chov dobytka, no najmä po vzniku prvej Česko-slovenskej republiky časť obyvateľov odchádzala za prácou do Česka.
Obyvateľstvo.
Z dôvodu náročných podmienok na život, odľahlosti a nedostatku pracovných príležitostí sa populácia v obci neustále znižuje. Obyvateľstvo tvoria z veľkej časti seniori a z Obručného sa postupne stáva chalupárska osada s rekreačným charakterom.
Vývoj počtu obyvateľov:

</doc>
<doc id="26117" url="https://sk.wikipedia.org/wiki?curid=26117" title="Zemplínska Nová Ves">
Zemplínska Nová Ves

Zemplínska Nová Ves () je obec na Slovensku v okrese Trebišov. Obec tvoria dve časti Úpor a Zemplínsky Klečenov. 
Občianska vybavenosť.
Obecný úrad sa nachádza v Úpore na Hlavnej ulici. V spoločnej budove je obecný úrad, kultúrny dom, hasičská zbrojnica, sídli tu aj pošta. V oboch častiach obce sa nachádzajú kultúrne domy, na cintorínoch sú rozlúčkové siene, takisto aj izby tradícií. V obci je futbalový areál s ihriskom, multifunkčné ihrisko, detské ihrisko, workoutové ihrisko a dopravné ihrisko. V časti Úpor je základná a materská škola so školskou jedálňou. 

</doc>
<doc id="26118" url="https://sk.wikipedia.org/wiki?curid=26118" title="Orlov">
Orlov

Orlov je obec na Slovensku v okrese Stará Ľubovňa.
Polohopis.
Podhorská obec Orlov leží vo východnej časti Ľubovnianskej vrchoviny, v údolí rieky Poprad, tesne pred tým, než opúšťa územie Slovenska.
Najvyššie položeným bodom v katastrálnom území obce je Kurčínska Magura s výškou Najnižšie položeným bodom v katastrálnom území obce je sútok Smrečného potoka a rieky Poprad, 
Klimatické pomery.
Obec Orlov patrí do mierne teplej klimatickej oblasti, vlhkej až veľmi vlhkej so studenou zimou.
Priemerná mesačná teplota vzduchu je:
Priemerná ročná teplota vzduchu je +6,6 °C.
Ročný úhrn zrážok je 680 – . Najväčšie úhrny zrážok sú v letných mesiacoch (jún , júl ).
Časti obce.
K obci Orlov patria ako miestné časti, osada Andrejovka a osada Kurčín.
Symboly obce.
Erb.
Erb zobrazuje bieleho orla v zelenom poli. Erb obce je spracovaný podľa historickej pečate obce z roku 1787. 
Názov.
Vývin názvu obce
Dejiny.
Orlov bol založený pravdepodobne okolo roku 1330, prvá písomná zmienka je z roku 1349. Vtedy patril pod panstvo neďalekého hradu Plaveč. Obyvatelia obce sa živili predovšetkým prácou v lese a poľnohospodárstvom, k rozmachu došlo po roku 1873, keď 1. mája bola daná do prevádzky železnica z Prešova (od roku 1969 existuje spojenie po koľajniciach aj s Podolíncom).
Obyvateľstvo.
Zloženie obyvateľstva podľa národnosti (sčítanie z roku 2001): Slováci 89,63%, Rusíni 8,98%, Ukrajinci 0,38%, Česi 0,38%, ostatní 0,13%.
Zloženie obyvateľstva podľa náboženského vyznania (sčítanie z roku 2001): Gréckokatolíci 82,05%, Rímskokatolíci 16,81%, Pravoslávni 0,25%, nezistené 0,51%, bez vyznania 0,35%.
Hospodárstvo.
Hlavnou hospodárskou aktivitou v obci je priemysel stavebných hmôt, perspektívny je aj cestovný ruch najmä v náväznosti s blízkymi regiónmi Poľska. K Orlovu patrí ako miestna časť aj osada Andrejovka a Kurčín kde bol v minulosti železný hámor a vodná píla.

</doc>
<doc id="26119" url="https://sk.wikipedia.org/wiki?curid=26119" title="Svätá Mária (okres Trebišov)">
Svätá Mária (okres Trebišov)

Svätá Mária () je obec na Slovensku v okrese Trebišov.

</doc>
<doc id="26120" url="https://sk.wikipedia.org/wiki?curid=26120" title="Plaveč (okres Stará Ľubovňa)">
Plaveč (okres Stará Ľubovňa)

Plaveč je obec na Slovensku v okrese Stará Ľubovňa.
Symboly obce.
Predpokladaný vznik prvého pečatidla obce môžeme datovať už do začiatku 14. storočia. Po dosiahnutí výsad zemepanského mestečka v 15. stor. Plaveč obecné pečatidlo už určite mal, aj keď sa nezachovalo. Na pečatidle zo 16. stor. je symbol sv. Margity, ktorá je zobrazená s mečom v pravej ruke a s drakom pod nohami. Ten istý symbol sa nachádza aj na pečatidle z 19.storočia z roku 1868.
Erb obce.
Erb obce Plaveč má takúto podobu: v červenom štíte stojí na zlatom drakovi strieborná sv. Margita so zlatou korunou, ktorá v pravici drží strieborný meč, a v ľavici striebornú reťaz s uviazaným drakom.
Zástava obce.
Zástavu obce Plaveč tvorí päť pozdĺžnych pruhov: červený, žltý, biely, žltý a červený.
Pečať obce.
Pečať obce Plaveč je okrúhla, uprostred so symbolom obce Plaveč a kruhopisom OBEC PLAVEČ.
Dejiny.
Najstaršia správa o obci je z roku 1269, keď kráľ Belo IV. dal rytierovi Bohumírovi dedinu Trstené v Liptove za jeho dovtedajšie dediny Plaveč a Žehru. Z nej vyplýva, že dedina jestvovala už pred 12. storočím, pri ktorej okolo roku 1100 uhorský kráľ Koloman usadil vysunutú stráž Plavcov (Polovcov) na ochranu hraníc Uhorska, od ktorých staršia dedina dostala nové pomenovanie Plaveč. Odvtedy až do 2. polovice 13. storočia bola spolu so svojím okolím majetkom uhorskej koruny.
Pred rokom 1269 bola na čas majetkom liptovského šľachtica Bohumíra, neskôr patrila Detrikovmu synovi Arnoldovi zo Spiša, ktorému plavečské panstvo daroval kráľ Štefan V. Hradné panstvo Plaveč zostalo vo vlastníctve Arnolda len do roku 1294, keď ho výmenou za majetok Švábovce na Spiši získal kráľ Ondrej III. Roku 1317 kráľ Karol Róbert plavečské panstvo daroval Filipovi Drugetovi. Po smrti Filipa Drugeta, ktorý nemal potomkov, Karol Róbert roku 1327 dal jeho majetky Filipovmu synovcovi Viliamovi. V 2. pol. 14. storočia bolo panstvo opäť kráľovským majetkom. Koncom 14. alebo začiatkom 15. storočia sa vlastníkmi panstva stali šľachtici Bubekovci, ktorí okolo roku 1427 boli už trvalými vlastníkmi majetkov plavečského panstva.
Roku 1449 sa hradu zmocnilo bratrícke vojsko a stal sa sídlom vodcu bratríkov Petra Aksamita, ktorý ho roku 1455 dostal do zálohu. Koncom 15. a začiatkom 16. storočia vlastníkmi panstva boli Zápoľskovci, ktorí ho roku 1505 predali šľachticovi Michalovi Horvátovi z Lomnice. Plavečských Plavcov, ktorí tu vykonávali vojensko-strážnu službu od začiatku 13. storočia, uhorskí králi postupne premiestnili, prípadne tu usadili nových strážcov. Časť z nich postupne upadla medzi poddaných alebo za zvláštne zásluhy ich králi povýšili na zemepánov. V 2. polovici 13. storočia tu žili len poddanské domácnosti.
Pravdepodobne zač. 14. storočia sa v Plavči usadilo nové obyvateľstvo podľa zákupného práva. V 14. storočí tu jestvovalo šoltýstvo, ktoré neskôr zaniklo. V 16. storočí pôsobil už volený richtár. V 1. polovici 14. storočia jestvoval plavečský dištrikt, do ktorého patrili okolité farnosti. Plavečská farnosť jestvovala aj v 15. a 16. storočí. Cez Plaveč viedla krajinská cesta tiahnuca z údolia Torysy do údolia Popradu.
V 13. alebo začiatkom 14. storočia na tejto ceste zaviedli zemepáni vyberanie mýta pod hradom. Mýtnica a vyberanie mýta sa udržalo aj v 15. a 16. storočí. Z iniciatívy zemepánov sa v Plavči v 14. alebo 15. storočí zaužívalo konanie trhu. Od konca 15. storočia sa vyvíja ako poddanské mesto. Mestský vývoj posilnili aj tri jarmoky, ktoré sa mohli konať od roku 1505, keď mesto dostalo trhové právo. Roku 1427 roľnícke domácnosti zdanili od 76 port, takže Plaveč patril k stredne veľkým mestám. Bol jediným mestom na plavečskom panstve. Roku 1600 bolo v sídlisku 44 domov, mýtnica, mlyn, kostol, fara, škola a 2 kúrie šľachticov Horvátovcov. Roku 1456 a 1631 sa poddaní hradu vzbúrili proti poddanským ťarchám. V 18. storočí boli zemepánmi Horvátovci, v 19. storočí tu mali majetky Salamonovci. Roku 1756 mestečko vyhorelo. V roku 1787 malo 64 a roku 1828 130 domov. Začiatkom 20. storočia tu založili závod na výrobu syrov a otvorili kameňolom. Po roku 1918 obyvatelia sa zaoberali poľnohospodárstvom.
Obec bola oslobodená 23. 1. 1945. Počas bojov zhorelo v obci 41 domov, 145 stodôl a 81 maštalí. Vo voľbách 1946 zvíťazila Demokratická strana, zo 673 hlasov získala 435, KSS 215, Strana práce 17 a Strana slobody 2 hlasy. Povodeň r. 1948 spôsobila veľké hospodárske škody. ŠM, založený r. 1962, bol pod správou ŠM Lipany do r. 1969, od 1970 do 1975 bol pod správou ŠM Stará Ľubovňa, od 1975 JRD Rozvoj. Po oslobodení obec zaznamenala hospodársky a kultúrny rozvoj. Po r. 1945 bola v obci zavedená elektrická sieť (1957), miestny rozhlas, verejné osvetlenie, vodovod (1990), postavená základná škola (1958), kultúrny dom a budova MNV (1967), most cez rieku Poprad (1973), budova Jednoty SD (1981), reštaurácia (1983), stredisko služieb (1984), požiarna zbrojnica (1985), športový štadión (1988), nové rodinné domy, objekty JRD. Uvedením železničnej trate Podolínec – Plaveč do prevádzky v r. 1966 obec získala železničné spojenie.

</doc>
<doc id="26121" url="https://sk.wikipedia.org/wiki?curid=26121" title="Pusté Pole (okres Stará Ľubovňa)">
Pusté Pole (okres Stará Ľubovňa)

Pusté Pole je obec na Slovensku v okrese Stará Ľubovňa.
Polohopis.
Šarišská obec Puste Pole leží v doline potoka Hradlová, na styku Levočských vrchov a pohoria Čergov. Nachádza sa v nadmorskej výške , severozápadne od rovnomenného sedla. Kataster s rozlohou 324 ha bol vyčlenený z obce Krivany až začiatkom roku 1956, v ktorom sa osada Pusté Pole odčlenila od Krivian.
Dejiny.
Počiatky obce siahajú až do 13. storočia, keď sa v listine uhorského kráľa Štefana V. z roku 1270 objavuje názov "Bachamezey". Kráľ v listine potvrdil, že tento kráľovský poľovný revír ako aj Kamenicu daroval synom Detrika a jeho príbuzným. Pri vytyčovaní hraníc sa opäť spomína Bachamezey ako obec, odkiaľ ide cesta do Plavča. Dedina však koncom 15. storočia zanikla, jej kataster spustol a to sa odrazilo v maďarskom názve Pusztamező (Pusté Pole), ktorý sa objavuje koncom 16. storočia pri novo založenej obci "Vislanka" (Vizranka, Pusztamező). Od roku 1927 sa Vislanka objavovala už pod jediným názvom a preto keď sa roku 1956 osada stala samostatnou obcou, prevzala historický názov Pusté Pole.
Doprava.
Obec sa nachádza na trase historickej cesty do Poľska. Prechádza ňou cesta I/68 z Prešova do Starej Ľubovne a poľského Starého Sonču. V trase cesty prechádza i železničná trať 188 vedúca z Košíc cez Prešov, Pusté Pole a Plaveč do Poľska.

</doc>
<doc id="26122" url="https://sk.wikipedia.org/wiki?curid=26122" title="Ruská Voľa nad Popradom">
Ruská Voľa nad Popradom

Ruská Voľa nad Popradom je obec v okrese Stará Ľubovňa.
Polohopis.
Nachádza sa na severe Slovenska pri hraniciach s Poľskom, ktorú rozdeľuje Smrečný potok pri poľskej obci Leluchów. V obci sa do seba vlievajú dva potoky, a to Pálený potok, ktorý vyviera vo výške približne a Chotárny potok, ktorý vyviera vo výške približne . Pálený a Chotárny potok sa vlieva do spomínaného Smrečného potoka a následne do rieky Poprad. Prvé písomné zmienky o obci pochádzajú z roku 1357. Obec leží na severozápadnom upätí Čergovského pohoria, v nadmorskej výške okolo Neďaleko obce preteká rieka Poprad, odtiaľ názov obce.
Názov.
Vývin názvu obce
Dejiny.
Šľachtic menom Rikolf, vlastník hradného panstva Kamenica, získal od kráľa Karola Róberta roku 1312 územie, ktoré sa tiahlo od rieky Poprad po potok Obručné. Prvé správy o obci sú však z roku 1588, keď ju Juraj Horvát, vlastník panstva Plaveč vzal do vlastníctva, no malá dedinka existovala už skôr (predpokladá sa okolo roku 1580). Pôvodný názov Nowawolya, nasvedčuje tomu, že dedina bola založená šoltýsom s usadlíkmi podľa zákupného práva. V roku 1600, keď boli poddaní povinní prvýkrát platiť dane kráľovi, mala Mladá Voľa okolo sedem domov. Žili tu prevažne drevorubači, roľníci, pastieri oviec teda poddaní, ktorí mali malé polia. V roku 1636, keď mala obec už zmenený názov na Volya, dedinčanov ešte stále považovali za želiarov, nie za sedliakov.
V roku 1718 emigrovalo z obce 11 rodín do susedného Poľska. V roku 1773 mala obec pôvodný základ terajšieho názvu, a to Ruska Wolya. Malá obec sa rozrastala a v roku 1787, kedy jej názov bol Orosz Wolya mala už 12 domov a 114 obyvateľov. V roku 1828 mala obec 33 domov a 260 obyvateľov. Najviac obyvateľov mala obec v roku 1869 - až 293 obyvateľov. V 19. storočí tu mali majetky Bornemiszovci a Dessewfyovci, a to konkrétne Veronika Bornemisza (rod. Péchy) (* 1821 – † 1894) a Ignác Dessewfy (* 1815 – † 1894), obaja z obce Krivany. 
Počas dvoch svetových vojen bojovalo 12 mužov z vtedajšej Ruskej Voli na rôznych frontoch, a tiež pomáhali poľským utečencom, podporovali ilegálnych pracovníkov a na okolí operujúce partizánske skupiny, no polovica z nich padla. 
Dňa 21. 01.1945 bola obec oslobodená Sovietskou armádou. Po oslobodení bol utvorený revolučný národný výbor. V roku 1947 z obce optovalo do ZSSR 5 rodín a 3 občania.
Dňa 05. 08. 1950 postihla obec a okolie živelná pohroma (krupobitie), ktorá zničila úrodu a tiež silne poškodila strechy domov. V roku 1954 bola začatá výstavba novej štátnej cesty Ľubotín – Lenartov. 
Dňa 21.11.1958 bola obec pripojená na elektrickú sieť a v roku 1959 bolo vybudované a sprevádzkované verejné osvetlenie, miestny rozhlas, neskôr postavená budova MNV 1965, Jednoty SD 1973, miestne komunikácie, vodovod 1983, tenisové dvorce, chodníky, nové rodinné domy a ďalšie objekty. Jednotné roľnícke družstvo, ktoré bolo založené v roku 1950, sa rozpadlo. Znovu bolo založené v roku 1959, v roku 1965 prešlo do ŠM Lipany, ktorý bol v roku 1970 delimitovaný do ŠM v Starej Ľubovni a v roku 1975 ŠM v Ruskej Voli nad Popradom bol pripojený k JRD Čirč. 
V roku 1964 sa v katastri Ruská Voľa nad Popradom udiala v lesoch kalamita, pri ktorej bolo zničených veľa stromov. Od roku 1986 - 1988 v obci pôsobila telovýchovná jednota - Slovan Ruská Voľa nad Popradom s futbalovým a stolnotenisovým klubom, ktorej predsedom bol Miroslav Tomčo. Od roku 2006 sa organizuje stolnotenisový a minifutbalový turnaj o pohár starostu obce.
Obcou vedie modro značená turistická trasa napojená na červeno značenú trasu vedúca na vrch Minčol.
Obyvateľstvo.
21.storočie.
Sčítanie obyvateľov, domov a bytov v roku 2011
Kultúra a zaujímavosti.
Pomníky.
V obci sa nachádza tiež židovský cintorín. V roku 1942 udáva súpis obyvateľstva 3 rodín (16 ľudí) židovského pôvodu. Po udalostiach v rokoch 1939 – 1945, kedy židovské rodiny boli odvlečené do koncentračných táborov, nezostala a ani nikdy neprišla naspäť ani jedna z týchto rodín.
Náhrobných kameňov, na ktorých sa zachovali pôvodné nápisy je málo.

</doc>
<doc id="26123" url="https://sk.wikipedia.org/wiki?curid=26123" title="Starina (okres Stará Ľubovňa)">
Starina (okres Stará Ľubovňa)

Starina je obec na Slovensku v okrese Stará Ľubovňa.
Polohopis.
Obec leží v úzkom údolí Starinského potoka, v centrálnej časti Ľubovnianskej vrchoviny, vzdialená vzdušnou čiarou asi východne od Starej Ľubovne a severne od Plavča. Patrí do regiónu Šariš a jediná prístupová trasa vedie cestou III/3138 cez Malý Lipník. 
Prícestná radová zástavba je vzdialená len 1 kilometer južne od rieky Poprad, ktorá tvorí prirodzenú hranicu s Poľskom. 
Zvlnené okolie obce tvoria zväčša lúky a pasienky s nesúvislým lesným porastom. Výraznejšie zalesnený je najmä v južnej časti a z geologického hľadiska sú zastúpené pieskovce s vrstvami ílovcov, na severnom okraji sú riečne terasy nánosov Popradu. 
Chotár obce leží vo výške od pri rieke Poprad, do na vrchu Patria.
Dejiny.
Najstaršia dochovaná písomná zmienka o osade „Stara“ pochádza z roku 1352, keď patrila panstvu Plaveč. V 17. storočí ju vlastnili Berzeviciovci a Šemšeiovci, v 19. storočí spadala do majetku rodiny Salamonovcov. Koncom 18. storočia v nej stálo 34 domov s 227 obyvateľmi, počas sčítania v roku 1828 obývalo 53 domov celkom 394 osôb. 
Miestni obyvatelia boli najmä tkáči a roľníci, ktorí obhospodarovali rozsiahle záhrady. Významnú časť príjmov miestneho obyvateľstva tvorila ťažba dreva v okolitých lesoch.
Ťažké podmienky podhorskej oblasti spôsobili rozsiahle vysťahovalectvo za prácou, či už do Starej Ľubovne, Košíc alebo Česka.
Kultúra a zaujímavosti.
Zaujímavosti.
V katastri obce je extrémne vysoký výskyt rôznych druhov plazov, prevažuje Slepúch lámavý, Jašterica živorodá, Užovka obyčajná, Vretenica obyčajná. Územie je celkovo zaujímavé výskytom rôznych ďalších živočíchov, napr. Bobor európsky, Bocian čierny, Skokan ostropyský, Salamandra škvrnitá, Mlok obyčajný, Fúzač veľký, Slizniak karpatský, a iné.
Infraštruktúra.
V súčasnosti sa tu nenachádza ani predajňa potravín ani pohostinstvo. Vodovod bol vybudovaný ešte v Akcii Z počas socializmu. Likvidácia komunálneho odpadu je riešená pravidelnými zvozmi, a umiestnením separačných kontajnerov pri obecnom úrade, kde je zároveň aj konečná zastávka autobusovej linky SAD, a miestna požiarna zbrojnica. V obci nikdy neprebehla plynofikácia. Najbližšia pošta, obchod a krčma je v susednej obci Malý Lipník. Autobusová doprava je zabezpečená približne 3x denne do okresného mesta Stará Ľubovňa.

</doc>
<doc id="26124" url="https://sk.wikipedia.org/wiki?curid=26124" title="Stráňany (okres Stará Ľubovňa)">
Stráňany (okres Stará Ľubovňa)

Stráňany (do roku 1948 "Folvark", ) je obec na Slovensku v okrese Stará Ľubovňa. 
Polohopis.
Stráňany sa nachádzajú na polceste medzi Starou Ľubovňou a Červeným Kláštorom. 
Dejiny.
Prvá písomná zmienka pochádza z roku 1343. Obyvatelia sa zaoberali hlavne poľnohospodárstvom, drotárstvom a prácou v lesoch. 
Kultúra a zaujímavosti.
Turistika.
Stráňany sú turistickým východiskom do Pienin. 
Doprava.
Stráňany majú autobusové spojenie do Starej Ľubovne, Spišskej Starej Vsi, Prešova a Košíc. Najbližšia železničná stanica sa nachádza v Starej Ľubovni.

</doc>
<doc id="26125" url="https://sk.wikipedia.org/wiki?curid=26125" title="Sulín">
Sulín

Sulín je obec na Slovensku v okrese Stará Ľubovňa. 

</doc>
<doc id="26126" url="https://sk.wikipedia.org/wiki?curid=26126" title="Šambron">
Šambron

Šambron (, , ) je obec na Slovensku v okrese Stará Ľubovňa.
Polohopis.
Obec sa nachádza na východnom Slovensku, v Prešovskom kraji v okrese Stará Ľubovňa v prostredí Levočských vrchov. Stred obce má nadmorskú výšku 672 m, výškové rozpätie katastrálneho územia obce je 5801330 m. Najvyšší vrch týčiaci nad obcou sú Siminy (1287 m). Z geologicko-geomorfologického hľadiska sa obec nachádza vo flyšovom pásme západných Karpát. Nachádza sa tu sírouhlíkový prameň Smerďačky.
Dejiny.
Obec bola založená po roku 1366, keď kráľ Ľudovít I. daroval územie obce zemanovi Jakubovi. Prvýkrát sa obec písomne spomína v roku 1411 ako Fekethekuth, keď ju kúpil šľachtic Henrich. Neskoršie sa obec spomínala ako Swarczbron, Sambron a Šambron. V 15. alebo 16. storočí v obci postavili pravoslávny chrám (obec bola silne osídlená Rusínmi), ktorý v roku 1872 prebudovali na gréckokatolícky. Je zasvätený Panne Márii Ochrankyni.
Šambron počas 2. svetovej vojny.
Začiatkom 20. storočia obec postihlo silné vysťahovalectvo. Počas 2. svetovej vojny (od roku 1943) bol Šambron prechodnou základňou partizánskych skupín. Pri prechode frontu cez obec Šambron, v januári roku 1945, nemecké vojská nasadili v bojoch delostrelectvo. Vojaci Červenej armády odpovedali paľbou z raketometov. Následkom týchto tvrdých bojov celá obec vyhorela a obyvatelia obce si holé životy zachránili útekom do neďalekého lesa Hajnica. Po návrate do dediny ich čakal nemilosrdný pohľad, keďže z ich domovov zostali len spálené trosky. Zničených bolo 145 domov, 168 stodôl, 155 maštalí a 140 sypancov. Časť obyvateľov, ktorí ostali bez strechy nad hlavou, prichýlili v obciach Chmeľnica, Lomnička, Hniezdne a Podhorany. 
Osobnosti obce.
Rodáci

</doc>
<doc id="26127" url="https://sk.wikipedia.org/wiki?curid=26127" title="Šarišské Jastrabie">
Šarišské Jastrabie

Šarišské Jastrabie je obec na Slovensku v okrese Stará Ľubovňa.
Školstvo.
Osemročná základná škola s vyučovacím jazykom ukrajinským začala svoju činnosť v školskom roku 1956-1957. Dovtedy miestne deti navštevovali školu v 8 km vzdialenej dedine Orlov. V školskom roku 1961/62 sa začalo vyučovanie v novej školskej budove a už s vyučovacím jazykom slovenským. Od septembra 1967 navštevujú 5.-9. ročník aj žiaci z Vislanky a Ďurkovej a o rok neskôr aj žiaci z Kyjova.

</doc>
<doc id="26128" url="https://sk.wikipedia.org/wiki?curid=26128" title="Veľká Lesná">
Veľká Lesná

Veľká Lesná (gor. "Ryfold") je obec na Slovensku v okrese Stará Ľubovňa.
Dejiny.
Prvá zmienka o obci je z 1. polovice 14. storočia. Veľká Lesná patrila medzi majetok kartuziánov z Červeného Kláštora. Obec sa volala Richwald, čo v preklade znamená bohatý les. Veľká Lesná ako údajne prvá obec v Zamagurí začala pestovať zemiaky. V 18. storočí sa nachádzala vo Veľkej Lesnej aj sklárska huta, zachovali sa z nej len pozostatky.
V 16. storočí obec dosídlili valasi. Súčasnú podobu mena obec získala v roku 1948.
V súčasnosti goralské nárečie v obci ovláda absolútna väčšina obyvateľstva, pričom až 80% detí ho ovláda aktívne.

</doc>
<doc id="26129" url="https://sk.wikipedia.org/wiki?curid=26129" title="Veľký Lipník (obec)">
Veľký Lipník (obec)

Veľký Lipník je obec na Slovensku v okrese Stará Ľubovňa v Prešovskom kraji.
Polohopis.
Obec Veľký Lipník leží na styku Pienin a Spišskej Magury v doline potoka Lipník a jeho prítoku Šoltysa. Z hľadiska jej geografickej polohy v rámci Slovenska sa nachádza v Prešovskom kraji v severozápadnej časti okresu Stará Ľubovňa.
Občianska vybavenosť.
V obci funguje Základná škola s materskou školou ako jeden právny subjekt. Plne organizovanú základnú školu (budova z roku 1964) s ročníkmi 1. – 9. navštevuje 151 žiakov. Materská škola má dve triedy a navštevuje ju celkom 35 žiakov. Školská jedáleň s dennou kapacitou 130 obedov zabezpečuje stravovanie žiakov ZŠ s MŠ.
V rozľahlej budove Obvodného zdravotného strediska majú ambulanciu všeobecný lekár pre dospelých, detská lekárka, zubná lekárka a lekáreň a to všetko s pôsobnosťou pre obce Veľký Lipník, Lesnica, Haligovce, Veľká Lesná a Stráňany.
Šport.
V obci pôsobí TJ Družstevník Veľký Lipník, zastrešujúci futbalový tím "FK Veľký Lipník".

</doc>
<doc id="26130" url="https://sk.wikipedia.org/wiki?curid=26130" title="Vislanka">
Vislanka

Vislanka je obec na Slovensku v okrese Stará Ľubovňa.

</doc>
<doc id="26131" url="https://sk.wikipedia.org/wiki?curid=26131" title="Vyšné Ružbachy">
Vyšné Ružbachy

Vyšné Ružbachy sú obec na Slovensku v okrese Stará Ľubovňa.
V obci boli pri hydrouhličitanových a a vápenato-horčíkových termálnych prameňoch zriadené kúpele, ktoré sú vhodné na liečbu srdcovo-cievnych a nervových chorôb.
Polohopis.
Klimatické a minerálne kúpele Vyšné Ružbachy sa nachádzajú v severovýchodnej časti Spiša na južnom úpätí Spišskej Magury v nadmorskej výške , v klimatickej oblasti tatranských horských pásiem. Obklopujú ich ihličnaté lesy, ktoré prerastajú do kúpeľných parkov a dávajú im tak osobitý horský ráz. Vlastné kúpele sa nachádzajú povyše obce toho istého mena.
Kúpele ležia západne od Starej Ľubovne. Obec vznikla pri výdatných minerálnych prameňoch na východných úpätiach Spišskej Magury v nadmorskej výške v doline Zálažného potoka.
Dejiny.
Chotár obce bol osídlený už v paleolite, čo dokazujú nálezy v travertínových lomoch.
Prvá písomná zmienka o starých Ružbachoch pochádza z roku 1287 a týka sa udalosti darovania lesa medzi mestom Podolínec a Hniezdnym. Teda podolínsky šoltýs (starosta alebo správca) Henrich zakladá osadu pri rieke Poprad, ktorá bola pomenovaná Antiqua Rausbach - Nižné Ružbachy. Nové (Vyšné) Ružbachy vznikli na počiatku 14. storočia a za zakladateľov obce sa pokladajú majitelia pozemkov z Nižných Ružbách. V roku 1412 dal Žigmund Luxemburský poľskému kráľovi Vladislavovi II. Jagelovi do zálohy za pôžičku 16 spišských miest (medzi nimi aj obec Vyšné Ružbachy) na 360 rokov.
V roku 1549 nastal zlatý vek Ružbách, keď poľský kráľ Žigmund II. August menoval grófa Sebastiána Ľubomirského za dedičného starostu zálohových miest. To podnietilo stavebný a spoločenský ruch. V roku 1595 bola postavená kúpeľná budova s bazénom, kuchyňou, jedálňou a spoločenskou miestnosťou.
Sebastiánov syn Stanislav vybudoval z kúpeľov známe európske spoločenské stredisko poľskej a uhorskej šľachty. V roku 1744 vymiera priama vetva rodu Ľubomirských. Kúpele začali meniť majiteľov, čo im očividne neprospievalo. V roku 1772 sa zálohové oblasti dostali späť do Uhorska, a tým kúpele upadali ešte viac.
V roku 1825 sa kúpele stávajú vlastníctvom spišského baróna Emericha von Jónyho, ktorý dostal Ružbachy do daru od uhorskej kráľovskej koruny. Barón začal s prestavbou kúpeľov. Ako donátor dal v obci postaviť kaštieľ, nový kúpeľný dom - reštauráciu pri Kráteri a drevený zrkadlový kúpeľ pri prameňoch Vojtech a Ondrej. Kúpele po týchto významných investíciách začali opäť prekvitať. Rodina rodáka zo Spišskej Novej Vsi Emericha Jónyho žila v kaštieli v obci (dnešný obecný úrad). V tom čase bola v obci Vyšné Ružbachy prítomná početná skupina - enkláva Karpatských Nemcov. Barón Emerich Jóny mal jedného syna, ktorý sa volal Teodor Jóny, ten zavčasu osirel a staral sa o neho strýko Štefan Cornides, matkin brat a inšpektor kežmarského lýcea. Teodor ako dedič a donátor spravoval kúpele až do roku 1865, neskôr kúpele boli dané do správy kežmarského lýcea, ktoré barón Teodor Jóny predal poľskému šľachticovi Andrejovi Zámoyskému.
Záujem vlastniť kúpele Vyšné Ružbachy prejavil slobodný poľský šľachtic Andrej Zamoysky, ktorý si v roku 1883 areál Ružbašských kúpeľov kúpil s donačnými právami a povinnosťami. Gróf Andrej začal značne do kúpeľov investovať nemalé finančné prostriedky. V roku 1885 si v Paríži vzal za manželku princeznú dvoch Sicílií Karolínu de Borbón, ktorá bola svojmu manželovi veľkou oporou a pomocníčkou pri realizácií obnovy kúpeľov. Vybudovali tri kúpeľné domy, ktoré pomenovali villa Mária, Karolína a Tereza. Kúpele dali pripojiť na elektrickú sieť, kanalizáciu a dobudovali vodovodné potrubie. V areáli dali vytvoriť malé termálne prírodné kúpalisko, ktoré slúži dodnes. Na tú dobu sa Ružbašské kúpele stali moderným liečebným strediskom.
Po smrti Andreja Zamoyski v roku 1927 zdedil kúpele najmladší syn Ján, ktorý sa oženil 9. marca 1929 v Madride s jej kráľovskou výsosťou Izabelou de Bourbon, neterou španielskeho kráľa. Kúpele Vyšné Ružbachy navštívil samotný španielsky kráľ Alfonz XIII. Bol svedkom na svadbe grófky Karolíny Zamoyski, ktorá sa vydala za španielskeho princa Raniera Duke of Castro. Sviatosť manželstva si snúbenci vyslúžili 12. 3. 1923 v kostole Obetovania Pána vo Vyšných Ružbachoch. Celebrantom bol banskobystrický biskup Marián Blaha niekdajší kaplán vo farnosti Nižné Ružbachy a osobný duchovný rodiny Zamoyski. Ján Kanty Zamoyski, ktorý sa oženil v Španielsku s princeznou Izabelou de Bourbon prišiel späť do regiónu Stará Ľubovňa hneď po svadbe v roku 1929, pretože práve vo Vyšných Ružbachoch mal veľmi veľkolepé plány, ktoré realizoval. Vďaka veľkému svadobnému venu, ktoré si doniesli zo Španielska, šla najväčšia investícia do vybudovania Bieleho domu v štýle Monte Carlo. Gróf Ján Zamoyski dal zväčšiť kúpalisko a obnovil štrandové kabínky, ktoré sú zapísané do zoznamu národných kultúrnych pamiatok Slovenskej republiky. Známy kežmarský architekt a staviteľ Oskar Zuber postavil v priestore kúpaliska ojedinelú a veľmi významnú stavbu v podobe amerického tobogánu. Zamoyski realizoval výstavbu nového hotelového komplexu pod názvom Hotel Štrand. Veľkostatkár Zamoyski vrátil kúpeľom Vyšné Ružbachy život. Veľkú oporu mal vo svojej manželke Izabele ktorá bola ženou do voza aj do koča. Vďaka pôvodu španielskej princeznej región a samotné Vyšné Ružbachy zažívali veľký stavebný a ekonomický rozmach. Aj napriek nepriaznivej situácii, ktorá bola počas hospodárskej krízy sa majetok grófa Jána a jeho manželky Izabely nedostal do rúk veriteľov práve naopak financie ktoré mala Izabela uložené v banke postačovali na vyplatenie všetkých záväzkov ktoré veľkostatkára dobehli. Rodina Jána Zamoyski veľmi veľa cestovala. Gróf Ján si vždy doniesol pozitívne nápady, ktoré realizoval v kraji pod Ľubovnianskym hradom. Zamoyski v roku 1931 zariadil aby československé ministerstvo udelilo kúpeľom Vyšné Ružbachy štatút prírodných liečebných kúpeľov.
V roku 1939 sa začala II. svetová vojna. Zamoyski v roku 1944 bol zatknutý a väznený v Ilave. Bol donútený opustiť republiku. Zamoyski po vystavení cestovných dokladov utiekol do Sevilly k svojej rodine, ktorá taktiež emigrovala do Španielska cez Švajčiarsko. Po skončení vojny sa Zamoyski nemohol vrátiť späť do Československa. V roku 1945 vznikol fond národnej obnovy, ktorý majetok Jany Zamoyskej skonfiškoval a po roku 1948 bol zákonom znárodnený a podnes nevrátený. Dlhé roky zdroje pod vplyvom socialistickej propagandy zámerne klamali a neuvádzali pravdu o živote, diele a vplyve rodov Zamoyských a de Bourbon v regióne Stará Ľubovňa.
Plány majiteľov na rozmach kúpeľov však prekazila druhá svetová vojna a potom znárodnenie. V roku 1952 prešli kúpele pod správu ROH. Od roku 1957 sa vrátili kúpele zase pod správu štátu. Kúpeľné budovy pochádzajú prevažne z roku 1920 až 1940 a sú doplnené objektmi z rokov 1975 až 1997.
Obec patrí medzi tradičné sídla Goralov na Slovensku. Goralským nárečím aktívne hovorí približne 50 % dospelých. Medzi deťmi sa síce takmer vôbec nepoužíva, no všetky mu rozumejú.
Kultúra a zaujímavosti.
Zaujímavosti.
V okolí sú zaujímavé prírodné útvary „smrtné jamy“ a „kráter“ s termálnou vodou. Jazierko "Kráter" je naplnené termálnou uhličitou vodou s teplotou vody do 24 °C. Je situované na vrchu travertínovej kopy a od roku 1967 je chráneným prírodným výtvorom.
Kúpele.
V regióne je viac ako 80 minerálnych prameňov rôzneho chemického zloženia. Väčšina z nich sú verejne prístupné. Známe sú predovšetkým pramene v kúpeľoch Vyšné Ružbachy a v Ľubovnianskych kúpeľoch.
Kúpele Vyšné Ružbachy sú situované pod výbežkami ihličnatého lesa, obklopené parkom. Zemitouhličité pramene patriace k najvýdatnejším v Európe, sú základom liečby nervových chorôb a depresívnych stavov, prispievajú k liečbe krvného tlaku a mozgovej arteriosklerózy. Kúpele, známe termálnym kúpaliskom a travertínovým jazierkom "Kráter" , ponúkajú predovšetkým hydrouhličitano-síranové, vápenato-horečnaté, hydrouhličité pramene a povzbudivé klimatické podmienky. Pri liečbe sú využívané účinky balneoterapie, fyzikálnej terapie, elektroterapie, rehabilitácie, psychoterapie a hipoterapie. V kúpeľnom areáli sú zaujímavé Švajčiarske domčeky a Biely dom.
V priebehu celého roku ponúkajú kúpele wellness programy, školy v prírode, ozdravovacie pobyty pre zamestnancov firiem aj jednotlivcov. V kúpeľoch pracujú špičkoví lekári s moderným vybavením, odborný personál s dlhoročnými skúsenosťami, množstvo kvalitných liečebných procedúr a moderné vybavenie.
Krásne prostredie kúpeľov je priam predurčené na prechádzky a relax v prírode. V parkoch nájdete okrem zaujímavých výtvorov prírody alebo človeka i množstvo drevených sôch a kompozícií od rôznych umelcov. Po roku 1997 organizátori nadviazali na dobré tradície a pokračovali v tvorbe sôch z dreva, ktoré ozvláštňujú areál kúpeľov.
V areáli kúpeľov je vyhľadávané prírodné termálne kúpalisko so skupinou stromov uprostred.
Zvláštnosťou je unikátne jazierko Kráter s termálnou vodou 23 °C, priemerom a hĺbkou , ohraničené travertínovým valom. Takéto krátery nepochádzajú z vulkanickej činnosti, ale vznikli klesaním travertínového povrchu v okolí minerálneho prameňa bohatého na kalcium. 
Prekvapenie čaká turistov v travertínovom lome na okraji obce. Pod lesom uprostred lúk tu nájdu unikátnu prírodnú galériu 104 sôch z travertínu od umelcov zo štrnástich krajín, ktoré vznikli počas Medzinárodného sochárskeho sympózia, ktoré sa tu koná od roku 1964.
Ale prítomnosť už ukazuje cestu do budúcnosti. Pacienti sa prechádzajú po krásnych parkoch, absolvujú liečebné procedúry. Medzi nimi dominuje balneoterapia, fyzikálna terapia, elektroterapia, rehabilitácia a psychoterapia. Kúpele sú otvorené aj bežným návštevníkom. A dokonca aj kúpeľné pobyty nie sú len pre tých, koho pošle lekár, ale aj pre tých, ktorí hľadajú nádhernú horskú atmosféru, oddych spojený s liečebnými procedúrami.
Doprava.
Z vlakovej stanice Poprad-Tatry sa možno do Vyšných Ružbách dostať osobným vlakom alebo autobusom.
Šport.
K dispozícii je osem lyžiarskych vlekov na svahoch s rôznym stupňom prevýšenia a náročnosti, s umelým zasnežovaním a možnosťou nočného lyžovania, jazdenie na lyžiach ťahaných koňom, vyhliadkovú jazdu na saniach a kvalitné bežecké trasy.
Počas zimy poskytuje prostredie Vyšných Ružbách skvelé podmienky na beh na lyžiach, pričom v blízkosti sú aj zjazdové trate.
Skipark Vyšné Ružbachy.
Stredisko v skratke: zjazdovky počet/dĺžka: 8/, počet vlekov/lanoviek: 7/0, nadmorská výška: 624, kapacita: 3735 osôb/hod 
Otváracie hodiny: po – ne: 9.00 – 16.00 Večerné lyžovanie závisí od snehových podmienok.

</doc>
<doc id="26132" url="https://sk.wikipedia.org/wiki?curid=26132" title="Radošovce (okres Skalica)">
Radošovce (okres Skalica)

Radošovce sú obec na Slovensku v okrese Skalica. 

</doc>
<doc id="26133" url="https://sk.wikipedia.org/wiki?curid=26133" title="Starina">
Starina

Starina môže byť:

</doc>
<doc id="26134" url="https://sk.wikipedia.org/wiki?curid=26134" title="Svätá Mária">
Svätá Mária

Svätá Mária môže byť:

</doc>
<doc id="26135" url="https://sk.wikipedia.org/wiki?curid=26135" title="Starina (okres Snina)">
Starina (okres Snina)

Starina () bola obec na Slovensku v okrese Snina. Bola vysťahovaná kvôli výstavbe Starinskej priehrady.
Pôvodná obec sa rozprestierala pod dnešnou vodnou hladinou. Pomník padlým v prvej svetovej vojne sa nachádza v zátoke pod Darnovom a pomník padlým pyrotechnikom v 2. svetovej vojne pod hrádzou. Pod Magurou sa nachádza minerálny prameň. Nad hrádzou Vodárenskej nádrže Starina sa nachádza vyhliadka.

</doc>
<doc id="26136" url="https://sk.wikipedia.org/wiki?curid=26136" title="Vladimír Clementis">
Vladimír Clementis

JUDr. Vladimír Clementis (pseudonymy Peter Hron, Ján Krokavec, V. Podtisovský, V. Sopko a i.) (* 20. september 1902, Tisovec – † 3. december 1952, Praha) bol slovenský politik, právnik, spisovateľ a prekladateľ.
Život.
Pochádzal z druhého manželstva skalického rodáka Ľudovíta Clementisa. Rodina Clementisovcov bola uhorská šľachtická rodina, ktorá získala armáles v roku 1651. Jeho otec bol učiteľ na evanjelickej škole, ktorú ako jedinú slovenskú školu v Tisovci, neskôr navštevoval aj syn Vladimír. Clementisov starý otec Václav Vraný pochádzal z českej evanjelickej rodiny z okolia Kolína, prišiel študovať na evanjelické gymnázium do Veľkej Revúcej a zostal na Slovensku ako učiteľ medzi spišskými Nemcami. V dôsledku Apponyiovského školského zákona ako masarykovec prejavujúci nedostatočné vlastenectvo bol zbavený miesta evanjelického učiteľa vo Vrbici a pôsobil ako kustód v Národnom múzeu v Turčianskom Svätom Martine. Rodina bola známa svojou pročeskou, slovanofilskou a protimaďarskou orientáciou.
" Ako chlapec som z rôznych narážok a nedopovedaných viet vyciťoval, že v rodine Vraných je akési tabu, neznáma osoba, ktorej meno nikto nevyslovoval a v prítomnosti starého otecka sa mu zďaleka vyhýbal. Pozdejšie som sa dozvedel, že touto prekliatou osobou rodiny je mamin brat Milo(?), ktorý žil v Budapešti, bol verejným notárom, odrodil sa. Tým prestal pre starého otecka existovať."
Štúdium na skalickom gymnáziu.
Na jeseň r. 1913 Clementis odišiel študovať do rodiska svojho otca – Uhorskej Skalice na miestne osemročné gymnázium, jedno z najstarších školských ústavov na západnom Slovensku. Gymnázium viedlo svojich študentov k úcte k tradíciám školy a k uhorskému vlastenectvu. Maďarizačné snahy učiteľov zanechali v mladom Clementisovi trvalé stopy, na tieto časy spomínal ako na "roky strávené v nenávidenom ovzduší maďarskej strednej školy". Inak dobrý študent Clementis mal jedinú trojku na vysvedčení opakovane práve z jazyka maďarského.
Vznik ČSR.
Vznik Československej republiky zastihol Clementisa v šiestej triede gymnázia, ktoré bolo vzápätí premenované na Masarykovo štátne reálne gymnázium. Na miesto vyhnaných maďarských profesorov nastúpili českí, čo malo kladný vplyv na Clementisov prospech (jedinú dvojku v septime mal z matematiky). Ešte než gymnázium ukončil, mu spolužiak požičal niekoľko českých prekladov populárnej marxistickej literatúry, ktoré Clementisa nadchli a predurčili celú jeho ďalšiu politickú dráhu.
Vstup do Komunistickej strany, vydávanie časopisu DAV.
Od roku 1921 študoval na Právnickej fakulte Karlovej univerzity v Prahe, zároveň sa angažoval v socialistickom hnutí akademickej mládeže. V roku 1922 založili títo ľavicoví intelektuáli združenie slovenských socialistických študentov, v ktorom sa venovali štúdiu marxistickej filozofie a ruského umenia. V roku 1924 vstúpil do Komunistickej strany Česko-Slovenska (KSČ).
V roku 1924 začali vydávať štvrťročník "DAV", od názvu tohto časopisu je odvodené pomenovanie celej skupiny – davisti. Clementis sa vďaka svojmu razantnému a zároveň kultivovanému spôsobu stal ich neoficiálnym vodcom. Ako uvádza kulturológ Lukáš Perný, v rámci DAVu tiež rozvíril diskusiu okolo krvavých udalostí v Košútoch s medzinárodným dosahom (písal listy Rollandovi, Barbussemu a Gorkému) a aktívne pôsobil aj ako „advokát chudoby“ v procese so Štefanom Majorom. Budúcnosť Slovenska videl v pozdvihnutí chudobného proletariátu. Pre DAV získal celý rad literátov, intelektuálov, často i z opačných názorových kruhov, čo bola Clementisova veľká cnosť – rešpekt k názorovej pluralite. Vyjadrenia či tvorbu zverejňoval v celom znení a tak sa do DAVu dostali aj mená ako M. Rázus, M. Urban, J. Smrek, G. Vámoš či T. Gašpar.
V rokoch 1926 – 1930 bol advokátskym koncipientom, v rokoch 1931 – 1939 advokátom v Bratislave. V rokoch 1935 – 1938 bol poslancom Národného zhromaždenia.
Veľká časť európskej kultúrnej elity (napríklad Feuchtwanger, Rolland, Shaw a iní) v tom čase podľahla mámeniu komunizmu. Tak to bolo aj u Clementisa, ktorý si Sovietsky zväz a život v ňom idealizoval. Nadšenie mu vydržalo až do roku 1938, keď KSČ prešla do ilegality a Clementis s manželkou odišiel do exilu.
Pôsobenie vo Francúzsku a Spojenom kráľovstve.
V marci 1939 emigroval cez Poľsko a Sovietsky zväz z rozhodnutia strany do Paríža. Odtiaľ mal odísť do Severnej Ameriky a rozvíjať činnosť pre KSČ medzi krajanmi v USA a Kanade, čo sa však už nestalo.
V čase neočakávaného uzavretia paktu Molotov-Ribbentropp v auguste 1939 bol Clementis ešte v Paríži a na straníckej pôde v prítomnosti Viliama Širokého, Bruna Köhlera a Jana Švermu kritizoval tento sovietsko-nemecký pakt. Ako zdôrazňuje Marián Gešper, neurobil to však verejne: "Ak odhliadneme od neskorších vyfabulovaných historiek, podľa svedkov mal Clementis v Moskve po vojne so J. V. Stalinom rozhovor na túto tému. Stalin, ako chladnokrvný pragmatik, zobral vec ako vedľajšiu a uzavretú samotnými výsledkami Druhej svetovej vojny. Skôr sa zdalo, že Stalin ako by mimochodom naznačil, že skutočných nepriateľov má Clementis zo strany „súdruhov z Prahy".“"" V skutočnosti mal neskôr na Clementisovom odsúdení najväčší podiel práve Viliam Široký, ktorý ho napokon aj vystriedal na poste a usiloval o jeho vylúčenie zo strany, keď neverejne kritizoval pakt Molotov-Ribbentropp, čo uvádzajú viacerí autori. 
V októbri 1939 sa podieľal na vydaní memoranda slovenských politikov (Milan Hodža, Štefan Osuský, Ján Paulíny-Tóth), ktoré požadovalo obnovenie Česko-Slovenska, ale aj zrovnoprávnenie Slovenska v budúcom štáte.
Po nemeckom útoku na Poľsko sa Francúzsko od 3. septembra 1939 nachádzalo vo vojnovom stave s Nemeckom a internovalo komunistických exulantov v zajateckých táboroch. Clementis bol zatknutý 11. októbra 1939. V tejto situácii v novembri 1939 opätovne kritizoval sovietske vedenie v súvislosti so sovietskym útokom na Fínsko (pozri Zimná vojna). V januári 1940 Clementis, aby sa dostal z tábora, vstúpil do novovzniknutých česko-slovenských jednotiek vo Francúzsku. Vtedajšie vedenie KSČ v Moskve to v čase platnosti sovietsko-nemeckého paktu vyhodnotilo ako zradu. Komunistická bunka v Paríži posiela v apríli 1940 do Moskvy telegram:
"Clementis vystúpil proti sovietsko-nemeckému paktu. Bol proti Sov. zväzu v otázke Fínska. Je prívržencom vojny anglo-francúzskeho imperializmu proti Nemecku. Presadzuje podriadenie našej strany Benešovi. Bol pre svoje nepriateľské stanovisko prepustený z väzenia vo Francúzsku. Pracuje teraz spolu s Hodžom a Osuským. Vylúčili sme ho zo strany."
O mesiac neskôr nasledovalo Ďurišovo osobné posolstvo:
"Ústredie aj ja sme tiež toho názoru, že Clementis sa musí medzi členmi strany použiť ako príklad zrady v ťažkej chvíli."
Bol vylúčený z KSČ. Stal sa súčasťou armády. Spolu so svojou jednotkou sa prepravil do Spojeného kráľovstva s manželkou Lídou. Po príchode ho internovali, no na intervenciu česko-slovenskej exilovej vlády ho po 9 mesiacoch prepustili. 
Ladislav Feierabend o tomto období vo svojich pamätiach píše:
"Reorganizace naší zahraniční armády v Cholmondeley Parku u Chesteru nebyla snadná... Disciplína a morálka utrpěly... Sebevědomost důstojníků a jejich autorita byli otřeseny, troufalost rozkladných živlů vzrůstala. Nerad na tu dobu vzpomínám. Takzvaní "španěláci", kteří se vstupem do československé armády vysvobodili z internačních táborů ve Francii, vedeni několika skrytými i otevřenými komunisty - jedním z nich byl Vlado Clementis - zahájili mezi vojáky nebezpečnou kampaň. Vydali hesla, že válka je ztracena, dřívě či později i Anglie bude kapitulovat, že je to konec konců jenom imperialistická válka a že je nutno armádu rozpustit a žádat prostřednictvímn Sovětů, kteří mají s Hitlerem smlouvu, generální pardon a zajištění beztrestného návratu domů"
V rokoch 1941 až 1945 pôsobil v londýnskom rozhlasovom vysielaní pre Česko-Slovensko ako žurnalista a hlásateľ pod pseudonymom "Peter Hron". 
Pôsobenie v Česko-Slovensku po r. 1945.
V roku 1945 bol opäť prijatý do KSČ. Na IX. zjazde KSČ v roku 1949 bol zvolený za člena Ústredného výboru (ÚV) strany. Zostal ním do roku 1951. V apríli 1945 sa stal štátnym tajomníkom na ministerstve zahraničných vecí. Ministrom zahraničia bol Jan Masaryk.
Na základe dohody podpísanej 27. februára 1946 sa mala uskutočňovať výmena obyvateľstva medzi Česko-Slovenskom a Maďarskom. Maďarsko dohodu od začiatku hodnotilo ako vynútenú, krajne nevýhodnú a vyhýbalo sa jej realizácii. Slováci v Maďarsku prihlásení na výmenu čelili rôznym formám nátlaku a tak sa do 27. mája 1947 prihlásilo len 90 090 Slovákov. Clementis bol zástanca tejto dohody a Slováci v Maďarsku ho vnímali ako "záchrancu", ktorý im umožnil "repatriáciu". V tejto situácii pricestoval do Prahy Mihály Károlyi, bývalý prezident Maďarska, v tej dobe 68 ročný veľvyslanec Maďarska vo Francúzsku, pretože Maďarsko sa snažilo minimalizovať počty repatriovaných (dohoda bola recipročná). O návšteve Masaryka a Clementisa dva týždne pred Masarykovým tragickým úmrtím píše vo svojich pamätiach takto:
"Vo februári 1948 som v Prahe navštívil Beneša, Masaryka a Ripku, aby som sa s nimi pokúsil dohodnúť v otázkach postavenia maďarskej menšiny na Slovensku. Beneš nedávno pred mojím príchodom dostal porážku, a preto nebol v stave rokovať. Všetky svoje nádeje som vkladal do rokovaní s Masarykom, ministrom zahraničných vecí. Nemohol som tušiť, že bude žiť už len dva týždne. Ruku mal obviazanú a nosil ju upevnenú gázou prevesenú cez krk. Už dvakrát ho operovali na dlani, rana ho viditeľne bolela aj pri našom stretnutí. Lekári ho upokojovali, že rakovinu nemá."
„Najhoršie je to", hovoril mi s povzdychom, „že neviem hrať na klavíri.., a pravdepodobne už nikdy ani nebudem vedieť."
Clementis, štátny tajomník ministerstva, náš rozhovor, napriek tomu, že ho nikto nezavolal, niekoľkokrát prerušil svojím príchodom. Masaryka prítomnosť Clementisa viditeľne znervózňovala a mal som ten dojem, že sa ho bojí. Keď vstúpil do miestnosti, pozeral sa na neho ustarostene a inak ako mal vo zvyku, hovoril s ním s oficiálnou uhladenou eleganciou. Dobre som vedel, že Clementis má pevné, nemenné názory na maďarskú otázku, že ho zbytočne budem presviedčať. Jedine od výnimočnej autority Masaryka a jeho evidentného vplyvu som dúfal, že sa mi podarí dosiahnuť riešenie otázky. „Som pod kontrolou tohto človeka", povedal mi Masaryk, keď Clementis opustil miestnosť.'
Clementis a maďarská otázka.
Od marca 1948 do marca 1950 bol Clementis ministrom rezortu zahraničných vecí. V tom čase priamo riadil „repatriácie“ Slovákov z Maďarska aj maďarského obyvateľstva zo Slovenska.
Daniel Okáli v Roľníckych novinách na zač. 70. rokov v článku venovanom jeho priateľovi Clementisovi spomínal, ako po podpise zmluvy o výmene obyvateľstva v maďarskom parlamente ich (Okáliho a Clementisa) prvá cesta smerovala do Tisovca, ku Clementisovmu otcovi, kde Clementis víťazoslávne referoval "starému panslávovi" (Okáliho výraz), ako sa podarilo ponížiť maďarského leva v jeho vlastnom brlohu.
Zbrane pre Izrael.
V dobe predštátnej a v počiatočných rokoch existencie štátu mal Izrael veľmi dobré vzťahy s Česko-Slovenskom, ktoré mu aj počas embarga OSN poskytovalo vojenskú a hospodársku pomoc, v čase Prvej arabsko-izraelskej vojny (od mája 1948) pre mladý štát životne dôležitú. Dodávky zbraní z Česko-Slovenska do Izraela v rokoch 1947 – 1949 v čase pôsobenie Clementisa boli veľmi významné. Ako uvádza Marián Gešper, "jedna z vážnych teórií hovorí o tom, že Stalin rátal paralelne aj s variantom „odskočenia“ Izraela a následnou sovietskou podporou arabských štátov." 
Po zmene politiky Sovietskeho zväzu voči Izraelu však Česko-Slovensko začalo naopak podporovať a vyzbrojovať Egypt, a Izrael sa tak stal až do Nežnej revolúcie v roku 1989 nepriateľskou krajinou. 
Clementis a všeslovanská vzájomnosť.
Ako uvádza Marián Gešper, "Vlado Clementis spolu s Lacom Novomeským boli súčasne aj propagátori slovanského poňatia socializmu a celkovo slovanskej myšlienky, aj keď v rúšku vtedajšej ideológie budovania socializmu. Napomáhali tomu aj vynikajúce vzťahy s Juhosláviou Josipa Broza Tita. Zároveň slovanská myšlienka zažila krátku, ale intenzívnu renesanciu po r. 1945, čo sa prejavilo aj v textov ústavných dokumentov republiky. Na tieto jeho odvážne a nekompromisné postoje nezabudli nielen maďarskí komunisti, ale ani tí českí, presnejšie pražskí centralisti." 
V podobnom duchu píše aj kulturológ Lukáš Perný: "Politická a vojenská spolupráca Slovanov, ktorá sa dostala do popredia v Druhej svetovej vojne, ovplyvňovala aj povojnový kultúrny život na Slovensku. Clementis písal po rusky o slovenskej literatúre a napísal niekoľko pro-slovansky ladených kníh ako Slováci a Slovanstvo či Slovanstvo kedysi a teraz. Bývali davisti videli vo vízii povojnovej všeslovanskej spolupráce oživenie myšlienok Všeslávia a Herderovho proroctva o víťazstve Slovanov." 
Návšteva USA v r. 1949 a správy o pripravovanom zatknutí.
V septembri 1949 cestoval loďou do USA, kde sa ako vedúci čsl. delegácie zúčastnil na Valnom zhromaždení OSN. V tom čase bol už niekoľko mesiacov vo vyšetrovacej väzbe maďarský minister zahraničných vecí László Rajk a v New-Yorku sa Clementis dozvedel o zatýkaní, ktoré začalo v Prahe a to aj na jeho ministerstve. "C. L. Sulzberger" v New York Times z 23. októbra 1949 uverejnil článok o nebezpečenstve, ktoré Clementisovi po návrate domov hrozí. V podobnom zmysle referoval aj Le Monde 27. októbra.
Zo spomienok "Adolfa Hoffmeistera", člena delegácie:
"Jedného dňa som dostal korešpondenčný lístok v obálke od nemeckého utečenca Ericha Juhna. Žiadal ma, aby som naliehal na Vlada, aby sa nevracal domov. Takýchto odkazov bolo vtedy mnoho... Pozval som Vlada raz predpoludním na prechádzku. Išli sme Central Parkom, kde sa hrali deti a z času na čas prešiel skutočne netečný nepodozrivý chodec. Každého sme si prehliadli. Dal som Vladovi Juhnov lístok. Prečítal si ho. Mlčal. Potom povedal, že je to poplašený novinár. Že sú to nezmysly. Lístok sme nad kovovým košom na odpadky spálili."
Keď mu žena z Prahy v liste zo 14. októbra písala:
"Aj tu sme počuli plno klepov a šíriteľom nekľudu je ten pojašený Theo (Theo H. Florin, Clementisov tajomník), potrebuje usmerniť a Vilo (Široký) to s ním vie dobre."
Clementis sa rozhodol zavolať Gottwaldovi a aj vzhľadom na Sulzbergerov článok mu navrhol, aby za ním pricestovala jeho žena Lída Clementisová, na dôkaz, že ju nedržia ako rukojemníčku. Gottwald súhlasil: "Áno, najlepšia odpoveď, keď pošleme tvoju paniu za tebou..." Clementis písal 23. októbra žene: "...keď som ti dnes do telefónu povedal, či by si nechcela priletieť, tak to nebola rečnícka, ale vážne mienená otázka... Súčasne píšem aj Vilovi (Širokému) a uvádzam mu súkromné i nesúkromné dôvody pre svoje rozhodnutie. Uváž, rozhodni sa a podľa toho prehovor s Vilom." Pre "zábavu" jej priložil aj Sulzbergerov článok.
Okolnosti pred zatknutím a obvinením.
Marián Gešper pripomína, že v jeseni 1949 bol v  Maďarsku obžalovaný a  popravený minister zahraničných vecí László Rajk a  jeho spolupracovníci, pričom sa to dialo z  iniciatívy predsedu Maďarskej strany pracujúcich Mátyása Rákosiho. V tom čase sa v Československu začali výpady voči tzv. zrade vo vnútri strany od domnelého titoizmu, sionizmu a napokon slovenského buržoázneho nacionalizmu. Maďarskí komunisti rozdúchavali sovietsku paranoju, ale aj v Prahe (u  Viliama Širokého) a upriamovali pozornosť na údajných šesťdesiat slovenských nacionalistov v Komunistickej strane Slovenska, ktorí mali prenasledovať maďarskú menšinu v Československu. Vynorila sa aj nedávna história podpory československých politikov pri vzniku štátu Izrael a  ich následné onálepkovanie „sionizmom“. Paranoju živil aj náhly rozkol medzi Juhosláviou a Sovietskym zväzom. Nebolo teda prekvapujúce, že sa nezabudlo ani na Clementisa a  jeho aktivity ako ministra zahraničných vecí i na jeho uzemnenie maďarských komunistov v slovenskej otázke. Ako Slovák bol obvinený z buržoázneho nacionalizmu, teda vlastne zo slovenského vlastenectva.""
Súdny proces a poprava.
Po tom, ako sa aj spolu so ženou vrátili z New Yorku, bol v januári 1951 zatknutý. Po zatknutí bol Clementis ochotný sebakriticky priznať chyby, ale nie zlý úmysel. Po krutom vyšetrovaní ho nakoniec obvinili zo zrady a ďalších vymyslených zločinov, ku ktorým sa pod nátlakom priznal. V roku 1952 bol v procese s "Protištátnym sprisahaneckým centrom pod vedením Rudolfa Slánského" odsúdený na smrť a popravený. „Vladimír Clementis: jeden z najbližších priateľov a agentov Beneša, starý agent americkej, anglickej a francúzskej špionážnej služby, zúrivý slovenský nacionalista, nepriateľ ľudu a Sovietskeho zväzu, ktorý sa veľmi skoro zišiel so Slánským na jednej protiľudovej velezradnej platforme. Tento renegát sa stáva ministrom zahraničných vecí...“ 
Citát zo záverečnej reči prokurátora Josefa Urválka 26. novembra 1952 Podľa údajnej správy CIA: „Napriek tomu, že Zápotocký ho nikdy nemal rád, neskôr bol proti zatknutiu a navrhol pustiť ho na slobodu s tým, že by obsadil dajaký málo významný post bez možnosti vyvíjať politickú činnosť,“ uviedla CIA s tým, že najprv tento názor zastával aj prezident Gottwald. Neskôr podľa pokynov z Moskvy sa Gottwald a Zápotocký museli vzdať svojej predstavy a súhlasiť so zatknutím Clementisa,“ keďže na likvidácii Clementisa záležalo Josifovi Stalinovi, čo poukazuje na Clementisom podporované vyzbrojovanie Izraela, ktoré podľa Stalina malo skončiť pripojením Izraela do Východného bloku, čo sa nestalo.V roku 1963 Clementisa rehabilitovali. „Clementis vyčnieval z komunistického priemeru, bol nekonformný, veľmi skoro odmietol predstavu jednotného československého národa. Avšak minimálne tým, aké pozície v strane a v spoločnosti zastával, sa stal spoluzodpovedným za zavedenie komunistickej diktatúry. Jeho tragický osud na tom nič nemení.“ (Tomáš Gális, Týždeň)
Tvorba.
Clementis nebol spisovateľom vo všeobecne rozšírenom zmysle slova, pretože nepísal poéziu ani prózu. Bol redaktorom časopisu DAV, autorom viacerých reportáží o sociálnych konfliktoch na Slovensku, kritických poznámok a príspevkov, ktoré uverejňoval aj v iných časopisoch (Tvorba, Slovenské zvesti).
Pocta.
Vo filme.
Z roku 1948 možno Clementisa vidieť v krátkych reportážach Pathé. V roku 1968 o Clementisovi vyšla krátka reportáž v Československej televízii. V roku 1989 bol Vladimír Clementis vo filmovej podobe hercom Štefanom Halásom stvárnený v seriáli "Roky prelomu". V roku 1997 bol o Clementisovi nahraný dokumentárny film v rámci cyklu "Historická panoráma". 
V roku 2011 vyšla o Clementisovi kniha Ľuboša Juríka "Smrť ministra", ktorá bola následne sfilmovaná režisérom Miroslavom Košickým. Vladimíra Clementisa hral Ján Kroner ml. 
Pamiatky.
Vladimír Clementis má v Bratislave umiestnenú pamätnú tabuľu pri príležitosti jeho rokovania s Džaváharlálom Néhrú a jeho dcérou Indirou Gándhiovou na Hviezdoslavovom námestí v Bratislave. V Tisovci má umiestnenú bustu a pamätnú tabuľu na rodnom dome.
V roku 2007 mu bola Robertom Ficom odhalená plastika v priestoroch Ministerstva zahraničných vecí.
Konferencie a výročia.
Inštitút ASA v spolupráci s mestom Tisovec, ako aj ďalšími spoluorganizátormi, Seniormi slovenskej diplomacie, Gymnáziom F. V. Sasinka v Skalici a Klubu Nového slova pripravil pri príležitosti 110. výročia spomienkovú konferenciu "Vlastenec a Európan Vladimír Clementis", ktorá sa konala 20. septembra 2012 pod záštitou vtedajšieho podpredsedu vlády a ministra zahraničných vecí SR Miroslava Lajčáka. Zúčastnili sa jej vedci, politici, spisovatelia ako Jozef Špaček, František Škvrnda, Ľuboš Jurík, Elena Londáková, Peter Kopecký, Martin Krno, Jozef Lysý, Peter Mináč, Peter Lizák a ďalší. Z konferencie vznikol zborník.
Pri príležitosti 120. výročia narodenia Vladimíra Clementisa usporiadalo mesto Tisovec v spolupráci s Maticou slovenskou podujatie venované dielu Vladimíra Clementisa spojené s výstavou o živote a diele Clementisa, ktorú v minulosti pripravil Drahoslav Machala. Vladimíra Clementisa si Matica slovenská pripomenula tiež štúdiami, vedecko-populárnymi článkami a vedeckou konferenciou "100 VLADIMÍR MINÁČ, 120 VLADIMÍR CLEMENTIS". V Rimavskej Sobota je na rok 2023 pripravené odhalenie busty Vladimíra Clementisa v Aleji národných dejateľov. 
Kniha.
Koncom mája 2023 vyšla kniha "Clementis &amp; Mináč: Vlastenci alebo buržoázni nacionalisti", ktorá je výstupom z podujatí z roku 2022. Zborník obsahuje unikátne a originálne výpovede, spomienky, citáty, štúdie, eseje a komentáre významných osobností spoločenského života (D. Hajko, M. Muránsky, J. Lysý, J. Leikert, S. Krno, P. Kerecman, E. Chmelár, L. Hohoš, J. Lomenčík, P. Parenička, spisovatelia, publicisti a redaktori D. Kerný, Š. Haviar, P. Holka, G. Rothmayerová, P. Dinka, R. Michelko, P. Weiss a mnohí ďalší), ako aj raritné a nikdy nezverejnené fotografie z archívov potomkov, priateľov. Kniha bola uvedená pri príležitosti odhalenia busty Dr. Vladimíra Clementisa v Aleji národných dejateľov v Rimavskej Sobote.

</doc>
<doc id="26138" url="https://sk.wikipedia.org/wiki?curid=26138" title="Baňa (okres Stropkov)">
Baňa (okres Stropkov)

Baňa je obec ležiaca v Nízkych Beskydách na pravostrannom prítoku Ondavy vo výške 413 m. Samostatnou obcou sa stala v roku 1957, dovtedy bola súčasťou bývalej obce Bokša, terajšej mestskej časti Stropkova.
Demografia.
Etnické zloženie.
Údaje: "Sčítanie obyvateľov, domov a bytov v roku 2011, Štatistický úrad SR"
Jazykové zloženie.
Udaje: "Sčítanie obyvateľov, domov a bytov v roku 2011, Štatistický úrad SR"
Náboženské zloženie.
Údaje: "Sčítanie obyvateľov, domov a bytov v roku 2011, Štatistický úrad SR"
Kultúra.
Každoročne sa 14. septembra koná celofarská púť na sviatok Povýšenia sv. Kríža, ktorú organizuje Rímskokatolícky farský úrad v Stropkove. Začiatkom milénia sa v prvý septembrový týždeň uskutočnilo niekoľko ročníkov cyklistických pretekov o pohár Tesly Stropkov s cieľom pri turistickej chate nad obcou.

</doc>
<doc id="26139" url="https://sk.wikipedia.org/wiki?curid=26139" title="Breznica (okres Stropkov)">
Breznica (okres Stropkov)

Breznica je obec na Slovensku v okrese Stropkov. Z pohľadu počtu obyvateľov ide o najväčšiu obec okresu. 
Polohopis.
Obec Breznica leží v geografickom celku Ondavskej vrchoviny južne od Stropkova. Je vybudovaná po oboch stranách potoka Vojtovec pri jeho sútoku s riekou Ondava v nadmorskej výške 176 m. Najvyšším vrchom chotára je Baranov (348 m n. m.). Chotár s rozlohou 991 ha leží východne od rieky Ondavy. Orná pôda zaberá rozlohu 329 ha, ostatná pôda je lesná a poľnohospodárska.Obec s pôdorysom v tvare kríža je v smere sever - juh dlha 1,8 km, v smere východ - západ 1 km. Má 2 autobusové zastávky. V roku 1921 bola autobusovou dopravou prepojená s mestami Prešov, Vranov a Stropkov.
Prírodné podmienky.
Chotár obce tvoria 2 hlavné časti: rovinatá a väčšia svahovitá, kde prevládajú sprašové hliny. V lesoch prevláda buk, hrab, breza, osika, borovica. Zo zvierat tu žije jeleň, diviak, v menšom počte jazvec, zajac, vlk, líška, kuna, rys. Vtáctvo je zastúpené rôznymi druhmi, ktoré tu zimujú, ale aj priletujú na hniezdenie.
Dejiny.
Prvá uznaná písomná zmienka o obci pochádza z roku 1404. Obec patrila k hradnému panstvu Stropkov, kde v tom čase vládli Perenyiovci, od roku 1567 Pethovci a od 18. storočia rodina Hadik-Barkoczy.
Obec bola postavená a žila na slovenskom poddanskom práve a podľa toho platila najvyššie dane a poplatky. Kým v roku 1454 mala 5,5 usadlostí, 12 sedliakov a 5 želiarov, v roku 1715 tu žilo len 7 sedliakov a 4 želiari. V roku 1767 sa počet usadlostí zvýšil na 21. V roku 1787 mala obec 462 obyvateľov, v roku 1828 555 obyvateľov, v roku 1900 459 obyvateľov, v roku 1991 705 obyvateľov, v súčasnosti 774 obyvateľov.
V 15. storočí bol v obci postavený drevený Kostol sv. mučeníkov Kozmu a Damiána so samostatnou zvonicou a jedným zvonom. Ten však v polovici 18. storočia vyhorel. Dnešný murovaný kostol zasvätený sv. Jozefovi bol vybudovaný v r. 1763. V 15.- 16. storočí bola obec farnosťou. Dôvod zániku farnosti nie je známy. Od r. 1997 je znova farnosťou s filiálkou Sitníky a N. Olšava. V prvej matrike sa v obci BREZNICA nachádzali najčastejšie tieto priezviská – Mihalenko, Novotňak, Ribar, Vaško, Brendza, Varga, Manduľa, Mudry, Krajnik.
Obec bola vypálená 21.9.1944 počas bombardovania letectvom Červenej armády a v novembri 1944 nemeckými vojskami za pomoc partizánom.
Výstavba.
V 15. storočí bol postavený umelý rybník s rozlohou cca 1,5 ha a vodný mlyn na 3 kamene, v 16. storočí stará farská budova, v 2. polovici 18. storočia panský majer a budova pre správcu majetku (kaštieľ).
V roku 1903 pribudla budova štátnej ľudovej školy (učilo sa maďarsky). V rámci povojnovej obnovy v rokoch 1947 – 1949 bolo postavených 18 domov, v roku 1957 ďalších 7, väčšinou svojpomocne. 28. 10. 1950 bola obec elektrifikovaná a bol napojený miestny rozhlas. V roku 1959 bol postavený kultúrny dom, v roku 1960 boli upravené cesty, postavené 2 mosty na miestnom potoku a predajňa OD, roku 1976 požiarna zbrojnica, cesta na cintorín, vodovod, roku 1981 daná do užívania Materská kola, v roku 1994 bola obec plynofikovaná, v roku 1997 bol postavený Dom nádeje a začalo sa s výstavbou kanalizácie, v roku 2003 bol obnovený obecný rozhlas a v roku 2004 bola dokončená a skolaudovaná stavba šatní a tribúny TJ.
Školstvo.
Do 22. 6. 1888 sa vyučovalo v cirkevnej škole v bývalej farskej budove. Vyučovali cirkevní pracovníci alebo ľudia nimi poverení. Posledným učiteľom bol p. G. Duplinský s manželkou. V rokoch 1903 – 1918 v novej budove školy vyučovala Ema Keyvari v maďarčine. V rokoch 1920 – 1923 učiteľ Kaszay zaviedol pravidelnú školskú dochádzku s vyučovacím jazykom slovenským.
V rokoch 1937 – 1963 v obci pôsobilo ochotnícke divadlo, v roku 1960 bolo otvorené stále kino, kde sa premietalo 3-krát týždenne.
Názov.
Vývin názvu obce
Občianska vybavenosť.
V obci sa nachádzajú tenisový kurt s antukovým povrchom, futbalové a multifunkčné ihrisko. 

</doc>
<doc id="26140" url="https://sk.wikipedia.org/wiki?curid=26140" title="Breznička (okres Stropkov)">
Breznička (okres Stropkov)

Breznička je obec na Slovensku v okrese Stropkov.

</doc>
<doc id="26141" url="https://sk.wikipedia.org/wiki?curid=26141" title="Brusnica (okres Stropkov)">
Brusnica (okres Stropkov)

Brusnica je obec na Slovensku v okrese Stropkov.
Polohopis.
Brusnica leží v Ondavskej vrchovine, v dolnej časti doliny potoka Čierťaž alebo Brusnička, ľavého prítoku strednej Ondavy.
Prírodné pomery.
Mierne členitý povrch chotára tvoria súvrstvia treťohorného flyšu. V zalesnenom chotári prevláda bukový les. Poľnohospodárska pôda predstavuje 426 ha, orná pôda 128 ha a lesná pôda 917 ha. Podnebie je mierne. Z plodín sa najčastejšie pestuje jačmeň, pšenica, kŕmna repa, zemiaky, kukurica a záhradná zelenina. Z lesnej zveri sa najviac darí jelenej a srnčej zveri, diviakom a líškam. Vyskytuje sa ojedinele vlk a rys ale aj bažant.
Dejiny.
Kráľ Žigmund daroval v roku 1408 šľachticovi Jánovi z Perína stropkovské panstvo, na ktorom bola vtedy aj dedina Brusnica. Zapísali ju vtedy v ponemčenom názve Prensincz. V roku 1454 sa spomína ako Brusnyicza. Je pravdepodobné, že názov mal najprv funkciu chotárneho názvu vyjadrujúc to, že sa tam hojne vyskytovala rastlina brusnica a po založení sídliska sa stala jeho názvom. Založenie tamojšieho sídliska možno predpokladať pred 14. storočím obyvateľmi z blízkej dediny, teda z Breznice alebo zo Stropkova. Brusnica bola v 14. – 17. storočí nepretržite majetkovou súčasťou stropkovského panstva. Medzi vlastníkov patrili: Mikuláš Erdődy Bakóczar, Peter Erdődy, Gabriel Perény, ktorý nezanechal po sebe dediča a tak ju cisár Maximilián daroval Jánovi Petehöovi. Ešte v 17. storočí patrila Stropkovskému panstvu a jej pánom boli Pethoövci. Od 18. storočia sa dostala obec do majetku grófov Barkόczyovcov. Sídlisko malo v roku 1600 obývaných 15 poddanských domov a dom šoltýsa. Na prelome 16. a 17. storočia bola Brusnica stredne veľkou dedinou s rusínskym obyvateľstvom. Začiatkom 17. storočia sa do Brusnice prisťahovali viaceré rusínske rodiny. Už pred rokom 1639 si postavili chrám, ktorý v dedine aj neskôr jestvoval. Brusnické poddané domácnosti v 17. storočí chudobneli. V 17. storočí bol v Brusnici majer, ktorému patrili sedliakmi opustené alebo im zobraté pozemky. V roku 1715 žilo v Brusnici 12 a v roku 1720 13 poddanských domácností. Obyvatelia sa živili pastierstvom a pracovali v rozsiahlych lesoch.
Do roku 1945 tu bola píla, ktorá zamestnávala asi 20 robotníkov.
Občianska vybavenosť.
V obci sa nachádza kultúrny dom, materská škola so školskou jedálňou, dom smútku, gréckokatolícky a pravoslávny chrám. Poľnohospodárske družstvo sa zameriava na živočíšnu výrobu, zväčša kravy. V obci je spoločnosť komposesorátu a urbariátu obce Brusnica – pozemkové spoločenstvo. Obec pravidelne usporadúva kultúrne, spoločenské a športové podujatia: Uvítanie nového roka, Deň žien, Deň matiek, Majáles, Životné jubileá, uvítanie detí do života a futbalový turnaj. Okolie je vhodné na turistiku a agroturistiku.

</doc>
<doc id="26142" url="https://sk.wikipedia.org/wiki?curid=26142" title="Bukovce (okres Stropkov)">
Bukovce (okres Stropkov)

Bukovce () je obec na Slovensku v okrese Stropkov. Sú známe gréckokatolíckym pútnickým miestom Buková hôrka (Bukova hirka), kde sa nachádza cerkev Povýšenia svätého Kríža, kaplnka Premenenia Pána a baziliánsky monastier. Najstaršia písomná zmienka o Bukovej hôrke je z r. 1742.
Obec vznikla v roku 1964 zlúčením obcí Malé Bukovce (býv. Zemplínska župa) a Veľké Bukovce (býv. Šarišská župa).

</doc>
<doc id="26143" url="https://sk.wikipedia.org/wiki?curid=26143" title="Bystrá (okres Stropkov)">
Bystrá (okres Stropkov)

Bystrá je obec na Slovensku v okrese Stropkov.
Obec bola založená niekedy okolo roku 1570, šlo o najmladšiu obec v severnej časti stropkovského panstva.

</doc>
<doc id="26144" url="https://sk.wikipedia.org/wiki?curid=26144" title="Bžany (okres Stropkov)">
Bžany (okres Stropkov)

Bžany sú obec na Slovensku v okrese Stropkov.
Dejiny.
Sídlisko založil šoltýs s usadlíkmi okolo roku 1365.
Prvý písomný doklad o dedine pochádza z roku 1372. Bola majetkovou súčasťou panstva Čičava. Neskôr ju vlastnili Barkóczyovci a Szirmayovci. V roku 1600 malo sídlisko asi 5 poddanských domov. V rokoch 1715 až 1720 tu postupne hospodárilo 9 až 10 poddanských domácností, v roku 1828 bolo 32 domov a 239 obyvateľov, v roku 1900 193 obyvateľov, v roku 1970 spolu 212 obyvateľov. Obyvatelia sa v minulosti zaoberali tradičným poľnohospodárstvom, drevorubačstvom, pálením drevného uhlia a povozníctvom. Do roku 1918 obec administratívne patrila do Zemplínskej stolice.
Symboly obce.
Erb: V striebornom (bielom) poli štítu zelená vetva bazy s čiernymi plodmi.

</doc>
<doc id="26146" url="https://sk.wikipedia.org/wiki?curid=26146" title="Gribov">
Gribov

Gribov je obec na Slovensku v okrese Stropkov.

</doc>
<doc id="26147" url="https://sk.wikipedia.org/wiki?curid=26147" title="Duplín">
Duplín

Duplín je obec na Slovensku v okrese Stropkov.
Do etnicky slovensko-rusínskej obce prišli na začiatku 20. storočia goralské rodiny z oblasti Zakopaného a Nového Targu, ktoré si ich tradície udržiavajú dodnes.
Goralské nárečie sa postupne z obce vytratilo. Ovláda ho minimálny počet dospelých či detí.

</doc>
<doc id="26148" url="https://sk.wikipedia.org/wiki?curid=26148" title="Havaj (okres Stropkov)">
Havaj (okres Stropkov)

Havaj () je obec na Slovensku v okrese Stropkov.
Polohopis.
Ulice.
Cigánska, Komenského
Vodné toky.
Obcou tečie Poliansky potok.
Dejiny.
Obec založil pravdepodobne šoltýs havaj s poddanými, asi valašského pôvodu, podľa zákupného práva. Pred rokom 1430 obec patrila šľachticom z Perína, ako súčasť stropkovského panstva, ktoru zostala aj počas 17. storočia.
Obyvatelia obce odvádzali daň od: 1567 6, 1582 4, 1610 1,5 a 1635 0,5 porty.
V roku 1610 v Havaji bolo obývaných 26 domov poddaných, dom šoltýsa a pravoslávna fara, doklad o chráme je z roku 1601.
V roku 1715 a 1720 v obci bolo 13 a 10 poddanských domácností. K obci patril vodný mlyn.
Obyvateľstvo.
Prevažná väčšina obyvateľov sa hlási ku gréckokatolíckej cirkvi. V obci je gréckokatolícka cerkev sv. Mikuláša Divotvorcu z r. 1825. 

</doc>
<doc id="26149" url="https://sk.wikipedia.org/wiki?curid=26149" title="Chotča">
Chotča

Chotča je obec na Slovensku v okrese okrese Stropkov.
Polohopis.
Rázovitá obec Chotča leží v Nízkych Beskydách v doline rovnomennej rieky Chotčianky. Mierne zvlnený povrch chotára je pahorkatina a tvoria ho flyšové súvrstvia a štvrtohorné usadeniny.
Vodné toky.
Chotčianka
Dejiny.
Počiatky Chotče súvisia s dejinami Stročína a jeho panstva. K tomuto panstvu až do roku 1379 patrilo územie obce od Chotčianky, ktorá bola zároveň chotárnou hranicou Stropkova a Chotče, až po obec Dubová a hranice s Poľskom. Je to takmer celé územie okresu Svidník v hraniciach do roku 1960.
Kultúra a zaujímavosti.
Do roku 1969 obec nemala kultúrny dom. Jeho výstavba sa realizovala v akcii „Z“ a ukončený bol v roku 1972.
Cirkev.
Terajší rímskokatolícky kostol je z roku 1910 s patrocíniom najsvätejšieho srdca Ježišovho. Podľa najstaršej 95-ročnej pamätníčky, už v tomto roku pôvodný drevený kostol bol zničený. Zachoval sa z neho obraz od neznámeho autora, ktorý znázorňuje odovzdávanie darov troch kráľov Ježišovi, kalich a drevená socha Panny Márie, ktoré sú umiestnené v rímskokatolíckom kostole.
V Chotči sa nachádza aj gréckokatolícky chrám postavený v roku 1969. Po dokončení bol 21 rokov z dôvodov náboženských nezhôd zatvorený. Jeho vysviacka sa konala až 21.11.1990.
Hospodárstvo.
Z plodín sa najčastejšie pestuje jačmeň, pšenica, kŕmna repa, zemiaky a záhradná zelenina. Zo živočíchov sa najviac darí jelenej a srnčej zveri, diviakom, líškam, vyskytuje sa ojedinele aj vlk alebo rys.
Školstvo.
Základná škola bola zriadená v roku 1901, ale budova školy bola postavená ešte v roku 1894. Do prvej svetovej vojny sa vyučovalo v maďarskom jazyku. V slovenčine sa začalo vyučovať až v roku 1919 a škola mala názov „štátna ľudová škola“. Za zv. Slovenského štátu bola premenovaná na rímskokatolícku a gréckokatolícku ľudovú školu. V roku 1964 začala svoju činnosť Materská škola.

</doc>
<doc id="26150" url="https://sk.wikipedia.org/wiki?curid=26150" title="Jakušovce">
Jakušovce

Jakušovce sú obec na Slovensku v okrese Stropkov.
Polohopis.
Obec je horskou obcou v Nízkych Beskydách v doline malého potoka ústiaceho do Brusničky. 
Dejiny.
Obec založená na zákupnom práve sa spomína v roku 1454. Patrila panstvu Stropkov od 16. storočia Dežőfiovcom, v 19. storočí Keglevičovcom. V roku 1715 mala 6 opustených a jednu obývanú domácnosť, 1720 tri domácnosti, 1787 bolo v obci 14 domov a 95 obyvateľov. V roku 1828 mala obec 20 domov a 154 obyvateľov. Živila sa povozníctvom a prácou v lesoch. Za prvej ČSR pracovali v poľnohospodárstve a v lesnom hospodárstve. Počas 2. sv. vojny obyvatelia spolupracovali s partizánmi. V roku 1944 Nemci obec vypálili. V roku 1947 sa časť obyvateľov presídlila na Ukrajinu v bývalom ZSSR. Dnes obyvatelia pracujú v priemyselných podnikoch a súkromných firmách na okolí. V súčasnosti má obec 44 obyvateľov a kataster s rozlohou 550 ha.

</doc>
<doc id="26151" url="https://sk.wikipedia.org/wiki?curid=26151" title="Podhorany">
Podhorany

Podhorany môžu byť:

</doc>
<doc id="26153" url="https://sk.wikipedia.org/wiki?curid=26153" title="Kolbovce">
Kolbovce

Kolbovce sú obec na Slovensku v okrese Stropkov.
Dejiny.
Obec pravdepodobne vznikla založením šoltýsom s usadlíkmi na základe zákupného práva v 14. alebo začiatkom 15. storočia. Patrila k stropkovskému panstvu.
Obyvatelia odvádzali daň od 1567 2, 1582 2,5, 1610 1,25 a 1635 0,5 porty.

</doc>
<doc id="26154" url="https://sk.wikipedia.org/wiki?curid=26154" title="Korunková">
Korunková

Korunková je obec na Slovensku v okrese Stropkov.
Názvy.
Doložené historické názvy sú:
Dejiny.
Pri prvej písomnej zmienke v roku 1408 bol použitý nemecký názov „Puczagshaw“, ktorého preklad je Pucákova Poruba. Obec teda založil šoltýs Pucak s poddanými podľa zákupného práva. Od založenia až po 17. storočie obec patrila stropkovskému panstvu.
Obyvatelia obce boli zdanení od: v roku 1567 3, 1582 3,5, 1610 1 a 1635 0,5 porty.
Pamiatky.
Nachádza sa tu gréckokatolícky chrám svätého Demetera. Ide o barokovo-klasicistický kostol postavený v roku 1776 a obnovený v roku 1930.

</doc>
<doc id="26155" url="https://sk.wikipedia.org/wiki?curid=26155" title="Kožuchovce">
Kožuchovce

Kožuchovce sú obec na Slovensku v okrese Stropkov. Kožuchovce sa rozprestierajú v severnej časti Nízkych Beskýd, v doline severného prítoku Chotčianky, v nadmorskej výške 350 metrov nad morom. Najvyšší vrch v extraviláne obce je Pacutová 594 m. n. morom.
História.
Prvá známa písomná zmienka o Kožuchovciach pochádza z urbáru makovického panstva, z roku 1618. Prvý dom v obci postavil šotltýs podľa zakúpeného práva. Na začiatku 17. storočia boli Kožuchovce malou osadou v Šarišskej župe. 
V rokoch 17121714 sa Kožuchovce vyľudnili, v roku 1787 mala obec 18 domov a 139 obyvateľov, v roku 1828 mala 22 domov a 175 obyvateľov. V roku 1880 počet poklesol na 72 dedinčanov. O 50 rokov neskôr v 20 storočí ich už bolo 175. V roku 1940 bolo zaznamenaných 191 obyvateľov hlásiacich sa k Rusínom.
Obyvateľstvo sa zaoberalo chovom dobytka, oviec, prácou v lesoch, neraz odchádzalo na sezónne práce do južnejších stolíc. Počas prvej svetovej vojny prebiehali v chotári obce vojenské operácia ruských a rakúsko-uhorských vojsk.
Za prvej ČSR sa mnohí vysťahovali. Bol tu mlyn a liehovar. Počas druhej svetovej vojny obyvatelia podporovali partizánske hnutie pôsobiace v okolí. V roku 1947 sa časť vysťahovala do ZSSR. Na pozemkoch presídlencov boli založené v roku 1958 štátne majetky. Obyvatelia pracovali v lesnom hospodárstve, poľnohospodárstve a priemyselných podnikoch v Stropkove a Svidníku.
Historický názov obce.
Historické názvy podľa:
Symboly obce.
Erb.
V zelenom štíte zlatý snop prekrytý strieborným položeným kosákom so zlatou rukoväťou, prevýšený strieborným obráteným kostolom, pozostávajúcim z troch veží ukončených zlatými krížmi.
Súčasný erb bol prijatý uznesením obecného zastupiteľstva dňa 9. mája 2006, č. OZ – 10/2006 a je zapísaný v heraldickom registri Slovenskej republiky pod signatúrou K – 258/2006.
Súčasná heraldická kompozícia erbu symbolizuje tradičné zamestnanie obyvateľov obce, podľa odtlačku historického pečatidla obce z polovice 19. storočia, doplnené o architektúru pôvodného dreveného kostola, dnes vystaveného v areáli Východoslovenského múzea v Košiciach. 
Autormi erbu sú Peter Kónya, Leon Sokolovský a Sergej Pančák. 
Vlajka.
Vlajka obce pozostáva zo piatich pozdĺžnych pruhov vo farbách bielej (1/6), žltej (1/6), zelenej (2/6), bielej (1/6) a žltej (1/6). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.
Kostol svätého Michala.
Kostol svätého Michala je drevený gréckokatolícky kostol pochádzajúci z obce Kožuchovce. V súčasnosti slúži ako expozícia vo Východoslovenskom múzeu v Košiciach.
Drevený kostolík bol dokončený v roku 1741 a zasvätený bol svätému Mikulášovi. Ako stavebný materiál zrubovej konštrukcie bolo použité jedľové drevo. Škáry sú utesnené ľanovou kúdeľou. Rezbárska výzdoba ikonostasu je zhotovený z lipového dreva. V roku 1875 bol celý interiér objektu vyzdobený nástennými maľbami. Najbohatšiu maľovanú výzdobu má samotná loď kostola, kde maľba pokrývala všetky štyri steny aj kupolu.
Premiestnenie.
Tým, že je kostol z dreva, má kratšiu životnosť. Už začiatkom 20. storočia bol preto tak schátralý, že sa prestal používať. Bol uzavretý a začala sa stavba nového, murovaného kostola. Väčšina cenností bola prenesená do nového kostola, ale ikonostas s pripevnenými ikonami ponechali na pôvodnom mieste. Rozpadávajúcemu sa kostolíku hrozilo zbúranie, ale vďaka zásahu "Referátu na ochranu pamiatok" sa demolácia neuskutočnila. V roku 1927 o kostol prejavil záujem vtedajší riaditeľ Východoslovenského múzea v Košiciach JUDr. Josef Pollák. Medzi obcou a prsíslušným farským úradom v Ladomírovej uzavrel dohodu, na základe ktorej bola obec ochotná za malú protihodnotu odovzdať kostol múzeu.
Onedlho na to sa konala jeho demontáž. Samotné rozobratie sa uskutočnilo v októbri 1927. Práce sa počas procesu zakresľovali, fotografovali, každý kus drevenej konštrukcie kostola sa očísloval a popísal. Drevené prvky boli zhromaždené v sklade, povozmi dopravili cez horu do Ladomírovej, kde boli naložené na nákladné autá. Cesta celej kolóny z Ladomírovej do Košíc trvala vyše osem hodín.
Za historickou budovou múzea poskladali označené drevené prvky na vopred pripravený kamenný sokel. Počas demontáže boli zdokumentované aj tie časti kostola, ktoré boli úplne zničené a bolo ich potrebné nahradiť novým kusom dreva. Pôvodnú rozpadávajúcu sa šindľovú krytinu nahradili novými šindľami, na základe vzoru pôvodných. Vnútornú maľovanú výzdobu reštauroval František Ženíšek mladší. Po ukončení týchto stavebných prác bol skompletizovaný pôvodný ikonostas a doplnené voľne zavesené ikony a kríž. V lodi je umiestnená jedna drevená lavica. Rekonštrukčné práce boli ukončené 12. augusta 1928 sa presťahovaný kostolík bol sprístupnený návštevníkom pri príležitosti osláv "Národopisného dňa" košického múzea. Jedinou chybou je to, že poloha kostolíka nezodpovedá pôvodne predpísanému smerovaniu svätyne k východu, pretože sa bolo nutné prispôsobiť úzkemu pozemku múzea, keďže Rada mesta Košice napriek opakovaným žiadostiam riaditeľa múzea nedovolila rozšíriť záhradu na časť chodníka medzi ukončením ulice a priemyselnou školou.
Drevený kostolík z Kožuchoviec sa stal expozíciou a v roku 1963 bol zapísaný do zoznamu nehnuteľných kultúrnych pamiatok Slovenska. Kostol má charakteristické členenie na tri časti – svätyňu, loď, babinec a tri kupole, tvoriace strechu. Každá kupola má mierne cibuľovitý tvar a je ukončená kovaným krížom. Svätyňa, orientovaná na juhovýchod, je priestorom pre oltár, oddeleným od lode ikonostasom. Loď kostola má dve okná na južnú stranu, vchod do kostolíka je cez západnú časť – babinec. Skromné zariadenie – maľovanú lavicu – bolo doplnené postupne ďalšími zbierkovými predmetmi z východoslovenskej oblasti.
V roku 1959 bola strecha pokrytá novými šindľami. Začiatkom 70. rokov 20. storočia bolo zrejmé, že je nevyhnutné kostol opäť reštaurovať. Ukázalo sa, že impregnačný prostriedok (karbolíneum), použitý na konzerváciu exteriérovej drevenej hmoty, zároveň poškodil polychrómované vrstvy v samotnom interiéri kostola. Do interiéru kostola sa nemohli znovu umiestniť polychrómované časti ikonostasu, maľované medailóny a ikony, pretože výpary s obsahom dechtu by spôsobili ich kompletný zánik. Všetky polychrómované časti a ikony sa preto premiestnili do umeleckohistorickej expozície múzea, kde sú vystavené v rámci exponátov východného obradu.
Výzdoba.
Na severnej strane je veľkolepá scéna Posledného súdu. Samotná scéna Krista, po bokoch s Pannou Máriou a svätým Jánom, skupinky anjelov s dušami spasených a čertov s hriešnikmi sú komponované podľa zaužívaného vzoru. Nad scénou Súdu sú dve skupinky – apoštoli a proroci. Celé dielo je zvýraznené orámovaním s rastlinným motívom.
Výzdoba južnej strany je obmedzená okienkom. No našli sme tu výjav Krst Krista v Jordáne, v západnej Vzkriesenie, oba výjavy boli zasadené do krajiny. Ostatné plochy boli zdobené rastlinným a geometrickým motívom. Východnú stenu lode tvoril ikonostas – v medailónoch cárskych dverí sú Matka Božia s dieťaťom a svätci. Štyri ikony pôvodne z 18. storočia boli umiestnené na ploche medzi tromi dverami – Matka Božia s dieťaťom, Kristus – učiteľ, sv. Mikuláš biskup ale aj ikona Pokrov. Horný pás bol zaplnený postavami dvanástich apoštolov, uprostred s Kristom. V kupole nad ikonostasom bol maľovaný výjav Kalvárie, doplnený o dve kľačiace postavy. Na ostatných troch plochách kupoly boli postavy anjelov s kvetovým festónom a rastlinným orámovaním. Čas vzniku malieb sa datuje do roku 1785. V záklope kupoly je maľba Svätej Trojice.
Na východnej stene kostola bola postava anjela a motív Hrob Krista Pána. Na severnej a južnej stene boli namaľované postavy štyroch cirkevných otcov, inak tu prevládala ornamentálna rastlinná výzdoba. Na stenách kostola bolo v minulosti zavesených niekoľko samostatných ikon, ktoré pravdepodobne nepatrili k pôvodnému zariadeniu.
Západná stena bola zdobená výjavom zo Starého zákona, navzájom oddeleným ornamentálnym rámovaním (Adam a Eva medzi zvieratami v raji, Adam a Eva pod stromom múdrosti s hadom, Vyhnanie Adama a Evy z raja) a výjavom roľníka, pracujúceho na poli. V severozápadnom rohu sa nachádza malý výjav z príbehu o "Márnotratnom synovi", umiestnený v barokovej záhrade.
Zvonica a brána.
Okrem kostolíka sú v záhrade za hlavnou budovou VSM, umiestnené tiež dve iné drevené stavby – zvonica a vyrezávaná brána. Zvonica pochádza z obce Mineraľnoje na Ukrajine a do záhrady múzea bola premiestnená v 20. rokoch 20. storočia. Vysoká drevená brána sa do múzejnej záhrady presťahovala z Moldavy nad Bodvou, no umiestnená tu bola len do roku 2013. Pri poslednej rekonštrukcii pribudla do areálu ku kostolíku zvonkohra.

</doc>
<doc id="26156" url="https://sk.wikipedia.org/wiki?curid=26156" title="Krišľovce">
Krišľovce

Krišľovce sú obec na Slovensku v okrese Stropkov.
Dejiny.
Obec je najmladšia v tamojšej doline. Vznik spadá medzi roku 1454 a 1465 a vznikla založením šoltýsom s poddanými podľa zákupného práva. Názov obce pochádza od mena alebo prezývky šoltýsa.
Počas 15.17. storočia obec patrila stropkovskému panstvu. Obyvatelia obce boli zdanení od: 1567 1, 1582 1,5, porty. Na začiatku 17. storočia (16101620) bola obec opustená. Noví obyvatelia prišli okolo roku 1625.
V rokoch 16391651 v Krišlovciach bývala 1 rodina šoltýsa a tri valašské domácnosti, 1715 1 a 1720 2 sedliacke domácnosti.
Obec bola koncom novembra 1944 vypálená, ustupujúcimi nemeckými vojakmi. Zhorela celá obec.

</doc>
<doc id="26157" url="https://sk.wikipedia.org/wiki?curid=26157" title="Kručov">
Kručov

Kručov je obec na Slovensku v okrese Stropkov. Pôvodne až do roku 1992 sa volal Ruský Kručov.
Poloha.
Kručov leží v juhozápadnej časti Ondavskej vrchoviny, v nadmorskej výške okolo 210 m.
Dejiny.
Prvá správa o dedine Kručov je v listine z roku 1382 o vrátení Kručova a susedných dedín, ktoré zabral Peter Cudár oprávneným vlastníkom (šľachti z Rozhanoviec) a pričlenil k panstvu Makovica. Kručov pravdepodobne založil šoltýs s poddanými podľa zákupného práva. Názov dediny bol prevzatý od staršieho názvu miestneho potoka. V písomnostiach zo 14. – 15. storočia sa vyskytuje v ľudovom názve Kručov, v písomnostiach zo 16. – 17. storočia v maďarizovanom názve bez koncového – v. Až začiatkom 18. storočia bol maďarizovaný, úradný názov rozšírený o rozlišujúcu časť v zmysle Rusínsky Kručov. Hoci sa Cudarovci aj neskôr usilovali získať, či zabrať Kručov do svojho vlastníctva, zostala táto dedina aj v 15. – 17. storočí trvalou majetkovou súčasťou panstva Čičava a vo vlastníctve šľachticov z Rozhanoviec, Bátoriovcov a ich dedičov. V roku 1493 hospodárila v Kručove okrem domácnosti šoltýsa len jedna poddanská domácnosť.
Tamojšie sídlisko malo v roku 1600 obývaných trinásť poddanských domov, dom šoltýsa, pravoslávny chrám a dom farára. Na prelome 16. a 17. storočia bol Kručov stredne veľkou dedinou s rusínskymi, poddanskými aj farskými obyvateľmi. V 17. storočí valašské domácnosti chudobneli a ubúdalo ich.
Až koncom 17., prípadne začiatkom 18. storočia, poddanských domácností pribúdalo. V rokoch 1715 a 1720 žilo v Kručove po desať sedliackych domácností.
Kultúra a zaujímavosti.
Zaujímavosti.
Na východnom Slovensku sa nachádzajú aj obce Vyšný Kručov (vzdialený len 20 km) a Nižný Kručov (44 km), kde si skrátene tiež hovoria Kručov.
Občianska vybavenosť.
Veľkosť katastra je 821 ha. V obci je kultúrny dom, materská škola so školskou jedálňou, gréckokatolícky chrám z konca 18. storočia a pravoslávny chrám. 
V obci sa nachádza Predajňa potravín M. Babej, predajňa potravín A. Capová, Stolárstvo R. Štefánik a PD Lomné, zaoberajúce sa poľnohospodárstvom.
Obec je členom združenia Ondava so sídlom v Duplíne od roku 2003. Pravidelne, každoročne, sa tu uskutočňujú oslavy Deň Matiek a športový deň.
Okolie obce je vhodné na turistiku a agroturistiku.

</doc>
<doc id="26158" url="https://sk.wikipedia.org/wiki?curid=26158" title="Krušinec">
Krušinec

Krušinec je obec na Slovensku v okrese Stropkov v Prešovskom kraji.
Obec leží v pohorí Nízke Beskydy, v dolnej častí doliny Chotčianky, v nadmorskej výške okolo 210 m. V obci je spoločenská sála, dom smútku a gréckokatolícky kostol. Približne 20 kilometrov od Krušinca sa nachádza rekreačná oblasť Domaša. Najbližšími mestami sú Stropkov (3 km), Svidník (15 km), Medzilaborce (29 km), Bardejov (43 km), Vranov nad Topľou (50km), Prešov (53 km) a Krosno (61 km, PL).
V obci Krušinec žije 237 ľudí. Z tohto počtu je vo veku do 18 rokov 61 obyvateľov, od 19 do 60 rokov 135 obyvateľov a nad 61 rokov 41 obyvateľov.
V obci sa každoročne konajú akcie pre rôzne vekovú skupiny. Ide najmä o Deň matiek, v ktorom si deti pripravujú za pomoci ich starších kamarátov program, s ktorým vystúpia. Ďalej je to Deň hier, počas ktorého sú organizované športové súťaže, rozdáva sa guľáš a občerstvenie. Tradičným sa taktiež stal aj Štefánsky stolnotenisový turnaj, ktorý sa koná každoročne 26. decembra (na Štefana).
Dejiny.
Najstaršia písomná zmienka o Krušinci sa nachádza v daňovom súpise z roku 1551, kedy sedliacke domácnosti prvý raz platili daň kráľovi.
Osídlenie tu začalo vznikať v 30. rokoch 16. storočia. Vybudovali ho usadlíci na čele so šoltýsom podľa zákupného práva. V písomnostiach sa vyskytuje pod pôvodným názvom Krušinec, ktorý je odvodený od mena prvého šoltýsa, prípadne to bol starší názov údolia, v ktorom osídlenie vzniklo. Krátko pred rokom 1567 dedinu čiastočne spustošilo kráľovské vojsko. Štyri sedliacke domácnosti aj so šoltýsom zutekali, ale šoltýska domácnosť sa čoskoro vrátila. V roku 1588 tu žili aj dve želiarske domácností. V roku 1600 tu bol aj jeden poddanský dom. V roku 1618 patrilo šoltýstvo s mlynom štyrom domácnostiam. Krušinec patril k rusínskym dedinám na panstve Makovica. Začiatkom 17. storočia sa tu usadilo nové obyvateľstvo a obec sa zväčšovala. V roku 1618 okrem šoltýskych obydlí s mlynom, bolo 6 obývaných poddaných domov. Obyvatelia Krušinca sa zaoberali poľnohospodárstvom.
Obec bola v októbri 1944 za pomoc partizánom vypálená nemeckými vojakmi.

</doc>
<doc id="26159" url="https://sk.wikipedia.org/wiki?curid=26159" title="Lomné">
Lomné

Lomné je obec na Slovensku v okrese Stropkov.
Dejiny.
K obci sa vzťahuje správa z roku 1347, keď Roland syn Mikča vypálil Lomné, ktoré vtedy patrilo šľachticom z Rozhanoviec k ich panstvu Čičava. Tí sa obec snažili obnoviť, avšak už v roku 1357 došlo k ďalšiemu prepadu (opäť Roland), pri ktorom obesili šoltýsa Petra, upálili jeho dcéru a zranili ženu. Ešte v roku 1363 mali obyvatelia obce slobodu počas plynutia lehoty podľa zákupného práva. Obec však určite existovala pred rokom 1347 a je pravdepodobné, že už pred 14. storočím.
Obyvatelia obnovenej obce mali pravoslávny chrám a kňaza, čo potvrdzuje správa z roku 1601. Informácia o vodnom mlyne je z roku 1409.
V roku 1550 tu žilo a hospodárilo 13 sedliackych a jedno šoltýske hospodárstvo. Obyvatelia obce boli zdanení od: 1567 3,5, 1582 3,5, 1610 1,5, 1635 0,375 porty.
V roku 1600 v Lomnom bolo 18 poddanských, 1 šoltýsky dom a dom pravoslávneho kňaza. V roku 1715 6 a 1720 5 domácností poddaných.

</doc>
<doc id="26160" url="https://sk.wikipedia.org/wiki?curid=26160" title="Abrahámovce (okres Kežmarok)">
Abrahámovce (okres Kežmarok)

Abrahámovce (, 19271952 "Abrahamovce-Pikovce", 19521982 "Abrahamovce") sú obec na Slovensku v Kežmarskom okrese, Prešovskom kraji.
Poloha.
Obec leží na juhozápadných svahoch Levočských vrchov, v blízkosti Popradu. 5 km od Abrahámoviec je obec Vrbov s termálnym kúpaliskom, neďaleko sa nachádza i golfové ihrisko vo Veľkej Lomnici.
Dejiny.
Prvá písomná zmienka o obci je z roku 1286 (Abraham), v roku 1323 známa ako Abrahe, 1367 Abraamfalua, 1786 Abranowcze. Abrahámovce patrili do Stolice 10 špišských kopijníkov. Obyvateľstvo sa venovalo prevažne poľnohospodárstvu, košíkárstvu a povozníctvu.

</doc>
<doc id="26161" url="https://sk.wikipedia.org/wiki?curid=26161" title="Bušovce">
Bušovce

Bušovce () sú obec na Slovensku v okrese Kežmarok.
Pred rokom 1945 bola obec obývaná prevažne nemeckým a goralským obyvateľstvom. Dominantnú pozíciu v obci malo nemecké obyvateľstvo, pre ktorých pracovali Gorali najčastejšie ako robotníci a služobníci. Obyvatelia sa okrem národnosti a postavenia v spoločnosti líšili aj vo vierovyznaní. Kým sa goralskí obyvatelia identifikovali najmä s rímskokatolíckym náboženstvom, medzi Nemcami prevládala evanjelická viera. Aj kvôli týmto rozdielom boli manželstvá medzi etnikami pomerne zriedkavé.
Počas a po druhej svetovej vojne si obec prešla výraznou demografickou zmenou, keďže väčšina nemeckého obyvateľstva bola presídlená. V obci sa teda začal posilňovať slovanský prvok, predovšetkým ten goralský, pričom nemecká charakteristika obce takmer úplne vymizla. Goralský element obce sa udržiava až dodnes najmä naprieč dospelým obyvateľstvom. Kým 30% dospelého obyvateľstva ovláda a aktívne využíva goralské nárečie, medzi deťmi je to menej než 5%.
V obci je rímskokatolícky kostol sv. Vavrinca z 13. storočia.

</doc>
<doc id="26162" url="https://sk.wikipedia.org/wiki?curid=26162" title="Huncovce">
Huncovce

Huncovce () sú obec na Slovensku v okrese Kežmarok, ležiace v historickom regióne Spiš.
Názov.
Súčasný názov obce pravdepodobne vznikol z nemeckého slova "Hund" (pes), pretože miestni obyvatelia sa živili najmä chovom poľovníckych psov pre miestnu šľachtu, čo sa odráža už v latinskom pomenovaní "villa Canis" (canis = pes) z roku 1308. Nemecký názov obce znel "Hundsdorf", neskôr "Hunsdorf", latinský "Hunnisvilla" a maďarský "Hunfalu" alebo "Hunfalva". Súčasný slovenský názov "Huncovce" sa oficiálne používa od roku 1920.
Polohopis.
Huncovce ležia v Popradskej kotline, podcelku Podtatranskej kotliny a preteká nimi rieka Poprad. Nadmorská výška centra obce je Severozápadne od obce sa týčia Vysoké Tatry. Susediacimi obcami sú na severe Malý Slavkov, na severozápade mesto Vysoké Tatry, na západe Veľká Lomnica, na juhu Žakovce a Vrbov a na východe okresné mesto Kežmarok.
Ulice.
Alejová, Cintorínska, Farská, Hlavná, Jarná, Kežmarská, Krátka, Lomnická, Mlynská, Nová, Nový dvor, Poľná, Pri rybníku, Riečna, Samuela Rosenberga, Školská, Športová, Tatranská, Úzka, Vrbovská, Záhradná, Železničná.
Obyvateľstvo.
Podľa sčítania obyvateľstva z roku 2021 mali Huncovce 3 055 obyvateľov pri hustote osídlenia 230,18 obyvateľov na kilometer štvorcový. Prevažujúcou národnosťou bola s viac než 90% slovenská a dominantným vierovyznaním bol rímsky katolicizmus.
Občianska vybavenosť.
V obci sa nachádza základná a materská škola, dva cintoríny, futbalové ihrisko, potraviny, reštaurácie a pohostinstvá a viacero možností ubytovania pre turistov.
Stavby.
"Bližšie informácie v článku Zoznam kultúrnych pamiatok v obci Huncovce."
V Huncovciach stojí niekoľko pamiatkovo chránených objektov. Sakrálne pamiatky zahŕňajú rímskokatolícky kostol sv. Kríža - pôvodne románsku stavbu z prvej polovice 13. storočia, evanjelický kostol z polovice 19. storočia a kaplnku sv. Jána Nepomuckého na západe obce. Židovská komunita, ktorá v obci žila až do holokaustu, po sebe zanechala niekdajšiu synagógu na brehu rieky Poprad, ktorá je dnes však prestavaná na sklad. V centre obce stoja aj viaceré historické domy a kúrie, z ktorých jedna je aj zapísaná v registri národných kultúrnych pamiatok. Unikátnou technickou pamiatkou je vodná elektráreň Turbína, ležiaca na východe katastrálneho územia neďaleko hranice s Kežmarkom.
Doprava.
Obec leží približne v strede hlavného cestného ťahu (cesty I/66) medzi mestami Poprad a Kežmarok a má aj napojenie na železničnú sieť (trať č. 185, zastávka "Huncovce"). Cesta III. triedy č. 3094 spája Huncovce so Žakovcami a Vrbovom. Popri rieke Poprad je vybudovaná cyklotrasa, ktorá vedie z Veľkej Lomnice až do Spišskej Belej.

</doc>
<doc id="26163" url="https://sk.wikipedia.org/wiki?curid=26163" title="Makovce">
Makovce

Makovce sú obec na Slovensku v okrese Stropkov. Obec bola v septembri 1944 čiastočne vypálená počas bombardovania lietadlami Červenej armády. Zhorelo 13 domov.
Obec pravdepodobne založil šoltýs podľa nemeckého alebo valašského zákupného práva v 14. alebo na začiatku 15. storočia. Názov je doložený v nemčine, v zmysle Makova Poruba. ľudový názov obce bol Makovec alebo Makovce.
Obyvatelia obce odvádzali daň od: 1567 1,5 1582 1,5, 1610 1 a 1635 0,125 porty.
V roku 1639 v Makoviach žili domácnosti šoltýsa, 9 valašských a jedna želiarska. V rokoch 1715 a 1720 štyria domácnosti poddaných.
Prevažná väčšina obyvateľov sa hlási ku gréckokatolíckej cirkvi. V obci je gréckokatolícka cerkev sv. Bazila Veľkého z r. 1836. Makovce sú filiálkou gréckokatolíckej farnosti Havaj.

</doc>
<doc id="26164" url="https://sk.wikipedia.org/wiki?curid=26164" title="Majere (okres Kežmarok)">
Majere (okres Kežmarok)

Majere sú obec na Slovensku v okrese Kežmarok.
Obec bola založená po roku 1786 kolonistami z Württemberska na bývalých majetkoch Červeného kláštora neďaleko rieky Dunajec. Pôvodne sa volala "Vyšné Šváby" a do roku 1945 mala zmiešané nemecko-goralské obyvateľstvo. Po tomto roku došlo k odsunu nemeckého obyvateľstva a premenovaniu obce na Majere.
V obci dnes aktívne ovláda goralské nárečie 85% dospelého obyvateľstva, medzi deťmi je to iba 25%.

</doc>
<doc id="26165" url="https://sk.wikipedia.org/wiki?curid=26165" title="Stráne pod Tatrami">
Stráne pod Tatrami

Stráne pod Tatrami (do roku 1948: slov. Folvarky),(nem. "Forberg") sú obec na Slovensku v okrese Kežmarok. Do konca druhej svetovej vojny v obci prevažovalo nemecké obyvateľstvo.
V obci je rímskokatolícky kostol sv. Petra a Pavla z 15. storočia.
Vedľa cesty z Kežmarku do Strání pod Tatrami je malý les, v ktorom žijú bobry.

</doc>
<doc id="26166" url="https://sk.wikipedia.org/wiki?curid=26166" title="Malá Poľana">
Malá Poľana

Malá Poľana je obec na Slovensku v okrese Stropkov.
Obec vznikla podľa zákupného práva (šoltýs + poddaní) po roku 1410 a pred rokom 1430 (prvá písomná zmienka). V listinách z druhej polovice 15. a začiatku 16. storočia sa nevyskytuje, pravdepodobne bola obec opustená alebo obyvatelia vymreli.
Nanovo bola založená v druhej štvrtine 16. storočia (pred rokom 1557) šoltýsom Pavlom s rusínsko-valašskými poddanými. V listinách sa vyskytuje pod názvom Pavlova Poľana alebo Nižná Poľana.
Obyvatelia obce odvádzali daň od: 1567 2 1582 2,25, 1610 (valasi) 1 a 1635 (valasi a želiari) 0,125 porty.

</doc>
<doc id="26167" url="https://sk.wikipedia.org/wiki?curid=26167" title="Miková">
Miková

Miková je obec na Slovensku v okrese Stropkov. Žije v nej 157 obyvateľov (2011).
Polohopis.
Obec Miková sa nachádza na severovýchode Slovenska v Prešovskom samosprávnom kraji v okrese Stropkov. Je situovaná v Nízkych Beskydách.
Dejiny.
Prvá písomná zmienka je z roku 1390. Založil ju pravdepodobne šoltýs Miko na základe zákupného práva.
Z druhej polovice 15. a začiatku 16. storoča o Mikovej nie sú žiadne správy, okolo roku 1550 bola nanovo založená. Pôvodne šlo asi o 5 domácností, ďalšie tri sa prisťahovali v marci 1556. V roku 1569 v Mikovej žilo 13 poddanských domácností.
V obci existoval pravoslávny chrám o ktorom hovorí správa z roku 1557. Pravoslávny kňaz bol povinný odovzdať ročne jeden upletený košík.
V obci sa nachádza Gréckokatolícky chrám sv. archanjela Michaila z roku 1742. 
Obyvatelia obce boli zdanení od: 1567 3 (valasi), 1582 6,5 (valasi), 1610 2,5 (valasi a želiari) a 1635 0,375 porty.
V roku 1715 v Mikovej žilo 14, 1720 16 domácností poddaných.
Kultúra a zaujímavosti.
Pravidelné podujatia.
Rusínsky festival Andyho Warhola, ktorý sa koná v areáli Školy v prírode. 
Významné osobnosti.
Je to obec, v ktorej žili rodičia Andyho Warhola. 

</doc>
<doc id="26168" url="https://sk.wikipedia.org/wiki?curid=26168" title="Spišské Hanušovce">
Spišské Hanušovce

Spišské Hanušovce (poľ. "Hanuszowce") sú obec na Slovensku v Zamagurí, v okrese Kežmarok.
Poloha.
Obec sa nachádza v severnej časti Spišskej Magury, v údolí potoka Rieka. Prechádza ňou dôležitá cesta II/542, spájajúca Spišskú Belú a Spišskú Starú Ves.
Dejiny.
Spišské Hanušovce patria medzi najstaršie Zamagurské obce, založenej na starej obchodnej ceste do Poľska údolím Dunajca. Prvé písomné správy o osade Spišské Hanušovce /maďarsky Hanusfalva/ sa nachádzajú v kanonickej vizitácii farnosti, ktorú previedol spišský prepošt Ján Figray. Podľa nej obec jestvovala už pred rokom 1278, kedy sa spomína dodnes stojaci kostolík, vystavaný rehoľníkmi z Lendackého kláštora. Tí spravovali Hanušovce i po založení miestnej farnosti, čo dokladá kanonická vizitácia z roku 1700, kedy bol tu farárom Adrianus Novolský, rehoľník uvedenej rehole.
Majiteľmi Hanušoviec sa neskôr stali potomkovia rodiny Horváth de Palocsa, sídliaci na Nedeckom zámku, ktorí sa stali patrónmi farského kostola.
V 17. a 18. storočí sa v obci konali vychýrené ovčie jarmoky. Rusíni zo Zemplína, Šariša a Spiša na jar v Sedmohradsku lacno nakupovali ovce, cez leto ich chovali, dojili i strihali a na jeseň hnali svoje čriedy na predaj do Spišských Hanušoviec, kam chodievali nakupovať gazdovia z Poľska, Pruska a Sliezska.
V súčasnosti 80% obyvateľstva aktívne ovláda goralské nárečie.
Historické pamiatky.
V obci je rímskokatolícky kostol sv. Andreja apoštola z roku 1278, kaplnka sv. Barbory z roku 1803 a Panny Márie Nanebovzatej z roku 1815. V obci sa nachádza aj čiastočná ľudová architektúra.
Kostol svätého Ondreja apoštola.
Písomných prameňov o histórii Hanušoviec je veľmi málo a najviac informácii ponúkajú kanonické vizitácie, z ktorých najstaršia sa datuje k roku 1700. V nej sa uvádza, že v obci je murovaný kostol z obdobia už okolo roku 1200 (iný zdroj uvádza až rok 1314). Jeho pôvodná podoba je čiastočne viditeľná na veži a svätyni. Vchod do kostolíka bol zo západnej strany pod vežou od potoka, pod vežou bola predsieň kostola /tzv. babinec/ a do vlastného kostola sa vošlo vchodom, ktorý aj dnes vidieť za terajším hlavným oltárom. Kostolík nevyniká nijakým zvláštnym slohom. 
K väčšej oprave došlo až v roku 1831, kedy sa odstránili i pozostatky škôd po požiari v roku 1787, kedy vyhorel kostol i fara. Medzi rokmi 1758 až 1763 bola ku pôvodnému kostolíku pristavená dnešná chrámová loď. Prístavbu prevádzal farár Sophronius Mireczki s financovaním rehoľníkov z Miechovienského Konventu. Farské budovy boli opravené až roku 1790 a 1792 za pomoci spišského biskupa.
25. augusta 1801 bolo dané patronátne právo nad farnosťou Spišské Hanušovce barónovi Horváth de Palocza /z Plavča/. V roku 1873 bola prestavaná sakristia a podlaha kostola, v r. 1874 bol opravený orgán a o dva roky neskôr strecha. Súčasný oltár pochádza z roku 1893. 
Kaplnka sv. Barbory stojí od roku 1803 na mieste staršej drevenej kaplnky. Terajšia kaplnka má tri oltáre: sv. Barbory, P. Márie a sv. Vojtecha. Vnútorné zariadenie bolo prevzaté zväčša zo starej drevenej kaplnky. 
Za dedinou smerom na Reľov bola roku 1815 postavená kaplnka P. Márie Nanebovzatej. 
Škola.
O školskej výchove v obci je málo správ. Prvá zmienka o zriadení školy pochádza z 18. júna 1810, kedy bola uzavretá dohoda medzi občanmi Hanušoviec a Jezerska s Jozefom Janosfym ako inšpektorom ľudových škôl. Koncom 19. storočia bola postavená nová väčšia budova pre 80 detí s "patričnými potrebami" ako lavice, tabule, mapy, glóbus atď. Žiaci si školu pochvaľujú a na svoju dedinu sú patrične hrdí.
Pohromy a nešťastia.
Posledné dve storočia boli pre Hanušovčanov pomerne bohaté na rôzne pohromy a nešťastia. Zvlášť vynikajú cholera, požiare, povodne a hlad. 

</doc>
<doc id="26169" url="https://sk.wikipedia.org/wiki?curid=26169" title="Podhorany (okres Kežmarok)">
Podhorany (okres Kežmarok)

Podhorany sú obec na Slovensku v okrese Kežmarok.

</doc>
<doc id="26170" url="https://sk.wikipedia.org/wiki?curid=26170" title="Rakúsy (okres Kežmarok)">
Rakúsy (okres Kežmarok)

Rakúsy (v minulosti "Rokus", , ) sú obec na Slovensku v okrese Kežmarok.
Leží 7 km od Kežmarku smerom na Tatranskú Kotlinu.
História.
Obec Rakúsy bola založená na území, ktoré daroval Belo IV.(uhorský kráľ, príslušník arpádovského rodu) v roku 1263 servientovi Leonardusovi. (Servient bol v Uhorsku v období raného feudalizmu bezprostredný vazal kráľa, vykonávajúci vojenskú službu v kráľovskom vojsku. V 11. – 13. storočí kráľovskí servienti tvorili výsadnú zložku uhorskej spoločnosti.)
Obec Rakúsy sa prvýkrát spomína v roku 1288 pod názvom Rokus. Od tejto doby meno nezmenila, až na mutácie v rôznych jazykoch.
Zakladatelia obce a pôvodní obyvatelia boli Nemci, ktorí po príchode na terajšie územie obce Rakúsy museli pravdepodobne vyklčovať dubový les. V roku 1294 polovicu obce kúpil Kežmarčan Henc. Neskôr sa stala poddanskou obcou mesta Kežmarok. Začiatkom 19. storočia patrila obec niekoľkým šľachtickým rodinám. V roku 1848 sa obyvatelia Rakús vymanili z poddanstva šľachticov a zemského pána mesta Kežmarku.
V obci je rímskokatolícky kostol sv. Martina biskupa z roku 1883 a evanjelický kostol z roku 1792.
Obec nadobudla goralské obyvateľstvo koncom 19. storočia zo Ždiaru, Lendaku a poľského Spiša. V 20. storočí získalo prevahu rómske obyvateľstvo.
V súčasnosti goralské nárečie ovláda menej ako 10% dospelého obyvateľstva. Medzi deťmi je to menej než 5%.
Historické pamiatky.
Rímskokatolícky Kostol sv. Martina bol postavený v roku 1883 v štýle pseudogotickom, vedľa pôvodného kostola, ktorý bol už značne schátralý. Existencia pôvodného rímskokat. kostola je podľa archívnych záznamov známa už v roku 1307. Po tridsiatich piatich rokoch od výstavby súčasného rím.-kat. kostola bola v roku 1928 prekrytá plechom kostolná veža.
Kostol sv. Martina je jedno-loďová stavba s polygonálnym uzáverom, predstavanou vežou so zvonicou, v lodi s pruskými klenbami. Fasády sú členené lizénovým lemovaním, okná s lomeným oblúkom sa nachádzajú iba na východnej fasáde.
Hlavný oltár je iba pozostatkom zo starého gotického oltára Panny Márie z poslednej štvrtiny 15. storočia. Zachovala sa iba skriňa s párom pohyblivých krídel. Skriňa je štvorpolová, po stranách strednej niky so sochou Madony s Ježiškom boli kedysi maľované postavy sv. Barbory, Margity, Alžbety a Kataríny. Na ľavom pohyblivom krídle je na prednej strane obraz Zvestovanie, dolu Narodenie Pána. Na zadnej strane hore Svätý Juraj s drakom, dolu sv. Magdaléna. Na pravom krídle sú na prednej strane obrazy hore Navštívenie a dolu Klaňanie troch kráľov. Na zadnej strane hore sv. Imrich, dolu sv. Ján Krstiteľ. Pozadie scén na prednej strane tvorí zlatý brokát, na zadnej strane je pozadie neutrálne modrozelené. Obrazy sa zaraďujú k neskorogotickému tabuľovému maliarstvu na Slovensku. Boli reštaurované v roku 1974 v snahe čo najviac sa priblížiť stredovekému originálu. Autorkou reštaurátorských prác je akad. maliarka Katarína Schnitzerová.
Podľa zachovaných častí oltára je možné predpokladať, že pôvodný kostol bol zasvätený Panne Márii. Nový kostol postavený v 2. polovici 19. storočia bol zasvätený sv. Martinovi biskupovi a pravdepodobne z tohto obdobia pochádza aj obraz Sv. Martina na koni deliaceho sa o plášť so žobrákom od neznámeho autora. Drevené súsošie, ktoré zobrazuje sv. Martina na koni deliaceho sa o svoj plášť so žobrákom je dielom ľudového rezbára Ludvika Korkoša, rodáka z Jurgova.
Evanjelický kostol bol za pomoci evanjelického cirkevného zboru z Kežmarku postavený v priebehu roka 1797. Hlavným staviteľom kostola bol Jozef Kolbay a ako stavebným materiál bol použitý kameň a tehla. Kostol je klasicistický, jednoloďový s polkruhovým uzáverom, veža vysoká 28,5 m bola pristavaná v roku 1897. Bočné fasády sú hladké so skosenými hranami. Strecha je sedlová. Jej dĺžka je 19 m, šírka 11 m a výška 5,5 m. Vo veži sú umiestnené tri zvony s hmotnosťou 696 kg, 368 kg a 69 kg. Interiér kostola je jednoduchý. Oltár pseudoklasicistický, uprostred obraz Ježiša v Getsemanskej záhrade od V. Kissa z roku 1924. Okolo kazateľnice sú znázornené postavy evanjelistov a uprostred nich Ježiš Kristus. V stene kostola je vsadená mramorová tabuľa ako spomienka na obete 1. svetovej vojny. Z vybavenia kostola sa zachovali bohoslužobné nádoby a dva strieborné svietniky.
Vzácny historický organ, pochádza z dielne Jozefa Kolbayho a bol postavený v roku 1882. Má spolu 8 registrov. Interiér kostola dotvára 37 lavíc. Po odchode nemeckého obyvateľstva kostol nebol využívaný, preto značne chátral. V roku 2000 sa evanjelický cirkevný zbor v Kežmarku z iniciatívy pána Andreja Vaverčáka rozhodol, že zrekonštruuje tento kostol. Kostol sa odvodnil, a postupne sa vymenila vonkajšia i vnútorná omietka, uskutočnila sa výmena okien, kostol sa zelektrifikoval a vymaľoval. Interiér kostola sa doplnil kruhovým kovaným lustrom, ktorého autorom je Ján Scholcz. Vďaka týmto prácam sa evanjelický kostol opäť stal ozdobou Rakús.
Klasicistická kúria z polovice 19. storočia.V minulosti budova evanjelickej fary, kde je teraz materská škola.
Stavby nemeckej architektúry zo 17. storočia, nachádzajúce sa na hlavnej ulici (dom rodiny Kaulovcov z r. 1650)
Budova bývalej evanjelickej školy
Obecný urbársky dom dnes obecný úrad
"Keltské meče", ktoré objavil M. Greisiger na rašelinových poliach
Z minulosti (nezachované).
Katolícky kostol Panny Márie z roku 1307, v ktorom sa nachádzali dva oltáre (Panny Márie a sv. Martina); tri chóry; historický organ; kazateľnica a murovaná sakristia
Drevená zvonica z obdobia stredoveku, s dvoma zvonmi (dodnes zachovaný zvon Mária z r. 1656)
Drevená katolícka fara v roku 1812 zhorela
Katolícka škola z roku 1829, umiestnená pod brehom, na ktorom stojí katolícky kostol
"Dva mlyny, dve pastierne, dva liehovary, pálenica s komínom, tri kolárske dielne, krajčírska dielňa, kováčska dielňa, stolárska a kušnierska dielňa"
Symboly obce.
Obec Rakúsy používala v 18. storočí vo svojej obecnej pečati veľmi zaujímavý erb, umiestnený dokonca na renesančnom štíte. Z trojvršia alebo z pažite so srdcom uprostred vyrastajú 4 dubové listy a nad nimi je žaluď. V súčasnosti obec používa erb schválený historikom Dr. Ivanom Chalupeckým, ktorý graficky do dnešnej podoby upravil výtvarník Vladimír Labuda. Dnešná podoba erbu je: na striebornom (bielom) štíte je uprostred červené srdce, z ktorého vyrastajú na ratolestiach 4 dubové listy. Na vrchu je žltý žaluď. Obecná vlajka je podľa farieb erbu kombináciou farieb žltej, bielej, červenej a zelenej.
Referencie.
__INDEXOVAT__

</doc>
<doc id="26171" url="https://sk.wikipedia.org/wiki?curid=26171" title="Miňovce">
Miňovce

Miňovce sú obec na Slovensku v okrese Stropkov.
Dejiny.
Vznik obce spadá medzi roky 1410 a 1430. Založil ju šoltýs Miňo s poddanými podľa zákupného práva. Obec patrila panstvi Stropkov.
Obyvatelia obce boli zdanení od: 1567 2,75 (valašské domácnosti), 1582 2,5 (valasi), 1610 0,375 (valasi a želiari), 1635 0,25 (valasi) porty.
V roku 1639 v Miňovciach žila iba jedna poddanská domácnosť, 1715 14 a 1720 7 domácností poddaných.
Počas SNP, sa Nemci za partizánske akcie pomstili aj na civilnom obyvateľstve. Dôkazom toho boli vypálené domy, ktoré boli zničené ešte pred príchodom frontu, prevažne v druhej polovici novembra 1944. Expozícia banskobystrického Múzea SNP medzi vypálenými obcami na východnom Slovensku uvádza aj obec Miňovce.

</doc>
<doc id="26172" url="https://sk.wikipedia.org/wiki?curid=26172" title="Mlynčeky">
Mlynčeky

Mlynčeky (, ) sú obec na Slovensku v okrese Kežmarok. Od Kežmarku sú vzdialené asi 6 km. 
V obci sa nachádza rímskokatolícky Kostol svätého Jána Krstiteľa z roku 1968.
Na mieste dnešnej obce pred tristo rokmi ako prvé vybudovali kežmarské mestské mlyny a hostinec. Neskôr pribudlo osídlenie rodín zo Ždiaru. Muži vracajúci sa z práce v Amerike sa chceli usadiť na nedotknutom kuse zeme. Gustáv Szelenyi, ktorý v chotári mesta Kežmarok vybudoval veľký mlyn (stál tu do polovice 20. storočia), pozemky predal Ždiaranom, ktorý sa tu usadili. V 19. storočí sa Mlynčeky začali meniť na vysokotatranskú kúpeľnú osadu s plánovaným trolejbusovým spojením priamo z Kežmarku. Po čase miestne kúpele zanikli. Mlynčeky získali samostatnosť v roku 1956, dovtedy bolo územie dnešnej obce súčasťou mesta Kežmarok. 
Obec Mlynčeky dnes ponúka rekreáciu a ubytovanie priamo na úpätí Vysokých Tatier.
Obec vznikla koncom 19. storočia osídlením goralských rodín zo Ždiaru. Goralské nárečie dnes aktívne ovláda 50% obyvateľstva.

</doc>
<doc id="26173" url="https://sk.wikipedia.org/wiki?curid=26173" title="Gočovo">
Gočovo

Gočovo je obec na Slovensku v okrese Rožňava.
Polohopis.
Nachádza sa v údolí Slanej, na pomedzí Revúckej vrchoviny (podcelok Dobšinské predhorie) a Volovských vrchov (podcelok Zlatý stôl). Obcou vedie cesta I/67 z Rožňavy na Dobšinú, ako aj železničná trať Rožňava – Dobšiná. Najbližším mestom je severne ležiaca Dobšiná, okresné mesto leží juhovýchodne a krajské mesto východne.
Dejiny.
Vznik pôvodne pastierskej osady sa odhaduje do 14. storočia, hoci najstaršia písomná zmienka pochádza až z roku 1427. Toto územie od roku 1320 vlastnili Bubekovci, ktorí ním boli odmenení za zásluhy v bojoch proti Tatárom; od 16. storočia boli majiteľmi Andrášiovci. Po pustošivých nájazdoch osmanských vojsk v polovici 16. storočia bola osada vyľudnená a okolo roku 1570 v nej žilo už len 8 rodín. Ďalšiu ranu rozvoju obce dala morová epidémia, ktorá pustošila Gočovo v rokoch 1709 – 1710 a podľa cirkevných kroník si v Gočove a Vlachove vyžiadala takmer 600 obetí. Podľa sčítania ľudu v roku 1828 tu stálo 76 domov, v ktorých žilo 607 obyvateľov. 
V 18. storočí sa v obci spomína hámor, ktorý potvrdzuje spôsob obživy obyvateľov. Tí sa zaoberali roľníctvom, ovčiarstvom, chovom dobytka, ťažbou a spracovaním dreva, výrobou kolies, uhliarstvom a baníctvom.

</doc>
<doc id="26174" url="https://sk.wikipedia.org/wiki?curid=26174" title="Mrázovce">
Mrázovce

Mrázovce sú obec na Slovensku v okrese Stropkov.
Dejiny.
Obec bola založená podľa zákupného práva v druhej polovici 14. alebo začiatkom 15. storočia. Názov obce pravdepodobne pochádza z priezviska prvého šoltýsa – Mráz. Prvá písomná zmienka je z roku 1408. Obec patrila od vzniku a aj počas 17. storočia do panstva Stropkov. Urbár z druhej polovice 16. storočia predpisuje obyvateľom rovnaké povinnosti ako majú dedinčania z Brezničky.
Obyvatelia obce boli zdanení od: 1567 32 1582 2, 1610 0,5 (valasi a želiari) a 1635 0,125 (valasi) porty.
V roku 1600 v Mrázovciach bolo 7 obývaných poddanských domov, 1715 5 domácností poddaných. V roku 1720 bola obec opustená.
Obec bola v novembri 1944 vypálená za pomoc partizánom, nemeckými vojakmi. Zhorela takmer celá obec.

</doc>
<doc id="26175" url="https://sk.wikipedia.org/wiki?curid=26175" title="Gočaltovo">
Gočaltovo

Gočaltovo je obec na Slovensku v okrese Rožňava. 
Polohopis.
Obec leží asi päť km od horskej oblasti Hrádok s Ochtinskou aragonitovou jaskyňou. Na jej území sa nachádza aj rómska osada.

</doc>
<doc id="26176" url="https://sk.wikipedia.org/wiki?curid=26176" title="Matiašovce">
Matiašovce

Matiašovce (poľ. "Maciaszowce," gor. "Mačosovce") sú obec na Slovensku v okrese Kežmarok.
Dejiny.
Zakladateľom osady Matiašovce bol pravdepodobne v roku 1308 magister Kakaš Berzeviczy. Osada mohla vzniknúť už koncom 13. storočia, spolu s výstavbou gotického kostola. Magister Kakaš neskôr dal neznámemu šoltýsovi poverenie založiť na jeho pozemkoch severne k Sp. St. Vsi pozdĺž rieky Pribitz dedinu na memeckom emfyteutickom práve. Donančná listina Matiašoviec z tých čias sa však nezachovala. 
Prvá písomná zmienka o obci je teda v listine z roku 1326, ktorou uhorský kráľ Karol Róbert skonfiškoval magistrovi Kakašovi zamagurské majetky, medzi ktorými boli aj Matiašovce. Obec tak patrila hradnému panstvu Nedeca, neskôr rodine František Horváth-Palocsay pôvodom z Plavča. Obec Matiašovce v 16. storočí vlastnila šoltýska rodina Pasuthovcov pochádzajúcich z Litvy. Po smrti Stanislava v roku 1632, posledného z rodu Pasuthovcov, obec prešla do vlastníctva rodiny Lapšanských z Nižných Lapš (dnes ležiacich v Poľsku), ktorá bola s Pasuthovcami v príbuzenskom vzťahu. Je predpoklad, že obec, podľa svojho prvého šoltýsa, ktorý sa volal Matias, dostala svoje pomenovanie Mathyasugasa, neskôr ako Matheusuagasa (1340), Mathiasfalva (1352), Mattiassowce (1786); maďarsky Matyasóc, Mátásfalu, Szepesmátyásfalu; nemecky Matzan, Matzdorf, Matyaszowce, neskôr Matiassovce, napokon Matiašovce.
Obyvatelia obce sa v minulosti živili poľnohospodárstvom, stolárstvom, tesárstvom, povozníctvom, pastierstvom a ťažbou dreva. Obyvatelia ešte koncom 20. storočia minulého milénia vo veľkom pestovali ľan, močili ho v dvoch obecných močidlách a napokon spracovávali pomocou trepákov, česákov a kolovrátkov na vlákno. Z vlákien vyrábali pomocou krosien plátno, z plátna šili spodný odev (nogavky i kosuľke) a posteľné plachty. Na krosnách vyrábali aj tkané koberce (pokrovce) rôznych vzorov. Keď ešte v obci nebola elektrina, bežnou mechanizáciou bol drejer-mlynek a gapeľ. Obilie sa mlátilo v humne cepmi. Neskôr po elektrifikácii obce, v päťdesiatych rokoch minulého storočia už boli mláťačky poháňané traktorom, dieselovým a elektrickým motorom.
Za I. ČSR si obec zachovala poľnohospodársky charakter. Časť obyvateľstva pracovala v priemyselných podnikoch na okolí, pôdu obrábali súkromne hospodáriaci roľníci. Po II. svetovej vojne začali premávať autobusy, zaviedli sa pravidelné linkové spoje.
Obec bola dosídlená počas valašskej kolonizácie. Osadu Matiašovský Potok v roku 1888 založilo 9 roľníckych rodín zo Zakopaného. Pôdu odkúpili od veľkostatkára Littmana.
Obec v roku 1787 mala 83 domov a 640 obyvateľov, v roku 1828 mala 125 domov a 894 obyvateľov.
"Popis erbu": V červenom gotickom štíte na zelenej pažiti strieborná Madona so strieborným zlatovlasým dieťaťom na ľavej ruke a zlatým žezlom v pravej ruke. Na hlave má zlatú otvorenú korunu, okolo hlavy zlatú svätožiaru. Vpravo je sprevádzaná sv. Petrom, ktorý drží v ruke kľúč resp. kríž. Kľúč je hlavným atribútom sv. Petra a symbolizuje kľúč od nebeského kráľovstva, kríž je symbolom jeho umučenia. Vľavo je sprevádzaná sv. Pavlom. V ruke drží meč, ktorý symbolizuje jeho mučenícku smrť sťatím.
"Popis vlajky": Je odvodená od sfarbenia erbu. Skladá sa z piatich pozdĺžnych pruhov v poradí červený, žltý, biely, žltý, zelený. Vlajka má pomer strán 2:3 a na konci dvojitý zástrih siahajúci do tretiny listu vlajky.
"Pečať obce": Je kruhová, bez heraldického šrafovania. V strede poľa má zvolený obecný symbol, ktorý môže byť aj bez štítu. Kruhopis obsahuje text: OBEC MATIAŠOVCE.
Poloha a prírodné pomery.
Matiašovce ležia v oblasti Zamaguria medzi Pieninami a Tatrami, v blízkosti Spišskej Magury na terasách potoka Rieka v Staroveskej kotline. Stred obce sa nachádza v nadmorskej výške 556 m. Je to jedna z najväčších a najstarších obcí v Zamagurí. Nachádza sa v blízkosti Pieninského národného parku a hraničného priechodu s Poľskom Lysá nad Dunajcom. Spolu s osadou Potok má 281 domov a chotár o rozlohe 1751 ha. Obec má členitý povrch chotára rozložený v nadmorskej výške od 520 do 828 metrov Je pokrytá zmiešaným porastom listnatých, najviac však ihličnatých stromov. Členitý povrch tvoria ílovcovopieskovcové súvrstvia. Prevládajú hnedé lesné pôdy. Priemerná ročná teplota je okolo 5 ºC a priemerné ročné množstvo zrážok je 800 – 900 mm.
Využitie pôdy k 21. máju 2009: Orná pôda: 198,26 ha, Trvalé trávne porasty: 462,83 ha, Záhrady: 26,99 ha, Lesné pozemky: 619,46 ha, Zastavané plochy a nádvoria: 15,28 ha, Stavebné pozemky: 0,38 ha, Oslobodené od dane: 265,65 ha, Ostatné: 162,15 ha.
Rastlinstvo.
Z ihličnatých stromov na teritóriu chotára najviac rastie smrek obyčajný, jedľa biela, borovica a smrek červený. Z listnatých drevín zasa buk lesný, lipa malolistá, jaseň štíhly, javor horský, breza, jelša, osika a lieska obyčajná. Pestré je zastúpenie krovín, ako je trnka obyčajná, baza čierna, šípka krovitá, jalovec popínavý, černica vysoká i ťahavá a malina lesná. V lesoch sú zriedkavé miesta, kde rastie aj čučoriedka.
Poľnohospodárske kultúry tvoria zemiaky, menej náročné obilniny a krmoviny. Lúky, hole, pasienky i lesné čistinky sú posiate krásnou kvetenou. Nachádza sa tu horec jarný, šafran Heuffelov, veternica narcisokvetá, púpava, jesienka,snežienka, prvosienka jarná.
Matiašovské lesy a poľany poskytujú aj možnosť zberu húb. Vyskytujú sa tu napríklad hríb smrekový, hríb obyčajný dubák, suchohríb hnedý, kozák brezový a osikový, masliak smrekovcový, kuriatko jedlé, plávka celokrajná, rýdzik pravý, bedľa vysoká-jedlá, muchotrávka tigrovaná, muchotrávka cisárska. Na jar možno na medziach nájsť čírovku májovú, na lúkach, lesných lúčkach a pasienkoch, kde sa nedávno pásli družstevné stáda kráv i čriedy oviec rastie zasa pahľuzovka biela. V lesných úžľabinách a ihličnatých priehlbinách sa objavuje aj strapačka zlatá. Veľmi vzácny je tu aj hríb satan a mnoho iných druhov húb.
Živočíšstvo.
V lesoch žije bežná karpatská lesná zver. Nachádza sa tu jeleň európsky, srnec hôrny, z dravcov sa občas, najmä v jeseni a v zime, potuluje vlk dravý, rys ostrovid. V blízkosti poľnohospodárskych pozemkov žije sviňa divá. Z malých dravcov to sú kuna lesná, jazvec lesný a líška hrdzavá. Na lesných čistinkách, lúkach a pasienkoch žije zajac poľný a drobné hlodavce, myš domáca a potkan obyčajný, hraboš, lasica, tchor a veverica. V roku 2005 bol zaznamenaný aj pohyb medveďa hnedého. V chotári môžeme pozorovať pestré spoločenstvo vtákov, napríklad trasochvost biely, vodnárik, vrabec, sokolík myšiar, jastrab krahulec, sova obyčajná, kuvik plačlivý, sýkorka, ďateľ, drozd, kukučka. Z krkavcovitých vtákov sa tu nachádza sojka, vrana a straka. V obci je zasa bežná lastovička.
V potoku Rieka tečúcom cez Matiašovce je najviac zastúpený pstruh potočný. Pri potoku Rieka v osade Potok bola spozorovaná vydra riečna. Na slnečných miestach sa nachádza jašterica živorodá, zmija obyčajná, had škvrnitý, vretenica jedovatá a veľa druhov hmyzu.
Občianska vybavenosť.
V obci zo zákona pôsobí Obecný úrad so sídlom v Kultúrnom dome č. 74, ktorého starostom je Marián Štefaňák. Obecné zastupiteľstvo má 7 poslancov. Nachádza sa tu poľovnícke združenie Gojnica, súkromne hospodariaci podnikatelia v poľnohospodárstve a podnikatelia v priemyselnej sfére obecných prác (porez dreva, opravy, obchod, zber kovov). V obci je materská škola so stravovaním, základná škola pre 1. – 4. ročník. Je vybudovaný obecný vodovod a domy sú splynofikované. Zregulovaná je Rieka a spevnené obecné cesty, vybudované futbalové ihrisko. V Kultúrnom dome je knižnica a pod krížom na Pukanci zasa ateliér i arborétum insitného rezbára Miloslava Semančíka.
V obci je predajňa COOP Jednota, a dve ďalšie predajne potravín. Nachádza sa tu aj jedno papierníctvo a predajňa so zmiešaným tovarom. V obci sa tiež nachádza pohostinstvo.
Turistika.
Z nižného konca obce je možnosť dostať sa východne cez chotár, s nádherným pohľadom na Belianske Tatry, Niedzický zámok a Pieniny, okolo kopca Patria dole k potoku Jordaneca okolo neho chodníčkom k pltnici v Červenom Kláštore. Smerom na juh zasa vrcholom kopcov cez Trunky ponad obec Zálesie na Spišskú Maguru a odtiaľ severne na Frankovú – Osturňu, južnejšie do Vyšných Ružbách ku kúpalisku. V západnej časti chorára je pekná pešia túra v lokalite Hardin po štátnej hranici, kde sa možno západne dostať do Frankovej a odbočkou do Kacvína v Poľsku, severne zasa do Spišskej Starej Vsi a na hraničný priechod v Lysej nad Dunajcom, potom k vodnej nádrži a Niedzeckému zámku na poľskej strane. Cez obec a osadu prechádza aj značená cyklotrasa po hlavnej ceste cez Spišskú Maguru do Kežmarku s odbočkou pri kríži do Veľkej Lesnej a Toporca. Pod Spišskou Magurou okolo horárne zasa odbočkou do Voján k prameňom siričitých vôd, ďalej do Podhoran a Podolínca. 
V obci sa nachádza gotický rímskokatolícky kostol sv. Petra a Pavla apoštolov z konca 13. storočia. Je to pravdepodobne najstaršia sakrálna stavba v Zamagurí. Je ohradený múrom s cibóriom a monštranciou z roku 1750 od J. Szilassyho z Levoče. Ranogotický matiašovský kostol mali počas rokov 1590-1640 v rukách protestanti. V roku 1661 kostol vo väčšom rozsahu poškodil požiar, ale čoskoro ho veriaci z Dunajeckej fraterny a obce opravili. Na obecnom cintoríne sa nachádza aj neskorobaroková kaplnka z 18. storočia s gotickou sochou Madony zo 14. storočia a zrubové domy. Zvonica pri kostole je pôvodne renesančná z konca 16. storočia.
Obyvateľstvo.
Obec Matiašovce má v súčasnosti 779 obyvateľov, prevažne rímskokatolíckeho vierovyznania.
Celkový prírastok (úbytok) obyv. spolu: -1 (muži: -1, ženy: 0). Hustota obyvateľstva: 43 obyvateľov/km2.
V súčasnosti v obci aktívne ovláda goralské nárečie 70% dospelého obyvateľstva. Medzi deťmi je to 65%.
Osada Potok.
K Matiašovciam územne patrí aj osada Potok, vzdialená 1,5 km západne od obce. Osadu Matiašovský Potok založilo deväť rodín z lokálnych samôt z okolia Zakopaného v roku 1888, ktorí kúpili od matiašovského veľkostatkára Littmana pôdu, na ktorej začali budovať osadu.
Počas návštevy bývalého pápeža Jána Pavla II. (Karola Wojtylu) na Slovensku, veriaci z Potoka odišli do Bratislavy, kde bol 22. apríla 1990 pápežom posvätený základný kameň Božieho chrámu Sedembolestnej Panny Márie. Kostol po vyše dvoch rokoch Potočania svojpomocne postavili a jeho posviacka bola 15. septembra 1992. Interiér kostola je riešený moderne a obohatený o umelecké relikvie a artefakty, zvlášť oltár a chór. Pred kostolom je vežová zvonica z drevených pilierov s tromi zvonmi. Za kostolom sa nachádza cintorín. Kostol má pridelené súpisné číslo 270 a v súčasnosti kostol cirkevne prislúcha farnosti v Spišských Hanušovciach.
V bočnej ulici sa nachádza signárka, ktorá kedysi Potočanom slúžila na obedňajšie zvonenie i večerné modlitby, keď nebol v osade kostol. V osade kedysi pôsobil pri Rieke smerom k Matiašovciam mlyn u Jakuba Ovšonku. V súčasnosti je v osade Potok predajňa potravín, pohostinstvo a chalupa U poľovníka. Nachádza sa tu aj súkromné ubytovanie pre náhodných návševníkov. 
Osobnosti obce.
"Vlastimil Kovalčík" (* 30. marec 1939, Matiašovce) je slovenský básnik, esejista a prekladateľ, ktorý pochádza z učiteľskej rodiny. Vzdelanie získaval v Matiašovciach, Spišskej Novej Vsi, Kežmarku a v Bratislave, kde vyštudoval odbor ruština a slovenčina na filozofickej fakulte Univerzity Komenského. Bol redaktorom vydavateľstva Slovenský spisovateľ. Knižne debutoval v roku 1965 zbierkou básní Vstupovanie do erbu. Vo svojej tvorbe sa venuje meditatívnej lyrike, pričom hľadá hranice filozofických a poznávacích možností slova. Snaží sa o vystihnutie problematiky ľudského bytia, vracia sa do spomienok na detstvo, vyjadruje svoju nostalgiu na časmi, ktoré prežil a nedajú sa viac vrátiť. V neskoršej básnickej i esejistickej tvorbe sa zameriava najmä na Zamagurie, svoj rodný kraj. Okrem vlastnej tvorby sa venuje tiež prekladom z poľskej a francúzskej literatúry.
"Miloslav Semančík" (* 19.02.1947, Matiašovce) je insitný sochár, maliar, rezbár, fotograf. Venuje sa najmä drevenej plastike, ktorá svojím charakterom vychádza z tradície slovenskej ľudovej drevorezby. Viedol rezbárske krúžky na SOU PS (Poprad) 1985-1989. Pravidelne vystavuje na rôznych miestach aj pri príležitosti EĽRO v Kežmarku (3x) a Trhu umeleckých remesiel v Sp. Novej Vsi (10x), zúčastňuje sa na súťažiach. Všetky jeho výstavy odráža regionálna, nadregionálna aj celoslovenská tlač. Ako umelec využíva široké spektrum výtvarných techník: drevené, kamenné a kovové plastiky; koláže; drevené aj kovové reliéfy, asambláže, maľbu na skle, maľbu, dyhové obrazy, textilné práce, smalty, možnosti rôznych užitých umení, umeleckú fotografiu, dia-foto, amatérsky videofilm.
"Andrej Bednár" (* 28.11.1945, Matašovce † 21.11.2006) bol povolaním chemik. Jeho otcom bol Jozef Bednár a matka Mária Bednárová, rod. Kušmirková. Navštevoval ZŠ najprv v Matiašovciach, neskôr v Spišskej Starej Vsi. Vyštudoval POU v Starej Ľubovni, PMŠ v Liptovskom Hrádku, POUCH vo Svite, ďalej študoval v Košiciach na Akadémii humanity i Krajskej politickej škole. Od 23.3.2004 navštevoval univerzitu tretieho veku Univerzity Mateja Bela v Poprade. Bol slobodný, bezdetný a býval v Poprade. Medzi jeho koníčky patrilo písanie poézie, prózy, poviedok, povestí, článkov. Publikoval v mnohých časopisoch.

</doc>
<doc id="26177" url="https://sk.wikipedia.org/wiki?curid=26177" title="Vlkovce">
Vlkovce

Vlkovce sú obec na Slovensku v okrese Kežmarok.
Na konci 19. storočia sa do obce prisťahovali Gorali z Poľska, dedina sa tak začiatkom 20. storočia delila na poľskú a slovenskú časť. Poľské obyvateľstvo sa postupne plne asimilovalo so slovenským obyvateľstvom.

</doc>
<doc id="26178" url="https://sk.wikipedia.org/wiki?curid=26178" title="Gemerská Poloma">
Gemerská Poloma

Gemerská Poloma je obec na Slovensku v okrese Rožňava.
Polohopis.
Obec sa nachádza v západnej časti Košického kraja na severe okresu Rožňava (20,27° s.š. a 48,30° v.d.). Leží na križovatiek ciest I. triedy č. 67 a II. triedy č. 533 medzi Betliarom a Henckovcami. Obcou preteká Súľovský potok, ktorý sa na juhu obce vlieva do Slanej. Južne od obce sa nachádza vrch Turecká a severovýchodne Skalisko. Sedlo Súľová leží severne od obce.
Geológia.
Asi 4 km severne od obce sa nachádza významné ložisko mastenca objavené už v roku 1985. Ložiská mastenca sú lokalizované v betliarskych vrstvách silúrskeho veku. Tektonicky ho možno zaradiť do gelnickej skupiny gemerika. Mastenec je v ložisku sprevádzaný magnezitom, kalcitom, dolomitom, chloritickými a grafitickými bridlicami. Príprava na ťažbu sa začala v roku 2000. Právo na ťažbu pôvodne patrilo firme Rima Muráň, pre nedostatočnú rýchlosť prípravných prác bola nakoniec uprednostnená firma VSK Mining. Ložisko by malo v období svojej plnej exploatácie patriť medzi najvýznamnejšie v Európe.
Dejiny.
Obec vznika spojením dvoch samostatných dedín "Malá Poloma" a "Veľká Poloma". Pôvodne na území existovala jedna obec s názvom Poloma, ktorá sa koncom 14. storočia rozdelila na dve samostané obce. 

</doc>
<doc id="26179" url="https://sk.wikipedia.org/wiki?curid=26179" title="Gemerská Panica">
Gemerská Panica

Gemerská Panica () je obec na Slovensku v okrese Rožňava.

</doc>
<doc id="26180" url="https://sk.wikipedia.org/wiki?curid=26180" title="Vojňany">
Vojňany

Vojňany sú obec na Slovensku v okrese Kežmarok. Do roku 1948 niesla názov Krig.
Polohopis.
Obec leží v severozápadnej časti Popradskej kotliny na úpätí Spišskej Magury. Nachádza sa tu minerálny prameň "Kvašná voda".
Dejiny.
Najstaršia písomná zmienka o Vojňanoch sa nachádza v listine z 26. septembra 1296, kde sa spomína ako obec "Kyrig" a na jej území aj potok "Belá" (dnešný Vojniansky potok). Založenie osady sa spája s nemeckou kolonizáciou v 13. storočí, hlavne so šľachtickou rodinou z Hrhova (Gyorgyovci). Do roku 1948 sa zachovali pomenovania obce nemeckým názvom - "Krigh", "Křig", "Kryg" (1808).
Po 17. storočí obec postupne získala goralský charakter, čo bolo typické aj pre niektoré okolité obce. V súčasnosti 55% dospelého obyvateľstva aktívne ovláda goralské nárečie, a 45% ho ovláda pasívne. Medzi deťmi 35% aktívne, zvyšných 55% pasívne.
Pamiatky.
V obci je rímskokatolícky kostol sv. Kataríny Alexandrijskej z roku 1296.

</doc>
<doc id="26181" url="https://sk.wikipedia.org/wiki?curid=26181" title="Žakovce">
Žakovce

Žakovce sú obec na Slovensku v okrese Kežmarok.
Dejiny.
Žakovce (maďarsky: "Izsákfalva", nemecky: "Eisdorf") sa spomínajú v listinách v roku 1209 ako prvá obec na Spiši vôbec. Jej pôvodné meno bolo "Villa Isaac", Izákova dedina. Z toho pochádza aj slovenský názov Žakovce (Izákovce). 
Obec patrila do Spoločenstva spišských Sasov, od roku 1412 do Provincie XI spišských miest nezaložených Poľsku. Okolo roku 1465 ju dostal šľachtický rod Zápoľských. Obec bola osídlená nemeckým obyvateľstvom. Po roku 1945 dostala obec úplne nové obyvateľstvo.
Obyvateľstvo.
Etnické zloženie.
Obec mala až do roku 1945 prevahu nemeckého obyvateľstva. Po ich vysťahovaní osídlili obec viaceré vlny rusínskeho a goralského obyvateľstva.
Goralské nárečie ovláda 6 % obyvateľov. Medzi deťmi minimum. 
Geografia.
Ulice.
Dolný koniec nemá bližšie špecifikované názvy ulíc. Na Hornom konci sa nachádzajú Štúrova, Javorinská, Tatranská, Blažovská a Hviezdoslavova ulica.
Vodné toky.
Obcou Žakovce preteká Žakovský potok. Pramení na sever od dediny v Dufalovej doline.
Vodné plochy.
Mimo katastra obce sa nachádza vodná nádrž Žakovce. Je napájaná zo Žakovského potoka.

</doc>
<doc id="26182" url="https://sk.wikipedia.org/wiki?curid=26182" title="Gemerská Hôrka">
Gemerská Hôrka

Gemerská Hôrka je obec na Slovensku v okrese Rožňava.
Polohopis.
Obec leží na rozhraní juhozápadnej časti Slovenského krasu a Rimavskej kotliny, na nive a terase rieky Slanej, na polceste medzi Rožňavou a Tornaľou. Rozloha obce je 1 286 ha. 
Dejiny.
Ako pokračovateľka stredovekých zemianskych usadlostí Malach a Özörény, obe doložené v roku 1243, patrí medzi najstaršie usadlosti v Gemeri. Názov Horka začína používať od roku 1413 a názov Gemerská Hôrka od roku 1927.
Hospodárstvo.
V súčasnosti je Gemerská Hôrka vyspelá priemyselná obec. Preslávili ju závody ako sú Gemerská Celulózka a Papiereň (1883-1992), SCA Hygiene Products a Domitri.

</doc>
<doc id="26183" url="https://sk.wikipedia.org/wiki?curid=26183" title="Nižná Olšava">
Nižná Olšava

Nižná Olšava je obec na Slovensku v okrese Stropkov.
Polohopis.
Nižná Olšava leží v dolnej časti údolia Oľšavky, pravého prítoku strednej Ondavy, v nadmorskej výške okolo 191 m, asi 7 km vzdialená od okresného mesta Stropkov a 8 km od priehrady Domaša.
Prírodné podmienky.
Vodné toky.
Cez obec Nižná Olšava preteká potok Olšavka.
Dejiny.
V roku 1390 sa objavili prvé priame doklady o dedine Oľšava. Dedina dostala základný názov prevzatím staršieho nárečového názvu údolia Oľšava. Vzhľadom na zemepisnú polohu dediny možno predpokladať, že sídlisko jestvovalo už pred 14. storočím. V písomnostiach sa neskôr vyskytuje pod rozšíreným názvom Nižná Oľšava (staré názvy: Also-Osva, Also-Olsva, Nizni Olssawy, Alsoolysava, Alsoolcsva, Alsoosva). V prvej polovici 19. storočia tam bol dokázateľne aj kostol a vysluhovali v ňom bohoslužby evanjelickí kazatelia. V roku 1600 bolo obývaných 20 poddanských domov. Na prelome 17. – 18. storočia už bola Nižná Olšava malou dedinou, v ktorej žilo 8, v roku 1720 len 5 poddanských domácnosti. Obyvatelia sa zaoberali poľnohospodárstvom a pracovali v rozsiahlych lesoch. V obci bol v prevádzke liehovar a píla. V rokoch 1953 – 1956 sa v Nižnej Olšave nachádzala účtovnícka poľnohospodárska škola, ktorá bola presunutá do Stropkova.
Obec bola 18. septembra 1944 z väčšej časti vypálená a obyvateľstvo bolo evakuované. V r. 1946 Nižná Olšava dostala Rád SNP I. triedy. 
Expozícia banskobystrického Múzea SNP medzi vypálenými obcami na východnom Slovensku uvádza aj obec Nižná Olšava.
Kultúra a zaujímavosti.
Podujatia.
Každoročne sa tu uskutočňujú kultúrne a spoločenské podujatia ako Regionálna výstava maľovaných kraslíc, Fašiangový ples nižnoolšavčanov, oslavy Dňa žien, Dňa detí, Regionálne slávnosti sv. Huberta, stretnutie s Mikulášom, Posedenie pri jedličke a Športový deň.
Občianska vybavenosť.
V obci je kultúrny dom, základná škola pre I. stupeň s počítačovou učebňou, materská škola so školskou jedálňou. Pôvodný rímskokatolícky kostol bol postavený v roku 1604, ďalší s farou bol postavený pred rokom 1749. Terajší je zo začiatku 19. storočia a k jeho veľkej rekonštrukcii došlo v roku 1966 a dom smútku. Prednedávnom bol vybudovaný park, kde si môže nielen mládež, ale aj dospelí oddýchnuť. Nachádza sa tam malý altánok, popri ktorom sú postavené lavičky. Taktiež bolo postavené malé jazierko s mostíkom. Významným zamestnávateľom v obci je súkromná firma SMS, zaoberajúca sa výstavbou vedení vysokého napätia. V obci je PD Tokajík so sídlom v Nižnej Olšave, ktoré sa zaoberá živočíšnou a rastlinnou výrobou. Neďaleko obce sa nachádza súkromná firma – píla. V obci sú štyri podnikateľské subjekty. Obec je členom Mikroregiónu Ondava so sídlom v Duplíne od roku 2002. V roku 2012 obec oslavovala 630. výročie. 
Šport.
Mládež sa v súčasnosti venuje futbalu, volejbalu a stolnému tenisu. Na začiatku dediny sa nachádza futbalové ihrisko. Okolie obce je vhodné na turistiku a agroturistiku

</doc>
<doc id="26184" url="https://sk.wikipedia.org/wiki?curid=26184" title="Drnava">
Drnava

Drnava je obec na Slovensku v okrese Rožňava.
Polohopis.
Nachádza sa od Rožňavy smerom na Košice. Má 719 obyvateľov (k 31. 12. 2015), žijú tu obyvatelia maďarskej, slovenskej a rómskej národnosti. Drnava je obklopená vrchmi, z ktorých je najväčší Drienovec, ktorý bol v roku 2002 vyhlásený za chránenú oblasť Slovenského krasu.
V minulosti to bola banícka obec, kde sa spracovávalo železo. Je známa aj tým, že sa tu vyrobili oká na známy Reťazový most v Budapešti.
Neďaleko sa nachádza aj Zádielska tiesňava.
Prírodné podmienky.
Drnava leží v doline Čremošná v Slovenskom rudohorí. V Slovenskom krase na Hornom vrchu sa nachádza vápencový krasový tvrdoš Drieňovec (, štátna prírodná rezervácia od 30. 04. 1984) s rozlohou . Je bohatý na výskyt zriedkavých druhov rastlín a živočíchov. Na Drieňovci sa nachádza Veterná priepasť, jej ústie leží na východnom okraji vrchu niekoľko desiatok metrov pod vrcholom. Priepasť sa začína na povrchu pretiahnutým závrtom. Z neho vedie niekoľko metrov dlhá puklinovitá chodba do vlastnej priepasti. Celú dutinu vytvárajú jednoduché puklinové priestory. Najväčšia šírka priepasti, ktorá vznikla prevažne leptaním vody, je . Na utváraní priestorov sa v menšej miere podieľalo i rúcanie balvanov, ktoré sa miestami zaklinovali a vytvorili v priepasti niekoľko stupňov. Šachty priepasti prikrášľujú kaskádovité sintrové polevy, záclony a rôzne stalaktity. Zvlášť bohaté sú vo väčších hĺbkach. Veterná priepasť bola podľa odhadov pokladaná za jednu z najhlbších priepastí, jej hĺbku odhadli na . Až prvý zostup jaskyniarov v roku 1956, vedených F. Skřivánkom, určil jej presnú hĺbku na .
Zaujímavosťou je povesť, podľa ktorej pred Tatármi utekajúcemu Belovi IV. ako prvá zastávka na oddych poslúžila pevnosť nachádzajúca sa na Drieňovci, posilnená balvanmi a kameňmi. Na mieste pevnosti sa vraj našli šípy a oštepy.
Dejiny.
Obec sa rozprestiera v údolí rieky Čremošná, obklopená vrchmi Haršaš, Drienovec, Bukovec, Pipitka a Čertovým hradom. Vznikla v 13. – 14. storočí ako banská osada pod názvom Dewrnev neskôr Dernawa, Drňany, Dernau až do dnešného názvu Dernő teda Drnava.
Obec patrila k Turnianskej župe až do roku 1881, kedy bola pripojená k Gemersko-malolehotskej župe. Osada sa po prvýkrát spomína v písomnostiach z roku 1364. Patrila k hradnému panstvu Krásna Hôrka najprv rodu Bubekovcov a od 16. storočia [Andrášiovcom.
K Drnave patrila aj osada Kornalippa puszta, ktorá bola známa už v stredoveku. Ako písomnosti ďalej uvádzajú, pravdepodobne išlo o väčšiu osadu. Podľa ústnej tradície sa nachádzala na mieste zvanom Mocsárka (Močárka) medzi Drnavou a obcou Kováčová. V roku 1570 Kornalippu vyrabovali a podpálili Turci. Niektorým obyvateľom osady sa podarilo utiecť do Drnavy cestou, ktorú nazvali Vésztorok, t. j. v doslovnom preklade „hrdlo strachu“. Toto pomenovanie sa zachovalo dodnes.
V roku 1642 daroval Ferdinand II. Matejovi Andrássyovi do večnej držby v mužskom pokolení hrad Krásna Hôrka. Podľa darovacej listiny patrila k hradu aj obec Drnava. V roku 1645 bola vykonaná deľba majetku medzi synmi Mikuláša I., Petrom a Jurajom. Pokračovateľom rodu bol Juraj, ktorého syn Štefan mal s Máriou Festičovou syna Juraja, ktorý sa venoval rozvoju železiarstva a poľnohospodárstvu na svojich majetkoch. Po svojej matke Márii zdedil rozsiahly majetok a podľa súpisu z roku 1849 k tomuto majetku patrilo i drnavské panstvo. Juraj Andráši mal v katastrálnom území obce 96 jutier (1 jutro = ) poľnohospodárskej pôdy, kde pestoval ďatelinu, obilie, strukoviny a kŕmnu repu. Okrem toho na rovine drnavského vrchu mal 40 jutár pôdy, na ktorej pestoval raž, ovos, zemiaky a od r. 1864 aj repu.
Po Jurajovi dedil majetok syn Dionýz, ktorý zomrel v roku 1913 bez potomkov, takže majetok bol rozdelený medzi prvorodených synov dvoch dcér. Aladárovi Szcéchénimu, synovi Alžbety rodenej Andrássyovej, boli odovzdané nehnuteľnosti patriace do chotára ako aj zariadenie železiarne. V roku 1918 A. Széchényi predal železiareň s celým zariadením a zásobami Rimavskomuránsko – šalgotarjánskej spoločnosti.
Rodina Sontágovcov vlastnila v Drnave železorudnú baňu už v roku 1650. V roku 1691 tu pracoval hámor, ktorého cenu spolu s baňami odhalili na 300 zlatých. Roku 1700 vlastnil hámor v obci Andreh Egerer. Roku 1745 ho mal v prenájme Gyorgy N. Rhaell. Roku 1771 pracoval v Drnave železný hámor spolu s dvoma pecami a v chotári boli bane na železnú rudu.
6. 7. 1840 sa v chotári obce odohrali menšie boje pri ktorých zahynulo 9 honvédov, ktorým čítací spolok 20. 8. 1988 postavil na miestnom cintoríne pomník odliaty v drnavskej železiarni.
Drnavský katolícky čítací spolok bol založený v roku 1884 a pracoval do obdobia II. svetovej vojny.
Stará škola bola prestavaná v roku 1879. V roku 1891 vznikla učňovská škola železiarskej spoločnosti, ktorej vyučovanie prebiehalo v základnej škole.
Železiarstvo.
Železiarstvo zohralo v dejinách obce významnú úlohu. V roku 1730 boli v Drnave dve pece v správe Andrássyovcov. V rokoch 1804–1805 boli v obci štyri pece a štyri hámre vo vlastníctve Štefana Andrássyho.
V roku 1804–1805 navštívil železiareň saský odborník E. Becker. Matka Juraja Andrássyho Mária Festichová postavila v roku 1817 prvú vysokú pec a súčasne päť skujňovacích vyhní a tri hámre. Písomnosti ďalej uvádzajú, že začiatkom 19. storočia tu pracovali štyri pece a štyri hámre, namiesto ktorých roku 1821 postavil gróf Juraj Andráši pec vysokú a nechal k nej zo Sliezska (Gleiwitz) doviesť valcové/piestové dúchadlo.
Anglický technik John Paget, ktorý v roku 1835 precestoval celé Uhorsko a navštívil aj Drnavu, vyslovuje obdiv nad jej vybavením. Vyrábalo sa v nej surové železo, ktoré sa skujňovalo pudlovaním, liatinové odliatky odlievaním priamo z vysokej alebo kuplovej pece a opravované strojové súčiastky. Gróf Andrássy zveľaďoval podnik na základe poznatkov získaných v rámci študijných ciest v zahraničí. Do zahraničia vysielal aj vlastných technikov, aby si osvojili nové metódy. Dvoch hámorníkov dal vyučiť na vlastné náklady v Nemecku, kde ich pobyt trval dva roky. Dobré výsledky zaregistrovali v prevádzkárni zlievárne, zriadenej roku 1838. Jej výrobky rozširoval v Pešti veľkoobchodník Lipót Grossinger. Výrobky nachádzali odbyt aj v Košiciach, Debrecíne, v okolí Tokaja, v Segedíne a Sedmohradsku. Zlievareň sa zameriavala najmä na výrobu veľkých odliatkov určených pre stavebníctvo a priemyselné účely.
V roku 1845 pracovalo v podniku 225 zamestnancov. Z nich bolo 145 Maďarov, 56 Nemcov a 45 Slovákov. Dobré meno získala zlieváreň, keď jej odliatky (nosné stĺpy, liatinové vráta) určené pre Reťazový most nad Dunajom medzi Pešťou a Budínom po vykonaní prísnych technických skúšok vyhoveli zahraničnej konkurencii. Spracúvali železo dovezené z Anglicka.
Po revolúcii v roku 1848 došlo k ďalšiemu rozvoju podniku. Okrem bežných zlievárenských výrobkov tu vyrábali napr.: rozličné sporáky, platne, nádoby, kotle, závažia, súčiastky do hodín a od začiatku 60. rokov 19. storočia a najmä v druhej polovici desaťročia aj železničné kolesá. Súčasťou výrobného programu boli aj drobné predmety potrebné v zámočníckych dielňach, ako skrutky, strojové súčiastky a pod., ďalej zariadenie pre papierne (napr. v Slavošovciach) cukrovary, mlyny, pekárne a iné podniky, kvalitné potrubie na vodu a paru pod vysokým tlakom. V roku 1852 bola postavená ďalšia vysoká pec a vtedy už pracovali aj štyri pudlovacie pece, jedna kuplová pec a zlievareň.
Zlieváreň za zlievárenské výrobky dostala Veľkú cenu na výstave v Pešti v roku 1846. V roku 1855 na priemyselnej výstave v Paríži udelili továrni medailu 2. stupňa. Železiareň sa zúčastnila aj na priemyselnej výstave v Košiciach r. 1857 a na krajinskej výstave v Budapešti r. 1885, kde získala Veľkú cenu za konkurenčnú schopnosť.
V roku 1840 bola Jurajom Andrássym založená tzv. bratská pokladnica. Robotníci do pokladnice prispievali z každej zarobenej zlatky jeden grajciar a za to im pokladnica poskytovala liečenie a lieky. V prípade úmrtia sa poskytol jednorazový príspevok ako pohrebné. Iba v r. 1867 v niekoľkých prípadoch vyplatili jednorazový príspevok vdovám a sirotám aj mimo pohrebného. Podporu v chorobe nevyplácala, takže úlohy bratskej pokladnice plnila len čiastočne.
U zlievačov boli časté a vážne prípady ochorenia reumatizmom. Ak to povolila správa Andrássyho panstva, z bratskej pokladnice sa poskytovali peniaze i na kúpeľnú liečbu. Pracovný čas bol prakticky neobmedzený. Napr. tlčiari železnej rudy avápenca pracovali od ráno do večera a boli platení podľa množstva vykonanej práce. Mzdy boli o niečo vyššie než na Spiši. Napriek tomu bolo postavenie robotníkov ťažké a boli nútení pracovať i na malom poli či už na vlastnom prenajatom od statkára. Robotníkom pracujúcim v železiarni sa prideľoval do používania kus pôdy za určitý peňažný poplatok, ktorý vyberal správca. Úradníci okrem platov mali vždy svoj určený deputát, ktorý pozostával z obilia, strukovín, palivového dreva, vína, soli a pod. Deputát dostávali takisto aj majstri a hámorní čeľadníci. Na sviatok Vstúpenia dával majiteľ všetkým robotníkom pohostenie.
Železiareň potrebovala aj veľké množstvo drevného uhlia, ktoré vypaľovali uhliari v okolitých lesoch. Stopy po pálení uhlia sa tu nachádzajú dodnes a svedčia o tom aj chotárne názvy ako napr. Szénhely (Sénhej).
Po smrti Juraja Andrášiho dal nový užívateľ gróf Andráši v roku 1894 železiareň do prenájmu nemeckým podnikateľom Sárkányovi a Sochneiderovi, ktorí založili firmu Spoločnosť nájomcov drnavskej železiarne. Od roku 1900 prevzala prenájom sama Rimavskomuránska spoločnosť. V roku 1908 sa podstatne obmedzila výroba a železiareň bola zatvorená v roku 1915.
Baníctvo.
Prvými banskými podnikateľmi, ako to uvádzajú dokumenty, boli rožňavskí, smolnícki a gelnickí baníci, ktorí v 17. a 18. storočí pod Pipiťkou a na území Pače kutali a dobývali medené a strieborné rudy. Mohutné prepadliská a odvaly, najmä po Pipiťkou, svedčia o tejto starodávnej baníckej činnosti. Baníctvo na tomto území nemalo predtým takmer žiadny význam. Ťažba železných rúd sa obmedzila len pre potreby panstva. Obrat nastal iba v roku 1825, po vystavaní na tú dobu modernej železiarne.
V roku 1894 boli na území obce nasledovné železorudné bane – Karoly, Francziska, Cajetama, Dénes, Rebeka, Clemens, Erzébet, Arnold, Lajos, Irma, Ferdinand, Nathália, Anna, Rudolf, Boldizsár, Géza, Imre, Hedvig. Ich majiteľom bol gróf Dionýz Andráši, ktorý dal bane do prenájmu. Prvým nájomníkom bola spoločnosť Dernoi vasgyár berlo tarsulat, od roku 1898 spoločnosť Unio a nakoniec do roku 1945 Rimamuránska spoločnosť.
Rimamuránska spoločnosť pokračovala v otvárkových prácach na hlavnej žile Dénes. Počas I. svetovej vojny sa rozvoj ťažby spomalil. Roku 1929 bola zriadená samostatná závodná správa a baňa v Drnave sa stala samostatnou organizačnou jednotkou. V roku 1935 sa začala ťažba na ložisku Dénes. Výstavbou úzkokoľajového spojenia dvoch hlavných revírov Drnavy a Malého vrchu a výstavbou lanovky medzi Malým vrchom a Rožňava Baňou v rokoch 194041 sa vytvorili podmienky k zintenzívneniu ťažby. Počas okupácie bol závod Drnava a okolie priradený k Maďarsku, čím však nebol ohrozený chod prevádzky. V r. 1945 boli bane pričlenené k národnému podniku Železorudné bane. V roku 1950 zomreli v bani dvaja robotníci chybou banského majstra, ktorý zle uložil výbušniny. Napokon v roku 1965 podnik pre nedostatok zásob baňu zatvoril.

</doc>
<doc id="26185" url="https://sk.wikipedia.org/wiki?curid=26185" title="Dlhá Ves">
Dlhá Ves

Dlhá Ves (v minulosti "Hosúsovo", ) je obec na Slovensku v okrese Rožňava.

</doc>
<doc id="26186" url="https://sk.wikipedia.org/wiki?curid=26186" title="Dedinky">
Dedinky

Dedinky (, ) sú obec na Slovensku v okrese Rožňava. Dedinky boli v minulosti rozdelené na dve menšie dedinky Imrichovce a Štefanovce.
Polohopis.
Obec v Hnileckej doline pri brehoch vodnej nádrže Palcmanská Maša vznikla v roku 1933 zlúčením obcí Imrichovce a Štefánovce. 
Vodné plochy.
Vodná nádrž Palcmanská Maša.
Kultúra a zaujímavosti.
Turizmus.
Neďaleko sa nachádzajú Stratená (11 km), Dobšiná (13 km), Mlynky (7 km), cez Zejmarskú roklinu je prístup na Geravy a ďalej je možné pešou túrou dôjsť cez Sokoliu dolinu alebo Kyseľ na "Kláštorisko" alebo cez dolinu Bieleho potoka na Čingov (39 km).
Občianska vybavenosť.
Záchranná stanica Horskej záchrannej služby, terénna stanica a IS Správy Národného parku Slovenský raj, tel.:058/7981137

</doc>
<doc id="26187" url="https://sk.wikipedia.org/wiki?curid=26187" title="Čučma">
Čučma

Čučma je obec na Slovensku v okrese Rožňava.

</doc>
<doc id="26188" url="https://sk.wikipedia.org/wiki?curid=26188" title="Čoltovo">
Čoltovo

Čoltovo (do r. 1927 "Čoltová," do r. 1888 "Nagycsoltó," "Csoltó") je obec na Slovensku v okrese Rožňava v regióne Gemer. 
Polohopis.
Leží na brehu rieky Slaná, 24 km od Rožňavy a 10 km od Tornale. Obcou prechádza cesta prvej triedy I/16 z Rimavskej Soboty do Rožňavy a trať 160 zo Zvolena do Košíc vybudovaná. Železničná zastávka Čoltovo je od r. 2013 neobsluhovaná. Centrum obce leží v nadmorskej výške 199 m. Celá obec leží v Rimavskej kotline na úpätí Slovenského krasu. Susedí s obcami Bohúňovo, Gemerská Panica, Dlhá Ves, Bretka a Gemer. Dominantou obce je gotický Kostol Narodenia Panny Márie zo začiatku 14. storočia. 
Dejiny.
Prvá písomná zmienka pochádza z roku 1291, v ktorej sa obec spomína ako "Chokothow". Neskôr sa uvádzajú názvy "Cholto" a "Choltow". Rodina Basó vlastnila v roku 1405 dve časti obce - Malé a Veľké Čoltovo. Malé Čoltovo, "Kis-Csoltó," sa spomína v r. 1479 ako samostatná obec až do začiatku 19. storočia, kedy sa spojila s Veľkým Čoltovom. 
V roku 1566 bol obec vážne poškodená Turkami. V roku 1682 bola obec vypálená Poľsko-litovskou armádou a ostala takmer vyľudnená. V noci z 25. na 26. novembra 1706 tu prespal v dome Gábora Basó František Rákoci II. V roku 1755 mala obec iba 9 obyvateľov, ale podarilo sa ju znova osídliť. V roku 1828 malo Čoltovo 563 obyvateľov a 76 domov, väčšina z obyvateľov pracovala v agrikultúre alebo murárstve. 
Fényes Elek vo svojom diele spomína, že v polovici 19. storočia malo Čoltovo na konci obce práčovňu, na rieke Slaná postavený mlyn a dve krčmy na oboch koncoch obce. V roku 1910 malo Čoltovo 571 obyvateľov, väčšina z nich sa hlásila k maďarskej národnosti. 
Obec do roku 1920 patrila Maďarsku, medzi rokmi 1938 a 1945 bola taktiež súčasťou Maďarska. 
Do roku 1960 patrilo Čoltovo do okresu Šafárikovo, po jeho zrušení patrí do okresu Rožňava. 
V roku 1967 sa začali práce na regulácii toku rieky Slaná medzi Čoltovom a Tornaľou. 
Druhá svetová vojna.
Počas Viedenskej Arbitráže, keď obec pripadla Maďarsku, v nej žilo 564 obyvateľov, z toho 20 bolo židovského pôvodu. V kronikách Yad Vashem sa spomínajú židovské rodiny Hershkovitz, Fridman, Glatter a Friedmann. Židia z Čoltova boli pravdepodobne zhromaždený v gete v Tornali alebo Rimavskej Seči, odkiaľ boli presunutí a v Salgotariáne 12.06.1944 naložení do dobytčích vagónov smerujúcich do koncentračných táborov. Väčšina z nich má uvedený dátum úmrtia v plynových komorách 15.06.1944, kedy dorazili prvé transporty do Auschwitzu. Jedna z rodín, Glatterovci, zahynuli v koncentračnom tábore Bergen-Belsen. Jeden zahynul v r. 1945 v Budapešti a jeden z preživších odišiel do Montrealu v Kanade. 
Obec bola dejiskom stretu nacistickej a sovietskej armády pri oslobodzovaní regiónu Gemer. Boje sa odohrali najmä od 19.12.1944, kedy vstúpili do Tornale prví sovietski vojaci. Večer predtým, 18.12.1944, ustúpili nacisti do kopcov nad Behyncami, Gemerom, Bretkou a Čoltovom. Vytvorili si tam zákopy, guľometné hniezda a z výšky mali dobrý prehľad, ako postupuje II. ukrajinský front v údolí rieky Slaná. Nacisti si teda vytvorili zákopy v západnej časti obce, v miestach nad dnešnými kameňolomami. Sovieti sa zakopali vo východnom katastri obce na začiatku lesa pod vedením maršala Malinovského. Boje trvali približne 3 týždne, až kým obec nebola oslobodená 12.1.1945. Sovietske zákopy sú dodnes jasne viditeľné a pri troche šťastia sa dajú nájsť aj pozostatky výbavy vojakov. Počas vojny bola zostrelená veža rímskokatolíckeho kostola. 
Súčasnosť.
V roku 2011 žilo v obci 485 obyvateľov, väčšina z nich maďarskej národnosti, okrem nej Slováci a Rómovia. 371 obyvateľov sa hlásilo ku katolíckej viere, 29 k reformovanej cirkvi, 26 k evanjelickej cirkvi a.v., 3 svedkovia jehovovi, 1 žid a 33 bez vierovyznania.
Podľa sčítania obyvateľov z r. 2021 žilo v obci 360 Maďarov, 76 Slovákov, 30 Rómov a 11 obyvateľov iných národností. 
Kultúra a zaujímavosti.
Zaujímavosti.
Erb obce je neskorogotický. Podkladom pre tento návrh bola obecná pečať, pochádzajúca z prvej polovice 18. storočia. Odtlačok typária z roku 1729 je uložený v Štátnom oblastnom archíve v Banskej Bystrici na písomnosti z roku 1781. Pečať s kruhopisom SIGILLUM POS. CSOLTO A.D. 1729 je delená. V hornom poli sú vyobrazené dve postavy koscov, jedna s kosou a druhá s kosákom v ruke. V dolnom poli sú vyobrazené dva snopy obilia. V archíve je dochovaný aj iný odtlačok typária datovaný tým istým rokom, obsahujúci ten istý pečatný obraz, bez zreteľného delenia pečatného poľa. Vzhľadom na uvedené skutočnosti, autentickosť a vek tohto znamenia, bolo odporúčané, aby sa stalo základom, východiskom pri tvorbe obecného erbu. 
V obci sa nachádza obecný cintorín s pamätníkom padlých vojakov I. a II. svetovej vojny. Prvý pamätník vznikol ešte v roku 1922, kedy tu boli pochovaní piati vojaci: dvaja československej, dvaja maďarskej a jeden neznámej národnosti. V minulosti sa v tesnej blízkosti obecného cintorína na parcele č. 8 nachádzal aj židovský cintorín. V roku 2010 boli ešte viditeľné náhrobné kamene, avšak po úpravách majiteľa pozemku boli zlikvidované. 
Partnerskou obcou je maďarská obec Korom. 
Cez obec v minulosti pretekal potok. Do obce vstupoval pri dnešnom dome č. 58, pretekal pozdĺž ulice až po dom č. 46, popri reformovanom kostole. Ďalej pokračoval na sever, popred dnešnú základnú školu a pri dome č. 122 sa vlieval do Slanej. 
Pred reguláciou sa na koryte rieky Slaná nachádzal ostrov tvaru písmena D s rozmermi cca 120 x 60 m.
Tipy na výlety.
V blízkosti obce sa nachádza niekoľko unikátnych prírodných a kultúrnych pamiatok:
Občianska vybavenosť.
V obci sa nachádza základná škola pre 1. - 4. ročník s vyučovacím jazykom maďarským. V Čoltove pôsobí občianske združenie Ödönyiho Rómovia, hudobná skupina Rozmaring a tanečná skupina Jázmin. 
V obci sa nachádzajú potraviny, OMV a zastávka regionálnych autobusov. Na rieke Slaná bola postavená malá vodná elektráreň, ktorá sa vyznačuje svojou ekologickosťou a šetrnosťou voči potrebám vodných živočíchov, najmä kaprom. 
Sústava kameňolomov nad obcou zabezpečuje ťažbu, výrobu a predaj drveného kameniva pre betonárky, obalovačky asfaltových zmesí, diaľničné a inžinierske stavby a reguláciu vodných tokov. 

</doc>
<doc id="26189" url="https://sk.wikipedia.org/wiki?curid=26189" title="Oľšavka">
Oľšavka

Oľšavka môže byť:
Olšavka (niekedy aj Oľšavka) môže byť:

</doc>
<doc id="26190" url="https://sk.wikipedia.org/wiki?curid=26190" title="Čierna Lehota (okres Rožňava)">
Čierna Lehota (okres Rožňava)

Čierna Lehota je obec na Slovensku v okrese Rožňava.
Polohopis.
Obec Čierna Lehota leží na konci Štítnickej doliny pod vrchom Stolica.
Dejiny.
Prvá písomná zmienka pochádza z polovice 16. storočia, obec ale vznikla už v 15. storočí na valašskom práve. Názov Lehota označoval určitú dobu, počas ktorej osídlenci nemuseli platiť dane a iné poplatky. „Čierna“ je pravdepodobne vďaka tmavej siluete hôr v pozadí. Obyvatelia sa zaoberali najmä pastierstvom. Svedčí o tom postava sv. Vendelína, patróna pastierov v obecnom erbe. Obec zohrala dôležitú úlohu počas SNP, keď bola v tunajších horách zriadená poľná nemocnica. Tieto ťažké časy pripomínajú tri pamätníky a pamätná izba SNP.
Kultúra a zaujímavosti.
Turistika.
Z Čiernej Lehoty sa po modrej značke môžete dostať na dva najvyššie vrchy Slovenského rudohoria - Stolicu () a Kohút ()

</doc>
<doc id="26191" url="https://sk.wikipedia.org/wiki?curid=26191" title="Brzotín (okres Rožňava)">
Brzotín (okres Rožňava)

Brzotín (, 1920-1927 ) je obec na Slovensku v okrese Rožňava. V rokoch 1976 až 1990 bola obec súčasťou mesta Rožňava. Zachoval sa tu románsko-gotický reformovaný kostol z 13. storočia.
Polohopis.
Cez obec Brzotín tečie rieka Slaná.
V katastri obce sa nachádza Železničná stanica Rožňava.

</doc>
<doc id="26192" url="https://sk.wikipedia.org/wiki?curid=26192" title="Bretka">
Bretka

Bretka je obec na Slovensku v okrese Rožňava. 

</doc>
<doc id="26193" url="https://sk.wikipedia.org/wiki?curid=26193" title="Brdárka">
Brdárka

Brdárka je obec na Slovensku v okrese Rožňava. Nachádza sa v Slovenskom rudohorí vo výške na južnom úbočí hory Veľký Radzim. Je známa pre svoje pramene kvalitnej pitnej vody a sady ovocných stromov nachádzajúce sa v okolí obce.
Dejiny.
Dejiny Brdárky siahajú do 12. storočia, kedy sa na jej území nachádzali pastierske osady. Po ich zániku bola nanovo osídlená Valachmi, prvá písomná zmienka pochádza z roku 1556. Obec patrila rodine Bebekovcov, neskôr rodine Andrássyovcov. Začiatkom 19. storočia postihla obec morová epidémia, kde zahynula väčšina obyvateľov.
Svoj rozkvet prežívala Brdárka na prelome 19.20. storočia, kedy mala vyše dvesto obyvateľov. Zaoberali sa pastierstvom a chovom dobytka, drevorubačstvom a ovocinárstvom. Vychýrené boli brdárske čerešne, ktorých sady dodnes obklopujú obec.
Súčasnosť.
K 31. 12. 2015 má Brdárka 62 obyvateľov a 40 domov, mnohé sú opustené. Brdárčania pracujú zväčša na domácich hospodárstvach, v obci pôsobí občianske združenie Alter Nativa, ktoré propaguje permakultúru a zaoberá sa obnovou výnimočných ovocných sadov a výstavbou drobných štruktúr v obci. V minulosti sa tu organizovalo podujatie Leto v Brdárke zamerané na skrášľovanie obce a rozvoj tradičných ľudových remesiel. Vyvrcholením každého ročníka Leta v Brdárke bol Folklórny večer s ľudovou zábavou a prezentáciou folklórnych súborov tunajšieho regiónu.

</doc>
<doc id="26194" url="https://sk.wikipedia.org/wiki?curid=26194" title="Bôrka">
Bôrka

Bôrka je obec na Slovensku v okrese Rožňava.

</doc>
<doc id="26195" url="https://sk.wikipedia.org/wiki?curid=26195" title="Bohúňovo">
Bohúňovo

Bohúňovo je obec na Slovensku v okrese Rožňava.

</doc>
<doc id="26196" url="https://sk.wikipedia.org/wiki?curid=26196" title="Betliar (obec)">
Betliar (obec)

Betliar je obec na Slovensku v okrese Rožňava.
Polohopis.
Obec Betliar leží v údolí rieky Slaná 5 km severozápadne od Rožňavy.

</doc>
<doc id="26197" url="https://sk.wikipedia.org/wiki?curid=26197" title="Ardovo">
Ardovo

Ardovo () je obec na Slovensku v okrese Rožňava.

</doc>
<doc id="26198" url="https://sk.wikipedia.org/wiki?curid=26198" title="Oľšavka (okres Stropkov)">
Oľšavka (okres Stropkov)

Oľšavka je obec na Slovensku v okrese Stropkov.

</doc>
<doc id="26199" url="https://sk.wikipedia.org/wiki?curid=26199" title="Červený Kláštor">
Červený Kláštor

Červený Kláštor (poľ. "Czerwony Klasztor," gor. "Švaby") je kúpeľná obec na Slovensku v okrese Kežmarok.
Dôležitú úlohu pri rozvoji obce malo goralské obyvateľstvo, ktoré žilo prevažne v osade Nižné Šváby zmiešane s nemeckým obyvateľstvom. Hoci Gorali na Slovensku nemajú špecifické náboženstvo a prevažne zdieľajú rímskokatolícku vieru podobne ako slovenská majorita, práve v Červenom Kláštore sa minoritne objavuje evanjelická cirkev. V súčasnosti ovláda goralské nárečie 40% dospelého obyvateľstva, medzi deťmi je to len 10%. 
V obci je evanjelický kostol z roku 1808.
Popri obci preteká rieka Dunajec, ktorý tečie smerom do Poľska. Obec sa nachádza pri hraniciach s Poľskom. Názov je podľa kláštora s názvom „Červený kláštor“, ktorý v súčasnosti slúži ako turistická atrakcia.
Od roku 2017 má právo označenia kúpeľné miesto. Rozhodla o tom vláda v októbri 2016. V roku 2012 boli obnovené kúpele Červený Kláštor - Smerdžonka kde sa liečia choroby kože a dýchacích ciest.
V roku 2025 práve v obci Červený Kláštor prijala vláda Slovenskej republiky návrh, ktorým sa goralská komunita považuje za národnostnú menšinu.
Symboly obce.
Turistika.
Od januára 2013 boli po viac ako 60 rokoch znovuotvorené kúpele Smerdžonka.
Splavovanie.
Splavovanie Prielomu Dunajca na drevených pltiach. Dĺžka splavu je 9km, končí sa na štátnej hranici s Poľskom.
Múzeá.
Múzeum Červený kláštor 

</doc>
<doc id="26200" url="https://sk.wikipedia.org/wiki?curid=26200" title="Havka">
Havka

Havka je obec na Slovensku v okrese Kežmarok.
V obci je rímskokatolícky kostol Panny Márie Škapuliarskej z 19. storočia .
Poloha.
Zamagurská obec Havka leží na úpätí severných svahov Spišskej Magury v ochrannom pásme Pieninského národného parku.
Dejiny.
Dejiny obce sú zviazané s dejinami neďalekého Červeného Kláštora. Obec Havku ako majer založili kartuziáni v 14. storočí, ďalšia vlna osídlenia prišla v 19. storočí, keď sa tu usadili Nemci. Tí sa však najmä kvôli nie ideálnej pripravenosti kolonizačnej akcie, presťahovali do iných obcí. S príchodom obyvateľov z okolitých obcí, ktorí sa venovali hrnčiarstvu, poľnohospodárstvu a paseniu oviec. 
V obci sa taktiež zachovala typická hromadná zástavba s mnohými ešte pôvodnými drevenými domami.
Súčasnosť.
V súčasnosti je obec domovom veľkého počtu goralského obyvateľstva. Naprieč dospelým obyvateľstvom ovláda goralské nárečie 100%, medzi deťmi je to 75%.
Po rokoch vymierania zaznamenáva nárast záujmu o svoju existenciu najmä vďaka rozvoju chalupárstva v obci, ktorá má ideálne podmienky pre agroturistiku.

</doc>
<doc id="26201" url="https://sk.wikipedia.org/wiki?curid=26201" title="Hradisko (okres Kežmarok)">
Hradisko (okres Kežmarok)

Hradisko je obec na Slovensku v okrese Kežmarok.

</doc>
<doc id="26202" url="https://sk.wikipedia.org/wiki?curid=26202" title="Ihľany">
Ihľany

Ihľany (maď. "Majorka", nem. "Maierhofen," rus. "Ігляны," gor. "Majōrki") sú obec na Slovensku v okrese Kežmarok. Obec vznikla v roku 1960 zlúčením obcí Majerka a Stotince. 
V obci sa nachádza: 

</doc>
<doc id="26203" url="https://sk.wikipedia.org/wiki?curid=26203" title="Javorina (vojenský obvod)">
Javorina (vojenský obvod)

Javorina bol vojenský obvod na Slovensku v okrese Kežmarok v rokoch 19532010.
Vznik.
Vojenský obvod Javorina bol zriadený v roku 1952. Územie vojenského obvodu bolo vytvorené z celých katastrálnych území štyroch obcí (Ľubické Kúpele, Blažov, Dvorce a Ruskinovce) a z častí katastrálnych území ďalších 22 spišských obcí. Vojenský obvod Javorina mal päť katastrálnych území – Blažov, Ihla, Levočská dolina, Ľubické kúpele, Sypková. Jeho výmera bola 31 623,6 ha. Vojenský obvod bol majetkovoprávne nevysporiadaný (nevysporiadaných bolo 8 586 ha pozemkov).
Zánik.
Vojenský obvod bol zrušený s účinnosťou od 1. januára 2011, rozhodnutím vlády SR z 1. decembra 2010.&lt;ref name="455/2010"&gt;&lt;/ref&gt; Jeho územie bolo rozdelené medzi 19 priľahlých obcí (Bajerovce, Holumnica, Hradisko, Ihľany, Jakubany, Jurské, Kolačkov, Krásna Lúka, Levoča, Lomnička, Ľubica, Nižné Repaše, Podolínec, Poloma, Šambron, Tichý Potok, Torysky, Tvarožná, Vyšné Repaše) do 26 katastrálnych území.

</doc>
<doc id="26204" url="https://sk.wikipedia.org/wiki?curid=26204" title="Jezersko">
Jezersko

Jezersko (poľ. "Jezierska") je obec na Slovensku v okrese Kežmarok. Nad obcou sa nachádza Jezerské jazero (), je to prírodná rezervácia s rozlohou 2,18 ha.
Dôležitú úlohu pri vzniku obce malo goralské obyvateľstvo. Jezersko vzniklo v 17. storočí kopaničiarskou kolonizáciou. V tomto období medzi kolonistami dominoval poľský prvok, a preto väčšina obcí, ktoré vznikli týmto spôsobom majú poľský charakter. Iniciátorom tohto procesu bol vtedajší zemepán Zamaguria, Juraj Horváth-Palocsay, ktorý po získaní panstiev do vlastníctva, pospájal existujúce osídlenia do obcí. Takto vznikli okrem obce Jezersko, aj obec Čierna Hora, Hágy, Lapšanka, Malá Franková, Repiská a Zálesie. 
V súčasnosti je obec domovom veľkého počtu goralského obyvateľstva. Naprieč dospelým obyvateľstvom ovláda goralské nárečie 45%, medzi deťmi je to 15%. Goralské obyvateľstvo spolunažíva s rómskym obyvateľstvom, ktoré tvorí 30% celkového obyvateľstva.
V obci je rímskokatolícky kostol Božského Srdca Ježišovho z roku 1895.

</doc>
<doc id="26206" url="https://sk.wikipedia.org/wiki?curid=26206" title="Jurské">
Jurské

Jurské (poľ. "Jurskie") je obec na Slovensku v okrese Kežmarok.
Obec prešla niekoľkými demografickými premenami. Keďže vznikla na nemeckom práve, pôvodne bola väčšina obyvateľstva nemeckého pôvodu. Neskôr k nim pribudli Rusíni a Gorali. Do 19. storočia sa v rámci asimilácie nemeckého obyvateľstva, stali dominantným jazykom goralské dialekty. Pod vplyvom demografických zmien 20. storočia do obce pribudli Rómovia, ktorí sa usadili v jadre obce. Dnes sa goralské nárečie takmer úplne vytratilo a 98% obyvateľstva tvoria Rómovia.
V obci je rímskokatolícky kostol sv. Juraja.

</doc>
<doc id="26207" url="https://sk.wikipedia.org/wiki?curid=26207" title="Nižná Slaná">
Nižná Slaná

Nižná Slaná je obec na Slovensku v okrese Rožňava.
Hospodárstvo.
V minulosti v obci sídlil podnik Siderit, s. r. o. Nižná Slaná, ktorý sa zaoberal ťažbou sideritu – železnej rudy. Koncom roku 2008 sa zadlžený podnik dostal do konkurzu.
Osobnosti obce.
Rodáci.
Karol Jozef  Schablik, narodil sa 10. marca 1876 v Nižnej Slanej, zomrel 19. júla 1909 v Rožňave
Otec Matej Schablik, matka Žofia Haagová, manželka Margita Póschová.
Študoval na gymnáziu v Rožňave, neskôr na výtvarnej škole Gustáva Keletiho v Budapešti. Po jej skončení sa stal učiteľom kreslenia na rožňavskom evanjelickom gymnáziu. Maľoval krajinky a sakrálne obrazy (o. i. oltárny obraz Viera, Nádej, Láska v ev. kostole v Šiveticiach).
Marína  Maliaková (rod. Ormisová) narodila sa  4.11.1861 v  Nižnej Slanej, zomrela 13.1.1946 vo Zvolene, pochovaná v Banskej Bystrici.
Kultúrno-osvetová pracovníčka, spisovateľka.
Dcéra revúckeho profesora Samuela Ormisa, manželka národovca Jozefa Maliaka. Základné vzdelanie získala v Revúcej vo Vychovávacom dievčenskom ústave, ktorý založil jej otec. Učila sa za krajčírku vo Viedni a v Prahe. Po otcovej smrti prežila osem rokov u poručníka S. Daxnera v Tisovci. Viedla krajčírske kurzy v Brezne, Tisovci a nakoniec ako majiteľka krajčírskej dielne žila v Revúcej. Ochotnícka herečka v Tisovci a Martine, zberateľka ľudových krojov a výšiviek. Členka Živeny, rozvíjala v Iloku ženskú aktivitu a osvetu. Literárne činná, svojou tvorbu, ktorá mala spočiatku sentimentálny ráz, obohatila o vlastné skúsenosti, napr. o poznanie kraskovskej fary A.H.Škultétyho v próze "Orgovánová besiedka". Časopisecky vyšli jej cestopisné črty ( "Výlet do chorvátsko-dalmátskeho prostredia", Dennica 1904, 1905) poviedky, v ktorých spomína na otcovo revúcke gymnázium (Živena 1927). Autorka autobiografického diela "Marína Ormisová spomína", ktoré vydal z rukopisu Ján V. Ormis (1979).

</doc>
<doc id="26208" url="https://sk.wikipedia.org/wiki?curid=26208" title="Krížová Ves">
Krížová Ves

Krížová Ves (, , , gor. "Křizovo Vješ") obec na Slovensku v okrese Kežmarok. Prvá písomná zmienka o obci pochádza z roku 1290.
Dôležitú úlohu pri rozvoji obce mala poľská vetva križiaceho Rytierskeho rádu Božieho hrobu jeruzalemského, ktorí sa na Spiši usadili začiatkom 14. storočia. Keďže boli zemepánmi obce, priniesli do obce poľský charakter, ktorý sa však dodnes nezachoval. V súčasnosti ovláda goralské nárečie menej než 10% obyvateľstva. Dnes tvoria 70% obyvateľstva Rómovia. 
V obci je rímskokatolícky Kostol narodenia Pána, pôvodne sv. Kríža, z roku 1280 a kaplnka sv. Antona Paduánskeho z roku 1800.
História obce.
Obec bola pomenovaná v roku 1290 ako Krystur, neskôr ako Villa Sancte Crucis, Zenthkerezth, Keresthfalwa, Keresztfalu, Creutz, Keresztfalu, Kreutz, Křižowá, Kryžowá, Keresztfalu a od roku 1920 ako Krížová Ves.
Najstaršie písomné zmienky o obci sa vzťahujú k roku 1290. Obec bola však založená už pred rokom 1272 na majetku rodiny Brezovických, ktorí sídlili vo Veľkej Lomnici a patrila k majetku magistra Kokoša. V roku 1401 dostali obec Perényiovci.
Po víťaznej bitke kráľa Ferdinanda I. pri Moháči proti Jánovi Zápoľskému, panovník zhabal tzv. spišský majetok a previedol ho na rodinu Horvát Stančič de Gradec. V roku 1807 sa uskutočnilo nové vytýčenie hraníc medzi Kežmarkom a Krížovou Vsou. Ako vlastníčka vystupovala Barbara Horvát Stančič. Od roku 1900 majetok kúpili bratia Fehérovci. Neskôr knieža Hohenlohe a v roku 1914 urbárska obec.
Pamiatky.
Evanjelický kostol.
Evanjelici mali v obci drevený kostol, ktorý postupne chátral. Preto sa rozhodli postaviť nový. Svoj plán uskutočnili v roku 1970. Najprv zbúrali starý kostol a neďaleko od bývalej stavby postavili svojpomocne nový. Súčasne urobili oplotenie a schody ku kostolu. Zo starej modlitebne sa zachovala socha Ježiša Krista na kríži. Na kostol dávali milodary evanjelici z Krížovej Vsi, Spišskej Belej, Kežmarku a Popradu.
V septembri 2000 oslávili veriaci slávnostnými službami Božími 30. výročie výstavby kostola za účasti biskupa Júliusa Fila a jeho otca emeritného biskupa Júliusa Fila st.. Na tejto peknej slávnosti sa zúčastnili aj kňazi – rodáci z obce farár Ondrej Koč, st. a Mgr. Zdenko Zacher. Kostolníkom v obci bol od roku 1946 až do roku 2004 Ján Koč, v súčasnosti je to pani Ružena Macková. Evanjelické bohoslužby v Krížovej Vsi sa konajú každý týždeň o 10.00 hod. za účasti pána farára Mgr. Martina Fečka, ktorý dochádza zo Spišskej Belej.
Rímsko-katolícky kostol Narodenia Pána.
Bol postavený v gotickom slohu s oltárom na východ koncom 13. storočia. Písomne je doložený v roku 1315 v súvise s krížovníkmi Božieho hrobu. Bol prestavaný v 14. storočí a v 15. storočí. Je to jednoloďová stavba so štvorcovým presbytériom zaklenutým krížovou klenbou, ktorej ťažké blokové rebrá dosadajú na kamenné konzoly s rastlinnou ozdobou a štylizovanými ľudskými tvárami. Hlavná loď renesančného slohu bola, podľa obecnej kroniky, pristavaná asi v roku 1765. Na severnej a západnej stene presbytéria sa nachádzajú nástenné gotické maľby. V interiéri je hlavný neskorobarokový oltár ambitového typu, pochádzajúci z 18. storočia. Na južnej stene kostola sú vertikálne slnečné hodiny. V roku 1913 urobili obyvatelia veľké opravy kostola a zároveň doplnili jeho interiér. Zakúpili hlavný oltár, ktorý bol zhotovený v Tirolsku. Zadovážili kazateľnicu, dali vymaľovať chrámovú loď, urobili oporné múry k veži, dlažbu pred oltárom a betónovanie celého kostola. Zadovážili lavice, ktoré slúžia dosiaľ a železnú bránu. Dnes sú sväté omša v pondelok streda piatok o 17:30 a nedeľa 10:00 . Sväté omše vikonávaju farár Jakub Grich ,Vladimír Bača ,Pavol Gužiniak , Miroslav Mudrík. 
V strede obce sa nachádzajú dva renesančné kaštiele, kedysi sídlo rodiny Grosserovcov, ktoré sú v súčasnej dobe v zlom stave, a kaplnka rodiny Grosserovcov, ktorá sa nachádza na vrchu v časti za Kostolkom.
Kaštieľ rodiny Grosserovcov.
Kaštieľ bol sídlom rodiny statkára Antona Grossera. Grosser krátko po ženbe árendoval breznianske mestské jatky. Krížovú Ves árendoval pred rokom 1853 (inde sa uvádza okolo roku 1849).
Grosserovci roku 1858 stavali pivovar, zriaďovali pálenicu a snažili sa o čo najvýhodnejšiu komasáciu pôdy.
Kaplnka rodiny Grosserovcov.
Anton Grosser s rodinou bol pochovaný v kaplnke nad obcou. Jej interiér bol renovovaný v roku 2022.

</doc>
<doc id="26209" url="https://sk.wikipedia.org/wiki?curid=26209" title="Meliata">
Meliata

Meliata je obec na Slovensku v okrese Rožňava.
Prírodné podmienky.
Geológia.
Pri obci, v oblasti Meliatskeho mlynu (Prírodná pamiatka Meliatsky profil), boli v 70. rokoch objavené zvyšky jurskej subdukčnej melanže. Neskôr bol podľa tejto obce pomenovaný Meliatsko-halstattský oceán, ktorý v druhohorách zasahoval na Slovensko.

</doc>
<doc id="26210" url="https://sk.wikipedia.org/wiki?curid=26210" title="Lechnica">
Lechnica

Lechnica je obec na Slovensku v okrese Kežmarok. 
Polohopis.
Zamagurská obec Lechnica leží v doline potoka Havka s radovou potočnou zástavbou na východ od Spišskej Starej Vsi a na juh od Červeného kláštora, s ktorým je stavebne spojená. 
Dejiny.
Obec založili v 13. storočí Berzeviczovci (Brezovickí). V roku 1319 ju magister Kokoš daroval kartuziánom zo Skalky útočišťa (Kláštorisko), ktorí si na jej mieste postavili nový kláštor (neskôr dostal pomenovanie Červený kláštor). Známe sú jej názvy "Lechnitz" (1313), "Lechnych" (1320), "Lechnich" (1324), "Nova Lechnicz" (1419), "Lechnyca" (1599), "Lechnicza" (1773), "Lechnica" (1808). Obyvateľstvo sa zaoberalo poľnohospodárstvom, pastierstvom, prácou v lese a povozníctvom.
Obec získala goralské obyvateľstvo dosídlením počas valašskej kolonizácie. V obci dnes aktívne ovláda goralské nárečie 80% dospelého obyvateľstva. Medzi deťmi 40% aktívne, zvyšných 60% pasívne.
Pamiatky.
V obci je rímskokatolícky kostol sv. Jodoka z roku 1827.

</doc>
<doc id="26211" url="https://sk.wikipedia.org/wiki?curid=26211" title="Markuška">
Markuška

Markuška je obec na Slovensku v okrese Rožňava.
Polohopis.
Markuška sa nachádza v gemerskej časti Slovenského rudohoria na nive a terasovej plošine pri vtoku potoka pretekajúceho obcou od Muráňa, 23 km severozápadne od Rožňavy.
Dejiny.
Markušku založil na zákupnom práve po roku 1311 dedičný richtár Martin. Prvá písomná zmienka o obci Markuška sa datuje do roku 1362, kedy sa nazývala Aranyas. V ďalšom historickom vývoji sa jej názov menil nasledovne: z roku 1563 je písomne doložený názov Markuska, 1566 Aranias Markuska,1569 Araniasska, 1582 Markuska alias Aranyas, 1773, Markuska, 1786 Markuschka, 1808 Markusska, 1863 Markuska, 1873–1882 Markuska, Markusfalva, 1888–1902 Markuska, 1907–1913 Márkuska, od roku 1920 Markuška. Roku 1427 Kerekreth. Obec sa spomína ako vlastníctvo Jelšavského panstva, od polovice 15. storočia Muránskeho panstva. Podvojný názov obce z roku 1582 (Markuška-Aranyas), dovoľuje usudzovať, že nové valašské sídlisko, ktoré vzniklo na rozhraní 15. a 16. storočia, nadväzovalo na staršie banícke. Už v stredoveku sa obyvatelia zaoberali pálením dreveného uhlia, hutníctvom, kováčstvom a garbiarstvom. Od 18. storočia tu pracovali výrobne železa, v 1. polovici 19. storočia dve pece a dva hámre. Neskôr sa v obci ťažila meď.
Po roku 1881 bola obec administratívne začlenená pod Gemersko - malohontskú župu; pred rokom 1960 pod okres Rožňava, kraj Košice; po roku 1960 pod okres Rožňava, kraj Východoslovenský.

</doc>
<doc id="26212" url="https://sk.wikipedia.org/wiki?curid=26212" title="Lúčka (okres Rožňava)">
Lúčka (okres Rožňava)

Lúčka je obec na Slovensku v okrese Rožňava.
Polohopis.
Nachádza sa 19 km od Rožňavy v údolí potoka Čremošná. 
Vodné plochy.
Na planine leží Krasové jazero. Toto jazero sa rozprestieralo ešte aj po druhej svetovej vojne, potom sa však následkom výbuchu granátov voda začala postupne strácať.
Dejiny.
Niektoré pramene datujú vznik obce do Arpádovskej doby a na základe písomných prameňov z roku 1406 ju zaraďujú do Turnianskeho panstva.

</doc>
<doc id="26213" url="https://sk.wikipedia.org/wiki?curid=26213" title="Lendak">
Lendak

Lendak (gor. Ľndak) je podtatranská obec na Slovensku v okrese Kežmarok v Prešovskom kraji. Dodnes sa tu zachoval ľudový kroj, zvyky a nárečie Goralov. 
Polohopis.
Lendak leží pod Vysokými Tatrami v severozápadnej časti Popradskej kotliny – časť Lomnická pahorkatina, od osady Tatranská Kotlina. Nachádza v regióne Spiš, leží na hranici regiónov Stredný Spiš (okresy Levoča, Poprad a väčšina okresu Kežmarok) a Horný Spiš (okres Stará Ľubovňa a severozápadná časť okresu Kežmarok – Zamagurie). Severnú hranicu tvorí s Poľskom.
Geologická stavba.
Územie obce patrí do Západných Karpát. Tá je súčasťou Alpsko-himalájskej sústavy. Geologickú stavbu územia tvoria predovšetkým treťohorné horniny – flyšové súvrstvie centrálnokarpatského paleogénu.
Geomorfologické pomery.
Podľa geomorfologického členenia  patrí obec Fatransko–tatranskej oblasti, kde zaberá časť Podtatranskej kotliny, podcelok Popradskej kotliny a Lomnickej pahorkatiny.
Klimatické pomery.
Celé územie obce patrí  k európsko- kontinentálnej oblasti mierneho pásma. Južná časť obce má kotlinovú klímu s veľkou inverziou teplôt. Severná časť katastra obce, patrí do subtypu horskej klímy s malou inverziou teplôt, vlhkej až veľmi vlhkej, chladnej, ktorá prevláda v celom širšom území.
Vodstvo.
Hydrologicky celý kataster obce odvodňuje rieka Biela prostredníctvom ľavostranných prítokov, prameniacich pod Smrečinami. Obcou pretekajú málo významné vodné toky s názvami Rieka, Valtinský a Lenivý a mimo zastavaného územia významný vodný tok rieka Biela.
Ulice.
Farské lúky, Hlavná, J. Stilla, Jána Vojtaššáka, Jána Pavla II., Jarná, Kostolná, Krátka, Lemeje, Letná, Mlynská, Na Kosorku, Na úbočí, Nová, Partizánska, Pod Kicorou, Poľná, Potočná, Revolučná, Rovinky, Slnečná, Sv. Mikuláša, Sv. Rodiny, Školská, Športová, Tatranská, Vysoká hora, Zadná, Zadná hora a Záhradná.
Dejiny obce.
Obec vznikla začiatkom 13. storočia. Je písomne doložená z roku 1288 pod názvom Landok. Ďalšie písomne doložené názvy obce: Ruda, Landeck (pred rokom 1289), Landok (1289), Landeck (z nem.- kút, kraj zeme)/Landek (1313), Landec (1585), Landocinum (1773), Lendak (1808); maďarsky Lándok; nemecky Landeck.
Obec patrila do donačného územia magistra Gallusa – Kokoša, teda bola súčasťou dunajeckého panstva Berzeviczyovcov. Roku 1313 ju vymenili Berzeviczyovci krížovníkom Božieho hrobu za majetok v Chmeľove. Ešte v tom roku v Lendaku založili kláštor a Kostol sv. Mikuláša. Miechoviti, ktorí mali na Lendak nesporne poľský vplyv, však boli pre obec prospešní svojím vzdelaním i pokrokovými poľnohospodárskymi a inými technológiami. Lendacké panstvo existovalo do roku 1593, kedy rehoľa predala kláštor i kláštorný majetok rodine Horváthovcov – Palocsayovcov a Lendak sa stal sídlom Palocsayovcov.
V roku 1787 mala obec 81 domov 750 obyvateľov, v roku 1828 mala 136 domov a 985 obyvateľov. Roku 1856 tu mali majetky Salomonovci a roku 1879 Hohenlohe. V roku 1898 vypukol v obci prvý veľký zničujúci požiar, pri ktorom vyhorela takmer celá dedina.
Po 1. svetovej vojne tu bolo rozvinuté pasienkárstvo a ľudová výroba. Časť obyvateľstva pracovala v priemyselných podnikoch Popradu a Kežmarku. V období 2. svetovej vojny v okolí Lendaku operovala partizánska jednotka BelovKovalenko, ku ktorej sa pridali štyria občania obce. Obyvatelia poskytovali partizánom všestrannú pomoc, najmä pri zaobstarávaní potravín. Dňa 27. októbra 1944, keď nacisti zaútočili na obec, začala prestrelka s partizánmi. V boji padlo trinásť partizánov. V roku 1946 vypukol v obci druhý veľký požiar, ktorý zničil viac ako 70 % domov. Zhorela škola aj fara. Expozícia banskobystrického Múzea SNP medzi vypálenými obcami na východnom Slovensku uvádza aj obec Lendak.
Do roku 1960 obec patrila pod okres Kežmarok, kraj Prešov, následne sa obec zaradila pod okres Poprad, Východoslovenský kraj. V roku 1996 na základe územného a správneho usporiadania sa obec začlenila pod okres Kežmarok. Dodnes sa tu zachovalo tradičné hospodárenie na pôde, ktorým sa v súčasnej dobe zaoberá prevažne staršia generácia súkromne hospodáriacich roľníkov, pre vlastnú spotrebu a potrebu hospodárskych zvierat.
V obci je gotický rímskokatolícky kostol sv. Mikuláša z roku 1313, neskorogotický oltár z 15. storočia, kaplnka Ružencovej Panny Márie z roku 1889 pri kostole, kaplnka Sedembolestnej Panny Márie z roku 1925, ale aj iné novodobé kaplnky a sochy. Pôvodný kláštor, dal Juraj Horváth prebudovať na panský kaštieľ. Roku 1820 Andrej Palocsay prebudoval lendacký kaštieľ v empírovom slohu. Požiar z roku 1898 zničil skoro úplne celú obec, z kaštieľa zostali len obhorené múry a už nikdy nebol obnovený do pôvodného stavu. Zadnú časť od kostola (asi pôvodný kláštor zo 14. storočia) rozobrali a materiál z neho venoval knieža Hohenlohe Lendačanom na stavbu novej školy (bývala materská škola). Dnes po kláštore, neskôr kaštieli niet stopy, ruiny z neho boli prestavané na rodinné domy.
Historické pamiatky.
Medzi historické pamiatky obce patrí gotický Rímskokatolícky kostol sv. Mikuláša, jeho vzácny neskorogotický oltár z 15. storočia, kríž z 13. storočia a rôzne iné pamiatky. Farský kostol sv. Mikuláša je postavený na staršom základe kostola z 13. storočia, neskoršie upravovaný, r. 1925 renovovaný a rozšírený severnou kaplnkou podľa projektu staviteľa Vidienka zo Spišskej Belej. Jednoloďový priestor s rovným uzáverom presbytéria, na severnej strane so sakristiou a novou kaplnkou, na južnej s predsieňou a na západnej s prestavanou vežou. Presbytérium zaklenuté dvoma poľami krížovej rebrovej klenby; rebrá hruškovitej profilácie dosadajú na konzoly s ruťicovou ozdobou. Loď zaklenutá v 15. storočia na polygonálny stredný pilier krížovou klenbou so žliabkovými rebrami. Z presbytéria vedie lomený portál s dvojitými hruškovitými prútmi do sakristie. Na južnej strane lode hlavný portál s profilovaným gotickým ostením. V presbytériu gotické sedílie a pastofórium s mriežkami. Veža v jadre z 13. storočia bola r. 1925 prestavaná. Pri kostole sa nachádza Boží hrob, ktorý bol postavený počas totalitného režimu ako bunker CO. Obec má taktiež veľa kaplniek a sôch, napr. Kaplnka Ružencovej Panny Márie z roku 1889 a Kaplnka Sedembolestnej Panny Márie z roku 1925. Na miestnom cintoríne je Pomník padlým partizánom z jednotky BelovKovalenko, ktorý padli počas 2. svetovej vojny. V obci sa tiež nachádza cholerský cintorín na Poľnej ulici.
Demografia.
Lendak je v súčasnosti z hľadiska počtu obyvateľov druhým najľudnatejším sídlom so štatútom obce v rámci Prešovského kraja, hneď po Jarovniciach. V roku 1663 sa v obci začala viesť matrika. Začiatkom 18. storočia mala obec len 148 obyvateľov. Postupne zaznamenala nárast obyvateľstva a už v roku 1787 mal Lendak 81 domov a 750 obyvateľov, v roku 1828 mal 136 domov a 985 obyvateľov. Obyvatelia boli chýrni bačovia a pastieri, pálili tiež vápno a zaoberali sa plátenníctvom. Rast populačnej krivky je pre obec charakteristický až doteraz. V súčasnosti je demografická základňa obce z hľadiska kvantitatívneho rastová. Z hľadiska národnostnej štruktúry vyše 99 % obyvateľov obce je slovenskej národnosti. V obci sa nenachádza rómske etnikum. Údaje o národnostnom zložení obyvateľov obce Lendak pochádzajú zo Sčítania obyvateľstva, domov a bytov z roku 2001. Významným socio-ekonomickým ukazovateľom je veková štruktúra obyvateľstva. Na základe údajov z roku 2004 môžeme konštatovať, že veková skladba Lendaku je pre ďalší rozvoj obce priaznivá. V percentuálnom vyjadrení je 31 % obyvateľov v predproduktívnom veku, cca 60 % obyvateľov je v produktívnom veku a 9 % je vo veku poproduktívnom.
V súčasnosti goralské nárečie ovláda absolútna väčšina dospelého obyvateľstva, pričom z detí ho aktívne ovláda až 80%.
Farnosť.
Obec patrí pod Kežmarský dekanát, Spišskú diecézu. Farský kostol je zasvätený sv. Mikulášovi, patrónovi obce. Odpustová slávnosť sa koná 6. decembra, na sviatok sv. Mikuláša. V roku 2012 sa začala výstavba nového kostola sv. Jána Krstiteľa. Konsekrácia kostola bola 3. júna 2018. Kostol stojí v centre obce vedľa terajšieho kostola sv. Mikuláša. Súčasťou farnosti je aj filiálka v Tatranskej Kotline s kostolom Nanebovzatia Panny Márie. V obci taktiež pôsobí spoločenstvo z Kongregácie Milosrdných sestier Svätého kríža. Predtým v obci pôsobila Kongregácia sestier Nepoškvrneného počatia P. Márie.
Školstvo.
Od 1. januára 2012 vznikla Spojená škola Školská 535/5, Lendak. Spojená škola v Lendaku pozostáva z materskej školy, základnej školy a základnej umeleckej školy. Základná škola v podtatranskej obci patrí medzi najväčšie školy okresu Kežmarok. V posledných rokoch prechádza rozsiahlou modernizáciou, ktorá sa prejavuje inováciou výchovno-vzdelávacieho procesu, využívaním informačno-komunikačných technológií, zavedením interaktívnych tabúľ do vyučovacieho procesu, spríjemňovaním prostredia, skvalitňovaním komunikácie medzi zriaďovateľom, školou, rodičmi a širokou verejnosťou. Navštevuje ju viac ako 1000 žiakov pochádzajúcich takmer na 100 percent z obce Lendak. Súčasťou základnej školy je Centrum voľného času.
Organizačné zložky školy 
Ďalšie súčasti školy
Kultúra.
Múzeum.
V obci je Múzeum ľudovej kultúry, ktoré bolo založené v januári 2003. Nachádza sa na Potočnej ulici u rodiny Gallikovcov. V súčasnej dobe ho tvoria dve expozície: miestnosť ľudového odevu a drevenica. V budúcnosti sa uvažuje o jeho rozšírení. Všetko bude závisieť od finančných možností múzea.
Turizmus.
Cykloturistika.
Cez obec prechádzajú značené cyklistického trasy, ktoré sú súčasťou rozsiahlej siete značených cyklistických trás spájajúcich rôzne zaujímavé miesta v regióne.
Kúpele.
V neďalekej osade Tatranská Kotlina, od obce sa nachádza sanatórium. V súčasnosti má štatút klimatických kúpeľov. Hlavnou činnosťou sanatória je komplexná ústavná starostlivosť o dospelých chorých s diagnózou priedušková astma, obštrukčná choroba pľúc a iné nešpecifické (netuberkulózne) ochorenia dýchacieho ústrojenstva, prevažne chronické.
Lyžovanie.
Neďaleko obce sa nachádza lyžiarske stredisko v Bachledovej doline. Taktiež v tejto doline sa nachádza Chodník korunami stromov a rozhľadňa. Ďalšie lyžiarske strediská sú v Ždiari, Tatranskej Lomnici, Starom Smokovci a za hranicami v Poľsku.
Sánkovanie.
V katastrálnom území obce na kopci Kicora sa nachádza prírodná sánkarská dráha s dĺžkou cca . Vznikla v spolupráci Slovenského zväzu sánkarov, Sánkarského klubu Lendak a obce Lendak. Budovanie začalo na jeseň v roku 2018.
Paraglajding.
Nad obcou, na vrchu Pálenica, je ideálny letový terén pre začínajúcich aj skúsených paraglajdistov (prípadne rogalistov). Vrchol kopca sa nachádza vo výške a štart je z výšky približne , pričom prevýšenie štart – pristátie je .
Príroda.
Obec je neďaleko Tatranského národného parku a Pieninského národného parku. V blízkosti obce sa nachádza Prírodná rezervácia Jedliny, Prírodná rezervácia Jezerské jazero a Národná prírodná rezervácia Belianske lúky. V neďalekej liečebnej osade sa nachádza Belianska jaskyňa, najväčšia a jediná sprístupnená vysokohorská kvapľová jaskyňa v Tatranskom národnom parku.
Zaujímavosti.
Traduje sa, že v Lendaku boli usídlení slávni írski stavitelia hradov, ktorých po tatárskom vpáde pozvali uhorskí panovníci, aby budovali bezpečné opevnenia krajiny. Z roku 1787 sa zachoval jedinečný Lendacký spevník. Vybrané piesne z neho použil Mikuláš Schneider Trnavský pri zostavovaní Jednotného katolíckeho spevníka. Dodnes si obyvatelia zachovali vzťah k spievaniu náboženských piesni v kostole. Historické pramene tiež uvádzajú, že tu došlo až k štyrom zemetraseniam (1834, 1840, 1846, 1876). Starší obyvatelia ešte aj dnes nosia lendacký goralský ľudový kroj vo všedné dni a mladší počas sviatkov, udalosti. Doteraz sa používa typické nárečie aj v domácnostiach. Taktiež sa zachovali rôzne zvyky a tradície. Tu i tam v obci sa zachovala ľudová architektúra, drevenice. Sú to zrubové podmurované domy so sedlovou strechou a štítom, ktoré majú škárovanie vymazané na modro.

</doc>
<doc id="26214" url="https://sk.wikipedia.org/wiki?curid=26214" title="Ľubica (okres Kežmarok)">
Ľubica (okres Kežmarok)

Ľubica je obec na Slovensku v okrese Kežmarok.
V obci je rímskokatolícky kostol Panny Márie Nanebovzatej z roku 1250 a kostol Ducha Svätého zo 14. storočia.
V obci je aj gréckokatolícka cerkev Zosnutia presvätej Bohorodičky z roku 1930. Pod farnosť Ľubica spadajú aj gréckokatolíci v Kežmarku. V rokoch 1983-1989 bol farárom v Ľubici Ján Babjak, SJ, bývalý metropolita a arcibiskup Prešovskej archieparchie.
Obec bola v rokoch 1974 - 1992 mestskou časťou Kežmarku.
Časti obce.
Zaľubica (od roku 1996 ulica Pod lesom).
Časť Zaľubica je vzdialená od Ľubice približne 2 kilometre. Od jej vzniku v roku 1952 až do roku 1960 bola súčasťou bývalého vojenského obvodu Javorina, ktorý bol zrušený v roku 2011. Sídlisko s názvom Zaľubica vzniklo v roku 1952 ako hospodársky dvor s bytmi pre zamestnancov poľnohospodárskej správy a pre lesníkov "Vojenských lesov a majetkov" Kežmarok. 
Do roku 1960 to bola samostatná obec vo vojenskom výcvikovom priestore (VVP) Javorina. Nariadením vlády SSR bola pričlenená k obci Ľubica a zároveň vyňatá z VVP Javorina. V roku 1974 bola s obcou Ľubica pričlenená k mestu Kežmarok ako mestská časť Zaľubica. V roku 1992 bola odčlenená spolu s obcou Ľubica od Kežmarku. V roku 1996 po snahe o osamostatnenie bol obecným zastupiteľstvom obce Ľubica a vtedajším starostom zmenený názov z miestnej časti obce Zaľubica na ulicu Pod lesom.

</doc>
<doc id="26215" url="https://sk.wikipedia.org/wiki?curid=26215" title="Lipovník (okres Rožňava)">
Lipovník (okres Rožňava)

Lipovník (historicky , ) je obec na Slovensku v okrese Rožňava. Najvýznamnejšou pamiatkou je pôvodne románsky kostol sv. Jána Krstiteľa z prelomu 12. a 13. storočia. 

</doc>
<doc id="26216" url="https://sk.wikipedia.org/wiki?curid=26216" title="Kunova Teplica">
Kunova Teplica

Kunova Teplica je obec na Slovensku v okrese Rožňava.

</doc>
<doc id="26217" url="https://sk.wikipedia.org/wiki?curid=26217" title="Malá Franková">
Malá Franková

Malá Franková (poľ. "Frankówka") je obec na Slovensku v okrese Kežmarok.
Poloha.
Obec vznikla v 17. storočí. Bola založená kopaničiarskou kolonizáciou, spojením už existujúcich valašských osád ("foľvarkov"). Obec, nárečovo nazývaná Frankófki, sa nachádza sa v údolí pohoria Spišská Magura nad Frankovským potokom. Je vzdialená asi 55 km severne od Popradu, v blízkosti poľských hraníc, Vysokých Tatier, Pienin a obcí Červený Kláštor, Osturňa a Ždiar. 
Pamiatky.
K najväčším pamätihodnostiam obce patrí drevený kostolík sv. Jozefa s neskorobarokovým oltárom z druhej polovice 18. storočia. Kostolík bol postavený v roku 1895, renovovaný v rokoch 1945-1950 a 1994-1995. Vedľa neho sa nachádza obnovená zvonica (1999) so starým zvonom. 
Demografia.
V roku 1828 mala obec 44 domov a 336 obyvateľov, ktorí pracovali v poľnohospodárstve. V rokoch 1979 až 1990 boli obce Veľká Franková a Malá Franková administratívne zlúčené do obce Franková. Od roku 1990 je Malá Franková opäť samostatnou obcou. V dnešnej dobe má obec 45 obývaných domov, v ktorých žije 181 obyvateľov a niekoľko rekreačných chalúp a chát.
V roku 1999 sa začala plynofikácia obce. 
90% obyvateľstva obce hovorí goralským nárečím. Pričom z detí ho aktívne ovláda 60%. 

</doc>
<doc id="26218" url="https://sk.wikipedia.org/wiki?curid=26218" title="Kružná">
Kružná

Kružná je obec na Slovensku v okrese Rožňava.

</doc>
<doc id="26219" url="https://sk.wikipedia.org/wiki?curid=26219" title="Veľká Franková">
Veľká Franková

Veľká Franková (poľ. "Frankowa") je obec na Slovensku v okrese Kežmarok. 
Obec bola v 16. storočí dosídlená valachmi. Časť z nich tvorili Rusíni, ktorí sa v neskoršom období odsťahovali alebo asimilovali s miestnym goralským obyvateľstvom.
V súčasnosti 90% dospelého obyvateľstva aktívne ovláda goralské nárečie. Medzi deťmi 60% aktívne, zvyšných 40% pasívne.
Poloha.
Obec sa nachádza v Zamagurí pri hranici s Poľskom, v pohorí Spišská Magura a údolí Frankovského potoka. Okolité obce sú Malá Franková, Osturňa a Spišské Hanušovce. 
V obci je družstvo, ktoré svoje výrobky aj predáva (napríklad bryndza, syr a rôzne výrobky salašníckeho typu). 
Turistika.
Obcou prechádza červená turistická značka, ktorá spája turistickým hraničným prechodom Malú Frankovú a poľskú obec Kacwin. Červená značka vedie z hranice cez Malú Frankovú na hrebeň Spišskej Magury (vrch Magurka ()) a pokračuje do podtatranskej obce Ždiar. 
Na začiatku Malej Frankovej sa z červenej značky odpája žltá značka na vrch Furmanec (). Na hrebeni Spišskej Magury (rázcestie Malá Poľana) chodník zostupuje do miestnej časti Ždiaru – Bachledovej doliny, kde je veľké lyžiarske stredisko prepojené sedačkovou lanovkou so strediskom v obci Jezersko.
Z obce vedie asfaltový cyklistický chodník cez hraničný prechod do susednej poľskej obce Kacwin, na ktorom možno vidieť dva pekné malé vodopády na rieke Ostrunianka (jeden na slovenskej, druhý na poľskej strane). Táto trasa sa v posledných rokoch stala veľmi obľúbenou a veľmi vyhľadávanou turistami a cyklistami zo Slovenska a taktiež aj z Poľska. K atraktivite tohto tohto malebného regiónu prispieva aj novovybudovaná príjazdová asfaltová cesta z centra susednej obce, Malej Frankovej, ktorá vedie až k dolnej stanici lyžiarskych zjazdoviek Furmanec I a Furmanec II, ktoré sa stali vynikajúcim rozšírením tunajšieho jedinečného lyžiarskeho strediska Ski Bachledova, ktoré je už dnes sprístupnené až z troch obcí. V tomto smere sa stalo celoslovenským unikátom.
Okolie obce Veľká Franková má vhodné podmienky pre bežecké lyžovanie a upravené trate sú najmä na hrebeni Spišskej Magury, pri hornej stanici vlekov z Bachledovej doliny, Jezerska a Frankovej. V posledných rokoch bola v tomto smere nadviazaná spolupráca s ďalšími poľskými obcami s potenciálom zvýšiť turistickú atraktivitu regiónu či už počas zimnej alebo letnej sezóny. V tomto smere sa takáto vzájomná spolupráca ukazuje ako kľúčová v stratégiach ďalšieho rozvoja obce a jej okolia.

</doc>
<doc id="26220" url="https://sk.wikipedia.org/wiki?curid=26220" title="Krásnohorské Podhradie">
Krásnohorské Podhradie

Krásnohorské Podhradie () je obec na Slovensku v okrese Rožňava.
Dejiny.
Majiteľom hradu Krásna Hôrka a obce Krásnohorské podhradie bol v stredoveku rod Bubekovcov, neskôr Andrášiovci, do zač. 20. storočia gróf Dionýz Andráši s manželkou Františkou Hablawetzovou. Ako jeden z prvých udeľoval sociálne dôchodky prestarlým obyvateľom a vdovám. Po ich smrti sa majiteľkou stala grófka Pallavicini. Hradný majetok bol po druhej svetovej vojne zoštátnený.

</doc>
<doc id="26221" url="https://sk.wikipedia.org/wiki?curid=26221" title="Tvarožná (okres Kežmarok)">
Tvarožná (okres Kežmarok)

Tvarožná je obec na Slovensku v okrese Kežmarok. Leží na juhozápadnom úpätí Levočských vrchov, pri hranici bývalého vojenského obvodu Javorina. Cez obec preteká niekoľko potokov, z nich najväčší je Tvarožniansky potok, nazývaný aj Durand.
Dejiny.
Prvá písomná zmienka o obci je z roku 1268 a spomína sa ako Villa Durandi. V tomto období tu už žili nemeckí kolonisti pochádzajúci z Porýnia a Saska, ktorý prišli po tatárskom vpáde. Kolonisti boli pozvaní na územie Spiša uhorským kráľom aby obnovili a zveľadili spustnutú krajinu. V roku 1271 boli obci udelené mestské práva spolu s ďalšími obcami, kde sa usadili nemeckí kolonisti. Formujúce sa mestečko patrilo do Spoločenstva spišských Sasov a neskôr do Provincie 24 spišských miest. V roku 1412 bolo dané do zálohy Poľsku spolu s ďalšími dvanástimi mestami z pôvodnej Provincie 24 spišských miest a ešte aj s podolínskym a staroľubovnianskym panstvom. Od zrušenia zálohy v roku 1772 po rok 1876 patrilo mestečko do Provincie 16 spišských miest. Po zrušení tohto združenia sa z mestečka stala opäť obec. Obyvatelia mestečka či obce sa zaoberali prevažne poľnohospodárstvom a s ním súvisiacimi remeslami. Tento charakter si obec zachovala aj za Prvej česko-slovenskej republiky. Po roku 1945 nastal v histórii obce zásadný prelom. Jedna z kapitol Košického vládneho programu bol aj odsun Nemcov žijúcich na území Česko-Slovenska. Odsun sa dotkol aj Spiša a teda aj Tvarožnej. Väčšia časť nemeckého obyvateľstva bola násilne vysťahovaná a len máloktorí sa vrátili späť domov. Tak sa skončila takmer 700 ročná etapa vo vývoji obce.
Architektúra.
Z architektonického hľadiska má jadro obce charakter stredovekého spišského mestečka. Námestie má podlhovastý tvar a je v podstate hlavnou ulicou obce. Na oboch stranách ulice stoja meštianske domy prevažne zo 17. až 19. storočia, ale pravdepodobne majú gotické základy. Domy, ktoré sa tu nachádzajú, sú typické pre sever a stred Spiša. Škoda, že chýba azda najcharakteristickejší prvok tejto architektúry, a to sú drevené sedlové strechy. V obci sa nachádza aj rímskokatolícky gotický kostol z 13. storočia. Kostol bol v 15. storočí goticky prestavaný a o tri storočia neskôr klasicisticky upravovaný. Evanjelický kostol je z roku 1778 a je postavený v barokovo-klasicistickom slohu. Za zmienku stojí aj tvarožniansky mlyn, ktorý stojí asi kilometer od obce pri ceste smerom na Kežmarok.
Pôvod názvu.
Pôvod názvu obce je zaujímavý. V prvej písomnej zmienke sa spomína ako Villa Durandi. Villa je po latinsky dedina. Durand je názov neurčitého pôvodu. Zachoval sa v neskoršom nemeckom názve Durlsdorf. Zaujímavé je, že v dokumente z roku 1288 je názov uvedený ako Pfarossni, čo svedčí o slovanských počiatkoch obce vzhľadom nato, že neskôr sa toto pomenovanie z úradných dokumentov vytráca preto, lebo dominanciu získava nemecké etnikum. Názov Pfarossni je predchodcom neskoršieho názvu Tvarožná. Maďarské pomenovanie obce je buď odvodené od slovanského, čiže Tvarosnya alebo od konca 18. storočia sa stretávame s pomenovaním Duránd.

</doc>
<doc id="26222" url="https://sk.wikipedia.org/wiki?curid=26222" title="Krásnohorská Dlhá Lúka">
Krásnohorská Dlhá Lúka

Krásnohorská Dlhá Lúka je obec na Slovensku v okrese Rožňava.
Dejiny.
Vyvinula sa v katastri Krásnej Hôrky v prvej polovici 14. storočia. Prvýkrát sa spomína v 1338, do polovice 16. storočia patrila Bubekovcom, potom rodu Andrášiovcov. Do konca 17. storočia sa obyvatelia zaoberali predovšetkým pastierstvom, ale aj pálením uhlia i vápna a povozníctvom. V roku 1773 mala 43 usadlostí (5 opustených) a 4 želiarov.
Kultúra a zaujímavosti.
Turistika.
Neďaleko obce v severnom svahu Silickej planiny sa nachádza Krásnohorská jaskyňa s priestrannými chodbami riečneho pôvodu, s aktívnym 1 km dlhým podzemným tokom, s dómami zdobenými bohatou krasovou výzdobou, jazierkom a svojou veľkosťou unikátnym stalagmitom s výškou 32,7 m a 14 m širokou základňou

</doc>
<doc id="26223" url="https://sk.wikipedia.org/wiki?curid=26223" title="Toporec">
Toporec

Toporec je obec na Slovensku v okrese Kežmarok. V Toporci sa narodil maďarský generál Artúr Görgei (1818-1916).
Obyvateľstvo.
&lt;graph&gt;{
 "version": 2,
 "width": 400,
 "height": 200,
 "data": [
 "name": "table",
 "values": [
 "x": 1880,
 "y": 1071
 {
 "x": 1910,
 "y": 818
 {
 "x": 1921,
 "y": 767
 {
 "x": 1991,
 "y": 1420
 {
 "x": 2001,
 "y": 1622
 {
 "x": 2011,
 "y": 1836
 {
 "x": 2017,
 "y": 1957
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;V tejto pôvodne nemeckej obci už pred rokom 1945 žilo goralské obyvateľstvo. Po roku 1945 sa stalo miestnou majoritou. Dnes má Toporec rómsky aj goralský etnický charakter. Goralské nárečie v obci ovláda 20% dospelého obyvateľstva. Z detí menej než 5%.

</doc>
<doc id="26224" url="https://sk.wikipedia.org/wiki?curid=26224" title="Kováčová (okres Rožňava)">
Kováčová (okres Rožňava)

Kováčová je obec na Slovensku v okrese Rožňava.
Polohopis.
Obec s výrazne chalupárskym charakterom sa nachádza vo východnej časti okresu Rožňava v údolí Čremošnej, na hraniciach Volovských vrchov a Slovenského krasu. Územie obce je súčasťou Národného parku Slovenský kras. 
Dejiny.
Prvá zmienka o obci je z roku 1346 (niektoré zdroje uvádzajú 1254) a od stredoveku patrila k panstvu Krásna Hôrka. V čase tureckých nájazdov bola obec celkom zničená a nasledovalo jej opätovné osídľovanie. 
Obyvateľstvo.
V roku 1828 bolo v obci 115 domov a 924 obyvateľov. V okolí sa ťažila železná ruda a okrem jej ťažby a spracovania sa obyvatelia zaoberali poľnohospodárstvom. V roku 1910 po utlmení ťažby v obci žilo už len 271 a k 31. 12. 2015 už len 58 obyvateľov. 
Kultúra a zaujímavosti.
Turistika.
Pri kostole sa na tektonickej poruche, smerujúcej pod Veternú priepasť nachádza vyvieračka. Priepasť hlboká 150 m sa rozprestiera vo vrchu Drieňovec, ktorý je súčasťou Národného parku Slovenský kras a je Národnou prírodnou rezerváciou s typickými suchomilnými lesnými a trávnými spoločenstvami na vápencovom i nevápencovom podklade.

</doc>
<doc id="26225" url="https://sk.wikipedia.org/wiki?curid=26225" title="Stará Lesná">
Stará Lesná

Stará Lesná (, ) je obec na Slovensku v okrese Kežmarok. V obci je rímskokatolícky kostol sv. Petra a Pavla apoštolov z roku 1711 a kaplnka sv. Anny z 18. storočia .

</doc>
<doc id="26226" url="https://sk.wikipedia.org/wiki?curid=26226" title="Koceľovce">
Koceľovce

Koceľovce sú obec na Slovensku v okrese Rožňava.

</doc>
<doc id="26227" url="https://sk.wikipedia.org/wiki?curid=26227" title="Potoky (okres Stropkov)">
Potoky (okres Stropkov)

Potoky sú obec na Slovensku v okrese Stropkov. Podľa údajov z roku 2011 v nej žilo 92 obyvateľov.
Obyvateľstvo.
Etnické zloženie (2011).
Slováci - 80&lt;br&gt;
Rusíni - 8
Náboženské zloženie (2011).
grécki katolíci - 78&lt;br&gt;
rímski katolíci - 7&lt;br&gt;
pravoslávni - 1&lt;br&gt;
Svedkovia Jehovovi - 1&lt;br&gt;
Pamiatky.
Gréckokatolícky drevený Chrám svätej Paraskievy.
Gréckokatolícky drevený filiálny chrám bol postavený v roku 1773. Zasvätený bol svätej Paraskeve. Ani počas dvoch svetových vojen nedošlo k jeho väčšiemu poškodeniu. Opravovaný bol až v rokoch 1956 - 1957. Vedľa chrámu leží cintorín menších rozmerov, ktorý sa ešte stále využíva. 
Chrám je trojdielny, trojpriestorový, trojvežový s troma krížmi. Konštrukcia je zrubová, u veže stĺpová. Vstup je cez západnú časť do predsiene. Zaujímavosťou tohto chrámu je, že má iba dve okná vo svätyni a dve v chrámovej lodi. Je tiež charakteristický nezvyčajne vysokou hlavnou vežou.
Ikonostas sa radí medzi národné kultúrne pamiatky a má päťradovú architektúru na piatich poschodiach. Predpokladá sa, že môže pochádzať obdobne ako oltár z polovice 18. storočia. Obsahuje málo sa vyskytujúce ikony piateho radu pod hlavnými ikonami.
Severozápadne od chrámu stojí mohutná drevená zvonica na nízkom základe. Pôdorys má obdĺžnikový. Smerom nahor sa zužuje. Konštrukcia je stĺpová. Na vrchole je osadený jednoramenný kríž. Vo zvonici sú zavesené tri zvony, z toho jeden zvon z roku 1839.
Väčšinu obce obklopujú krásne, husté lesy, s prameňmi vôd, potôčikmi. Obec má síce málo obyvateľov, a však má krásnu prírodu a pamiatky. 

</doc>
<doc id="26228" url="https://sk.wikipedia.org/wiki?curid=26228" title="Slovenská Ves">
Slovenská Ves

Slovenská Ves (, , ) je obec na Slovensku v okrese Kežmarok.
V obci je rímskokatolícky kostol Obetovania Pána zo začiatku 14. storočia.
Obec leží v poriečí Popradu a už od svojho vzniku v 14. storočí mala pravdepodobne slovanský ráz. Miestne nárečie má dodnes goralský charakter.
Goralské nárečie v obci aktívne ovláda 70% obyvateľstva, 30% pasívne. Medzi deťmi nárečie aktívne ovláda 10%, zvyšných 90% ho ovláda pasívne.

</doc>
<doc id="26229" url="https://sk.wikipedia.org/wiki?curid=26229" title="Kobeliarovo">
Kobeliarovo

Kobeliarovo je obec na Slovensku v okrese Rožňava.
Polohopis.
Obec Kobeliarovo, s počtom obyvateľov 440, sa nachádza v Slovenskom Rudohorí 18 km severozápadne od Rožňavy. Rozprestiera sa v katastri s výmerou 1203 ha v nadmorskej výške 461 m n.m.
Dejiny.
Prvá písomná zmienka o obci je z roku 1466. Do roku 1918 obce administratívne patrila do Gemersko-malohontskej stolice.

</doc>
<doc id="26230" url="https://sk.wikipedia.org/wiki?curid=26230" title="Kečovo">
Kečovo

Kečovo (, ) je obec na Slovensku v okrese Rožňava.

</doc>
<doc id="26231" url="https://sk.wikipedia.org/wiki?curid=26231" title="Reľov">
Reľov

Reľov (, , ) je obec na Slovensku v okrese Kežmarok.
V obci je rímskokatolícky kostol Povýšenia sv. Kríža z roku 1778. 
Dejiny.
Reľov je najjužnejšou zamagurskou obcou na trase Spišská Stará Ves - Kežmarok.
Staré názvy obce sú známe zo spišskohanušovskej matriky z rokov 1634 – 1674, kde sa obec nazýva „Relow“ a „Rylov“. V súpise Spišskej župy z roku 1720 je obec uvedená pod názvom „Rilyova“ a v súpise z roku 1754 pod názvom „Rélyová“. Od týchto názvov obce je odvodené aj pomenovanie reľovskej šoltýskej rodiny „Reľovských“ alebo „Rilovských“. V kamaldulských záznamoch sa obec menuje „Reul“, Rulnho“ a „Rollowa“. V iných archívnych materiáloch a historickej literatúre sa vyskytujú aj ďalšie názvy obce ako napr. „Relyova, Rulnov, Reliova, Rylowa, Rilov, Relav, Rellova, Aureliendorf, Rilla, Rilliova, Rillov“. Keď sa v rokoch 1905 – 1906 pomaďarčovali na Spiši názvy obcí, dostala obec pomenovanie „Relyó“.
Významný maďarský historik, autor uznávaného diela o kolonizácii Spiša, Fekete Nagy Antal považuje za zakladateľov obce rehoľu Križovníkov, strážcov Božieho hrobu v Lendaku. Svoje tvrdenie zakladá na reambulačnej listine z roku 1344, v ktorej sa spomínajú dve obce lendackej rehole a to „Kehhelho“ a „Henus“, pričom obec „Kehhelho“ považuje za Reľov a „Henus“ za Hanušovce. Podľa toho za rok vzniku obce považuje rok 1344, kedy bola reambulačná listina vyhotovená. Tento Feketeho názor sa opakuje aj v novších dielach ako napr. v turistickom sprievodcovi „Pieniny – Spišská Magura“. A tiež v národopisnej monografii „Zamagurie“. Už recenzent Feketeho diela Vladimír Šmilauer považoval výklad vzniku Reľova za síce veľmi pravdepodobný, ale za nedokázaný. Pravdepodobnosť výkladu jedného, či druhého autora stráca na váhe jednak tou skutočnsťou, že dodnes existujú obidva názvy „Reľov“ ako obec a „Kehel“ ako osada a súčasť obce Jezersko. Tiež nejestvujú žiadne doklady o tom, žeby bol Reľov niekedy patril do vlastníctva lendackej rehole. Oproti tomu je veľa dokladov o tom, že susedné Spišské Hanušovce do lendackého panstva patrili, pričom lendacká rehoľa vysielala do Spišských Hanušoviec svojich kňazov. Vo vlastivednom slovníku obcí na Slovensku je o vzniku obce uvedené, že ju v 13. storočí založil magister Kokoš Berzeviczy a roku 1314 ju daroval kartuziánom na „Skale útočišťa“. Elenchus Novus pod nadpisom „De possesione Rilowa“ hovorí, že už predtým, roku 1314 daroval Kokoš svoju obec Reľov tomuže kláštoru. 
Podľa záznamov boli kartuziáni zo Skaly útočišťa majiteľmi obce do roku 1332, kedy ju darovali svojmu sesterskému kláštoru pri Lechnici. Toto darovanie bolo asi spochybňované, pretože kartuziáni zo Skaly útočišťa ho ešte potvrdili roku 1352 a 1355. Darovanie obce potvrdila aj Spišská Kapitula roku 1338. Zdá sa, že prvé darovanie obce roku 1332 nenadobudlo platnosť, pretože autor kamaldulského Elenchu roku 1727 uvádza, že Červený Kláštor bol nepretržitým majiteľom Reľova 375 rokov, z čoho vyplýva, že sami kamalduli považovali Reľov za vlastníctvo kláštora až do roku 1352. Tiež kartuziánsky prior Ján zo Skaly útočišťa sa roku 1352 definitívne zriekol nároku na Reľov. Skutočnosť, že obec sa stala predmetom darovania roku 1314 dosvedčuje, že v tomto roku musela byť už dobudovaná, pretože iba takto mohla byť novému majiteľovi na úžitok.
Posunutie vzniku obce na koniec 13. storočia nie je teda reálne. Reľov sa takto zaraďuje medzi najstaršie zamagurské obce založené na nemeckom šoltýskom práve. 
Je tu ešte zachovaná ľudová tradícia, ktorá spomína, že obec nebola založená na tom mieste, kde leží teraz, ale južnejšie, pod úpätím Spišskej Magury a volala sa „Ryl“. Pod osadou sa uvoľnili spodné vrstvy a dedina sa prepadla. Obyvatelia sa preto premiestnili nižšie, na terajšie miesto. Dôkazom pravdivosti tejto tradície by mal byť najmenší zvon (umieračik, singľorka) v miestnom kostole, ktorý bol vyoraný roľníkom na „Třešňovej“ v časti reľovského chotára, kde sa vraj pôvodná dedina prepadla.
Po obnovení obce v 16. storočí začalo osídlenie valašským obyvateľstvom.V roku 1976 bola zlúčená so susednou obcou Hágy, ktorá vznikla počas "kopaničiarskej kolonizácie". V súčasnosti goralské nárečie ovláda absolútna väčšina obyvateľstva. 60% detí ho ovláda aktívne, zvyšných 40% pasívne.
V reľovskom chotári založil Juraj Horváth – Paločay roku 1612 osadu Hágy.
Obecné symboly.
Erb obce Reľov

</doc>
<doc id="26232" url="https://sk.wikipedia.org/wiki?curid=26232" title="Veľká Lomnica">
Veľká Lomnica

Veľká Lomnica je obec na Slovensku v okrese Kežmarok. 
Tradične nemecká obec bola po roku 1945 dosídlená obyvateľmi horehronskej goralskej obce Pohorelá, ako aj Goralmi zo Zamaguria. Dnes tvorí nadpolovičnú väčšinu obyvateľstva miestna rómska komunita. 
V obci goralské nárečie aktívne ovláda menej ako 5% obyvateľstva.
Šport.
Pôsobí tu futbalový klub FK Veľká Lomnica.

</doc>
<doc id="26233" url="https://sk.wikipedia.org/wiki?curid=26233" title="Vlková">
Vlková

Vlková je obec na Slovensku v okrese Kežmarok. Obec sa nachádza medzi obcami Vrbov a Abrahámovce. V obci sú dva kaštiele. V minulosti sa tam vyrábala keramika.
V obci je rímskokatolícky kostol Zvestovania Panny Márie z roku 1779, v ktorom je gotický oltár. V časti Levkovce dodnes stojí bývalý Kostol sv. Jána, prestavaný na obytný dom. Jeho počiatky môžu siahať až do 13. storočia. V polohe Horanské v katastri obce boli archeologickým výskumom odkryté základy opevneného stredovekého kostola.
Až do roku 1948 bola obec známa pod názvom "Farkašovce". Jej súčasťou je aj stará obec "Levkovce", do ktorej sa v rokoch 1948-1949 prisťahovalo 9 rodín z goralskej obce Lendak. Goralskú identitu dnes v obci neudržiavajú. Goralské nárečie ovláda menej ako 5% obyvateľstva.

</doc>
<doc id="26234" url="https://sk.wikipedia.org/wiki?curid=26234" title="Potôčky (okres Stropkov)">
Potôčky (okres Stropkov)

Potôčky (po rusínsky "Потiчкы") sú obec na Slovensku v okrese Stropkov.

</doc>
<doc id="26235" url="https://sk.wikipedia.org/wiki?curid=26235" title="Vrbov">
Vrbov

Vrbov je obec na Slovensku v okrese Kežmarok. Najvýznamnejšou pamiatkou je rímskokatolícky Kostol sv. Serváca z 13. storočia, pri ktorom stojí renesančná murovaná zvonica. Obec je v súčasnosti známa termálnym kúpaliskom.
Symboly obce.
Erb, znak, vlajka, ...

</doc>
<doc id="26236" url="https://sk.wikipedia.org/wiki?curid=26236" title="Jovice">
Jovice

Jovice sú obec na Slovensku v okrese Rožňava.

</doc>
<doc id="26237" url="https://sk.wikipedia.org/wiki?curid=26237" title="Výborná">
Výborná

Výborná je obec na Slovensku v okrese Kežmarok.
Ide o podtatranskú obec nemeckého charakteru. Po roku 1945 sa v obci usadili aj Gorali z okolitých obcí a zo Zamaguria. Prevažnú väčšinu obyvateľstva dnes tvoria Rómovia.
V súčasnosti goralské nárečie aktívne ovláda menej ako 10% obyvateľstva. Medzi deťmi je to menej než 5%.
V obci je rímskokatolícky kostol sv. Uršuly z roku 1313.

</doc>
<doc id="26238" url="https://sk.wikipedia.org/wiki?curid=26238" title="Jablonov nad Turňou">
Jablonov nad Turňou

Jablonov nad Turňou (maď. "Szádalmás") je obec na Slovensku v okrese Rožňava.
Polohopis.
Nachádza sa v údolí Slovenského krasu, medzi Dolným a Horným vrchom.
Dejiny.
Prvá písomná zmienka o obci je z roku 1235, kde sa obec spomína ako sídlo s farou. Od polovice 14. storočia patrila Bubekovcom. V roku 1720 mala 13 zemianskych a 30 poddanských rodín. 
Prvý názov obce bol "Almá" (staroturecký pôvod), neskôr "Almás - Szádalmás". Obyvatelia sa v 19. storočí okrem poľnohospodárstva zaoberali vinohradníctvom a ovocinárstvom.

</doc>
<doc id="26239" url="https://sk.wikipedia.org/wiki?curid=26239" title="Hrušov (okres Rožňava)">
Hrušov (okres Rožňava)

Hrušov je obec na Slovensku v okrese Rožňava. Najvýznamnejšou pamiatkou obce je románskogotický Kostol Nepoškvrneného počatia Panny Márie zrejme z konca 13. storočia a vo viniciach stojaca gotická pútnická kaplnka sv. Anny z prelomu 14. a 15. storočia.

</doc>
<doc id="26240" url="https://sk.wikipedia.org/wiki?curid=26240" title="Hrhov">
Hrhov

Hrhov je obec na Slovensku v okrese Rožňava.
Polohopis.
Hrhov sa nachádza 47 kilometrov západne od krajského mesta Košice, pri ceste I. triedy č. E58/E571. Od okresného mesta Rožňava je vzdialený 20 km. Leží na juhovýchodných svahoch Národného parku Slovenský kras na Turnianskej vínnej ceste. V strede obce je nadmorská výška 219 m n. m., v 3 607 ha katastri sa nadmorská výška pohybuje od 195 do 782 m n. m.
Názov.
Vývin názvu obce
Kultúra a zaujímavosti.
Prírodné zaujímavosti.
V obci sa nachádza približne 15 metrový Hrhovský vodopád, ktorý je najväčší v oblasti Slovenského krasu. Nachádza sa priamo v obci medzi obytnými domami.

</doc>
<doc id="26241" url="https://sk.wikipedia.org/wiki?curid=26241" title="Honce">
Honce

Honce (, ," do roku 1948 Genč") je obec na Slovensku v okrese Rožňava.
Polohopis.
Obec leží na severnom úpätí Plešivskej planiny západne od mesta Rožňava. K obci patrí miestna časť Na Lazec.
Dejiny.
Honce vznikli ako banícka osada v 13. storočí na území Štítnika, po Bebekovcoch bola vo vlastníctve Andrášiovcov, v 16. storočí bola obec poplatná Turkom. Obyvateľstvo sa zaoberalo poľnohospodárstvom, chovom oviec, doplnkovo uhliarstvom a furmančením.

</doc>
<doc id="26242" url="https://sk.wikipedia.org/wiki?curid=26242" title="Henckovce">
Henckovce

Henckovce sú obec na Slovensku v okrese Rožňava.

</doc>
<doc id="26243" url="https://sk.wikipedia.org/wiki?curid=26243" title="Zálesie (okres Kežmarok)">
Zálesie (okres Kežmarok)

Zálesie je obec na Slovensku v okrese Kežmarok.
Zamagurská obec Zálesie (predtým Gibeľ) leží pri potoku Zálesie. Založená bola v roku 1632 Štefanom Palocsayom a až do zrušenia poddanstva bola majetkom panstva Nedeca. Obyvatelia sa živili poľnohospodárstvom a prácou v lese. Proti krivdám spôsobovaným zo strany zemepánov sa roku 1794 obrátili slovensky písanou sťažnosťou. V období rokov 1890 až 1910 sa ich veľa vysťahovalo do Zámoria. Chotár obce a existujúca zástavba vytvára predpoklady pre rozvoj chalupárstva a relaxačných pobytov v tichom prostredí. 
Goralské nárečie ovláda 100% dospelých obyvateľov. Medzi deťmi aktívne rozpráva dialektom už iba 70%.

</doc>
<doc id="26244" url="https://sk.wikipedia.org/wiki?curid=26244" title="Hanková">
Hanková

Hanková je obec na Slovensku v okrese Rožňava.
Polohopis.
Nachádza sa v gemerskej časti Slovenského rudohoria, 22 km na severozápad od Rožňavy.
Dejiny.
Obec založili ju v poslednej tretine 15. storočia pastierski obyvatelia. Prvá písomná zmienka je z roku 1556. Meno obce sa prvý raz spomína v roku 1569. Patrila Štítnickovcom, od 17. storočia Andrášiovcom, v 18. storočia mala aj iných zemepánov. V 19. storočí sa obyvatelia živili poľnohospodárstvom, povozníctvom a prácou v hámroch.

</doc>
<doc id="26245" url="https://sk.wikipedia.org/wiki?curid=26245" title="Soľník">
Soľník

Soľník je obec na Slovensku v okrese Stropkov.

</doc>
<doc id="26246" url="https://sk.wikipedia.org/wiki?curid=26246" title="Osturňa">
Osturňa

Osturňa (poľ. "Ostrunia") je rázovitá zamagurská obec ležiaca na severe Slovenska v okrese Kežmarok v Prešovskom kraji.
Poloha a prírodné podmienky.
Obec sa nachádza v severozápadnej časti pohoria Spišská Magura v nadmorskej výške od do . Zaberá úzku dolinu, tiahnúcu sa východo-západným smerom, obkolesenú hradbou stredne vysokých hôr. V južnej časti katastra dosahuje hrebeň Magury okolo . Severné ohraničenie katastra obce tvorí štátna hranica s Poľskom.
Kataster obce Osturňa patrí do ochranného pásma Pieninského národného parku. V chotári obce ležia dve z jeho prírodných rezervácií (Veľké Osturnianske jazero a Malé jazerá) a jediná prírodná pamiatka (Jazero).
Stredom obce preteká Osturniansky potok, ktorý na svojom toku priberá viacero prítokov (najvýznamnejšími sú potoky Podlapšianka a Krulovský potok ústiace do Osturnianskeho potoka na území obce).
Osturňa patrí k „najdlhším“ slovenským obciam; zastavaná časť sa vinie v dĺžke vyše deväť kilometrov.
Dejiny.
Osturňa bola založená podľa pramenných materiálov v roku 1593 z iniciatívy Juraja Horvátha, majiteľa nedeckého panstva a ďalších majetkov. Vznikla lazovou kolonizáciou valašským obyvateľstvom, ktorých listiny z roku 1562 a 1567 nazývajú Rutheni-Rusíni. Tým sa stala táto osada najzápadnejším rusínskym osídlením. Údaje z Podkarpatskej Rusi uvádzajú, že prví rusínski kolonisti prišli do Osturne z Lemkovštiny už v roku 1313.
Táto kolonizácia súvisí s novým spôsobom rozdelenia pozemkov (zárubkov – lazov), ktorých bolo toľko, koľko mala osada na začiatku osadníkov. Pôda bola rozdelená na rovnaké diely, pričom jeden mal rozlohu okolo , súbežne od hranice k hranici chotára. Každý osadník si mohol postaviť dom iba na svojom zárubku - laze, a tak sa vyvinulo reťazové osídlenie. Pri dedení sa pôvodné zárubky – lazy delili znova iba pozdĺžne.
Súkromne hospodáriaci roľníci neboli skolektivizovaní v socialistickom období, čo prispelo k zachovaniu tradičného obhospodarovania krajiny a terajšiemu krajinnému rázu. Osobitosťou obce Osturňa sú tak zachované typické terasovité políčka.
V dôsledku pretrvávajúcej migrácie obyvateľstva za prácou mimo Osturne, či už v pred alebo po vojnovom období, nastal úpadok poľnohospodárskej výroby. V obmedzenom rozsahu sa tu zachovalo tradičné hospodárenie na pôde, ktorým sa v súčasnej dobe zaoberá prevažne staršia generácia súkromne hospodáriacich roľníkov, pre vlastnú spotrebu a potrebu hospodárskych zvierat.
Osturňa bola najľudnatejšou obcou Zamaguria, dlhá takmer osem kilometrov, s charakteristickou reťazovou formou zástavby a s átriovými hospodárskymi usadlosťami. Prevažná časť zástavby je od roku 1979 vyhlásená za pamiatkovú rezerváciu ľudovej architektúry.
Obyvateľstvo.
Väčšina obyvateľstva (84,42 % v roku 2001) sa hlási ku gréckokatolíckej cirkvi.
Osturňa je jednou zo slovenských obcí, v ktorých život do súčasnosti prebieha v pôvodnej dedinskej zástavbe, tzv. živých skanzenov. Najcharakteristickejšou črtou obce je pôvodná zástavba jednotlivých, od seba nepravidelne vzdialených usadlostí a hospodárskych dvorov. Budovy vyznačujúce sa jednoduchosťou architektonických foriem lemujú po oboch stranách hlavnú cestu prechádzajúcu obcou.
Vzhľad typickej goralskej usadlosti zodpovedá charakteru prostredia, v ktorom sa nachádza. Základným stavebným materiálom je drevo, z ktorého je postavená celá stavba ako aj krov a sedlová strecha pokrytá šindľom. V prednej časti usadlosti stojí obytný dom, v zadnej stodola, maštaľ a iné hospodárske objekty. Ohraničenie objektu smerom do ulice je často riešené veľkým zastrešeným vjazdom pokrytým šindľom. Domy sú zvyčajne orientované dlhšou stranou s osou cesty.
Osturniansky dom so sedlovou šindľovou strechou je zrubovej konštrukcie. Býva posadený na kamennej podmurovke, ktorá vyrovnáva terénne nerovnosti. Vstup do domu je zvyčajne riešený cez pitvor, odkiaľ sa vchádza priamo do izby. Typickým znakom exteriéru domu sú výrazné okenice a škárovanie natierané kontrastnou farbou k základnej farbe trámov (používala sa prevažne modrá farba) ako aj farebné a ornamentálne zdobenie rezanej časti trámov.
Z viacerých pôvodných goralských usadlostí bolo stopäťdesiatsedem zapísaných do zoznamu pamiatkovo chránených objektov a celá obec bola v roku 1979 vyhlásená za pamiatkovú rezerváciu ľudovej architektúry.
Obyvatelia sa venujú prevažne poľnohospodárstvu, predovšetkým chovu oviec. Miestni obyvatelia boli od nepamäti chýrni bačovia.
Ďalšie pamätihodnosti obce.
Okrem stavieb ľudovej architektúry, významnou pamätihodnosťou je gréckokatolícky neskorobarokový Chrám svätého Michala archanjela z roku 1796 nachádzajúci sa takmer uprostred obce. Jednoloďová stavba s polkruhovým presbytériom a predstavanou hranolovitou vežou s cibuľovou helmicou vo svojom pôdoryse a proporciách pripomína dispozíciu východoslovenských drevených cerkví. V prvej polovici 19. storočia ho upravili. Časť interiérového vybavenia pochádza z pôvodnej stavby. Areál chrámu so starým cintorínom ohraničuje nízky kamenný múr.
Ďalšími historickými pamiatkami sú drevená kaplnka svätého Kríža z roku 1898 pri hlavnej obecnej ceste a v chotári obce stojaca murovaná kaplnka Zosnutia presvätej Bohorodičky.

</doc>
<doc id="26247" url="https://sk.wikipedia.org/wiki?curid=26247" title="Malý Slavkov">
Malý Slavkov

Malý Slavkov (poľ. "Mały Sławków") je obec na Slovensku v okrese Kežmarok.
Poloha.
Obec sa nachádza v strede Popradskej kotliny, približne 3 km severozápadne od mesta Kežmarok a približne 7 km juhovýchodne od úpätia Vysokých Tatier (lokalita Tatranskej Lomnice, Tatranských Matliarov a Tatranských Žľabov), v nadmorskej výške (podhorský stupeň časti územia Vysokých Tatier). Dopravné prepojenie existuje len s mestom Kežmarok a to autobusovou a individuálnou dopravou.
Prvá písomná zmienka o obci je z roku 1275. Obec bola v rokoch 19741995 mestskou časťou Kežmarku.
Miestni obyvatelia obec nazývali aj "Slavkovek". Goralské nárečie sa tu zachovalo až do 20. storočia. V súčasnosti goralské nárečie aktívne ovláda iba 5% obyvateľstva.

</doc>
<doc id="26248" url="https://sk.wikipedia.org/wiki?curid=26248" title="Staškovce">
Staškovce

Staškovce je obec na Slovensku v okrese Stropkov.
Významnou stavbou je Gréckokatolícky farský chrám (kostol) svätého Veľkomučeníka Demetera Solúnskeho z roku 1903. Vedľa chrámu je zvonica. Pri obecnom úrade sa nachádza pamätník občanom, ktorí umreli v II. svetovej vojne.

</doc>
<doc id="26249" url="https://sk.wikipedia.org/wiki?curid=26249" title="Šandal">
Šandal

Šandal je obec na Slovensku v okrese Stropkov.
Polohopis.
Obec Šandal je jednou z obcí na severovýchode Slovenska. Leží vo východnej časti Prešovského kraja. Administratívne je v súčasnosti začlenená do okresu Stropkov. 
Obec Šandal leží v Nízkych Beskydách, v doline prítoku potoka Oľšavky. Obklopuje ju Ondavská vrchovina. Nadmorská výška v strede dosahuje 260 m, ale celkový chotár obce je v rozmedzí od 230 - 526 m. Obec má výhodnú polohu blízkosti okresného mesta Stropkov - 4 km, do susedného okresu Svidník je to 16 km a vzdialenosť od krajského mesta Prešov činí 50 km, čo je pomerne výhodné. 
Dejiny.
Obec sa spomína v roku 1391, keď ju v spore s Rozgoňovcami získali Czudarovci. V stredoveku patrila čičvianskemu hradnému panstvu, neskôr Czudarovcom a Stropkovskému panstvu, v 19. storočí Tahyovcom. Počas prvého sčítania ľudu z roku 1787 bolo v obci 34 domov a 268 obyvateľov, podľa súpisu z roku 1828 55 domov a 434 obyvateľov, v roku 1910 249 obyvateľov. Obyvateľstvo sa zaoberalo tradičným poľnohospodárstvom. V minulosti obec administratívne patrila do druhej polovice 19. storočia do Šarišskej stolice a od roku 1881 do roku 1918 do Zemplínskej stolice. 
Súčasnosť.
Veľký rozmach obec zaznamenala predovšetkým po druhej svetovej vojne. Do dediny bola zavedená elektrina, vybudovali sa cesty, vystaval sa kultúrny dom, budova predajne potravín a pohostinstva, obyvatelia si budovali svoje nové rodinné domy. V druhej polovice 20. storočia sa rapídne zlepšil život na našich dedinách, a nebolo to inak ani v tej našej. 
Obec je v súčasnosti splynofikovaná a má vlastný verejný vodovod, ktorý bol odovzdaný do používania v roku 1994. Zdrojom vody sú tri pramene "Pod Gavreckou", ktoré sú zachytené a voda je privádzaná do zásobného vodojemu, z ktorého potom samospádom prichádza do domácnosti.
Je tu rozostavaná stavba "Kanalizácia a ČOV Šandal". V obci sú zrealizované zberné kanalizačné stoky, chýba však ešte čistiareň odpadových vôd z nedostatku finančných prostriedkov. 
Obec zrekonštruovala všetky svoje miestne komunikácie. Pre zvýšenie kvality života v obci bol svojpomocne vybudovaný dom smútku, ktorý bol umiestnený pri miestnom cintoríne.
Symboly obce.
Symboly obce sú zapísané v Heraldickom registri Slovenskej republiky pod signatúrou S-213/2001.
Erb obce.
V zelenom štíte zlatý snop so zľava zaseknutým strieborným položeným a prevráteným kosákom na zlatej rukoväti, sprevádzaný po bokoch v päte štítu dvomi zlatými osemhrotýmmi hviezdami.
Vlajka obce pozostáva z piatich pozdĺžnych pruhov vo farbách zelenej (4/8), žltej (1/8), zelenej (1/8), bielej (1/8) a zelenej (1/8). Vlajka má pomer strán 2:3 a ukončená je tromi cípmi, t. j. dvomi zástrihmi, siahajúci do tretiny jej listu. 
Obyvateľstvo.
Počas prvého sčítania ľudí v r. 1784-87 bolo podľa archívnych údajov v obci 268 obyvateľov, ktoré žili v 34 domoch. Podľa súpisu z roku 1828 mala obec 55 domov a 434 obyvateľov. Ale napríklad pre ťažké životné podmienky začali obec hromadne opúšťať obyvatelia. Mnohí sa vysťahovali do USA, Argentíny atď. Dôsledkom migrácie bol značný pokles obyvateľstva v roku 1900, keď bolo zaznamenaných iba 133. Do roku 1910 však počet čiastočne narástol a v roku 1910 už v obci žilo 249 osôb. 
Z novších sčítaní obyvateľstva spomenieme dôležitý údaj zo sčítania v roku 1991. V obci vtedy malo trvalý pobyt 341 osôb. 
26. mája 2001 sa uskutočnilo posledné sčítanie obyvateľov, domov a bytov v Slovenskej republike. V obci Šandal trvale bývalo 304 obyvateľov, z toho 156 mužov a 148 žien. 
K 31.12.2007 je v obci trvale prihlásených 308 osôb.
K 31.12.2011 v obci Šandal bolo trvale prihlásených 315 občanov, z toho 161 mužov a 154 žien.
Z celkového počtu : od 0- do 15 rokov - 54 detí, od 16 - 62 bolo 98 žien a 113 mužov a nad 63 rokov bolo evidovaných 29 žien a 21 mužov.
Občianska vybavenosť.
V obci svoju činnosť vykonáva obecný úrad. Okrem starostu, ktorý je najvyšším zvoleným výkonným orgánom obce, rozhodovacím orgánom v najdôležitejších veciach a riešení všetkých základných otázok života v obci, je občanmi zvolené obecné zastupiteľstvo. V tomto volebnom období má 5 členov.
Obecné zastupiteľstvo:
Na výkon prenesených kompetencií štátu na obce bola zriadená spoločná úradovňa v meste Stropkov, ktorá slúži aj pre občanov obce Šandal.

</doc>
<doc id="26250" url="https://sk.wikipedia.org/wiki?curid=26250" title="Tisinec">
Tisinec

Tisinec je obec na Slovensku v okrese Stropkov.
Dejiny.
Obec sa spomína v roku 1379, keď kráľ Ľudovít I. potvrdil výmenu majetkov, pri ktorej šľachtici z rodu Ákoš dali panstvo Stročín šľachticom Cudarovcom. Majetkovou súčasťou bola aj dedina Tisinec. Pri výmene majetkov vznikli prvé správy o Tisinci. Z ich obsahu je zrejmé, že tunajšie sídlisko jestvovalo už pred rokom 1379. V 15.-.16. storočí bola obec nepretržite majetkovou súčasťou panstva Makovica. Slovenský názov korení v slovenskom pomenovaní ihličnatého stromu tis, ktorý hojne rástol v tejto časti doliny Ondavy ešte pred vznikom miestného sídliska.
Symboly obce.
Erb: V červenom poli štítu na žltej (zlatej) pôde stojaci biely (strieborný) kosec so žltým (zlatým) kosiskom a bielou (striebornou) kosou, po stranách s troma a dvoma žltými (zlatými) obilnými klasmi.
Štít:  neskorogotický
Podkladom pre tento návrh bola obecná pečať, pochádzajúca z druhej polovice 19. storočia.Odtlačok pečate z roku 1868 je uložený v Krajinskom archíve v Budapešti v zbierke pečatí. V strede pečate je vyobrazená stojaca mužská postava, v ľavej ruke drží kosu s tromi obilnými klasmi na jednej a dvomi na druhej strane. V obvode sa nachádza rukopis s názvom Tisinecz – Kkozség (atalos) Pecsétje 1868.
Vlajka obce
Pozostáva z šesť pozdĺžnych pruhov vo farbách bielej, žltej a červenej. Vlajka má pomer strán 2:3 a ukončená je trom cípmi, t.j. dvoma zástrihmi siahajúcimi do tretiny jej listu.
Politika.
Zastupiteľstvo tvorí 5 poslancov.
Stavby.
Rímskokatolícky kostol (pôvodne gréckokatolícky chrám Ochrany presvätej Bohorodičky) bol postavený v roku 1874 a je zasvätený sviatku obetovanej Panny Márii 21. novembra. Každoročné sa v obci koná odpustová slávnosť 15. augusta.
Neoklasicistický kostol postavený v roku 1874. Obnovili ho v roku 1913 a po druhej svetovej vojne. Ide o jednoloďovú stavbu s polkruhovým oltárnym uzáverom a predstavanou vežou. Interiér je zaklenutý pruskými klenbami s medziklenbovými pásmi, ktoré dosadajú na rímsy pilastrov. Na západnej strane lode je murovaný organový chór na pilieroch. Fasády sú členené lizénovým orámovaním a polkruhovo zakončenými oknami. Nad vstupom je termové okno. Veža má strechu v tvare ihlanu. Vnútorné zariadenie je z čias stavby kostola. Súpis pamiatok na Slovensku z roku 1969 v sakristii uvádza obojstranný procesiový obraz: na jednej strane je Panna Mária, na druhej sv. Jána Nepomucký, ľudové maľby z prvej polovice 18. storočia, montované do vyrezávaného baldachýnu, ktorý má pletencové podpory a klasicistický lambrekénový záves z konca 18. storočia.
Šport.
Dominantou športu v obci Tisinec je futbal. Masovo sa začal organizovať v roku 1947. Vybudovalo sa prvé futbalové ihrisko pri rieke Ondava v lokalite Viriku.
Pravidelné podujatia.
V obci sú skoro pravidelné kultúrne posedenia so staršími občanmi, obecné plesy pre tunajších aj pre rodákov z obce, podujatia ako sú: deň matiek, deň detí, športové dni pre všetkých, Mikuláš a podobne.
Školstvo.
V budove Obecného úradu a Kultúrneho domu v Tisinci z roku 1999 v ktorej je umiestená Materská škola.

</doc>
<doc id="26251" url="https://sk.wikipedia.org/wiki?curid=26251" title="Tokajík">
Tokajík

Tokajík je obec na Slovensku v okrese Stropkov. 
Polohopis.
Obec sa nachádza v južnej časti Nízkych Beskýd, v trojuholníku medzi obcami Mrázovce, Piskorovce a Vyšný Hrabovec, asi 4 km severovýchodne od vodnej nádrže Veľká Domaša.
Prírodné podmienky.
Geomorfológia.
Obec je súčasťou geomorfologickej oblasti Nízke Beskydy a presnejšie jej geomorfologického celku Ondavská vrchovina.
Dejiny.
Prvá písomná zmienka o obci pochádza z roku 1430.
Druhá svetová vojna.
Cez druhú svetovú vojnu obyvatelia poskytovali pomoc sovietskym partizánom. 19. novembra 1944 zatkli nemecké jednotky všetkých 34 mužov z obce a za pomoc partizánom ich postrieľali asi 1 km severne od obce. Prežili iba dvaja zranení. Nasledujúceho dňa obec nacisti obkľúčili, ženy a deti vyhnali z domovov a obec zapálili. Nepoškodený zostal iba kostol.
Súčasnosť.
V súčasnosti (k 31. 12. 2015) žije v obci 101 obyvateľov.
Kultúra a zaujímavosti.
Múzeá.
Múzeum Tokajíckej tragédie, resp. pamätná izba bola vybudovaná v roku 1969. Obec však nemala dostatok prostriedkov na jej prevádzkovanie, po 24. rokoch bolo múzeum po rekonštrukcii znovuotvorené dňa 11. mája 2009. Je otvorené od pondelka do piatku od 9.00-12.00. Múzeum je možno navštíviť i mimo otváracích hodín.
Kultúra.
V obci sa každoročne začína beh "Stropkovská dvadsiatka" a taktiež tu pokračuje štafetový beh "Mieru, vďaky a svornosti Kalinovo-Banská Bystrica".
Obec si každoročne pripomína 19. november spomienkovým stretnutím a koncertom venovaným pamiatke padlých.

</doc>
<doc id="26252" url="https://sk.wikipedia.org/wiki?curid=26252" title="Turany nad Ondavou">
Turany nad Ondavou

Turany nad Ondavou je obec na Slovensku v okrese Stropkov. 
Dejiny.
Prvá písomná zmienka o obci Turany je doložená z roku 1567 ako Turan. V ďalšom období sa uvádza ako Turany (1569), Turanye (1773), Turany (1808), Turiany (1920), Turany nad Ondavou (1948); po maďarsky Turany, Zemplénturány.
Obec patrila panstvu Stropkov, od 18. storočia rodine Jekelfalussyovcov, Horváthovcov, Sennyeyovcov. V roku 1569 mala 13 port, v roku 1715 mala 7 obývaných a 7 opustených domácností, v roku 1787 mala obec 44 domov a 302 obyvateľov, v roku 1828 mala 40 domov a 300 obyvateľov. Väčšinou sa zaoberali poľnohospodárstvom.
V období 1. ČSR pracovali obyvatelia prevažne na veľkostatkoch. Rozvinuté bolo aj tkáčstvo, košikárstvo a zhotovovanie drevených výrobkov. JRD založené v roku 1952 sa rozpadlo, znovu bolo založené v rokoch 19571958, následne bolo spojené s JRD Vyšný Hrabovec a Mrázovce a neskôr bolo súčasťou JRD Tokajík so sídlom v Nižnej Olšave. Časť obyvateľov pracovala v priemyselných podnikoch v Stropkove a vo Svidníku. V roku 1963 sa prisťahovalo niekoľko rodín zo zaniknutých obcí Petejovce a Valkov zaplavených vodným dielom Domaša.

</doc>
<doc id="26253" url="https://sk.wikipedia.org/wiki?curid=26253" title="Ochtiná">
Ochtiná

Ochtiná (, ) je obec na Slovensku v okrese Rožňava. V obci stojí gotický kostol so vzácnou freskovou výmaľbou.

</doc>
<doc id="26254" url="https://sk.wikipedia.org/wiki?curid=26254" title="Pača">
Pača

Pača je obec na Slovensku v okrese Rožňava. Nachádza sa 4 km od obce Krásnohorské Podhradie.

</doc>
<doc id="26255" url="https://sk.wikipedia.org/wiki?curid=26255" title="Varechovce">
Varechovce

Varechovce sú obec na Slovensku v okrese Stropkov.
Názvy.
Historické názvy obce sú:
Dejiny.
Prvá písomná zmienka je z roku 1430. V starších listinách o stropkovskom panstve z rokov 1408 a 1410 ešte spomínaná nie je.
Názov obce pravdepodobne pochádza z priezviska prvého šoltýsa - Varecha. Obec patrila pod panstvo Stropkov. Od roku 1769 patrila rodine Vécseyniovcov, počas 19. storočia rodine Jekelfalušiovcov. V obci bola továreň na zápalky, ktorá bola zničená počas 1. svetovej vojny. Obyvatelia sa zaoberali poľnohospodárstvom. Počas 2. svetovej vojny tu operovali partizáni.
V obci sa nachádza gréckokatolícky kostol v barokovo-klasicistikom štýle, ktorý bol postavený na mieste pôvodného dreveného chrámu, ktorý vyhorel v roku 1827, obnovený z roku 1924 (novozastrešený, nová vnútorná výbava).

</doc>
<doc id="26256" url="https://sk.wikipedia.org/wiki?curid=26256" title="Pašková (okres Rožňava)">
Pašková (okres Rožňava)

Pašková je obec na Slovensku v okrese Rožňava.

</doc>
<doc id="26257" url="https://sk.wikipedia.org/wiki?curid=26257" title="Petrovo">
Petrovo

Petrovo je obec na Slovensku v okrese Rožňava. Nachádza sa v gemerskej časti Slovenského rudohoria.
Dejiny.
Osídlená bola začiatkom 14. storočia. Prvá písomná zmienka je z roku 1320, kedy patrila rodine Štítnickovcov. Po viacnásobnom spustošení Turkami sa nasťahovali do obce Valasi. Od 18. storočia obyvatelia pracovali ako drevorubači, tesári, košikári, povozníci, murári a baníci.

</doc>
<doc id="26258" url="https://sk.wikipedia.org/wiki?curid=26258" title="Plešivec">
Plešivec

Plešivec () je obec na Slovensku v okrese Rožňava. V 18. a 19. storočí bola sídlom Gemerskej stolice, resp. Gemersko-malohontskej župy.
Polohopis.
Nachádza sa v úzkom údolí Slanej, na sútoku s riečkou Štítnik. Z východu a severu obec ohraničujú planiny Slovenského krasu, z juhu Bodvianska pahorkatina a zo západu krajina prechádza do Rimavskej kotliny, geomorfologického podcelku Juhoslovenskej kotliny.
Plešivec je významnou regionálnou dopravnou križovatkou, keďže sa tu križuje cesta I/16 (E 58) s cestou II/587 do Štítnika, resp. južným smerom do Maďarska popri jaskyni Domica. Severným okrajom obce vedie železničná trať Zvolen – Košice, z ktorej tu odbočujú lokálne trate do Muráňa a Slavošoviec.
Okresné mesto leží severovýchodne, Revúca severozápadne, Rimavská Sobota juhozápadne a krajská metropola Košice je vzdialená východne.
Dejiny.
Pôvodne stredoveké mestečko bolo sídlom šľachtického rodu Bubekovcov, ktorí si tu postavili nížinný hrad a rodový kostol. Z hradu sa zachovala iba časť jedného z múrov, vysoká cca . 
Po porážke Rákociho povstania v roku 1711 vyšlo nariadenie uhorského kráľa Karla III. (VI.), aby každá župa ustálila svoje sídlo približne v centre svojho územia a postavila si vlastný župný dom, kde by bol umiestnený župný archív aj žalár. Pre Gemerskú stolicu, resp. župu, bol zvolený Plešivec. S výstavbou župného domu začali v roku 1716 a prvé slávnostné zasadnutie župy sa tu konalo 3. júna 1719. Plešivec bol sídlom Gemerskej stolice v rokoch 1719-1786 a následne tiež 1790-1898. Medzi týmito rokmi a finálne v roku 1898 bolo sídlo župy v Rimavskej Sobote.
V druhej polovici 19. storočia nastal v obci priemyselný rozvoj. Okrem iného bola postavená Miklóssyovská oceliareň, výrobňa elektrickej energie a nová celulózka, prvý papierenský závod v Uhorsku. Taktiež Manó Huppert otvoril magnezitku a vznikla tiež továreň na výrobu palíc, klincov a náradia. O kultúrnu obrodu v obci sa staral novovzniknutý Gemersko-maďarský vzdelávací spolok.
Medzi rokmi 18911893 sa na podnet hlavného župana Ladislava Hámosa a krajinského poslanca Gejzu Kubínyiho postavila železničná trať Plešivec – Muráň cez Revúcu, ktorá je prevádzkyschopná, no na ktorej je od roku 2011 pozastavená osobná preprava.
Samospráva.
Starostkou obce je od roku 2014 Iveta Šušánová, v rokoch 2014 a 2018 kandidujúca za stranu MOST – HÍD, v roku 2022 za SZÖVETSÉG – ALIANCIU. V rokoch 20062010 bol starostom Ladislav Broda (NEKA), v rokoch 20102014 Gabriel Gergely (NEKA).
Demografia.
Pri sčítaní obyvateľov v roku 2021 mal Plešivec 2 225 obyvateľov, čo predstavuje pokles oproti počtom z rokov 2001 a 2011 (2 447, resp. 2 405 obyvateľov). Z hľadiska národnosti je obec zmiešaná slovensko-maďarská. V roku 2001 žilo v Plešivci 1 204 Maďarov (49,2 %) a 1 076 Slovákov (44,0 %). V roku 2011 sa k slovenskej národnosti prihlásilo 1 219 (50,7 %) obyvateľov a k maďarskej 1 031 obyvateľov (42,9 %). 
Pri zatiaľ poslednom sčítaní v roku 2021 sa k slovenskej národnosti hlásilo 1 161 Plešivčanov (52,2 %) a k maďarskej 818 (36,8 %). Ostatné národnosti mali v roku 2021 zastúpenie menej ako 1 %, 200 obyvateľov (9,0 %) národnosť neuviedlo.
Čo sa vierovyznania týka, v roku 2021 sa prihlásilo 451 obyvateľov (20,3 %) k rímskokatolíckej cirkvi, 336 (15,1 %) k reformovanej kresťanskej cirkvi, 133 (6,0 %) k evanjelickej cirkvi augsburského vyznania, 55 (2,5 %) k Jehovovým svedkom, 27 (1,2 %) ku gréckokatolíckej cirkvi a 40 k iným cirkvám. 952 obyvateľov (42,8 %) sa deklarovalo ako bez vyznania a 231 vierovyznanie neuviedlo.

</doc>
<doc id="26259" url="https://sk.wikipedia.org/wiki?curid=26259" title="Veľkrop">
Veľkrop

Veľkrop je obec na Slovensku v okrese Stropkov.
Patrí do centrálnej oblasti Nízkych Beskýd v doline pramennej oblasti potoka Vojtovec. Nadmorská výška v strede obce je 297 m n. m. a v chotári 250-505 m n. m. Mierne členitý povrch chotára tvoria flyšové vrstvy. Súvislá lesný porast je vo východnej časti (buk, breza).
Dejiny.
Vojnový cintorín obsahuje 127 hrobov. Z tohto počtu je 72 hromadných šácht a 55 jednotlivých hrobov. Cintorín vznikal postupne po skončení vojenských vojnových operácií v období prvej svetovej vojny. A taktiež z postupného exhumovania hrobov v miestach vojenských operácií.
Cintorín budovali vojenské jednotky, ktorých úlohou bola výstavba vojnových cintorínov a centralizácia roztrúsených hrobových miest do jedného priestoru. Na jeho výstavbe pracovalo niektoré z kriegsgräber kománd. Od septembra do októbra 1916 bolo pri Veľkropu exhumovaných 72 hrobov a pozostatky obetí prenesené na cintorín pri obci Veľkrop. Exhumovaných bolo 131 padlých vojakov. Hroby boli napr. na kóte 336 severozápadne od Varechoviec, medzi Veľkropom a Soľníkom, južne od obce Makovce, na kóte 450 pri Veľkrope, západne od spomínanej kóty a pod. Samozrejme sú to iba zlomky z celkového počtu, ale dokazujú systematické exhumačné práce už  v období vojny  a to na pomerne širokom priestore.
V obci Veľkrop boli vojenské vojnové operácie 1. svetovej vojny opakované. Prvýkrát ruské cárske vojská prenikli do Veľkropa začiatkom decembra 1914. O niekoľko dní boli rakúsko-uhorskou armádou vytlačené. Vo februári 1915 ruské cárske jednotky prenikli do Veľkropa znova. Obec sa po dobu nasledujúcich mesiacov marec až máj ocitla znova v epicentre bojov. K najťažším bojom na tomto úseku frontu došlo na prelome marca a apríla 1915 počas rozhodujúcej ruskej ofenzívy, ktorej cieľom bolo dosiahnuť prielom karpatského frontu a preniknúť do vnútrozemia Rakúsko-Uhorska. Tento cieľ sa nepodarilo splniť a z priestoru Veľkropa sa poslední ruskí vojaci stiahli v noci zo 4. na 5. mája 1915. Pozostatkom intenzívnej bojovej činnosti je vojnový cintorín nachádzajúci sa nad obcou. Vojnový cintorín Veľkrop je najväčší cintorín z prvej svetovej vojny na Slovensku. Miesto posledného odpočinku tu našlo 8662 vojakov rakúsko-uhorskej a ruskej armády. Z celkového počtu je známych len 11 vojakov. Zo širokého okolia boli exhumované vojnové hroby, ktoré boli prenesené na tento vojnový cintorín. Obnova vojnového cintorína začala v roku 2009. Podieľala sa na nej obec Veľkrop v spolupráci s Klubom vojenskej histórie Beskydy.
Vojnový cintorín.
Nad obcou sa nachádza najväčší cintorín na Slovensku z obdobia prvej svetovej vojny. V rokoch 2010 – 2018 bol cintorín zrekonštruovaný. Iniciátorom rekonštrukcie bol Klub vojenskej histórie Beskydy. Na cintoríne je pochovaných 8862 vojakov rakúsko-uhorskej a ruskej armády. Autorom centrálneho monumentu je krajinný architekt Marek Sobola. Pamätník na veľkropskom cintoríne vystihuje mimoriadne množstvo pochovaných vojakov, ktorí doteraz takýto pamätník nemali. Architekt na stavbu zvolil miestny domáci kameň z blízkeho okolia. Strohá architektúra centrálneho monolitu zapadá do krajiny a jeho tvar vychádza z analógie podobných stavieb, ktoré sa k tomuto účelu budovali po skončení prvej svetovej vojny. Na pamätníku je okrem latinských a pravoslávnych krížov kovaný letopočet 1914 – 1918 s ostnatým drôtom, ktorý je symbolom bojiska. Na jednotlivých krížoch pamätníka sú kovové lipové listy, ktoré symbolizujú pokoj a mier. Na obnove cintorína pracovalo viac ako 200 dobrovoľníkov zo Slovenska, Maďarska, Česka, Poľska, Ukrajiny a Rumunska.
Strom pokoja.
Pred pamätníkom sú vysadené dva pamätné stromy, duby letné v odrode Concordia. Názov odrody znamená v latinčine svornosť. Prvý zo stromov je vysadený ako časť medzinárodného projektu Strom pokoja, ktoré sú vysádzané aj na iných miestach Európy k pamiatke všetkým vojakom, ktorí padli v prvej svetovej vojne bez rozdielu národnosti a náboženstva. Druhý zo stromov vysadili maďarskí dobrovoľníci, ktorí počas rokov pracovali na obnove cintorína.

</doc>
<doc id="26260" url="https://sk.wikipedia.org/wiki?curid=26260" title="Rakovnica">
Rakovnica

Rakovnica je obec na Slovensku v okrese Rožňava. Najvýznamnejšou pamiatkou je románsky kostol sv. Márie Magdalény z prvej polovice 13. storočia stojaci v lesoch nad obcou.

</doc>
<doc id="26261" url="https://sk.wikipedia.org/wiki?curid=26261" title="Rejdová">
Rejdová

Rejdová je obec na Slovensku v okrese Rožňava.

</doc>
<doc id="26262" url="https://sk.wikipedia.org/wiki?curid=26262" title="Vislava">
Vislava

Vislava je obec na Slovensku v okrese Stropkov.

</doc>
<doc id="26263" url="https://sk.wikipedia.org/wiki?curid=26263" title="Rochovce">
Rochovce

Rochovce sú obec na Slovensku v okrese Rožňava.

</doc>
<doc id="26264" url="https://sk.wikipedia.org/wiki?curid=26264" title="Roštár">
Roštár

Roštár je obec na Slovensku v okrese Rožňava. Najvýznamnejšou pamiatkou je evanjelický kostol z konca 13. storočia.
Dejiny.
V Roštári vznikol v roku 1590 aj jeden z najstarších evanjelických cirkevných zborov augsburgského vyznania v Gemeri. Na seniorálnej schôdzi v januári 1604 v tomto kostole prijali gemerskí evanjelici tzv. Roštárske články, svoj, prvý cirkevný zákon, ktorý v roku 1610 potvrdil palatín Juraj Turzo.

</doc>
<doc id="26265" url="https://sk.wikipedia.org/wiki?curid=26265" title="Rozložná">
Rozložná

Rozložná je obec na Slovensku v okrese Rožňava.

</doc>
<doc id="26266" url="https://sk.wikipedia.org/wiki?curid=26266" title="Rožňavské Bystré">
Rožňavské Bystré

Rožňavské Bystré je obec na Slovensku v okrese Rožňava. Obec sa nachádza v susedstve národného parku Slovenský kras.

</doc>
<doc id="26267" url="https://sk.wikipedia.org/wiki?curid=26267" title="Vladiča">
Vladiča

Vladiča je obec na Slovensku v okrese Stropkov.
Vznikla roku 1964 zlúčením obcí Driečna (do roku 1960 Malá Driečna a Veľká Driečna), Nižná Vladiča, Suchá a Vyšná Vladiča.

</doc>
<doc id="26268" url="https://sk.wikipedia.org/wiki?curid=26268" title="Rudná (okres Rožňava)">
Rudná (okres Rožňava)

Rudná je obec na Slovensku v okrese Rožňava. Je to prvá obec smerom z Rožňavy do Revúcej za Rudňanským kopcom, z ktorého je nádherný výhľad na okolitú krajinu v Rožňavskej kotline.
Dejiny.
Obec bola založená niekedy okolo roku 1291, z tohto obdobia pochádza prvá písomná zmienka ako o baníckej obci. Po roku 1989 banícky priemysel v obci zanikol a väčšina obyvateľov sa zamestnáva v blízkej Rožňave, prípadne v poľnohospodárstve a službách v obci.

</doc>
<doc id="26269" url="https://sk.wikipedia.org/wiki?curid=26269" title="Silica (okres Rožňava)">
Silica (okres Rožňava)

Silica (maď. Szilice) je obec na Slovensku v okrese Rožňava. Leží na Silickej planine uprostred Národného parku Slovenský kras. Najvýznamnejšou pamiatkou je opevnený kostol Reformovanej kresťanskej cirkvi z 13. storočia stojaci na najvyššom mieste obce. Neďaleko obce sa nachádza vzácny prírodný výtvor Silická ľadnica.
Poľnohospodárstvo.
Pestovanie plodín.
V tejto oblasti poľnohospodári pestujú prevažne pšenicu a raž, ale aj menej známu plodinu tritikale, čo je vyšľachtený druh pšenice s ražou. Darí sa aj kukurici a aj zemiakom. 
Tieto plodiny sa pestujú hlavne na predaj ale pre poľnohospodárov sú aj veľkou súčasťou potravy pre ich zvieratá, ktoré chovajú. 
Chov zvierat.
V chove zvierat prevládajú kravy a ich mlieko sa buď priamo predáva alebo sa spracuje na kravský syr alebo tvaroh. Sliepky nechýbajú skoro na každom dvore a z nich domáci získavajú vajíčka a mäso. Taktiež prasatá sú dosť častým zvieraťom, ktoré sa chová v tejto oblasti. Ovce a kone sa tu tiež chovajú, ale len v malom množstve.

</doc>
<doc id="26270" url="https://sk.wikipedia.org/wiki?curid=26270" title="Vojtovce">
Vojtovce

Vojtovce () sú obec na Slovensku v okrese Stropkov.
Obyvateľstvo.
Podľa národnosti:
Podľa vierovyznania:

</doc>
<doc id="26271" url="https://sk.wikipedia.org/wiki?curid=26271" title="Silická Brezová">
Silická Brezová

Silická Brezová () je obec na Slovensku v okrese Rožňava a v regióne Gemer. 
Polohopis.
Leží na Silickej planine, ktorá sa nachádza uprostred NP Slovenský kras.
Prírodné podmienky.
V okolí obce sú rôzne prírodné zaujímavosti ako priepasti, závrty, jaskyne, vyvieračky a vzácna fauna a flóra.
Dejiny.
Archeologické nálezy objavené v chotári obce svedčia o osídlení tohto územia už v neolite. Po dobe halštatskej sa osídlenie prerušilo až do stredoveku. Prvá písomná zmienka o obci je z roku 1399, čo však neznamená, že pôvod obce sa hlási až na koniec 14. storočia. Pôvodným vlastníkom obce bol István Szalonnai, po ňom Bebekovci, od 17.storočia Andrássyovci a Eszterházyovci. Od roku 1938 do roku 1945 obec patrila Maďarsku. Obyvatelia sa živili poľnohospodárstvom a chovom dobytka. Baňa na olovo nedosiahla očakávaný úspech, pre obec užitočnejšia bola ťažba červeného mramoru.
Názov.
Vývin názvu obce
Kultúra a zaujímavosti.
Zaujímavosti.
V parku je umiestnený vyrezávaný drevený stĺp "kopjafa" z roku 2006 na pamiatku 10. výročia remeselníckeho a vlastivedného tábora.
Turistika.
Na území obce sú nasledovné značkované turistické chodníky (červené, modré):
1. Jovice - Lukáčova bučina - Silica - Silická ľadnica-rázcestie - Silická Brezová - Pod Dlhým bralom - Kečovo - Domica
stredne náročná - prechod trvá 05:45 hod.
2. Ardovo - Rakytník - Silická Brezová - Plešivec
nenáročná - prechod trvá 04:45 hod.
2. Domica - Kečovo - Pod Dlhým bralom - Silická Brezová - Silická ľadnica-rázcestie - Silica - Silická Jablonica - Hrušov
stredne náročná - prechod trvá 05:45 hod.

</doc>
<doc id="26272" url="https://sk.wikipedia.org/wiki?curid=26272" title="Silická Jablonica">
Silická Jablonica

Silická Jablonica () je obec na Slovensku v okrese Rožňava.
Obyvateľstvo.
&lt;graph&gt;{
 "version": 2,
 "width": 400,
 "height": 200,
 "data": [
 "name": "table",
 "values": [
 "x": 1851,
 "y": 599
 {
 "x": 1880,
 "y": 554
 {
 "x": 1910,
 "y": 556
 {
 "x": 1921,
 "y": 571
 {
 "x": 1991,
 "y": 307
 {
 "x": 2001,
 "y": 254
 {
 "x": 2011,
 "y": 203
 {
 "x": 2018,
 "y": 188
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;

</doc>
<doc id="26273" url="https://sk.wikipedia.org/wiki?curid=26273" title="Slavec">
Slavec

Slavec (, ) je obec na Slovensku v okrese Rožňava. Najvýznamnejšou pamiatkou je areál zaniknutého opevneného kláštora pavlínov zo 14. storočia v časti Gombasek. Na území obce sa nachádza Gombasecká jaskyňa.
Kultúra a zaujímavosti.
Podujatia.
V obci sa koná Gombasecký letný tábor.
Hospodárstvo.
V katastri obce leží významný kameňolom.

</doc>
<doc id="26274" url="https://sk.wikipedia.org/wiki?curid=26274" title="Vyškovce">
Vyškovce

Vyškovce sú obec na Slovensku v okrese Stropkov.

</doc>
<doc id="26275" url="https://sk.wikipedia.org/wiki?curid=26275" title="Slavoška">
Slavoška

Slavoška je obec na Slovensku v okrese Rožňava.
Polohopis.
Leží v juhovýchodnej časti Slovenského rudohoria na nive a terasovej plošine v doline Hankovského potoka. Kataster, ktorý má charakter hornatiny je odlesnený, malú časť tvoria pasienkové porasty.

</doc>
<doc id="26276" url="https://sk.wikipedia.org/wiki?curid=26276" title="Vyšná Olšava">
Vyšná Olšava

Vyšná Olšava je obec na Slovensku v okrese Stropkov.
Polohopis.
Vyšná Olšava sa nachádza približne 10 km JZ od okresného mesta Stropkov.
Prírodné podmienky.
Rozloha.
Katastrálne územie Vyšnej Olšavy zaberá 1377 ha.
Vodstvo.
Cez obec Vyšná Olšava preteká potok Olšavka, ktorý priberá prítok zo SV svahu Chraste a na dolnom konci obce priberá sprava prítok zo SZ svahu Muchovej hory.
Dejiny.
Prvá písomná zmienka pochádza z roku 1382.

</doc>
<doc id="26277" url="https://sk.wikipedia.org/wiki?curid=26277" title="Slavošovce">
Slavošovce

Slavošovce sú obec na Slovensku v okrese Rožňava.
Polohopis.
Slavošovce ležia v juhovýchodnej časti Slovenského rudohoria, presnejšie v Revúckej vrchovine, podcelku Hrádok a geomorfologickej časti Štítnicke podolie. Obcou preteká riečka Štítnik, ktorá tu priberá Zlatný a Slavošovský potok. Severozápadnému horizontu dominujú končiare Stolica (1 476 m n. m.) a Kohút (1 409 m n. m.). Hornatý povrch katastra tvoria pasienky a menej úrodné, na obrábanie náročné polia s podzolovou hnedou na severe piesočnatou pôdou. Nad nimi sú listnaté lesy (breza, hrab, dub), vo vyšších polohách lesy ihličnaté.
Prístup do obce zabezpečuje cesta III/3040, ktorá sa pri obci Roštár napája na cestu II/587. Obcou prechádza železničná trať Plešivec – Slavošovce, ktorú využíva najmä miestna papiereň. V období Slovenského štátu bol v rámci budovania tzv. gemerských spojok prerazený 2,4 km dlhý Slavošovský tunel, ktorý mal miestnu trať prepojiť s traťou do Revúcej a Muráňa. 
Rožňava je vzdialená východne, Revúca (cez Jelšavu) západne, Rimavská Sobota juhozápadne a do krajského mesta to je východným smerom.
Dejiny.
Vznik obce spadá do začiatkov 14. storočia. Prvá zmienka je z roku 1318. Patrila štítnickým Bubekovcom, od 17. storočia Andrášiovcom. V 17. a 18. storočí tu vznikajú železné hámre, z ktorých sa neskôr stávajú papierové mlyny. V obci bolo niekoľko cechov ako čižmársky, krajčírsky, tkáčsky, rozšírené bolo aj furmanstvo a manipulácia s drevom. V obci sa nachádza papiereň, ktorá má dlhoročnú tradíciu výroby papiera. Jej počiatky siahajú do roku 1817. Výroba bola prevažne ručná, zameraná hlavne na baliace papiere. Zakladateľka papierne Johanna Ďurkyová v roku 1841 zaviedla strojnú výrobu papiera, prvú v Uhorsku.
Počas Slovenského národného povstania sídlil v papierni partizánsky oddiel Sláva, ktorý si zriadil vo vstupnom objekte základňu a ďalších priestoroch výrobňu a sklad výbušnín. Dňa 23. októbra 1944 potom, ako sa partizáni vrátili z úspešnej akcie (partizáni pri Henckovciach zastavili postup nemeckej autokolóny) došlo v objekte papierní k mohutnému výbuchu, pri ktorom zahynulo 39 osôb, najmä členov oddielu. Príčina výbuchu je neznáma, hypotézy zahŕňajú nedbalosť, nepozornosť, aj sabotáž. 
Kultúra a zaujímavosti.
Turistika.
Z obce vedú turistické chodníky na neďaleké dominanty Stolicu (1 476 m n. m.) a Kohút (1 409 m n. m.).
Atrakciou je 2,4 km dlhý Slavošovský tunel, ktorý bol budovaný ako súčasť tzv. gemerských spojok, no nebol dokončený. Mal prepojiť tunajšiu trať s traťou do Revúcej a Muráňa, no po navrátení územia Maďarskom stratil význam a zostal nedokončený. V súčasnosti je lokalita slavošovského portálu vybavená táboriskom a atrakciami pre rodiny s deťmi a obec tu poriada rôzne spoločenské a kultúrne podujatia.

</doc>
<doc id="26278" url="https://sk.wikipedia.org/wiki?curid=26278" title="Stratená">
Stratená

Stratená je obec na Slovensku v okrese Rožňava.
Polohopis.
Vlakom z Banskej Bystrice cez zastávku Dobšinská Ľadová Jaskyňa (4 km) alebo Margecian. Autobusom z Popradu (30 km) cez Vernár (14 km) a zo Spišskej Novej Vsi (38 km).
Dejiny.
Pôvodne banícka obec, v ktorej roku 1723 postavili Čákiovci vysoké pece (neskôr ich odkúpili Coburgovci). Posledná pec pracovala ešte roku 1927. 
Kultúra a zaujímavosti.
Turistika.
V blízkosti sa nachádza štátna prírodná rezervácia Stratená, územie s hlbokými dolinami a vysokými horskými chrbátmi pokryté lesnými porastami osídľujúcimi aj tie najextrémnejšie stanovištia. 

</doc>
<doc id="26279" url="https://sk.wikipedia.org/wiki?curid=26279" title="Štítnik (okres Rožňava)">
Štítnik (okres Rožňava)

Štítnik (do roku 1927: Štitník; pôv. , ) je obec na Slovensku v okrese Rožňava. Dominantou obce je monumentálny gotický evanjelický kostol.
Polohopis.
Obec sa nachádza 14 km od okresného mesta Rožňava.
Ulice.
Družstevná, Jarková, Jelšavská, Lesná, Malá maša, Mierová, Mlynská, Nová, Ochtinská, Rožňavská, Školská, Teplická, Tichá, Veľká Maša, Záhradná.
Vodné toky.
Obcou preteká riečka s rovnomenným názvom.
Dejiny.
Prvá písomná zmienka o obci pochádza z roku 1243 v listine kráľa Bela IV. Ákošovcom – Filipovi a Detrichovi Bubekovcom. Dejinné podklady dokladajú vznik osídlenia ešte skôr a počiatky siahajú až do staršieho stredoveku – v 12. storočí patril kráľovským zbrojnošom, ktorí vlastnili Gemerský hrad. V spomínanej donačnej listine sa ako vôbec prvý v Uhorsku spomína Ditrichov hámor na železo.
Názov obce je odvodený buď z mena výrobcov štítov, alebo súvisí s označením uhliarskych milierov. Teda to potvrdzuje skutočnosť, že miestni obyvatelia sa od začiatku venovali ťažbe nerastov, najmä železnej rudy, ktorú aj spracovávali, ale aj medi, pričom natrafili aj na ložiská zlata. Historické dokumenty a okolnosti zaraďujú Štítnik medzi prvé miesta, v ktorých sa začala spracovávať železná ruda a rozvíjalo sa hutníctvo na Slovensku, ale aj v bývalom Uhorsku.
Kultúra a zaujímavosti.
Pamiatky.
Štítnik je okrem množstva hodnotných národných kultúrnych pamiatok výnimočný dochovaným historickým urbanizmom, ktorý sa v mestečku formoval od stredoveku okolo centrálneho námestia, ktorému dominuje stredoveký evanjelický kostol. Vďaka týmto hodnotám tu bola v roku 1991 vyhlásená pamiatková zóna. 
Školstvo.
Má dlhodobú tradíciu, bola tu prvá latinská škola v regióne. V roku 1903 bola postavená mešťanská škola na Jelšavskej ulici. V obci sa nachádza materská škola, základná škola vybudovaná v roku 1966 a dodnes vychováva asi 350 žiakov, celý komplex je tvorený 4 pavilónmi, telocvičnou, jedálňou, SOU poľnohospodárske v priestoroch vodného hradu existuje od roku 1954.

</doc>
<doc id="26280" url="https://sk.wikipedia.org/wiki?curid=26280" title="Vyšný Hrabovec">
Vyšný Hrabovec

Vyšný Hrabovec je obec na Slovensku v okrese Stropkov.

</doc>
<doc id="26281" url="https://sk.wikipedia.org/wiki?curid=26281" title="Vlachovo">
Vlachovo

Vlachovo je obec na Slovensku v okrese Rožňava. Vlachovo je Obec roka 2005.
Polohopis.
Nachádza sa v údolí Slanej, na pomedzí Revúckej vrchoviny (podcelok Dobšinské predhorie) a Volovských vrchov (podcelok Zlatý stôl). Na severe susedí s mestom Dobšiná a obcou Vyšná Slaná, na juhu s obcou Gočovo. Najvyššími vrchmi v katastrálnom území obce sú Stromíš () a Babiná (). Stred obce leží vo výške a chotár má rozlohu 3 728 hektárov. Vlachovský potok prameniaci pod Stromíšom sa vlieva do rieky Slaná.
Obcou vedie cesta I/67 z Rožňavy na Dobšinú, ako aj železničná trať Rožňava – Dobšiná. Najbližším mestom je severne ležiaca Dobšiná, okresné mesto leží juhovýchodne a krajské mesto východne.

</doc>
<doc id="26282" url="https://sk.wikipedia.org/wiki?curid=26282" title="Vyšná Slaná">
Vyšná Slaná

Vyšná Slaná je obec na Slovensku v okrese Rožňava.
Polohopis.
Obec leží na Hornom Gemeri v severnej časti Rožňavského okresu cez ktorú preteká rieka Slaná. Údolie je ohraničené vrchmi Slovenského rudohoria, zo severu vrchom Javor, z južnej strany Radzimom. Západ údolia uzatvára najvyšší vrch Stolica a na severozápade Masná. Z východnej strany je údolie otvorené a nadväzuje na dolinu Dobšinského potoka, ktorý sa vlieva do rieky Slaná.
Symboly obce.
Erb.
V zelenom štíte strieborné prekrížené banícke kladivá na zlatých rukovätiach, sprevádzané po bokoch striebornými nebeskými telesami, vpravo hviezdou, vľavo odvráteným polmesiacom. Vo väčšom erbe obce Vyšná Slaná je štít ovenčený zlatými ratolesťami a na jeho hornom okraji spočíva zlatá purpurom vystlaná a perlami zdobená koruna. Znamenie je vložené do dolu zaobleného tzv. neskorogotického, či tiež španielskeho heraldického štítu. I keď sa v heraldickej tvorbe v minulosti používali rôzne tvary štítov, tento je v našej erbovej tvorbe najobvyklejší, používa sa vo všetkých heraldických katalógoch s erbami miest a obcí. 
Vlajka.
Pozostáva z piatich pozdĺžnych pruhov vo farbách zelenej (2/9), bielej (2/9), zelenej (1/9), žltej (2/9) a zelenej (2/9). Vlajka má pomer strán 2:3 a ukončená je tromi cípmi, t. j. dvomi zástrihmi siahajúcimi do tretiny jej listu.
Zástava.
Zástava má podobnú kompozíciu, ako obecná vlajka. Pomer jej strán však nie je záväzne stanovený, čo znamená, že zástava môže byť aj dlhšia.
Dejiny.
Vyšná Slaná je pôvodom banícka obec so starou a bohatou baníckou históriou, ktorá bola známa už v 14. storočí, čo potvrdzujú i mnohé zápisy, ale i pamätníky baníctva roztrúsené po celom katastrálnom území obce. Dolovalo sa tu striebro, meď, železo, ale aj sa spracovávalo v miestnych hámroch a mašiach. Posledná baňa na území obce zanikla len v roku 1975. Keďže baníctvo pretrvávalo od vzniku obce, väčšina občanov bola zamestnaná v baniach a banských spracovateľských závodoch, len malé percento sa venovalo poľnohospodárstvu, povozníctvu, páleniu dreveného uhlia a vápna a v neskorších dobách i ovčiarstvu.
Prvá písomná zmienka je z roku 1362 kedy obec patrila štítnickým Bubekovcom a je zaznamenaná v tvare "Sayowfey". Tento názov vyplýva pravdepodobne z prekladiska soli na ceste, ktorou vozili štítnickí páni soľ z Poľska. Od roku 1472 je uvedená v tvare "Felsesayo".
Reformácia do obce zasiahla v roku 1590 keď sem nastúpil prvý evanjelický farár Juraj Gliksa. Na začiatku 18. storočia tu postavil zemepán Šebek kúriu, známu dodnes, na ktorej je zabudovaný erb. Do roku 1781, do tolerančného patentu, Rejdová a Vyšná Slaná mali jeden cirkevný zbor, po tomto roku sa Rejdová odčlenila. V roku 1837 sa začalo s prestavbou novej cirkevnej školy. Veľkým prínosom pre obec bola stavba cesty cez Vyšnú Slanú do Rejdovej, ktorá bola dokončená až v roku 1938. Kameň na túto cestu sa dovážal z Radzima.
Po I. svetovej vojne mnohé rodiny ostali bez živiteľov a bieda zasiahla skoro všetky rodiny v obci. Východisko z tejto situácie hľadali vo vysťahovaní za prácou do Ameriky. Vysťahovalo sa celých 23 rodín.
Po II. svetovej vojne sa situácia podstatne nezmenila, až v 50. rokoch sa sociálna situácia zlepšila a boli vytvorené pracovné príležitosti, počet zamestnaných v obci narastal. Po socializácii obce v 60. rokoch sa menila aj poľnohospodárska výroba a do zamestnania sa dostávali aj ženy.
Počet obyvateľov sa pohyboval v priemere okolo 600 ľudí. Najväčší počet ľudí 753 mala obec v roku 1975.
Osídlenie obce je v súvislej zástavbe v okolí rieky Slaná na jej oboch brehoch, ktorá je premostená 4 železobetónovými mostami. Stred obce je v nadmorskej výške 520 m n. m.
Obyvateľstvo.
V obci je ustálený počet obyvateľov. K 31. 12. 2015 žilo v obci 494 obyvateľov. Ekonomicky aktívnych osôb je v súčasnej dobe 248 obyvateľov, z toho mužov je 140 a žien 108, čo predstavuje 47,6 % z trvalo bývajúceho obyvateľstva.
Školstvo.
O predškolskú výchovu najmladších detí sa stará materská škola, ktorá má sídlo v budove obecného úradu na poschodí so samostatným vchodom. Materská škola nemá právnu subjektivitu, patrí pod obecný úrad. V tomto roku sa o výchovu detí starajú 2 vychovávateľky a jedna pomocníčka a upratovačka. Materskú školu navštevuje 15 detí vo veku od 2 rokov do 5 rokov. Materská škola má veľmi dobre vybavenie nakoľko je vybavená i telocvičnou. Zlepšiť by bolo potrebné audiovizuálnu techniku.
Základná škola v obci nie je, žiaci dochádzajú do základnej školy do Rejdovej, ktorá je vzdialená od Vyšnej Slanej 3 km. Pravidelne premáva žiacky autobusový spoj ktorý vozí žiakov do školy i zo školy. Do stredných škôl a stredných odborných učilíšť študenti dochádzajú do Dobšinej, ktorá je vzdialená 9 km a do Rožňavy, vzdialenej 30 km.
Doprava.
Dopravnú cestu tvorí štátna cesta I/67 smer Rožňava – Dobšiná, je to cesta I. triedy s odbočkou na Píle, odtiaľ vedie cesta III. triedy do obce Vyšná Slaná. Táto dopravná komunikácia je dobre udržiavaná až na zimné mesiace, kedy je na úseku Píla – Vyšná Slaná obmedzený výkon zimnej údržby. Cesta od odbočky na Píle po stred obce Vyšná Slaná je dlhá 6 km. Aj keď vozovka nemá spevnený okraj cesty je pomerne bezpečná, nakoľko nemá veľký sklon.
Do obce Vyšná Slaná je obmedzená autobusová doprava. Autobusy chodia do obce z autobusovej stanice Dobšiná. Prestupnou stanicou je Píla, kde sa prestupuje z oboch smerov na Vyšnú Slanú. V pracovných dňoch prichádza do obce 15 spojových autobusov, 15 ich aj z obce odchádza. Zložitejšia situácia je v sobotu a nedeľu keď je obmedzený počet spojov do obce. Z hľadiska turistického ruchu v rekreačnom stredisku Július a na chate Radzim to nemá až taký veľký vplyv, nakoľko prestupná stanica Píla je necelé 3 km od rekreačného strediska Július, cesta je vedená v miernom sklone, čo sa dá zvládnuť aj peši. 

</doc>
<doc id="26283" url="https://sk.wikipedia.org/wiki?curid=26283" title="Rovné">
Rovné

Rovné môže byť:
Na Slovensku:
V Česku:

</doc>
<doc id="26284" url="https://sk.wikipedia.org/wiki?curid=26284" title="Belejovce">
Belejovce

Belejovce sú obec na Slovensku v okrese Svidník. Je to najvyššie položená obec v okrese.
Symboly obce.
Erb a vlajka.
V modrom štíte na zelenej pažiti nad vyrastajúcim zeleným trsom trávy stojaci strieborný býk v zlatej zbroji.
Tento erb bol prijatý uznesením obecného zastupiteľstva dňa 4. marca 2006, č. OZ – 2/2006 a je zapísaný v heraldickom registri Slovenskej republiky pod signatúrou B – 230/2006.
Heraldicky stvárnený obsah z obecnej pečate z 19. storočia, hlavná figúra je svojou farbou zároveň hovoriacim znamením.
Autormi erbu sú Ladislav Vrteľ a Tomáš Brúder.
Vlajka obce pozostáva z deviatich pozdĺžnych pruhov vo farbách bielej (1/9), žltej (1/9), bielej (1/9), modrej (1/9), zelenej (1/9), modrej (1/9), bielej (1/9), žltej (1/9) a bielej (1/9). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26285" url="https://sk.wikipedia.org/wiki?curid=26285" title="Beňadikovce">
Beňadikovce

Beňadikovce sú obec na Slovensku v okrese Svidník.
Symboly obce.
Erb.
V zelenom štít nad striebornou prevrátenou pílou so zlatými rukoväťami zlatý kôš, po bokoch sprevádzaný dvoma zlatými snopmi bezostených klasov. Erb bol spracovaný podľa obsahu historickej pečiatky obce z 19. stor., pripomínajúceho blízkosť lesov a drevorubačské a košikárske tradície v obci. Autormi erbu sú Leon Sokolovský, Sergej Pančák a Peter Kónya. Erb bol prerokovaný obecným zastupiteľstvom 22. apríla 2005 a je zapísaný v Heraldickom registri SR pod číslom HR: B-222/2005.
Vlajka.
Vlajka obce pozostáva z troch pozdĺžnych pruhov vo farbách zelenej žltej a bielej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26286" url="https://sk.wikipedia.org/wiki?curid=26286" title="Bodružal">
Bodružal

Bodružal () je obec na Slovensku v okrese Svidník.
Polohopis.
Obec sa nachádza asi severovýchodne od mesta Svidník, pri ceste E 371 zo Svidníka na hraničný prechod Dukla – Poľsko na zemepisnej šírke 49º 21´15´´ a dĺžke 21º 42´26´´. V súčasnosti patrí do Svidníckeho obvodu v Prešovskom regióne. Leží na severovýchodnom Slovensku, od hraničného Duklianskeho priesmyku, pri štátnej hranici s Poľskom, Podkarpatským vojvodstvom a Krosnianskym okresom. Z cestnej komunikácie prvej kategórie Svidník – Dukliansky priesmyk z obce Krajná Poľana je vzdialená smerom na východ.
Bodružal leží v severovýchodnej časti Nízkych Beskýd juhozápadne (Laboreckej vrchoviny), na nive a priľahlých svahoch doliny potoka Bodružalík, v nadmorskej výške 390 –  Najvyšší Vovči verch () sa nachádza juhozápadne od obce. Východne sa vypína vrch Hrun s výškou Severne od obce sa týči vrch Čerešňa s výškou Územie obce je súčasťou chránenej krajinnej oblasti Východné Karpaty. Hraničné pásmo tohto územia je od ústia Bodružalíka do Ladomírky v Krajnej Poľane až po mokraď Košariská, smerom na Miroľu.
Reliéf potokmi rozbrázdeného priestoru je mierne členitý, skôr hornatý, a možno ho zaradiť medzi nižšie hornatiny. Bodružalský chotár je v jeho niektorých častiach ťažko dostupný a pokrývajú ho miestami súvislé listnaté zmiešané bukové, hrabové a brezové porasty.
Hnedá pôda obsahuje stredne minerálne až chudobné horniny. Patrí medzi pôdy piesočnato-hlinité, kde pôdotvorné horniny sú zastúpené niektorými druhmi rúl a pieskovcov. Pôdy sú prevažne plytké, často až kamenisté.
Viac ako 85 % ornej pôdy, lúk a pasienkov sa nachádza na ľavej strane Bodružalíka. Sklon svahov je orientovaný na východnú a severovýchodnú svetovú stranu.
Je v ňom menej plôch s menším sklonom, vhodným na poľnohospodárske obrábanie. Lesných plôch je viac a sú spretŕhané menšími plochami, často ostrovmi poľnohospodárskej pôdy, ktorých obrábanie na svahových plochách je zložité. Je tu mnoho lúk a pasienkov. Erózia pôdy je veľmi silná. Zaujímavosťou bodružalského chotára je jeho otvorenie zo severu, preto je ovocie na stromoch kvôli jarným mrazom (často aj v polovici mája) spravidla jedenkrát za päť rokov. Je tu dostatok drevnej hmoty.
Bodružal patrí k mierne chladnej horskej klíme. Priemerné januárové teploty sú −4 až −6 °C. Priemerné júlové teploty sú 16 – 17 °C. Snehová pokrývka tu trvá spravidla 80 – 100 dní. Priemerný ročný úhrn zrážok sa pohybuje od 650 – . Prevažná časť zrážok, 400 – , pripadá na vegetačné obdobie. Prevláda severný smer vetra.
Prírodné podmienky.
Vodné toky.
Cez obec preteká potok Bodružalík. Je ľavostranným prítokom Ladomirky s dĺžkou približne .
Pramení juhovýchodne pod Kozím vrchom (), v nadmorskej výške cca , na území CHKO Východné Karpaty. V údolí doliny Bodružalíka je súbežne napájaný prítokom z mokrade Košariská, ktorý má miestny názov Pod vysokou.
Najprv tečie na sever cez Bodružal, kde priberá 4 krátke ľavostranné prítoky z dolín s lokálnymi názvami Koprivne, Zegeľníci, Pelepče a Segiňa. Za obcou priberá prítok z Kotolnice a Kuriačnika. V obci Bodružal priberá na pravej strane riečku Príkrianku. Sútok je na zemepisnej šírke 49˚21′ 15″ a dĺžke 21˚42′ 26″. Z Čerešne priberá krátky pravostranný prítok, ktorý riečku zásobuje vodou v jarnom období a v čase dažďov.
Pred Krajnou Poľanou sa zľava vlieva do Ladomirky. Bodružalík je zásobovaný najmä dažďovou vodou a snehom. Najvyššiu hladinu dosahuje v jarných mesiacoch. Je to menej vodnatý potok s pomerne veľkými výkyvmi prietokov počas roka. Voda je v ňom veľmi čistá, o čom svedčí aj výskyt raka riečneho.
Pri brehoch Bodružalíka a jeho prítokov sa nachádzajú mokrade s rozlohou skoro .
Symboly obce.
Erb a vlajka.
V modrom štíte je strieborný kosák so zlatou rukoväťou a medzi zlaté misky strieborných váh je vsunutý zlatý snop. V hlave štítu je zlatý obrátený plamenný meč so striebornou rukoväťou.
Tento erb bol schválený 13. uznesením obecného zastupiteľstva dňa 23. decembra 2004 a je zapísaný v heraldickom registri Slovenskej republiky pod signatúrou B – 217/2004.
Za základ erbu bola vzatá obecná pečiatka z roku 1887, na ktorej je vyobrazený snop s kosákom. Do erbu boli zakomponované výjavy z kostolnej barokovej maľby Posledného súdu so sv. Trojicou, anjelmi a prísediacimi apoštolmi. Na maľbe je situovaná figúra archanjela Michala vážiaceho duše. Preto nad zlatý snop boli vložené strieborné váhy so zlatými miskami. Do hlavy štítu bol tiež vložený obrátený plamenný meč, ktorým vyháňa hriešnikov. Meč a váhy sú atribúty, ktoré využíval pri svojej činnosti archanjel Michal.
Autorom erbu je Peter Zelizňák.
Vlajka obce pozostáva z piatich pozdĺžnych pruhov vo farbách modrej (2/9), žltej (2/9), bielej (1/9), žltej (2/9) a modrej (2/9). Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Názov.
Vývin názvu obce
Dejiny.
Obec vznikla na konci 16. storočia ako nová osada panstva Makovica, kolonizáciou na valašskom práve. Na osídľovaní sa zúčastňovalo rusínske obyvateľstvo, ktoré ako privilegované okrem pasenia dobytka vykonávalo v uhorsko-poľskom pohraničí strážnu a kuriérsku službu. Ich povinnosťou bolo odovzdávať vrchnosti dvadsatinu zo svojej dobytkárskej produkcie. Boli vyznávačmi východného kresťanstva a neplatili cirkevný desiatok. Osada bola malá a o jej založenie a rozvoj sa usilovali z makovického hradného panstva a tiež dedičný richtár (šoltýs), ktorý z tejto pozície mal určité výhody. Obyvatelia sa zaoberali poľnohospodárstvom a pracovali v lesoch. Začiatkom 17. storočia začali vyrábať šindle. Roku 1787 mal Bodružal 22 domov a 149 obyvateľov; 1828 – 22 domov a 181 obyvateľov, 1845 – 22 domov a 222 obyvateľov, 1921 – 35 domov a 167 obyvateľov, 1942 – 35 domov a 188 obyvateľov, 1960 – 30 domov a 154 obyvateľov, 1970 – 30 domov a 124 obyvateľov. V roku 1995 mal 29 domov a 77 obyvateľov, ktorí sa hlásili zo 70% slovenskej, z 23,5% rusínskej a z 4,9% k ukrajinskej národnosti.
Cez obec viedla historická cesta, Jozefínka, ktorá v 18. storočí spájala Šariš a Zemplín cez Dukliansky priesmyk s Haličou.
Obyvatelia zažili viacero presunov vojsk, ktoré niekedy len prešli okolo obce. Prvý známy je presun cisárskych vojsk užhorodskej posádky po ich kapitulácii 16.marca 1704 pod vedením kpt. Swetlika (v čase kurucko-labanských vojen, začiatkom 18. storočia). Posledným presunom v 18. storočí bol pochod jednotiek ruského zboru generála G. L. Ribindera v apríli-máji 1799. V máji 1800 sa ruskí vojaci pod vedením generalissima A. V. Suvorova vracali z talianskeho bojiska. V januári 1806 prechádzali údolím ruskí vojaci pod vedením M. I. Kutuzova, ktorí nastúpili spiatočnú cestu od Slavkova (na Morave) do Ruska. 17. júna 1849 ruská armáda prekročila so súhlasom Habsburgovcov Dukliansky priesmyk pod vedením generála poľného maršala Ivana Fjodoroviča Paskieviča. Pomocná ruská armáda sa zúčastnila na potlačení uhorských povstalcov a v auguste 1849 ich donútila ku kapitulácii. Najmenšie útrapy doľahli na obyvateľov obce počas letných vojenských ťažení a presunov. Kritické boli presuny v jesenných a zimných mesiacoch. Vlastníci makovického panstva, v tom čase rody Rákociovcov, Aspremontovcov a Erdödiovcov nepoznali zľutovanie pri zabezpečovaní vojenského trénu posúvajúcich sa armád. Sýpky a stodoly občanov spravidla boli miestnou šľachtou vydrancované bez milosti.
Ešte dnes sa možno stretnúť s technicky unikátnou stavbou – s klenutým kamenným mostíkom, ktorý je súčasťou dnešnej komunikácie, asi od mosta cez Bodružalík. Časť pôvodne zachovanej Jozefínky je vo vzdialenosti asi od obce smerom na Miroľu, keď sa na horizonte kopca "Rozdiľa" odbočí vpravo. Dnes je to nepoužívaná cesta so zabudnutou technickou pamiatkou.
V rokoch 1830 a 1831 vypukla cholera, pri ktorej zomrelo 52 obyvateľov. V polovici 19. storočia obec postihol hlad a vysťahovalectvo.
Začiatkom 20. storočia sa občanmi obce stali členovia Hibschmanovej rodiny, ktorí boli obchodníkmi a vyznávačmi židovského náboženstva. Zo 7 členov rodiny holokaust prežil len jediný, ktorý pred začiatkom vojny emigroval do USA.
V medzivojnovom období do začiatku druhej svetovej vojny sa veľa obyvateľov vysťahovalo do Ameriky. Viacerí z nich udržiavali so svojimi rodinami písomný kontakt a finančne ich podporovali. Po roku 1945 presídlilo niekoľko obyvateľov i do Sovietskeho zväzu.
Podľa matričného úradu uloženom v Štátnom oblastnom archíve v Prešove viac ako 200 rokov trvalo žijú v Bodružale rodiny Bokšová, Goldírová, Hrinková, Kocúrová a Zelizňáková.
Najstaršie dostupné informácie z matriky pochádzajú z roku 1823. Až do roku 1864 ju viedli v latinskom jazyku alebo ju písali azbukou, potom už len v predpísanom formáte v maďarskom jazyku. Rokom 1890 sa začínajú mená obyvateľov zapisovateľmi matriky pomaďarčovať. Vznikom Československa boli matriky vedené v nových formulároch a boli písané v slovenskom jazyku.
Na Slovensku je málo obcí, ktoré boli v priebehu 20. storočia dvakrát postihnuté vojnovými operáciami. Vojnové útrapy zažila obec už počas prvej svetovej vojny. V októbri až novembri roku 1914 sa v extraviláne obce – juhovýchodne – na miestnom vrchu Horbok odohrali vojenské boje – „šturmy“. Ruské vojská pod velením generála Brusilova bojovali muž proti mužovi na bodáky s vojakmi Rakúsko-Uhorskej armády. V boji v chotári obce padlo 400 vojakov. Boli to počiatočné bojové operácie prvej svetovej vojny na území Slovenska. Vojaci Ruskej armády sa cestnou komunikáciou (Jozefínkou postavenou v čase panovania Jozefa II., 1780 – 1790) z Krajnej Poľany do Bukoviec usilovali dostať hlbšie do vnútrozemia Slovenska. Rakúsko-Uhorské vojska mali na tejto komunikácií obsadené výšiny, z ktorých kontrolovali prístupovú cestu. Pohyb ruských vojsk v tomto priestore bol zaznamenaný až do marca 1915. Obyvatelia obce prejavovali Rusom všeobecné sympatie. Vojaci na odplatu dávali deťom sladkosti a ďalšie potraviny, ktorými boli zásobovaní. V ďalšom období sa bojové operácie presunuli mimo územia Slovenska. Stopy po vojenských operáciách z prvej svetovej vojny sa tu nachádzajú do súčasnosti; nad cestou v smere do obce, v lesnom poraste na Horbku od mosta cez Bodružalík sú zákopy z tejto vojny. Ďalšie súvislé zákopy, ktoré boli vybudované aj pre stojacich strelcov, sú nad Seredním, v lesnom poraste, z ktorých bola kontrolovaná prístupová cesta údolím Bodružalíka. Systém takýchto zákopov (s násypom z vykopanej hliny) bol použitý na krytie vojenských rakúsko-uhorských jednotiek pred paľbou Ruskej armády. Zákopy sú vo vzdialenosti 300 –  vpravo od dnešnej komunikácie, asi od obce smerom na Miroľu. Na výstavbu zákopov boli zneužití miestni občania uhorskou štátnou mocou.
Mocnosti, ktoré viedli v tomto priestore bojové operácie, pochovali padlých vojakov bez obradu a označenia hrobov. Hroby boli roztrúsené po celom chotári obce. Telesné pozostatky neznámych vojakov boli uložené na miestnom cintoríne Česko-Slovenskou brannou mocou až v roku 1922 po exhumácii do 39 masových hrobov.
V čase druhej svetovej vojny, od septembra 1944, slovenskí vojaci, bývajúci v domoch s Bodružalčanmi, budovali vojenské opevnenia na Duklianskom priesmyku s cieľom zamedziť vstupu Červenej armády na pomoc SNP. Neskôr ich vystriedali nacistické nemecké vojská, ktoré boli rovnako ubytovaní v domoch miestnych občanov. Fašisti pred začatím Karpatsko-duklianskej operácie donútili mužov vo veku od 16 do 60 rokov na vrchu Čerešňa vybudovať vojenské opevnenie, z ktorého delostrelectvom palebne prehradili štátnu cestu Svidník – Krosno. Vojenská operácia sa bezprostredne dotkla i obyvateľov obce, ktorí boli nútení 12. októbra 1944 na viac ako šesť mesiacov opustiť svoje domovy.
Zaznamenané boli aj straty na životoch obyvateľov, ktorí vtedy včas obec neopustili. Bodružal bol sedem týždňov vo frontovom pásme a utrpel značné materiálne škody. (Od 6. októbra 1944, keď príslušníci prvého armádneho zboru vztýčili Česko-Slovenskú vlajku na Duklianskom priesmyku).
Po oslobodení obce 29. novembra 1944 a skončení Karpatsko-duklianskej operácie, býval v dome Jozefa Zelizňáka na sútoku riečok Bodružalík a Prikrianky skoro 3 týždne veliteľ 1. československého armádneho zboru, armádny generál Ludvík Svoboda, budúci prezident Československa. Vojenské operácie prebiehali aj priamo v obci. Obyvatelia vracajúci sa z evakuácie pri moste cez Bodružalík museli na ceste obchádzať 4 zničené tanky príslušníkov 1. čs. armádneho zboru. Polia pred Bodružalíkom na vstupe do obce boli zamínované tak, že prechod nimi bol znemožnený. Bola to jediná spojnica vstupu pre vojenskú techniku do obce.
V roku 2006 pri predvolebnej kampani navštívil cerkov úradujúci predseda vlády Mikuláš Dzurinda.
V máji 2008 obec a cerkov svätého Mikuláša navštívil veľvyslanec USA na Slovensku Vincent Obsitnik a v októbri 2010 cerkov aj jeho nástupca Theodore Sedgwick.
Kultúra a zaujímavosti.
Kultúra.
Pôvodní pravoslávni obyvatelia obce pod vplyvom (Brest-Litovská únia, Užhorodská únia 1596 – 1648) sformovania tzv. uniatskej cirkvi, t. j. východnej kresťanskej cirkvi, boli podriadení rímskemu pápežovi. V polovici 17. storočia sa stali tzv. uniatmi (pravoslávnymi katolíkmi). Ako gréckokatolíci do konca 20. storočia používali pri bohoslužbách cirkevnú staroslovienčinu (nie latinčinu), dodržiavali liturgiu sv. Jána Zlatoústeho, pri prijímaní používali chlieb a víno, dodržiavali starý juliánsky kalendár, v dôsledku čoho napríklad narodenie Krista (Rizdvo) oslavovali 7. januára, t. j. o dva týždne neskôr ako podľa gregoriánskeho kalendára. K tomu sa viazali aj zaujímavé zvykoslovné prejavy a rituály.
Originálnymi a presvedčivými prejavmi duchovnej kultúry obyvateľov boli zvyky, obyčaje, piesne, rozprávky, legendy a príslovia, ktoré boli najviac využívané pri príležitosti Veľkonočných, Vianočných a Turíčnych sviatkov. Veľmi bohaté boli tiež rodinné zvyky a obrady pri narodení dieťaťa, pri tehotenstve, pôrode, vykonaní krstu, krstín, dojčení a podobných denných povinnostiach. V prvej polovici 20. storočia boli ešte tiež využívané vohľady, zásnuby a príprava na svadobný obrad. Pozoruhodné boli aj zvyky pri svadobnom obrade ako napríklad vstup nevesty do ženíchovho domu a obchádzanie okolo ohniska alebo stola. Od tejto chvíle patrila nevesta do nového domu, ktorý jej poskytol všestrannú ochranu. Dlho sa pestovali aj zvyky spojené s úmrtím. Skoro každá významná ľudská činnosť sa spájala s nejakou poverou. Preto v zimných mesiacoch boli páračky peria školou interpretácie povier, kde ženy zovšeobecňovali skúsenosti, ktoré nadobúdali počas svojho života. Páračiek sa zúčastňovali aj mládenci, ktorí boli pozornými poslucháčmi pestovania zvykoslovia. Význam povier ustúpil až v druhej polovici 20. storočia, kedy sa obec spájala so svetom cez rozhlasové a televízne prijímače a cestovaním za prácou mimo okres. Mnohé ženy sa vtedy vyznali v bylinkách a dokázali využívať ich liečivé účinky.
Do obce sa z Marmarošu priženil Peter Iľko, ktorý tu so svojou manželkou prežil svoj život. Do povedomia dedinčanov a širokého okolia sa zapísal ako rozprávkar. Bol obľúbený najmä u detí a dorastajúcej mládeže, ktorej veľakrát vyrozprával rozprávky, povestí a svoje zážitky zo zámorských ciest.
Sprostredkovateľom etnicko-kultúrnych tradícii obce je jazyk – nárečie, ktoré si napriek mnohým archaizmom a inonárodným (slovenským, poľským, maďarským, nemeckým a iným) vplyvom zachovalo svoj rusínsky charakter. Základným komunikačným prostriedkom v obci je naďalej rusínsko – lemkovské nárečie.
Pri Veľkonočných sviatkoch ženy a dievčatá batikovali kraslice (pysanky) špendlíkom s včelím voskom. Domáce batikovanie veľkonočných vajíčok je veľmi jednoduchá a stará technika, ktorej základom je nanášanie horúceho vosku na očistené vajíčko v určitých obrazoch a vzoroch. Vymaľované voskové vajíčko sa potom vyfarbilo v nádobe s farebným roztokom, v minulosti v cibuľových šupách. Mnohofarebnosť sa docielila tak, že vosk sa postupne nanášal podľa vzoru na zaschnutú farbu na vajíčku a farbil sa rôznymi farbami. Pri farbení vajíčka sa postupovalo vždy od najsvetlejších odtieňov k najtmavším. Vosk sa odstránil až po poslednom farbení.
Urbanizmus.
Obec má rozptýlenú potočnú radovú zástavbu. V historickej zástavbe boli až do 90. rokov 19. storočia obydlia len na pravej strane Bodružalíka. Ľavostranné brehy sú vyvýšené a je z nich komplikovanejší prístup k vode. Preto museli byť kopané studne, s neistým výsledkom. Na ľavej strane bola len škola v blízkosti prítoku z Pelepčeho, cerkev a dom Hibschmanovej rodiny bol zasa v blízkosti prítoku potoka zo Segiňa.
Obydliami do päťdesiatych rokov 20. storočia boli zrubové domy s maštaľou pod spoločnou valbovou slamenou strechou. Pozostávali z kmeňov stromov, ktoré sa otesávali na vonkajšej a vnútornej strane, na koncoch sa zakresávali pre zrubovú väzbu. Ďalšie vence zrubu sa kládli rovnomerne po celom obvode múru s prerušením pri otvoroch pre okná a dvere. Ich bočné okraje boli vystužené zvislými stĺpikmi, začapovanými do trámov, konce vodorovných trámov pri oknách a dverách boli zapustené do žľabov na stĺpikoch. Za prah dverí domu slúžil spodný podval prvého brvna. Škáry stien sa vypĺňali krútenou slamou, alebo machom a zamazávali hlinou. Spodný rad brvien sa kládol po celom obvode zrubu na kamennú podmurovku. Na ochranu domu pred drevokazným hmyzom boli trámy šikmo olatkované rozpolenými lieskovicami a omazané hlinou. Domy sa natierali vápnovým roztokom najčastejšie na belaso. Po dokončení obvodových stien sa položil krov a strecha. Základ strechy tvorili kresané hrady, položené cez šírku stavby, do ktorých boli začapované krokvy. So spodnými krížnymi hradami tvorili pevne zviazanú kostru. Krokvy bývali pod hrebeňom spevnené priečnymi trámami. Na krokvy sa vodorovne položili drúčiky a na ne sa dávala zviazaná ražná slama (mlátená cepmi) pod miestnym názvom kyčky, ktorú sa husto vedľa seba priväzovala na drúčiky krovu. Otiepky slamy sa priväzovali kláskami hore, a preto bol povrch strechy stupňovité členený. Cez hrebeň strechy boli priväzované viazaničky slamy namáčané v rozrobenej hline.
V dvoroch a sadoch boli zrubové sypance (sýpky so súsekmi), v ktorých sa uskladňovalo obilie. Koncom 50. rokov 20. storočia (1957 – 1958) bolo v akcii “P” postavených 16 nových rodinných domov. Z obce vtedy vymizli typické zrubové domy. V tomto období miestny občan Ján Biroš na riečke Bodružalík postavil malú vodnú elektráreň, ktorá vyrábala elektrickú energiu pre dva domy. Koncom 70. rokov v obci postavili jednoposchodovú štvorbytovku pre pracovníkov lesného a poľnohospodárskeho závodu. Bol vybudovaný moderný kravín, v ktorom bolo ustajnených 100 dojníc, veľkokapacitný senník a koniareň.
V sedemdesiatych rokoch si obyvatelia obce postavili v rámci akcie “Z” za finančnej pomoci jednotného spotrebného ľudového družstva nákupné stredisko (s potravinami a pohostinstvom). V 90. rokoch bola obec napojená na centrálny vodovod.
V obci sa nachádza aj tehlová farská budova postavená v neoklasicistickom štýle, ktorú postavili koncom 90. rokov 19. storočia. V roku 1751 bol Bodružal sídlom dekana, skoro 350 rokov (až do roku 2002) v nej sídlil farský úrad. Dnes je fara opustená. Do konca 20. storočia boli liturgické obrady v cirkevnej staroslovienčine. Dnes sú cirkevné obrady silno slovakizované.
Pomníky.
V obci sa nachádza pomník štyrom stovkám vojakov, ktorí padli v prvej svetovej vojne a ktorých telesné pozostatky sú uložené na miestnom cintoríne. Jeho autorom je Ing. arch. Michal Burák. Ide o drevenú modernú plastiku vo forme štylizovaného dreveného kríža s 39 otvormi, ktorý s cerkvou vytvára jednotný celok. Kríž je osadený na okraj štvorcového pôdorysu vojenského pohrebiska. Systém 39 otvorov v kríži umožňuje vybraté časti drevenej hmoty kríža rozmiestniť na trávnatú plochu pohrebiska, pretransformované do podoby náhrobných kameňov. V hmote kríža dominuje veľký otvor v prieniku kríženia, ktorý symbolizuje spojnicu medzi svetom živých a svetom mŕtvych. Náhrobné kamene stvárňuje betón s odtlačkami letokruhov dreveného debnenia, ktoré symbolizujú les vyrúbaných stromov. Pomník bol postavený v rámci verejno prospešných prác a jeho stavbu financovalo Ministerstvo vnútra Slovenskej republiky a obecný úrad.
Školstvo.
Obec zaznamenala v tomto smere výrazný rozvoj až v druhej polovici 20. storočia. Prvá murovaná budova základnej školy bola postavená svojpomocne obyvateľmi obce v roku 1900. Predtým bola v obci drevená zrubová škola (postavená v roku 1888), do ktorej chodili deti z Príkrej a tiež Krajnej Poľany. Tá však zhorela v roku 1899. Vyučovacím jazykom bola do roku 1918 maďarčina a dve hodiny týždenne sa vyučovala ruština. Prvým učiteľom bol Michal Rudý. Ľudovú školu navštevoval aj František Gibala, neskôr významný sochár. V rokoch 1925 – 1936 vyučoval významný učiteľ Orest Onuliak. Bol ruským emigrantom po Októbrovej revolúcii. Nadaných žiakov podporoval v ďalšom štúdiu na Užhorodskom gymnáziu. Používal k tomu vlastné finančné prostriedky.
V čase 2. svetovej vojny bola budova školy značne poškodená. Nemeckí fašisti v škole umiestnili pekáreň na pečenie chleba pre svoju armádu. V budove sa opäť začalo vyučovať až po rekonštrukcii 1. septembra 1947.
Dovtedy sa vyučovalo po domoch v rodinách. Od septembra 1946 sa vyučovalo v ruštine a škola bola premenovaná na štátnu ruskú ľudovú školu. Od roku 1953 sa vyučovalo v ukrajinskom jazyku. Vyučovanie v slovenskom jazyku na škole sa začalo od 1. septembra 1963. Prvým študentom v obci bol Vasiľ Hrinko. Študoval v Užhorode a Štátny učiteľský ústav v Prešove ukončil v roku 1936. Svoju pedagogickú kariéru zavŕšil ako riaditeľ Strednej všeobecne vzdelávacej školy v Stropkove.
V 50. až 70. v rokoch 20. storočia 26 mladých ľudí z obce získalo vysokoškolské vzdelanie v rôznych profesiách. Vzdelanie malo u obyvateľov obce vysokú spoločenskú hodnotu.

</doc>
<doc id="26287" url="https://sk.wikipedia.org/wiki?curid=26287" title="Cernina">
Cernina

Cernina (rusínsky: Цернина) je obec na Slovensku v okrese Svidník. Väčšina obyvateľov obce rozpráva rusínskym jazykom.
Symboly obce.
V červenom štíte je vo vysokej zelenej pažiti medzi dvoma prirodzenými listnatými zelenými striebrokmennými stromami kráčajúci strieborný obrátený jeleň v zlatej zbroji. Znamenie erbu má poľovnícky motív a je z mladšieho obecného pačatidla z roku 1868. Erb bol prijatý obecným zastupiteľstvom 27. decembra 1999 a je zapísaný v Heraldickom registri SR pod číslom, HR: C-84/1999. Autormi erbu sú Jozef Petrovič a Kvetoslava Hanzová.
Vlajka obce pozostáva z piatich pozdĺžnych pruhov vo farbách červenej, žltej, bielej, žltej a zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny.
Zoznam miestnych farárov: 
Kultúra a zaujímavosti.
Zaujímavosti.
Vojenský cintorín z prvej svetovej vojny.
Na cerninskom vojnovom pohrebisku z prvej svetovej vojny sa nachádza 70 masových hrobov. Je v nich pochovaných 326 vojakov tarnopoľského Pešieho pluku 15, rakúsko-uhorskej armády. Tarnopoľský pluk spravidla tvorili vojaci rakúskej Haliče, ktorí boli rusínskej národnosti. S nimi boli taktiež vojaci poľského pôvodu. Medzi pochovanými príslušníkmi pluku sú uložené aj ostatky vojakov cárskej ruskej armády. 
V roku 1930 dostal cintorín konečnú podobu poslednou exhumáciou roztrúsených vojenských hrobov v katastri obce. Na vojnový cintorín v Cerine bolo z Makovice prenesených 15 telesných ostatkov a z vojenského cintorína na Širokej hore 223 zvyškov tiel vojakov. Identifikovateľné však boli len ostatky 30 Poliakov, 18 Rumunov, dvoch Rusov a jedného Juhoslovana. Identita ostatných pochovaných vojakov nie je známa. 
Starostlivosťou o vojnový cintorín bola v medzivojnovom období 30. rokoch 20. storočia poverená Žandárska stanica v obci Rovné. Dnešnú podobu pohrebisko získalo rozsiahlou rekonštrukciou v prvom decéniu 21. storočia.
Šport.
Z obce pochádza jeden z priekupníkov kulturistiky na Slovensku, Juraj Pipasik.

</doc>
<doc id="26288" url="https://sk.wikipedia.org/wiki?curid=26288" title="Cigla">
Cigla

Cigla (, do roku 1927 "Cigľa") je obec na Slovensku v okrese Svidník.
Dejiny.
Obec bola založená na dedičnom nájme pôdy. Prvé písomné zmienky o obci sú z roku 1427 ako Cekla, neskôr ako Czygla (1492). V roku 1427 mala Cigla 44 port (brán – v stredoveku, kedysi daňový základ na výpočet dane, daňová jednotka).
Bola súčasťou panstva Makovica, v 16. storočí obcou disponovali Serediovci, v 19. storočí obec ovládali Batekovci. 
V 15. storočí po agresívnych vpádoch poľských vojsk a v roku 1711 útekom poddaných obec bola vyľudnená. 
V roku 1787 mala obec 40 domov a 229 obyvateľov, v roku 1828 bol zaznamenaná vzostup, mala 43 domov a 322 obyvateľov.
Dedinčania spravidla pracovali v poľnohospodárstve a v lesoch. V priebehu 1. svetovej vojny v roku 1914/5 bola značná časť obce vypálená. V rokoch 1921 – 1930 bola postavená píla, v rokoch 1912 – 26 mlyn, v rokoch 1925 – 30 stupy (primitívne strojové zariadenie skladajúce sa z viacerých veľkých stúp, používané na drvenie tvrdých hmôt (rudy, kameňa, kôry, semena) alebo na ubíjanie vlny pri domácej výrobe hrubého súkna). Časť obyvateľstva pracovala v priemyselných podnikoch východného Slovenska.
Symboly obce.
Erb.
V červenom štíte pod zlatou, z horného okraja štítu vyrastajúcou dvojradovou šindľovou strechou dvaja striebroodetí muži, pravý obrátený, kladúci na vysoký zlatý stôl zlatú tehlu, ľavý sklonený, naberajúci zlatú hlinu zo zlatej, z ľavého dolného okraja štítu vyrastajúcej kopy.
Terajší erb bol prijatý uznesením obecného zastupiteľstva 30. novembra 2004, č. OZ – 2/2004 a je zapísaný v heraldickom registri Slovenskej republiky pod signatúrou C – 122/2005.
Zamestnanecky a hovoriaci motív upozorňujúci na ručnú výrobu tehál v obci podľa odtlačku pečatidla obce z roku 1787.
Autormi erbu sú Peter Kónya a Leon Sokolovský.
Vlajka.
Vlajka obce pozostáva z šiestich pozdĺžnych pruhov vo farbách červenej (2/8), žltej (1/8), bielej (1/8), červenej (2/8), žltej (1/8) a bielej (1/8). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.
V obci sa v roku 1995 nachádzali najčastejšie tieto priezviská: 
Bilas; Bodrucký; Čema; Dzubaj; Ferenc; Hudák; Jačanin; Kľoc; Kučeravý; Lastivka; Leško; Kľoc; Ovšanik; Pavlík; Petranin; Petruš; Polak; Poľak; Regrút; Sidorová; Šepitka; Škorčík; Štefančík; Tkač; Tkáč; Vaškanin;
Názov.
Vývin názvu obce

</doc>
<doc id="26289" url="https://sk.wikipedia.org/wiki?curid=26289" title="Dlhoňa">
Dlhoňa

Dlhoňa je obec na Slovensku v okrese Svidník.
Polohopis.
Vodné toky.
Cez obec preteká riečka Svidničianka.
Symboly obce.
Erb a vlajka.
V modrom štíte na zelenej pažiti stojaci strieborný vlk v zlatej zbroji, v horných rohoch po jednej zlatej odvrátenej vetvičke buka.
Tento erb bol prijatý uznesením obecného zastupiteľstva dňa 10. mája 2006, č. OZ – 4/2006 a je zapísaný v heraldickom registri Slovenskej republiky pod signatúrou D – 171/2006.
Prírodný motív podľa odtlačku pečatidla obce z roku 1868.
Autormi erbu je Peter Kónya, Leon Sokolovský a Sergej Pančák.
Vlajka obce pozostáva zo siedmich pozdĺžnych pruhov vo farbách žltej (1/7), modrej (1/7), zelenej (1/7), bielej (1/7), modrej (1/7), zelenej (1/7) a bielej (1/7). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Kultúra a zaujímavosti.
Zaujímavosti.
Vojnové pohrebisko z 1. svetovej vojny.
Na cintoríne s 12 hrobmi, vojnovom dedinskom pohrebisku z I. sv. vojny, dnes dominuje železný kríž a skorodované kovové hviezdice. Hviezdicami sa v Česko-Slovensku v medzivojnovom období označovali vojenské hrobové miesta. Pohrebisko je pôvodné, nenarušené a vzniklo exhumáciou 27. - 29. apríla 1922. Podiel na jeho výstavbe majú žandári, strážmajstri Rudolf Polívka a František Slezáček. 
Sedem samostatných hrobov dopĺňa 5 masových so 17 pochovanými vojakmi (6, 4, 3 a dva hroby po dvoch vojakov). 19 rakúsko-uhorských a 5 ruských vojakov zahynulo v jarných mesiacoch roku 1915. Dvaja vojaci zomreli na následky cholery. Niekoľko rakúsko-uhorských vojakov bolo z Pešieho pluku č. 50 (Alba Iulia, Rumunsko) a Pešieho pluku č. 96 (Karlovec, Chorvátsko)

</doc>
<doc id="26290" url="https://sk.wikipedia.org/wiki?curid=26290" title="Lúčka">
Lúčka

Lúčka môže byť:

</doc>
<doc id="26291" url="https://sk.wikipedia.org/wiki?curid=26291" title="Dobroslava (obec)">
Dobroslava (obec)

Dobroslava je obec na Slovensku v okrese Svidník.
Polohopis.
Nachádza sa v údolí Dobroslavského potoka v severnej časti Nízkych Beskýd. na severovýchodnom okraji Ondavskej vrchoviny. Obcou vedie cesta III/3538, ktorá ju napája na III/3537 a I/21, vedúcu do Svidníka. Okresné mesto je vzdialené juhozápadným smerom, krajské mesto leží rovnakým smerom.
Symboly obce.
Erb.
V modrom štíte v zelenej pažiti stojaci, spoločne strieborný pohár držiaci dvaja zlatovlasí privrátení muži, pravý striebroodetý, čiernoobutý, v čiernom klobúku, opierajúci sa o zlatú palicu v pravici, ľavý zlatovlasý, striebroodetý, v červenej veste a čiernych topánkach, z ľavého okraja štítu vyrastajúca zlatozastrešená a striebrom podmurovaná studňa. Na znamení je žánrový motív dedinčana a pútnika, podľa odtlačku pečatidla obce z roku 1787. Erb bol prijatý obecným zastupiteľstvom 3. februára 2004 a je zapísaný v Heraldickom registri SR pod číslom HR: D-147/2003. Autormi erbu sú Jozef Petrovič a Kvetoslava Hanzová.
Vlajka.
Vlajka obce pozostáva zo štyroch pozdĺžnych pruhov vo farbách 1/6 modrej, 1/6 bielej, 3/6 modrej a 1/6 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny.
Obec bola pravdepodobne založená v 70.-80. rokoch 16. storočia usadlíkmi so šoltýsom podľa zákupného práva. Najstaršia písomná zmienka o obci je z roku 1570, keď boli po prvýkrát zdanené najmenej 4 sedliacke domácnosti daňou kráľovi. Obec je doložená roku 1600 ako Dobroszla, neskôr ako Dobroszlaw (1618), Dobroslava (1773), Dobroslav (1920), Dobroslava (1927); maďarsky Dobroszlava, Dobroszló. Názov obce je podľa F. Uličného odvodený od mena prvého šoltýsa Dobroslava.
Obec bola založená na území panstva Makovica a jeho majetkovou súčasťou bola až do zrušenia poddanstva. V roku 1712 sa obec útekmi poddaných takmer vyľudnila, ale postupne počet obyvateľov narastal. Podľa sčítania obyvateľstva z roku 1787 bolo v obci 23 domov a 154 obyvateľov a v roku 1828 to bolo 33 domov a 241 obyvateľov. V súčasnosti v obci je 37 domov, v ktorých žije 34 obyvateľov.
V roku 1705 bol postavený drevený chrám (cerkev).
Obecný úrad sídli v kultúrnom dome postavenom v roku 1960. V roku 1996 sa nanovo vyasfaltovala hlavná cesta do obce, v roku 2000 sa obec splynofikovala a takisto v tomto roku bolo ustanovené slávnostné ktitorstvo gréckokatolíckeho chrámu sv. Paraskievy, ktoré prijali Michal Kováč – exprezident SR a Anna Galovičová.

</doc>
<doc id="26292" url="https://sk.wikipedia.org/wiki?curid=26292" title="Dubová (okres Svidník)">
Dubová (okres Svidník)

Dubová je obec na Slovensku v okrese Svidník.
Polohopis.
Vodné toky.
Cez obec preteká rieka Ondava.
Symboly obce.
Erb.
V modrom štíte zo zlatej oblej pažite vyrastajúce tri prirodzené listnaté stromy s hrubými a vysokými striebornými kmeňmi a malými zlatými korunami. Je to hovoriaci erb podľa odtlačku pečatidla obce, ktorý sa zachoval na písomnosti z roku 1787. Erb bol prijatý obecným zastupiteľstvom 26. mája 2004 a je zapísaný v Heraldickom registri SR pod číslom HR: D-154/2004. Autormi erbu sú Jozef Petrovič a Kvetoslava Hanzová.
Vlajka.
Vlajka obce pozostáva zo siedmich pozdĺžnych pruhov vo farbách 1/9 žltej, 1/9 bielej, 1/9 žltej, 1/9 bielej, 1/9 žltej, 1/9 bielej a 3/9modrej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Šport.
Futbalový klub FK Dubová (predtým FC VTJ Minerál Dubová).

</doc>
<doc id="26293" url="https://sk.wikipedia.org/wiki?curid=26293" title="Dukovce">
Dukovce

Dukovce sú obec na Slovensku v okrese Svidník.
Symboly obce.
Erb.
V zelenom štíte sú strieborné odvrátené kosáky so zlatými rukoväťami, zdola ovenčené dvoma zlatými prekríženými klasmi. Znamenie na erbe tvorí nový erb s poľnohospodárskou tematikou, inšpirujúce sa historickou symbolikou obce z prvej polovice 19. storočia, ktorej obsahom je často sa opakujúce vyobrazenie obilného snopa obopnutého kosákom. Erb bol prijatý obecným zastupiteľstvom 22. septembra 2000 a je zapísaný v Heraldickom registri SR pod číslom HR: D-116/2000. Autormi erbu sú Leon Sokolovský, Sergej Pančák a Peter Kónya.
Vlajka.
Vlajka obce pozostáva z piatich pozdĺžnych pruhov vo farbách 1/6 zelenej, 1/6 bielej, 2/6 zelenej, 1/6 žltej a 1/6 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26294" url="https://sk.wikipedia.org/wiki?curid=26294" title="Fijaš">
Fijaš

Fijaš je obec na Slovensku v okrese Svidník.
Symboly obce.
Erb a vlajka.
V modrom štíte strieborný potok, ľavošikmo nadol vytekajúci z temena zeleného vŕška prevýšeného dvoma striebornými privrátenými kosákmi so zlatými rukoväťami.
Tento erb bol prijatý uznesením obecného zastupiteľstva dňa 23. júla 2006, č. OZ – 4/2006 a je zapísaný v heraldickom registri Slovenskej republiky pod signatúrou F – 13/2006.
Nový erb symbolizujúci prameň sírnatej minerálnej vody v chotári obce a poľnohospodárke zameranie jej obyvateľov.
Autormi erbu je Peter Kónya, Leon Sokolovský a Sergej Pančák.
Vlajka obce pozostáva z šiestiech pozdĺžnych pruhov vo farbách bielej (1/6), žltej (1/6), modrej (1/6), zelenej (1/6) modrej (1/6) a zelenej (1/6). Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Literatúra: Heraldický register SR, VII., Ministerstvo vnútra, Matica Slovenska 2009, str 40-41.

</doc>
<doc id="26295" url="https://sk.wikipedia.org/wiki?curid=26295" title="Havranec">
Havranec

Havranec je obec v okrese Svidník v Prešovskom kraji.
Polohopis.
Havranec je obec v okrese Svidník v Prešovskom kraji. Nachádza sa na rozhraní Ondavskej a Laboreckej vrchoviny v severnej časti Nízkych Beskýd v pramennej oblasti potoka Svidničianka. Kataster obce o rozlohe 764 ha je vo výške 385 m nad morom v strede obce, až pri štátnej hranici s Poľskom. Do katastra obce zasahuje chránená krajinná oblasť Východné Karpaty a tiež tam vyviera minerálny prameň. Členitý povrch katastra s hlbokými dolinami tvoria flyšové súvrstvia, ktorý pokrýva súvislý listnatý les s porastom buka a v menšom rozmere aj brezy.
Symboly obce.
Erb a vlajka.
V červenom štítne na čiernej, veľkými striebornými skalami prekrytej pažiti dve strieborné sekery na zlatých skrížených poriskách.
Tento erb bol schválený uznesením obecného zastupiteľstva dňa 10. januára 2006 a je zapísaný v heraldickom registri Slovenskej republiky pod signatúrou B – 201/2006.
Za základ erbu bol vzatý odtlačok pečatidla pečiatka z roku 1868 na ktorej je vyobrazený zamestnanecký motív, charakterizujúci lesné práce a domácu výrobu šindľov. 
Autorom erbu je Peter Kónya, Leon Sokolovský a Sergej Pančák.
Vlajka obce pozostáva z štyroch pozdĺžnych pruhov vo farbách žltej (2/9), červenej 3/9), bielej (1/9) a čiernej (3/9). Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Dejiny.
Obec vznikla v období rokov 1598 až 1618 na hradnom panstve Makovica. V historických dokumentoch bola doložená v 1618 roku ako Gavriniecz. 
V roku 1787 mala obec 8 domov a 58 obyvateľov, v roku 1828 mala 10 domov a 79 obyvateľov.
Názov.
Vývin názvu obce
Obyvateľstvo.
Havranec je jedna z najmenších obcí na Slovensku podľa počtu obyvateľov.
V obci Havranec v roku 1995 nachádzali priezviská týchto rodín Adamčík, Bilas, Leľo, Ozogár, Rodák, Sadiv a Ščerba. 
K 31. 12. 2015 v obci žilo 13 občanov z ktorých 50 % sa hlásilo k slovenskej, 40 % k rusínskej a 10 % k ukrajinskej národnosti. V produktívnom veku boli len štyria muži. K 11.8.2024 sa tu nachádzajú len 3 stáli občania. 
Kultúra a zaujímavosti.
Zaujímavosti.
Vojenské pohrebisko z 1. svetovej vojny.
Na havraneckom cintoríne je vojenské pohrebisko z prvej svetovej vojny (1914-1915) s 12 pochovanými rakúsko-uhorských vojakmi v 5 hroboch. Momentálna lokalita miesta posledného odpočinku vznikla exhumáciou zakopaných vojakov v chotári obce, policajtmi Československej republiky zo žandárskej stanice v Kapišovej. 
Posledná pietna rozlúčka bola vykonaná v dňoch 26. – 27. apríla 1922. V rove č. 2 sú pozostatky neznámeho rakúsko-uhorského cisársko-kráľovského majora Pešieho pluku č. 73 z českého Chebu. 
Nad hrobmi je kovový kríž s textom „ Na pamiatku padlým z prvej svetovej vojny“. Miesto posledného odpočinku vojakov je starostlivo ošetrované.
Pri karpatsko-duklianskej operácie od októbra do novembra 1944 obec bola značné poškodená. 
V katastri obce boli rozsiahle lesy. Obyvatelia obce pracovali v lesoch a od 17. storočia boli známi a vyhľadávaní šindliari. 
Pôdu obrábali súkromne hospodáriaci roľníci. Po socializácii obce v obci vzniklo JRD, kde boli využívané najmodernejšie poľnohospodárske stroje. Po rozpade družstva po roku 1990 a v nových spoločenských podmienkach zostáva veľká časť poľnohospodárskej pôdy nevyužitá.

</doc>
<doc id="26296" url="https://sk.wikipedia.org/wiki?curid=26296" title="Hrabovčík">
Hrabovčík

Hrabovčík je obec na Slovensku v okrese Svidník.
Symboly obce.
Erb.
V modrom štíte na striebornej kamennej zemi je stojaca strieborná žena s vlasmi upravenými do drdola, pravicou s pridŕžajúca o bok zlatu misu, s ľavicou opretou vbok. Je to erb vyhotovený podľa obecnej pečate z roku 1868. Erb bol prijatý obecným zastupiteľstvom 10. februára 1997 a je zapísaný v Heraldickom registri SR pod číslom, HR: H-70/1997. Autorom erbu je Ladislav Nagy.
Vlajka.
Vlajka obce pozostáva z troch pozdĺžnych pruhov vo farbách žltej, bielej a modrej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26297" url="https://sk.wikipedia.org/wiki?curid=26297" title="Hunkovce">
Hunkovce

Hunkovce sú obec na Slovensku v okrese Svidník.
Symboly obce.
Erb.
Erbom obce je zamestnanecký motív pripomínajúci roľnícko-dobytkársku orientáciu obyvateľov obce a ich gréckokatolícku vieru. V červenom štíte je zlaté dvojité jarmo, prevýšené strieborným trojitým krížom. Autormi erbu sú Leon Sokolovský a Sergej Pančák. Erb bol prijatý na obecnom zasadnutí 28. januára 2005 a je zapísaný v Heraldickom registri Slovenskej republiky pod poradovým číslom H -168/2004.
Vlajka.
Vlajka obce pozostáva z piatich pozdĺžnych pruhov vo farbe červená, biela, červená, žltá a červená. Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Názov.
Vývin názvu obce
Dejiny.
V písomnostiach makovického domínia sa po prvý raz spomínajú v roku 1599.
Druhá svetová vojna.
V polovici novembra 1944 sa v chotári obce na niekoľko dní stabilizovala frontová línia. Celé okolie Hunkoviec bolo zamínované a dominujúce výšiny nad obcou - Kobyliakov vrch (kóta 481) a chrbát Zapíla (kóta 471) - premenili fašisti na silne opevnený obranný systém z ktorého ovládli hlavnú cestu a celé okolie. V blízkom tyle mal nepriateľ sústredené početné zálohy vojska a bojovú techniku, predovšetkým tanky a delostrelectvo. 
Počas bojovej činnosti bola väčšina obce zničená. V okolí sa dodnes nachádzajú zvyšky okopov, krytov, zemľaniek a jamy po výbuchoch granátov a bômb.
V obci v 90. rokoch 20. storočia žili rodiny s týmto priezviskom: 
Kultúra a zaujímavosti.
Zaujíavosti.
Vojenské pohrebisko z 1. svetovej vojny.
Na pravej strane Ladomirky v blízkosti jej toku, poniže obce, oproti nemeckému vojenskému cintorínu z II. svetovej vojny je vojenské pohrebisko z I. svetovej vojny zriadené v roku 1922. Na ploche 380 m² je pochovaných 159 vojakov v 21 hroboch. Z nich je známy len Albert Korbus, príslušník rakúsko-uhorského pešieho pluku č. 58 (zomrel 10. 5. 1915), Rudolf Vogel, príslušník rakúsko-uhorského pešieho pluku č. 18 (zomrel 08. 5. 1915) a Karola Piliár, príslušník pluku č. 12 (zomrel 10. 5. 1915). 
Stav vojenského cintorína sa zhoršil v období 70. rokov 20. storočia, keď pri povodní bola plocha vojenského pohrebiska zanesená bahnom. Niektoré hrobové miesta boli úplne zničené. Dnes už je cintorín opravený, hroby sú upravené, cintorín je oplotený.
Vojenské pohrebisko z 2. svetovej vojny.
Za obcou, vpravo od Ladomirky, oproti benzínovej pumpy, je cintorín 2 918 padlých vojakov fašistického Nemecka.

</doc>
<doc id="26298" url="https://sk.wikipedia.org/wiki?curid=26298" title="Jurkova Voľa">
Jurkova Voľa

Jurkova Voľa je obec na Slovensku v okrese Svidník.
Symboly obce.
Erb.
V modrom štíte vľavo na zelenej oblej pažiti je vpravootočený zlatovlasý, striebroodetý a zlatoprepásaný muž v zlatých čižmách. Vľavo od neho je stojaca strieborná ovca v zlatej zbroji. Znamenie erbu bolo vytvorené podľa nejasnej pečate z 18. storočia, ktorej obsah sa tradične interpretuje v súlade s povesťou o založení obce. Erb bol prijatý obecným zastupiteľstvom 6. februára 2005 a je zapísaný v Heraldickom registri SR pod číslom HR: J-70/2005. Autormi erbu sú Ladislav Vrteľ a Tomáš Brúder.
Vlajka.
Vlajka obce pozostáva z piatich pozdĺžnych pruhov vo farbách 2/9 modrej, 1/9 bielej, 3/9 žltej, 1/9 bielej, 2/9 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26299" url="https://sk.wikipedia.org/wiki?curid=26299" title="Kalnište">
Kalnište

Kalnište je obec na východnom Slovensku v okrese Svidník.
Symboly obce.
Erb.
V zelenom štíte strieborné prekrížené sekery so zlatými poriskami, prevýšené piatimi zlatými klasmi obopätými strieborným kosákom so zlatou rukoväťou. Znamenie na erbe rozpracováva zamestnanecký motív, pripomínajúci tradičné poľnohospodárstvo a prácu v lese. Erb bol prijatý obecným zastupiteľstvom v roku 2000 a je zapísaný v Heraldickom registri SR pod číslom HR: K-175/2000. Autormi erbu sú Peter Kónya, Sergej Pančák a Leon Sokolovský.
Vlajka.
Vlajka obce pozostáva z troch pozdĺžnych pruhov vo farbách 1/6 žltej, 2/6 bielej a 3/6 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu. 
Občianska vybavenosť.
V obci sa nachádzajú dva moderné kostoly, evanjelický kostol z roku 1987 a rímskokatolícky Kostol Ružencovej Panny Márie z roku 1997, ktorý vznikol prestavbou staršej stavby z roku 1936.

</doc>
<doc id="26300" url="https://sk.wikipedia.org/wiki?curid=26300" title="Kapišová">
Kapišová

Kapišová je obec na Slovensku v okrese Svidník.
Polohopis.
Nachádza sa v údolí Kapišovky, na severovýchodnom okraji Ondavskej vrchoviny. Obcou vedie cesta III/3537, ktorá ju napája na I/21, vedúcu do Svidníka. Okresné mesto je vzdialené južným smerom, krajské mesto leží juhozápadným smerom.
Symboly obce.
Erb.
V modrom štíte na zelenej rovnej pažiti je strieborný vôl v zlatej zbroji a v zlatom postroji, ťahajúci zlatý pluh so striebornými radlami. Je to roľnícky motív podľa pečatidla z roku 1868. Erb je zapísaný v Heraldickom registri SR pod číslom HR: K-79/1996. Autormi erbu sú Leon Sokolovský, Sergej Pančák a Peter Kónya.
Vlajka.
Vlajka obce pozostáva zo siedmich pozdĺžnych pruhov vo farbách 1/8 žltej, 1/8 bielej, 1/8 modrej, 1/8 zelenej, 1/8 žltej, 1/8 bielej, 1/8 modrej a 1/8 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26301" url="https://sk.wikipedia.org/wiki?curid=26301" title="Kečkovce">
Kečkovce

Kečkovce (rusín. Кечківцї) je obec v okrese Svidník v Prešovskom kraji v severnej časti Ondavskej vrchoviny pri hraniciach s Poľskom.
Kečkovce ležia v pohraničnom pásme v severnej časti Nízkych Beskýd, v doline potoka Mistivka. Nadmorská výška v strede obce je 400 m a v chotári 350705 m.
Povrch chotára v strednej časti mierne zvlnený, v severnej časti členitý, s hlbokými dolinami, tvorí treťohorný flyš. Súvislý lesný porast je s prevahou buka je v severnej a južnej časti chotára. Pahorkatinné až hornatinné územie je prevažne odlesnené a spravidla je využívané na poľnohospodársku činnosť.
Symboly obce.
Erb.
V modrom štíte zo stredného vrchu nízkeho zeleného trojvršia vyrastajúci štíhly zlatý strom, na bočných vrchoch dve strieborne skáčuce privrátené kozy v zlatej zbroji.
Terajší erb bol prijatý uznesením obecného úradu 22. augusta 2006, č. OZ – 1/2006 a je zapísaný v heraldickom registri Slovenskej republiky pod signatúrou K – 264/2006.
Súčasná heraldická kompozícia erbu symbolizuje chov dobytka je zároveň hovoriacim erbom, pretože ide o kozy (maď. kecske), podľa odtlačku pečatidla obce z roku 1787. Autormi erbu sú Peter Kónya, Leon Sokolovský a Sergej Pančák.
Vlajka.
Vlajka obce pozostáva z šiestich pozdĺžnych pruhov vo farbách bielej (1/8), žltej (1/8), zelenej (2/8), bielej (1/8), žltej (1/8) a modrej (2/8). Vlajka má pomer strán 2:3 a ukončená je tromi cípmi, t.j. dvoma zostrihmi, siahajúcimi do tretiny jej listu.
Dejiny.
V roku 1787 bolo v obci 56 domov a 341 obyvateľov, v roku 1828 bolo 63 domov a 491 obyvateľov. V roku 2011 v obci trvalý pobyt malo 224 obyvateľov, z ktorých sa hlásilo k slovenskej 67,9 %, k rusínskej 23,2 % a k ukrajinskej národnosti 1,8 %.
Názov.
Prvá písomná zmienka pochádza z roku
1)včítane osady Kuchtovce 
2) Bača, J., Bača, I.: Кечківці – 430 – Kečkovce 1572 – 2002, Svidník 2002
1) evanjelik ref.
2) 6 - Svedkovia Jehovovi 
3) Bača, J., Bača, I.: Кечківці – 430 – Kečkovce 1572 – 2002, Svidník 2002
1) všetci Čechoslováci
2) ruská (rusínska, maloruská, ukrajinská)
3) Bača, J., Bača, I.: Кечківці – 430 – Kečkovce 1572 – 2002, Svidník 2002
Začlenenie obce.
Obec patrila šľachticovi Žigmundovi Rakocimu a jeho rodu, panstvu Makovica sídliacom na Zborovskom hrade. Obyvatelia rusínskeho pôvodu sa spravidla živili chovom hovädzieho dobytka, ovčiarstva a kôz. Z nadojeného mlieka vyrábali maslo, syry. Syry na zimné obdobie nakladali a konzervovali soľou. Z náboženského hľadiska obyvatelia boli vyznávačmi byzantského cirkevného obradu. Pre neznesiteľné podmienky feudálneho ekonomického systému, sa roku 1711 obec vyľudnila, poddaní z nej utiekli. V 18. storočí existovala v jej katastri aj osada Kuchtovce (písomnými prameňmi doložená 1720).
19. storočie.
V tridsiatich rokoch 19. storočia postihol obec hlad, kvôli neúrode a nevhodným klimatickým podmienkam na pestovanie poľnohospodárskych produktov a chov dobytka. Pre trvalé sucho a nedostatok vlahy bol malý prírastok trávnatých porastov pre pašu dobytka. Toto obdobie malo za následok vysťahovalectvo. Kečkovania za prácou odchádzali na Dolnú zem a spravidla vo väčšine prípadov aj do zámoria. Tak isto bolo rozšírené v letných mesiacoch vycestovanie na žatevné práce (žniva) na Zemplín, na michalovské a na trebišovské majery. Kosci zo žatevných kampaní si ako odmenu doviezli obilie, ktoré využívali na pekárenské produkty. Z mnohodetných rodín emigrácia dlhodobo pokračovala aj za prvej Československej republiky v 20. storočí. V dvadsiatich rokoch päť kečkovských rodín sa zapojili do družstva Interhelpo a vycestovali za prácou do sovietskeho Ruska. Mnohí Kečkovania sú trvalé usadení v Česku.
Pracovné aktivíty.
V zimnom období mnohí chlapi pracovali, v bukových lesoch s obojručnými pílami (bruchatkami). Pílili buky a sekerami odsekávali ich kmene od bočného obrastu a konárov. Z haluziny želiari spracovali drevné uhlie. V obci boli tiež furmani, ktorí z lesov zvážali drevo na okolité píly, Vyšného Orlíka na výrobu drevených podvalov na výstavbu železničnej dráhy. Furmani na zvážanie bukových klátov používali konské alebo volské povozy. Výhodou pomalého volského záprahu bolo menej pracovných a smrteľných úrazov. Práca v lese pri pílení stromov bola nebezpečná a preto boli časté život ohrozujúce pracovné úrazy.
V obci bolo ženami a dorastajúcimi dievčatami v zimných mesiacoch rozšírené aj skrášľujúce vyšívanie vrchných odevov na ktorých boli vyšívané rôzne motívy z prírodného prostredia, ktoré mali prepracované typické rusínske vzory. Ženy na krosnách tkali aj pokrovce, ktoré si získali obľubu v širokom okolí.
Pred Veľkonočnými sviatkami v obci ručne pripravovali včelím voskom batikované vajíčka, ktoré a farbili aj cibuľovými šupami a ďalšími prírodnými látkami. Kraslice (písanky) sa predávali na okolitých trhoch (jarmokoch). Kečkovianky v obci vo veľkom chovali husi z ktorých okrem mäsa mali aj perie, ktoré párali na páračkách. Na nich sa vždy zišlo veľa mladých ľudí: dievčat, chlapcov a žien ktorí si rozprávali rôzne ľudové povesti a povery z okolia. Z napáraného peria sa zhotovovali periny a vankúše pre nevesty.
Svetové vojny.
V čase 1. a 2. svetovej vojny sa v chotári Kečkoviec uskutočnili ťažké konfrontačné vojenské boje. V prvej svetovej vojne medzi pechotou a jazdou (kavalériou) rakúsko-uhorskej armády a na druhej strane cárskou 8. ruskou armádou pod vedením generála Brusilova. Obec v roku 1944 v čase Karpatsko-duklianskej operácie bola 3 mesiace vo frontovom pásme a utrpela značné materiálne škody. Vojnové operácie druhej svetovej vojny boli medzi fašistickou nemeckou armádou a Červenou armádou ZSSR.
V Kečkovciach z prvej svetovej vojny (rok 1914 až máj 1915) v blízkosti cintorína je vojenské pohrebisko s 11 masovými hrobmi kde je pochovaných 59 vojakov, 8. cárskej ruskej armády Ruskej ríše. Hrobové miesta nie sú udržovane. Nie sú ani poškodené. Jestvuje možnosť ich pietne upraviť a dôstojne si pripomenúť ľudský život, ktorý bol pozbavený života pre imperiálne záujmy panujúcich kráľovských a cárskych rodov. Je na nich postavený centrálny kríž.
Mierové obdobie.
V mierových časoch sa obyvatelia obce zaoberali chovom dobytka, oviec, kôz a pestovali obilniny, zemiaky a ostatné produkty potrebné pre živobytie. Rozvinuté bolo pestovanie ľanu a konope. Konope sa po vyrastení viazali do snopov, otepkov, močilo sa vo vyhĺbených jamách, kde bol neustály kolobeh vody. Po tomto procese sa sušilo. Po usušení sa lámalo v špeciálne upravených stojanoch, lámačkách (trliciach) s jedným žliabkom. Tu sa vlákno zbavovalo vrchnej šupy stonky, ďalej a česalo a zostávalo len vlákno (kločča, rusínsky). Ženy svoje produkty cez zimné obdobie spracovali na kúdeliach (v slov. jazyku prasliciach) a poniektoré aj na kolovrátkoch do nití a tkali sa po domácky vyrobených krosnách ľanové a konopné látky. Obyvatelia vyrábali a šili odev a vrecia pre sedliacke potreby z natkaných látok. U ľudových vrstiev vrchné a spodné ošatenie malo rukopis po domácky vyrobeného ošatenia. V zimnom období obyvatelia nosili kožuchy, šuby vyrobené z ovčej kože a ako obuv im slúžili valanky, vyrábané zo súkna. Podošva bola kožená, impregnovaná bravčovou masťou alebo ľanovým olejom. V letnom období ako obuv používali bačkory (krpce) spravidla však chodili na boso.
V obci boli ženy, ktoré sa vyznali v bylinkárstve a usušené byliny v čase choroby používali na kurírovanie. Lekárov v okolí nebolo. V niektorých rodinách bolo rozvnuté aj včelárstvo. Na úschovu včiel sa využívali duté kláty ihličnanov, v ktorých boli vlietacie otvory pre včely. Úle sa vypletali zo stoniek (stebiel) zväzkov raže a zavinuli sa do kužeľovitého valca s vstupným otvorom, v ktorých žili včely produkujúce med. Med sa používal namiesto cukru, ktorého bolo nedostatok na sladenie čajov. Niektorí včelári vyrábali medovinu používanú pri sviatočných príležitostiach veľkých sviatkov. Medovinu tiež predávali aj na jarmokoch. Skoro pri každom dome boli ovocné sady. Dopestované ovocie sušili v udiarni na špeciálnych prútených lieskach (z prútia upletený rošt na sušenie ovocia). V zimnom období zo sušeného ovocia varili rôzne polievky a jedli ich za studena. Pri pečení koláčov ovocie dávali ako prísadu do cesta. V ťažkých časoch prežili len tí jedinci, ktorí mali dobrý genetický fond a boli odolní voči chorobám.
Tradície.
V dedine boli dobre rozvinuté a udržiavané zvyky, ktoré sa používali pri turičných, vianočných a veľkonočných sviatkoch, tiež pri svadobných obradoch, krstinách a pohreboch.
Vývoj po roku 1945.
V 20. storočí z Vyšného Orlíka do Kečkoviec po svahu, nad potokom, údolím Mistivky (slovakizované Mostovka) vybudovali novú cestu pre nákladné autá a autobusy, ktorá skrátila cestu do okresného mesta. V údolí riečky asi po dvoch kilometroch z Vyšného Orlíka je kameňolom, v ktorom okrem iného ťažia ploské kamenné bloky rôznej hrúbky s odolnou štruktúrou. Po oslobodení v roku 1945 časť obyvateľstva pracovala v novo vznikajúcich priemyselných podnikoch ako v Okresanom stavebnom podniku a Odevných závodoch kpt. Jana Nálepku vo Svidníku.

</doc>
<doc id="26302" url="https://sk.wikipedia.org/wiki?curid=26302" title="Kobylnice (okres Svidník)">
Kobylnice (okres Svidník)

Kobylnice sú obec na Slovensku v okrese Svidník.
Symboly obce.
Erb.
V modrom štíte je na zvýšenej oblej pažiti, preloženej zlatým snopom obopätým strieborným šikmým kosákom so zlatou rukoväťou, kráčajúca zlatá striebrohrivá, striebrokopytá a striebrochvostá kobyla. Motívom erbu je poľnohospodársky námet z odtlačku obecnej pečate zo 40. rokov 19. storočia. Je to hovoriaci symbol. Erb bol prijatý obecným zastupiteľstvom 27. februára 2000 a je zapísaný v Heraldickom registri SR pod číslom HR: R-149/2000. Autormi erbu sú Leon Sokolovský, Sergej Pančák a Peter Kónya.
Vlajka.
Vlajka obce pozostáva zo šiestich pozdĺžnych pruhov vo farbách 1/8 bielej, 1/8 žltej, 2/8 modrej, 1/8 bielej, 1/8 žltej a 2/8 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny obce.
Obdobie do prvej Československej republiky.
Prvá zmienka o obci Kobylnice v doterajšej odbornej literatúre sa uvádza rok 1363. Ale vieme, že už v roku 1326 sa uvádza názov riečky Kobylnický potok, ktorý sa práve vytvoril z dvoch horných potôčikov vo vtedajších osadách Nižné Kobylnice a Vyšne Kobylnice. Potok dostal meno od uvedených osád a nie naopak. Ten sa po dvoch km vlieva do rieky Topľa. Preto si myslíme, že osady vznikli oveľa skôr. Kedy sa dve osady Nižné Kobylnice a Vyšné Kobylnice spojili, nie je známe, ale vieme, že v roku 1493 sa uvádzajú už len Kobylnice, pravda, s maďarským pomenovaním a napísaním, ktoré mali 7 zdanených domov (port) s pozemkami. Obec vtedy patrila do Čičvianskeho panstva a jej úlohou okrem iného bolo chrániť panstvo pred severným panstvom - makovickým. Odkiaľ sa vzalo pomenovanie osád nie je známe. Literatúra uvádza rôzne teórie o ich pomenovaní a napísaní v maďarčine, kým sa neustálilo súčasné slovenské pomenovanie a napísanie v roku 1928 ako Kobylnice. Ľudia ešte dlho, aj 30. rokoch minulého storočia, pomenovávali obec ako Kobulnice. Čo sa týka pomenovania, okrem už známych teórií pomenovaní obce mohlo vzniknúť aj od slova kobliny, t.j. kozy, ktorá sa používala a používa pri pílení dreva. Prví obyvatelia týchto osád boli drevorubači a pílili drevo.
Nevieme presne povedať, odkiaľ prišli prví ich obyvatelia, akej národnosti a vierovyznania boli, kto bol prvý šoltýs, richtár (súčasný starosta), ale bolo vtedy zvykom, že šoltýs, ktorého pán poveril, si vybral niekoľko rodín a s nimi potom zakladal jednotlivé osady, obce. Akého vierovyznania a národnosti bol on, takými boli aj poddaní. Myslíme si, že to boli Rusíni (Valasi), čiže ľudia pravoslávneho a po prijatí Užhorodskej únie roku 1646 gréckokatolíckeho vierovyznania. Obec sa pomerne rýchlo rozvíjala. Kým v roku 1715 obec mala 6 obývaných domov, tak v roku 1787 už mala 40 domov a 273 obyvateľov. V Úradnom lexikóne osád Uhorska z roku 1773 je naša obec uvedená ako čisto rusínska a pri náboženskom súpise obyvateľstva z roku 1806 sa uvádza ako gréckokatolícka s rusínskym jazykom kázní. V uvedenom roku už mala 233 gréckokatolíckych veriacich (53 manželských párov gréckokatolíckeho vierovyznania, jedno zmiešané s rímskokatolíckym partnerom). Žiaľ, neuvádza sa ani v jednom dokumente, že v obci žili svojho času Židia aj Cigáni, hoci zostali po nich konkrétne materiálne fakty. Židia mali na konci dediny pálenicu (konkrétne mená sa medzi ľuďmi nezachovali, ale múry a diery na skladovanie súdov vypáleného liehu v kopcoch, áno. Dlho sa to miesto nazývalo palenčáreň). Ešte pred II. svetovou vojnou sme sa tam my deti hrali. Dokonca priamo v dedine oproti terajšej cerkvi v záhrade, ktorú v 30.rokoch obhospodaroval Ján Krasnay st. boli to také otvory do brehu na skladovanie alkoholu. Cigáni zase mali v obci až dve dielne (šmikne), kde nielen ostrili lemeše, ale vyrábali aj jednoduché náradie pre poľnohospodárov. Jedna bola na hornom konci v Porube a druhá - nad posledným domom na konci dediny. Kedy sa vysťahovali z dediny prví aj druhí, nie je nikde zapísané. Totiž kronika v obci sa neviedla, ako aj v archívoch sa nezachovali konkrétne údaje. Viac ako pravdepodobne bolo to po prvej svetovej vojne, alebo počas prvých rokov jestvovania prvej Československej republiky. Nemáme údaje či Židia bývali v Kobylniciahch alebo v Giraltovciach, lebo sa nezachovalo žiadne obydlie. Najskôr , v Giraltovciach, kde bola pomerne veľká ich komunita. Cigáni sa prispôsobili miestnym obyvateľom a prijali aj ich vierovyznanie. Keď hovoríme o pálenici, stojí za zmienku, že v kobylnickom chotári a sice na polceste medzi Tarbajom a obcou Kobylnice bola vápenka. Pravda nie v právom zmysle slova, ale ľudia chodili tam si nakopať vápenec, ktorý využívali na bielenie domov. Ešte v 30. rokoch to robili. Keď vápenku otvorili v Margecanoch, prestali to robiť a na ložisko sa zabudlo. Zostalo po nej iba pomenovanie kopca Vápeník.
V rokoch 1787-1788 bola postavená na kopci murovaná cerkva a aj fara v strede obce. Skôr to urobili ako v okolitých a oveľa bohatších a početnejších obciach, ako vo Soboš, Fijaš, Ruský Kručov, Matiaška či Remeniny a pod. Postavili si aj školu. Bola to drevená jednotriedna škola, ktorá pozostávala z jednej budovy a mala dve miestnosti. V jednej býval učiteľ sám alebo aj s rodinou, v druhej sa učilo všetkých 5 a potom za I.ČSR 8 ročníkov naraz. Škola bola cirkevná, gréckokatolícka. Okrem školskej budovy podobne ako farár aj učiteľ mal v dedine pridelené pozemky, na ktorých pracoval sám, alebo mu pomáhali dedinčania, resp. ľudia mali povinnosť odpracovať určitý počet dní na ich pozemkoch, ako aj dodať drevo. Tak ako fara aj škola sa nachádzala uprostred dediny. Pri nich sa nachádzali aj ostatné hospodárske budovy: chliev, maštaľ, stodola, chovali prasce, kravy, hydinu a pod. T.č. na ich mieste stojí kultúrny dom, obecný úrad a nová cerkva. Vyučovacím jazykom do roku 1936 bol miestny hovorový jazyk rusínsky, miestni ľudia ho nazývali ruský a seba považovali za Rusnákov. Keď sa cirkevná škola roku 1936 stala štátnou, vyučovacím jazykom sa stal československý či neskôr slovenský jazyk, ktorý ani dospelí ľudia, ani deti nevedeli. Bol to pre nich cudzí jazyk. Fara asi tiež bola sprvu drevená (nová murovaná fara bola postavená až v roku 1926) a nevyhovujúca, lebo po roku - dvoch farár či učiteľ z dediny odišiel.
V roku 1853 do Kobylníc prišiel mladý kňaz Georgij Tóth s manželkou Cecíliou, ktorým sa tu narodil 18.3.1854 syn Alexej, ktorý sa neskôr tiež stal kňazom, dokonca profesorom teológie a riaditeľom Bohosloveckého gréckokatolíckeho seminára v Prešove. Na žiadosť našich krajanov z roku 1889, máme na mysli gréckokatolíkov z nášho kraja, Zakarpatska, ba aj západnej Halyče, žijúcich v USA , najmä v Pensylvanii, aby im poslalo dobrého kňaza, tak gréckokatolícke biskupstvo im vyhovelo a vyslalo do USA, konkrétne do Mineapolisu, práve o. Alexeja Tótha, kde našiel zúboženú a zadlženú cerkvu. Ale, žiaľ, náboženské a cirkevné úkony zakázal mu vykonávať rímskokatolícky biskup John Irský, lebo predtým bol ženatý (manželka a dieťa zomreli pri pôrode). Pracoval potom ako pekár. Ale svojho východoslovanského cirkevného (byzantského) obradu, presvedčenia a rodného jazyka sa nezriekol. Cestoval po gréckokatolíckych farnostiach v Amerike a prihováral sa našim krajanom v ich rodnom jazyku, vydával časopis Svetlo, ba dokonca aj knihu Kde hledaty pravdu, čo vyvolalo nevôľu u rímskokatolíckých biskupov na čele s arcibiskupom Irelandom (pôvodom Poliak), lebo tí vyžadovali, aby sa služby Božie a ostatné cirkevné obrady vykonávali v anglickom jazyku, resp. latinsky. Alexej Tóth požiadal najprv o pomoc biskupstvo v Prešove, ale to mu nepomohlo. Preto vo februári 1891 spolu s gréckokatolíckymi farníkmi na čele s Pavlom Pidaným poprosil o pomoc pravoslávneho biskupa v San Francisku Vladimira Sokolovského a ten ich podporil vo vykonávaní cirkevných obradov v rodnom jazyku. Aj vďaka úsiliu o.Alexeja Tótha prešlo k pravosláviu okolo 163 farností s viac ako 100.000 farníkmi. Boli medzi nimi nielen Rusnáci, ale aj Slováci, Lemkovia, ba aj Poliaci. Prácu o. Alexeja Tótha vysoko ocenila Posvätná stolica Ruskej pravoslávnej cerkvi, keď mu udelila najvyššie cirkevné vyznamenanie – mitru s ozdobami a ruský cár Nikolaj II. mu udelil Rád sv. Vladimíra a Rád sv. Anny. Pravoslávna cirkev v USA ho chcela zvoliť za biskupa, ale on pre vysoký vek a zlý zdravotný stav odmietol. Zomrel 24.apríla 1909 a je pochovaný Tichonskom monastieri v štáte Pensylvánia USA.
Za veľké zásluhy nielen v šírení pravoslávia v USA a u nás, ale aj za mnohé zázraky uzdravenia, Ruská pravoslávna cirkev USA 29.5.1994 ho kanonizovala za svätého ako Alexis z Wilkes-Barre. Jeho pozostatky sú uložené nielen v svätotichonskom monastieri, ale aj v pravoslávnom chráme Aleksandra Nevského v Prešove.
V Kobylniciach sa narodil v roku 1922 ďalší budúci gréckokatolícky kňaz, ktorý v USA vyštudoval za kňaza a kňazskú službu vykonával v rôznych farnostiach a na rôznych postoch v gréckokatolíckej cirkvi v USA, bol Juraj Billý, syn Andreja Billého. Bol to po o. A. Tóthovi najvyšší cirkevný hodnostár, tento raz gréckokatolíckej cirkvi v USA. Bol kňazom-protosyncellus-vikárom, nakoniec monsiňorom (Mons). Mons Juraj Billý zomrel v roku 2001 v mestečku Lindes štátu New Jersey, kde je aj pochovaný. K nim možno zaradiť ešte aj Máriu Čabalovú, ktorá tam vstúpila do radu sv.Vasilija Veľkého a prijala meno po zložení sľubu Vladimíra. Tá sa starala o arcibiskupa Štefana Kočiška, nášho krajana. Treba spomenúť aj kobylnického rodáka Michala Romana, st. a jeho syna Michala Romana, ktorí sa aktívne podieľali na duchovnom živote našich krajanov ako publicisti, novinári a organizátori rôznych podujatí, organizovaných gréckokatolíckou cirkvou v USA.
K vyššie uvedeným osobnostiam treba zaradiť Johna Chabalu (Ján Čabala), známeho amerického biochemika (aj keď sa už nenarodil v Kobylniciach, ale jeho otec Michal, áno), ktorý má za sebou niekoľko vedeckých objavov a patentov.
Obdobie prvej Československej republiky.
Počas prvej Československej republiky sa sociálna situácia obyvateľov Kobylníc nijak nezlepšila, naďalej sa venovali iba poľnohospodárstvu a práci v lesoch. Mnohí naďalej odchádzali za prácou do USA, Kanady či Južnej Ameriky. Takmer z každého domu niekto odišiel za prácou za more. Len z domu Mikuláša Romana odišli za prácou do USA 4 chlapi a vrátil sa z nich iba Peter Roman. Tí, čo sa vrátili, postavili si už murované domy, pokryté plechom, resp. eternitom, kúpili kone, obliekali sa a chovali už po novom a deti posielali do meštianky. Pravda, nik z nich ju nedokončil. Ostatní obyvatelia sa im chceli vyrovnať, ale nikdy to nedosiahli. Zaujímavé je, že počas prvej ČSR v dedine nebola žiadna politická strana, hoci agitátori pred voľbami chodili a sľubovali hory-doly, ale nič neurobili. V dedine nebolo súcej cesty, ako aj cesty z Tarbaja do dediny, chodilo sa po potoku, resp. pri potoku, často po blate, z dvorov vytekala močovka a sliepky rozhadzovali hnoj po dvore. Farárom v 30. rokoch a neskôr bol Roman Jankevič, učiteľom Firtko, potom od roku 1937 Čech Antonín Tomek, po ňom Pavol Dadej. Počet obyvateľstva a ich náboženské zloženie sa veľmi nezmenilo. Žilo tak okolo 160-170 ľudí. Richtárom obce bol Juraj Čabala, kantorom a veliteľom dobrovoľného hasičského zboru Peter Roman, kurátormi cerkvi boli Peter Roman a Ján Krsnay st. ( Krasnajčin).
Obdobie Slovenského štátu.
Počas Slovenského štátu sa počet obyvateľov pohyboval naďalej okolo 160-170. Farárom bol Roman Jankevič, učiteľom Pavol Dadej. Obaja bola členmi Hlinkovej gardy, dokonca nosili gardistickú uniformu. P. Dadej bol okresným veliteľom Hlinkovej mládeže, nás deti nútil zdraviť ľudí namiesto kresťanského „Sláva Isusu Christu", Na stráž!. Komisárom obce bol Andrej Čabala (Fedor). Bol to hnusný, negramotný človek. Nik nechcel prijať túto funkciu, tak on ju prijal. Bol hlad, lístkový systém a on to využíval. Za lístky na obuv, šaty, petrolej, mydlo s iné veci ľudia mu postavili dom. Kto neodrobil na dome, alebo nepriniesol nejaké potraviny, nedostal lístky. Osobne som to zažil, keď som potreboval lístky na topánky. Vtedy som chodil do Giraltoviec do meštianky a súrne som potreboval. Nejaké topánky. Počas II.svetovej vojny na východnom fronte bojoval Michal Vojček a Peter Krasnaj.
V dedine naďalej nebolo rádio, nechodili noviny, ľudia si iba ústne vymieňali správy. Počas Slovenského národného povstania sa v dedine občas objavili partizáni zo skupiny Čapajev. Tí sa zdržiavali sa majeri na Ostrej hore, ktorá sa nachádza medzi Laščikmi, Matiaškou a Ruskou Voľou. K ním sa pridali aj slovenskí vojaci, keď ich odzbrojila nemecká armáda. Ľudia im pomáhali nielen jedlom, ale aj dopravou zbraní a vojenského šatstva, keď ich odzbrojila nemecká armáda.
8.9.1944 prišli do dediny prvý raz nemeckí vojaci, aby pochytali partizánov a dezertovaných slovenských vojakov, ktorí sa zdržiavali v stodole Jána Čabalu,st. na konci dediny. V tom čase som bol na poli, Pod stráňou, s kravami a keď som zbadal Nemcov, kravy som nechal na poli a utekal s krikom do dediny, že Nemci idú. Ľudia presvedčili partizánov a vojakov, aby sa schovali v lese. To zachránilo dedinu pred vypálením. Tak neurobili v Matiaške a to ich stalo, že po krátkej prestrelke medzi partizánmi a Nemcami bolo vypálených niekoľko domov so všetkým, čo sa nachádzalo v maštaliach, chlievoch, stodolách a na dvore. Potom už Nemci častejšie prišli do našej dediny akože na oddych, alebo stavať frontovú líniu. Bývali po domoch a ľudia museli spávať v stodolách, maštaliach. Veliteľ býval na fare. Ale najhoršie bolo, keď v polovici novembra 1944 skoro ráno Nemci obsadili dedinu a prikázali ľuďom, aby do 10.00 hodiny prišli na koniec dediny, že môžu zobrať čo chcú, môžu naložiť na voz, alebo priviazať k vozu kravy, teľce a pod. V každom dome zostal jeden vojak, ktorý dohliadal, aby sa rozkaz splnil. Povedali: kto nepríde, toho zastrelia. Z každého dvora bolo počuť plač, nárek, jojkanie a pod. Ľudia nahádzali do voza to najnutnejšie: potraviny, šaty, periny. Občas bolo počuť streľbu, ale nikoho nezastrelili. Prišli všetci. Na konci dediny okrem veliteľa nemeckých vojakov, čakali aj komisár A. Čabala a farár R.Jankevič. Po spočítaní obyvateľov, deportovali nás pod konvojom na železničnú stanicu do Hanušoviec nad Topľou. Čo urobili po našom odchode komisár a farár, nevie sa. S nami nešli. Ľuďom nič nepovedali. Každý voz sprevádzal so zbraňou v ruke aspoň jeden vojak. Nesmeli sme sa rozprávať, zastaviť, aj keď bolo treba na potrebu. Nakoniec za veľkého hundrania za Ďurďošom nás zastavili, aby sme mohli vykonať potrebu. Všetci sme to kolektívne urobili pod dohľadom vojakov. Na stanicu sme prišli už za plnej tmy. Čakali sme asi hodinu. Potom nám povedali, že budeme nocovať na stanici, ale sme sa naň nepomestili, stali s v brehu až po cestu. V tom nešťastí sme mali aj veľké šťastie. Nemeckí vojaci nás totiž odovzdali do opatery miestnym hanušovským gardistom. Peter Roman, t.j. môj otec, sa poznal s niektorými gardistami a presvedčil ich, že v mestečku má známych, u ktorých prenocuje a ráno dobrovoľne s rodinou príde na stanicu. Keď to počuli ostatní obyvatelia, hneď sa pridali, že tiež majú rodinu alebo známych. Nakoniec gardisti pustili všetkých nás do mesta. Ale všetci v priebehu noci sme sa rozutekali do okolitých dedín, kde prežili v ťažkých nepredstaviteľných podmienkach(napríklad my sme spali celý čas v maštali spolu s kravami, dostali sme svrab, vši) až do príchodu sovietskych vojakov.
Obec Kobylnice sovietska armáda oslobodila 18. januára 1945. Deň pred tým sme sa vrátili domov, lebo maďarskí vojaci ešte predtým opustili dedinu. Obyvatelia našli všetko vyrabované, všetko živé zmizlo, pokradli alebo pozabíjali. Okrem školy a jej hospodárskych budov, ako aj hospodárskych budov farára, ostatné domy zostali celé. Školu ktosi podpálil a tá zhorela.
Obdobie od oslobodenia po súčasnosť.
Po oslobodení sa život v dedine postupne normalizoval. Bol prídelový systém, začal fungovať čierny obchod. Nebolo petroleja, mydla, masla, mlieka, múky, obuvi, šatstva, ale aj dobytka a ostatnej hydiny. Občas sa objavili rôzne bandy, brali kone, kravy, znásilňovali ženy. Vznikli politické strany. V Kobylniciach bola založená demokratická strana (DS) a komunistická strana (KSS).
Prvým povojnovým richtárom bol Peter Roman, po voľbách 1946 Peter Barna, predstaviteľ DS, zhodou okolnosti sused Petra Romana. Bol to, žiaľ, tiež málo gramotný človek. Ten sa priženil z obce Miroľa a krátko pred vojnou ako otca rodiny som učil čítať a písať. Predsedom bol krátko, lebo predsedom sa opäť stal Peter Roman, ktorý túto funkciu vykonával viac ako 15 rokov, popritom aj člena Rady ONV, sudcu z ľudu, kurátora a kantora. Boli veľké problémy, lebo deti sa nemali kde učiť, škola zhorela, ako som uviedol vyššie. Učiteľ nemal, kde bývať Učilo sa v dome Jána Krasnaja (Krasnajčina) či Iľka Romana. Preto predseda MNV P. Roman kade chodil, tade hovoril o potrebe postaviť školu a vybudovať cestu do dediny. To sa aj stalo. Začala sa za jeho funkcionárčenia aj telefonizácia, elektrifikácia obce a budovanie vodovodu. Po vojne došlo k zmene vyučovacieho jazyka. Opäť sa začalo učiť po rusínsky asi 5 rokov. Prvým povojnovým učiteľom bol Orest Onuľak, rodom zo Zakarpatska. Bol to veľmi inteligentný a múdry učiteľ, ináč aj autor mnohých poviedok. Ďalšími učiteľmi boli: F.Halecký, A. Trebišovská, Korba, Homza, Kobák, J. Romanová, A. Mojsejevová. Škola zanikla 1.februára 1971. Od toho času deti začali navštevovať školu v Giraltovciach, kam ich vozil autobus.
Prvým povojnovým farárom bol O. Nižnik.
V roku 1950 na základe rozhodnutia vlády ČSR došlo zákazu gréckokatolíckej cirkvi na Slovensku a rozhodnutia Soboru v Prešove z apríla 1950 sa začal prechod gréckokatolíckych veriacich na pravoslávie, ktorý podporoval štát a KSČ. Aj v Kobylniciach prevažná časť obyvateľov prešla na pravoslávie, hlavným dôvodom bolo, že pravoslávie ponechalo východný cirkevný obrad a staroslovienčinu. Prvými pravoslávnymi kňazmi boli dekan A. Bencin, po ňom Baranik, Želizňak a Lazár. Po roku 1968 sa opäť veriaci vrátili k gréckokatolíckemu vierovyznaniu, ale fara už prešla z Kobylníc do Giraltoviec.
V roku 1956 bolo v obci založené Jednotné roľnícke družstvo (JRD), jeho predsedom bol dlhé roky Ján Kačmár. Ľudia mali prácu, dobre zarábali, stavali nové domy, alebo opravovali, rekonštruovali staré domy, niektorí mladší chodili pracovať do nových podnikov v Giraltovciach či do Prešova. JRD malo tzv. pridruženú výrobu kde vyrábali kovové vráta a iné hospodárske potreby, ktoré dokonca na výstave v Brne získali cenu. Neskôr sa JRD stalo súčasťou veľkého JRD – agrokomplexu, ktoré pozostávalo asi z 10 malých JRD v povodí Topľa. Po roku 1990 sa družstvo rozpadlo, ľudia stratili prácu, začala sa nová emigrácia za prácou do Česka a za more.
Po roku 1948 vznikli nové podmienky aj pre nadobudnutie vysokoškolského vzdelania aj deťom v Kobylniciach. Mnohí sa pridali sa k Michalovi Romanovi (1930), ktorý dokončil nielen meštianku, ale aj učiteľskú akadémiu, potom vysokú školu a stal sa neskôr univerzitným profesorom, významným slavistom Slovenska, ktorého vedecké knihy nájdeme nielen v slovenských knižniciach, ale aj v USA, Kanade, Ruska, Ukrajiny, Poľska, Maďarska a inde. Jednu z nich venoval aj Kobylniciam. K tým významnejším patria: Ing.Ján Kačmár (1951-2005), generál slovenskej armády, ktorý po štúdiách v ČSSR absolvoval aj Akadémiu generálneho štábu v Moskve (1996-1997) a pracoval vo vedení Ministerstva obrany SR. Úspech Jána nasledovali jeho mladší bratia František a Peter, ktorí absolvovali VŠT v Bratislave a stali sa stavebnými inžiniermi. K ním sa pridal Juraj Billý (1955) , ktorý tiež skončil VŠT v Bratislave a pracuje v oblasti vodného hospodárstva, podobne jeho sestra Ing. Viera Billá je stavbárka. Túto stavebnícku tradíciu začal v Kobylniciach rozvíjať Ján Krasnay (1949), ktorý sa stal významným architektom- projektantom. Podľa jeho projektov boli postavené sídliská v Humennom, Snine, Užhorode, terminál letiska v v Košiciach, dokonca projektoval aj novú cerkvu v Kobylniciach. Uviedli sme len pár ľudí, ktorí si svojou prácou vydobyli uznanie doma aj v zahraničí. Sme si vedomí, že sme nevymenovali všetkých významných ľudí obce. Bol by to pomerne dlhý zoznam. Hodno ešte spomenúť Petra Romana (1926), ktorý síce vysokú školu neabsolvoval, ale svojou usilovnosťou dosiahol významné postavenie v politike. Bol podpredsedom výboru spotrebného družstva Jednota Bardejov. Aj jeho zásluhou v Kobylniciach stojí dnes v našej obci kultúrny dom. Bol dokonca predsedom OV KSS vo Svidníku.
Ak sa pozrieme na počet obyvateľov obce Kobylnice po roku 1945, tak ten sa pohyboval okolo čísla 150-160, vychádza nám, že počet vysokoškolsky a stredoškolsky vzdelaných ľudí je vysoký. Dnes dedina má 36 domov. Žiaľ, nie všetky sú obývané.

</doc>
<doc id="26303" url="https://sk.wikipedia.org/wiki?curid=26303" title="Korejovce">
Korejovce

Korejovce sú obec na Slovensku v okrese Svidník.
Polohopis.
Korejovce zaberajú rozlohu s pozemkami, ktoré sú ich súčasťou, 405 ha. Nadmorská výška v strede obce je 330 m n. m, v katastri obce od 310 – 534 m. Korejovce ležia v severnej časti Nízkych Beskýd v doline potoka Hrišov. Mierne členitý povrch chotára tvoria flyšové súvrstvia. Prevláda listnatý les s porastom buka.
Symboly obce.
Erb.
V červenom štíte je po zelenej pažiti skáčuci strieborný kôň v rovnakej zbroji. Erb bol prijatý podľa historickej pečate obce z r. 1787 a prerokovaný obecným zastupiteľstvom 22. apríla 2001. Je zapísaný v Heraldickom registri Slovenskej republiky pod č. HR: K-159/2001. Autorom erbu je Jozef Seňko. 
Vlajka.
Vlajka obce pozostáva zo siedmich pozdĺžnych pruhov vo farbách červenej, bielej, červenej, bielej, zelenej, bielej a zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Názov.
Vývin názvu obce
Dejiny.
Prvá písomná zmienka o obci pochádza z roku 1600, kde v literárnych prameňoch je uvádzaná pod názvom Kerowche. Korejovce patrili do Šarišskej župy a okresu Svidník. Po vzniku ČSR boli súčasťou Prešovského kraja až do nového územnosprávneho usporiadania v roku 1960, kedy sa stali súčasťou Východoslovenského kraja a okresu Bardejov. Od roku 1968 sú znovu nedeliteľnou súčasťou Svidníckeho okresu.
Obec založili v rokoch 1573 až 1598. Patrila panstvu Makovica. Roku 1713 – 1714 obec bola vyľudnená, 1787 mali Korejovce 22 domov a 133 obyvateľov, v roku 1828 25 domov a 194 obyvateľov. V roku 1940 obci bolo postavených 19 domov v ktorých žilo 139 obyvateľov. Zaoberali sa poľnohospodárstvom a pracovali v lesoch. 
Za prvej ČSR sa mnohí vysťahovali. 
Počas karpatsko-duklianskej operácie v októbri 1944 cez Korejovce sa usilovali postúpiť vojenské jednotky Červenej armády 67. streleckého zboru 38. armády. 
Nemecké vojska mali obsadené dominujúce kóty Javorie (534 m), Hrabov, Kobyliakov vrch a Zapílu. 
V doline sú dodnes viditeľné stopy po ťažkých vojenských bojov, predovšetkým početné záseky, zákopy a palebné postavenia delostrelectva a zemľanky. Dedina počas bojov bola takmer zničená.
Časť obyvateľov trvalé žijúcich v obci do roku 1990 pracovali v priemyselných podnikoch vo Svidníku, Košiciach a v Česku. V 90. rokoch 20. storočia po reštrukturalizácia podnikov obyvatelia obce vycestovali za prácou do zahraničia. Pôdu obrábajú súkromne hospodáriaci roľníci.
Obyvateľstvo.
Obec vždy patrila medzi malé osady. V roku 1869 mali Korejovce 62 obyvateľov, v roku 1880 - 77 obyvateľov, 1890 – 96 obyvateľov, v roku 1900 – 106 obyvateľov, v roku 1910 – 104 obyvateľov, v roku 1921 – 103 obyvateľov, v roku 1930 – 117 obyvateľov, v roku 1940 – 139 obyvateľov, v roku 1948 – 131 obyvateľov, v roku 1961 – 141 obyvateľov a v roku 1970 – 141 obyvateľov.
V roku 1995 v obci sa nachádzali najčastejšie tieto priezviská: DUCÁR, FARKÁŠ, FEK, FRANČÁK, GOČ, HOMZA, KAŇUK, KARČÁK, LACA, MIKULA, SAGAN, VANČIŠIN, ŽÁK.
Kultúra a zaujímavosti.
Zaujímavosti.
V obci sa nachádza vojenský cintorín z prvej svetovej vojny, zrekonštruovaný v roku 2004, za podpory rakúskej organizácie starajúcej sa o vojnové hroby.

</doc>
<doc id="26304" url="https://sk.wikipedia.org/wiki?curid=26304" title="Kračúnovce">
Kračúnovce

Kračúnovce sú obec na Slovensku v okrese Svidník.
Symboly obce.
Erb.
V modrom štíte pod striebornou osemhrotou položenou kométou je zlatý snop. Pod snopom je strieborný ľavošikmý kosák so zlatou rukoväťou. Je to historický pečatný symbol – snop s kosákom z 19. storočia a je doplnený o hovoriaci motív betlehemskej hviezdy, ktorá z neho robí hovoriaci erb Kačúnoviec - Kračún – Vianoce. Erb bol prijatý obecným zastupiteľstvom 28. júna 1995 a je zapísaný v Heraldickom registri SR pod číslom HR: K-58/1995. Autormi erbu Sergej Pančák a Peter Kónya.
Vlajka.
Vlajka obce pozostáva z troch pozdĺžnych pruhov vo farbách bielej, žltej, modrej a bielej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26306" url="https://sk.wikipedia.org/wiki?curid=26306" title="Lenartov">
Lenartov

Lenartov je obec na Slovensku v okrese Bardejov. V obci je katolícky kostol sv. Leonarda z roku 1826.
V Lenartove sa narodila a prežila detstvo významná slovenská odborníčka na pracovné právo, prof. JUDr. Helena Barancová, DrSC.
Medzi zaujímavosti patrí, že v chotári tejto obce bol nájdený najväčší meteorit v strednej Európe, ktorý je vystavený v Maďarskom národnom múzeu.

</doc>
<doc id="26307" url="https://sk.wikipedia.org/wiki?curid=26307" title="Vyšná Voľa">
Vyšná Voľa

Vyšná Voľa je obec na Slovensku v okrese Bardejov. K 31. 12. 2015 mala obec 401 obyvateľov. V obci sa nachádza predajňa potravín, dva kostoly (rímskokatolícky a evanjelický).
Vyšná Voľa leží medzi obcami Lukavica a Nižná Voľa.
Dejiny.
Najstaršia písomná správa o obci je z roku 1438, v ktorej zemania z Tročian a ich príbuzní protestovali proti zaberaniu majetkov v doline Tople, aj v obci Vyšná Voľa. V uvedenej listine sa obec uvádza v maďarskom tvare vo význame PETROVA PORUBA, Čo dosvedčuje, že obec založili usadlíci so Šoltýsom Petrom. V roku 1956 bola zavedená autobusová linka cez Vyšnú Voľu a to z Bardejova do Olšaviec. Obdobie rokov 19601980 je obdobím rokov novostavieb, rastie vzdelanosť a kultúrna úroveň vyšnovoľančanov. V roku 1960 bol zavedený prvý telefón do obce, v roku 1961 bola obec elektrifikovaná, v roku 1964 sa začala výstavba kultúrneho domu, 1965 výstavba cesty cez obec a cez kohútie, v roku 1967 začali občania s výstavbou skupinových vodovodov, 1974 sa začala výstavba materskej školy. V roku 1975 sa začalo kolektívne hospodáriť na pôde, vybudoval sa hospodársky dvor.
Stará povesť vraví, že Vyšná Voľa vznikla na mieste bukových lesov, kde sa vyrábalo drevené uhlie pre potreby miest do železných pecí. Prví obyvatelia boli uhliari. 
Pôvodní obyvatelia boli najprv všetci katolíci, ale neskôr väčšina z nich prijala evanjelické vierovyznanie. Väčšina prisťahovalcov si zachovala katolícku vieru. Pochádzali z poľských miest Nový Sacz, Grybov a z časti nazývanej Galícia. Katolíci, ktorí pochádzali z Poľska, boli veľmi priateľskí a rozhodli sa, keďže neboli veľmi majetní, že prispejú na stavbu kostola, ktorý by slúžil všetkým obyvateľom. Medzi prvých usadlíkov na Vyšnej Voli patrili Ján Kažimír a Adam Szabo, z ktorých prvý bol katolík a druhý evanjelik. Obidvaja spoločne postavili prvý drevený kostol pre svojich sluhov. Do toho prvého kostola majetná rodina Kmecová zakúpila v roku 1700 zvon a potom neskôr bol kúpený ešte jeden, na ktorí sa poskladali obyvatelia spolu s katolíkmi. Evanjelici boli katolíkom vďační za ich ochotu prispieť. V drevenom kostole sa na bohoslužbách zúčastňovali evanjelici spolu s katolíkmi. Drevený kostol slúžil na sv. omše a bohoslužby do roku 1832, kedy už bol veľmi schátralý. Po roku 1832 sa už v ňom bohoslužby nekonali. 
V roku 1829 obec zasiahol požiar, ktorý zničil takmer polovicu domov. Po požiari prišiel do obce bardejovský inžinier Kulkaj, keďže obec ešte patrila k Bardejovu a rozdelil obec na pozemky a pridelil ich jednotlivým občanom.
Okolo roku 1873 prišla opäť epidémia, ktorá si vyžiadala niekedy takmer celú rodinu. Spomína sa, že rodina Odkanina Ondreja vymrela celá až na nevestu. Okolo roku 1895 nastala epidémia detského záškrtu, ktorá si vyžiadala 14 detských životov aj napriek snahe lekárov tomu zabrániť. Túto udalosť dokumentuje aj množstvo detských hrobov pri sebe na cintoríne z tohto obdobia. 
V roku 1898 sa robila prvá cesta, ktorá spojila obec s okolitými obcami. Dovtedy existovali len poľné cesty.
Počas prvej svetovej vojny bola obec prenasledovaná maďarským, ale aj ruským vojskom. Rusi vpadli do obce od Bardejova, Maďari od Nižnej Voľe, obsadili ju spolu s obcou Rešov, preto Rusi vtrhli do obce cez kopec Hrabovec, v mieste kde je postavená materská škola, v nočných hodinách. Čakali tu do rána až kým sa nestretli a strhla sa streľba, ktorá si vyžiadala jednu obeť a to ruského kozáka, ktorého potom pochovali na cintoríne.
Heraldika obce.
Obecný erb predstavujú dva voly hlavou otočené k sebe stojace na trojvrší, v pozadí je strom. Erb obsahuje červenú, čiernu, bielu, žltú a zelenú farbu.
Názvy obce v priebehu histórie.
1773 Felső-Volya , Wissna Wolya, 1786 Felschő-Wolya, 1808 Felső-Vólya, Horní Wola, 18631902 Felsővolya, 19071913 Felsőszabados, 1920– Vyšná Voľa
Pamiatky.
Medzi najstaršie pamiatky sa zaraďuje katolícky kostol sv. Terézie

</doc>
<doc id="26308" url="https://sk.wikipedia.org/wiki?curid=26308" title="Vyšná Polianka">
Vyšná Polianka

Vyšná Polianka je obec na Slovensku v okrese Bardejov.
Polohopis.
Obec leží v pod hlavným hrebeňom Nízkych Beskýd. Obec je dostupná z okresného mesta Bardejov po ceste číslo 77, v obci Nižná Polianka je potrebné odbočiť smerom na Ondavku a pokračovať po ceste 3520. Respektíve z Bardejova po ceste 77, kde v Obci Zborov odbočíte vľavo a budete pokračovať po ceste číslo 545 smerom k hraničnému prechodu. V obci Becherov je potrebné potom pokračovať po ceste číslo 3520 smerom na Ondavku. Úsek cesty z Becherova do Ondavky je počas zimných mesiacov neudržiavaný. 
Dejiny.
Prvá písomná zmienka o obci je z roku 1572, ale šoltýs tu založil sídlisko už okolo roku 1550. Bola majetkom feudálneho panstva Makovica. V roku 1600 sídlisko pozostávalo z 8 poddanských domov. V roku 1715 až 1720 tu postupne hospodárilo 10 až 6 poddanských domácností, v roku 1828 bolo v obci 42 domov a 335 obyvateľov, v roku 1900 mala 165 a v roku 1970 141 obyvateľov.
Kultúra a zaujímavosti.
Pamiatky.
V obci sa nachádza drevená gréckokatolícka cerkva a pravoslávna cerkva (kostol bol postavený v roku 1919 na mieste a z materiálu kostola z roku 1810) a cintorín z prvej svetovej vojny. Boje z prvej svetovej vojny sa v obci odohrali na prelome rokov 1914 – 1915. 

</doc>
<doc id="26309" url="https://sk.wikipedia.org/wiki?curid=26309" title="Šarišské Čierne">
Šarišské Čierne

Šarišské Čierne je obec na Slovensku v okrese Bardejov. V obci je gréckokatolícky chrám Narodenia Panny Márie z roku 1932 a kaplnka Panny Márie z roku 1765. Nachádza sa tam taktiež pravoslávna cerkva postavená v 90. rokoch minulého storočia.

</doc>
<doc id="26310" url="https://sk.wikipedia.org/wiki?curid=26310" title="Stebnícka Huta">
Stebnícka Huta

Stebnícka Huta je obec na Slovensku v okrese Bardejov.
Polohopis.
Obec leží v pohorí Busov v blízkosti slovensko-poľskej hranice. Mierne zvlnený chotár obce na flyšovom podloží obkolesuje najmä bukový a jedľový les. Obcou preteká Rosucká voda, ktorá tu má niekoľko menších prítokov. Od Bardejova je vzdialená severným smerom a prístupná je cestou III/3505 cez Stebník.
Dejiny.
Najstaršia zachovaná písomná zmienka o osade „Volia Huta“ pochádza z roku 1600, kedy toto územie patrilo pod makovické panstvo. Postupne sa jej názov menil na Sklenná Huta, Stebnická Huť, Hutiská a až v roku 1927 obec získala názov Stebnícka Huta.
Od roku 1641 tu bola v prevádzke sklárska huta, ktorá až do roku 1856 vyrábala okrem iného aj krištáľové sklo. V minulosti tu boli v prevádzke aj mlyn, píla, valcha na súkno, lis na drvenie ľanových a konopných býľ a lisovanie oleja. Obyvatelia sa živili poľnohospodárstvom, chovom oviec a dobytka, ťažbou dreva a sklárstvom. Rímskokatolícky kostol bol vybudovaný roku 1853, budova základnej školy pribudla v roku 1909. V súčasnosti má obec potočnú radovú zástavbu a náročný život v horskom prostredí uľahčuje plynofikácia a obecný vodovod. 
Turizmus.
Okolie obce je vhodné na oddych, pešiu turistiku a rôzne letné i zimné športy. Ubytovacie služby pre 108 hostí tu poskytuje penzión Slnečný majer s jazdeckým klubom. V blízkosti obce boli v roku 2015 vybudované dva lyžiarske vleky, čím sa rozšírili možnosti na voľnočasové aktivity obyvateľov i turistov. 

</doc>
<doc id="26311" url="https://sk.wikipedia.org/wiki?curid=26311" title="Snakov">
Snakov

Snakov je malá obec na severovýchodnom Slovensku v okrese Bardejov, Prešovský kraj. Nachádza sa blízko pri poľských hraniciach.
Polohopis.
V údolí, kde pramení rieka Topľa, v jej hornom toku, kde sa hlavné údolie končí a rozvetvuje sa na menšie údolia, v bezprostrednej blízkosti poľských hraníc, leží obec Snakov. Táto obec leží v najzápadnejšej časti Nízkych Beskýd, pod ich hlavným chrbtom, v nadmorskej výške 450 metrov. Nachádza sa 18 kilometrov na západ od okresného mesta Bardejov vedľa hlavnej cesty, ktorá vedie smerom na Starú Ľubovňu.
Administratívne patrí do okresu Bardejov v Prešovskom kraji. Obec susedí na východe s Hrabským, na severe a severovýchode vedie štátna hranica s Poľskom a na juhu a juhozápade s dedinou Malcov. Cez malebnú dedinku preteká pomerne malý potôčik Vesna, ktorý vyviera v blízkosti hraníc s Poľskom. Vesna sa na rázcestí (na „Mlyniskách“) vlieva do rieky Topľa. Rozloha obce je okolo 1 460 hektárov. Je roztiahnutá v dĺžke 2 kilometrov. 
Chotár obce je kopcovitý, nerovný. Od severu a severozápadu chráni obec pásmo kopcov, ktoré sú zalesnené listnatými a zmiešanými lesmi. Miestami sú aj horské lúky, ktoré v minulosti slúžili na pasenie dobytka. V lesoch rastú hlavne buky, brezy a vo vyšších polohách aj smreky, jedle, borovice a červené smreky. V lesoch chotára sa zdržiavajú vtáci a divá zver ako srna, zajac, líška, jeleň, diviak a niekedy sem zablúdi aj vlk. Pôda je pomerne chudobná, väčšinou je piesočnatá a štrkovitá.
Podnebie.
Podnebie obce Snakov je mierne. V lete sa tu vyskytujú teploty niekedy až nad 30º C a v zime až -25º C. V lete bývajú skoro každý rok búrky s mnohými zásahmi bleskov a v zime tu zvyčajne napadne veľa snehu. 
Minerálne pramene.
V chotári obce Snakov sú tri minerálne pramene, a to uhličitý, železnatý a sírno-uhličitý. Koncom 18. storočia jestvovali pri minerálnych prameňoch kúpele, ktoré využívalo obyvateľstvo stolice. Dnes tieto pramene využívajú ľudia z obce a blízkeho okolia na pitné účely hlavne v letných mesiacoch. 
Charakteristika obce.
Do obce vedie štátna vyasfaltovaná cesta až po materskú školu. Z nej možno prejsť betónovým mostom na druhú stranu obce, kde vedie obecná cesta, ktorá je už tiež asfaltová. Obec má vybudovaný obecný vodovod, kultúrny dom, v ktorom sídli obecný úrad a obecná knižnica, požiarnu zbrojnicu, obecný rozhlas, základnú a materskú školu, novú faru a najnovšie „Dom Nádeje“ skolaudovaný v novembri 2005. Od roku 1959 je celá obec elektrifikovaná. 
V strede dediny stojí murovaný kostol, postavený v roku 1840. Za kostolom je obecný cintorín, ktorý bol pred pár rokmi rozšírený o 60 árov. Na začiatku dediny stojí aj kaplnka k úcte Presvätej Bohorodičky, ktorú dal postaviť Emil Kubek, vtedajší kňaz, za pomoci svojich veriacich v roku 1894. Okrem toho je v obci asfaltové ihrisko na hranie volejbalu, basketbalu, tenisu a veľké futbalové ihrisko. Na kraji dediny je hospodársky dvor Poľnohospodárskeho družstva so sídlom v Malcove. 
V súčasnom období v 140 rodinných domoch žije v Snakove 661 obyvateľov, z toho 343 žien a 318 mužov. Súčasťou dediny je aj rómska komunita, v ktorej žije z celkového počtu obyvateľov 190 rómskych spoluobčanov. Tak, ako v ostatných okolitých dedinách, aj v tejto je veľká nezamestnanosť. Ľudia odchádzajú za prácou do zahraničia, hlavne do Česka. Hovorovou rečou väčšiny občanov je rusínsky jazyk, vierovyznanie – gréckokatolícke.
Dejiny.
Prvá písomná zmienka.
Podľa najnovších výskumov F. Uličného počiatky obce Snakov siahajú už pred 13. storočie. Podľa ľudových povestí ľudia tu žili už v časoch tatárskych vpádov ako prisťahovalci tých usadlostí, ktoré ležali na miestach živej komunikácie viac vystavených vpádom nepriateľských bánd. V prvej polovici 15. storočia môžeme nájsť o Snakove už i prvú písomnú zmienku, a to, že istý Peter zo Snakova sa v polovici 15. storočia pridal k bratríkom. Je to presvedčivý doklad o existencii obce už v prvej polovici 15. storočia. Najstaršia písomná správa priamo o obci je až z roku 1543. F. Uličný konštatuje tiež, že na konci 16. storočia bol Snakov už veľkou dedinou. 
Predpokladá sa, že obec dostala názov podľa mena alebo priezviska vplyvnej osobnosti. Podľa F. Uličného obec založili usadlíci podľa zákupného práva. Dôkazom toho je, že ešte v prvej polovici 16. storočia tu existovalo šoltýstvo.
Na prelome 15. a 16. storočia Snakov patril zemanom z Korytného na Spiši, neskôr Bonemisovcom z Poľanoviec. Okolo roku 1524 tu mal majetok a kúriu zeman Peter Baran. Koncom 16. storočia obec patrila najmä zemanom Tökeovcom. V roku 1600 obec mala vyše 30 obývaných poddanských domov. Obyvateľstvo bolo poddanské slovenského a rusínskeho pôvodu. Zaoberalo sa poľnohospodárstvom a obchodovaním s drevom. Na les musel byť chotár v minulosti bohatý, pretože aj prvý zistený znak obce symbolizuje lesné hospodárstvo. 
Ďalším vlastníkom obce bol panovník Desseffy. Okolo roku 1870 občania odkúpili od tohto panovníka väčšiu časť majetku („nižná majetnist“) a druhú časť majetku („vyšná majetnist“) odkúpil tunajší Žid Lorbert. V roku 1887 Lorbert odpredal obci svoj majetok a založil krčmu.
Významné osobnosti.
Emil Kubek bol kňaz, básnik, spisovateľ, jazykovedec. Pôsobil v Snakove v rokoch 1885 – 1904 ako kňaz. Okrem svojho kňazského povolania sa venoval i rozsiahlej kultúrno-osvetovej práci. Učil ľudí hospodáriť na poli i v domácností. Za jeho pôsobenia sa v obci postavila škola, nová fara i prístupová cesta do obce. Bol známy najmä svojou literárnou činnosťou. Napísal román "Marko Šoltýs", ktorého námet čerpal zo života snakovských ľudí. Písal básne, poviedky a príbehy. Bol to významný rusínsky dejateľ.

</doc>
<doc id="26312" url="https://sk.wikipedia.org/wiki?curid=26312" title="Smilno">
Smilno

Smilno je obec na Slovensku v okrese Bardejov.
História.
Smilno sa rozprestiera v severnej časti Nízkych Beskýd, v povodí prítoku Ondavy. Pravdepodobne už kráľ Belo IV. v roku 1250 daroval zemanom Šimonovi, Štefkovi, Šalamúnovi a Štefanovi, synom Štefana z rodu Tekule, majetok Smilno. Darovaný majetok bol v listine charakterizovaný ako pole, oráčina, teda roľnícky obhospodarované pozemky. Darovacia listina kráľa Bela IV. z roku 1250 je považovaná za prvú písomnú zmienku o obci. Smilno patrí k najstarším dedinám v regióne ako aj na východnom Slovensku. V minulosti bolo časť panstva Makovica. Ranogotický Kostol sv. Štefana Kráľa bol postavený v 13. storočí a je pravdepodobné, že v tej dobe bol najsevernejšie položeným kostolom v šarišskej stolici. Po prestavbe v rokoch 198284 sa z neho zachovala už len veža a niektoré detaily.
Pôvod názvu: 1250 Zemelnye, 1269 Zemeldene, 1277 Scemella, 1347 Scemelnye, 1618 Smilna, 1786 Smilno, 1920 Smilno, 1927 Smilno. Názov Smilno odvodzoval od osobného mena Smil. Názov však nemá prisvojovaciu koncovku, preto sa domnievame, že korení v slove smilniť.
Súčasnosť.
K vykonávaniu cirkevných obradov slúži miestna kaplnka zasvätená sv. Panne Márii, kostol sv. Štefana Uhorského a dom smútku. V obci sa nachádza Základná škola (1. až 4. ročník), tiež materská škola pre najmenších. V katastrálnom území sa nachádzajú dve vodné nádrže v ktorých su menšie ryby. Nie su to rybníky v pravom slova zmysle. V blízkosti sú lesy s prevládajúcou drevinou bukom lesným, rozšírený je aj hrab obyčajný, lieska obyčajná, jelša lepkavá, viaceré druhy javorov a ďalšie. Ako prímes rastú ihličnaté dreviny. V lese sa, samozrejme, dajú zbierať aj huby a lesné plody. Je tu zriadený aj chov koní, biodružstvo, čo vytvára zaujímavé podmienky pre rozvoj obce. V obci je futbalové družstvo, DHZ, reštaurácia a penzión Alnus. Zo Smilna vedie aj cyklotrasa cez les Zverník na Andrejovú, po ktorej sa dá dostať až do Bardejova, ale aj iných dedín. V súčasnosti sa v okolí obce plánuje ťažba ropy/plynu. Je vykonávaný prieskum, ktorý narazil na odpor niektorých obyvateľov. 

</doc>
<doc id="26313" url="https://sk.wikipedia.org/wiki?curid=26313" title="Rokytov">
Rokytov

Rokytov je obec na Slovensku v okrese Bardejov.

</doc>
<doc id="26314" url="https://sk.wikipedia.org/wiki?curid=26314" title="Richvald">
Richvald

Richvald je obec na Slovensku v okrese Bardejov.
Polohopis.
Obec Richvald sa nachádza v severovýchodnej časti Slovenska, na území horného Šariša, juhozápadne od Bardejova. Administratívne patrí do okresu Bardejov a do Prešovského kraja (predtým bola súčasťou Východoslovenského kraja).
Chotár, katastrálne územie obce, sa rozprestiera v severnej časti Bartošovskej kotliny, na hranici Čergovského pohoria a Ondavskej vrchoviny ako časti Nízkych Beskýd, v pramennej oblasti viacerých prítokov Richvaldského potoka, ktorý na juhu vteká do Šibskej vody.
S rozlohou patrí medzi najväčšie oblasti. Na severe hraničí s katastrami Mokroluhu a Rokytova, na severozápade a západe Krivého, Bogliarky a Krížov, na juhu a juhovýchode Hervartova a Kľušova a na východe Bardejova a jeho miestnej časti Mihaľov.
Nadmorská výška.
Nadmorská výška richvaldského katastra sa pohybuje v intervale 327 – , pričom samotná obec je približne vo výške . Územie obce je svahovité, stúpa od Richvaldského potoka s kótou smerom na sever po kótu výraznejšie terénne zlomy sú v dolinách prítokov Richvaldského potoka a na terasách južne od zastavaného územia.
Mierne zvlnený pahorkatinný povrch katastrálneho územia v severovýchodnej časti a výrazne členitý hornatý na juhozápade tvorí z geologického hľadiska treťohorný flyš. Súvislý les s výskytom jedle, borovice, brezy a buka sa nachádza hlavne v juhozápadnej a severovýchodnej časti. V lokalite „Bartkaňa“ rástol kedysi aj vzácny tis.
Dejiny.
Azda najpozoruhodnejším úsekom pravekých dejín celej bardejovskej oblasti bola neskorá kamenná doba (eneolit – 25001800 pred Kr.). Vtedy sa tu objavil ľud s jednoduchou pastiersko-roľníckou kultúrou, patriaci do okruhu kultúr tzv. šnúrovej keramiky, ktorý svojim mŕtvym budoval na hrebeňoch vrchov mohyly z hliny, niektoré z nich aj pomerne veľkých rozmerov. Ich najbližšie nálezisko sa nachádza iba niekoľko kilometrov od dnešného Richvaldu, na Kobylskej hore medzi Kľušovom a Kobylami.Významným materiálnym dokladom z eneolitického obdobia je aj kamenný sekeromlat, ktorý bol nájdený priamo v chotári Richvaldu a teraz je uložený v zbierkovom fonde Šarišského múzea v Bardejove.
Územie severného Šariša bolo v 13. storočí majetkom uhorských kráľov a administratívne pričlenené k Šarišskému komitátu so sídlom na hrade Šariš. Po tatárskom vpáde v rokoch 12411242 začalo nové osídľovanie územia severného Šariša a významnú úlohu v ňom zohrala najmä nemecká kolonizácia. Nemci založili alebo doosídlili niekoľko osád aj na východných svahoch pohoria Čergov. Svedčia o tom nemecké názvy obcí, nachádzajúce sa v dobových prameňoch. Takéhoto pôvodu je pravdepodobne aj obec Richvald, ktorá mala kedysi nemecký názov Reichwald.
Počiatky histórie Richvaldu.
Počiatky histórie Richvaldu, zaznamenané v písomných prameňoch, siahajú do prvej polovice 14. storočia. Na území panstva Kobyly (Kabalafeulde), ktoré v roku 1319 na základe kráľovskej donácie získali šľachtici z Perína, bol na nemeckom zákupnom práve, podobne ako susedné dediny založený aj Richvald. Iniciátorom bol šoltýs (dedičný richtár). Niekoľkoročný spor viedli o obec Richvald Bardejovčania s Perínskovcami. Spišská Kapitula, vtedajšie významné hodnoverné miesto, vykonala na pokyn kráľa obchôdzku chotára panstva Kobyly a dvorský suda dal za pravdu šľachticom z Perína. Z toho obdobia sa zachovala listina, ktorá je pre Richvald veľmi významná, pretože predstavuje prvú písomnú správu o tejto obci. V roku 1355 v nej Mikuláš z Perína vyhlasuje, že Richvald a spolu s ním Kľušov, Kobyly a Hertník sú jeho majetkom a boli ním už aj v roku 1325. Tvrdí tiež, že v uvedenom roku existoval v Richvalde mlyn patriaci miestnemu šoltýsovi a stál tu kostol vybudovaný z kameňa. Farnosť pri tomto kostole, ktorý po neskorších prestavbách stojí v obci doteraz, jestvovala pravdepodobne aj v 14. storočí, pretože počas celého nasledujúceho storočia boli tunajší farári členmi bratstva farárov z okolia Bardejova. Ako prvý sa spomína v roku 1426 richvaldský farár Juraj.
Prvá polovica 15. storočia.
V prvej polovici 15. storočia patril Richvald medzi najväčšie dediny v širšom okolí Bardejova. Napr. v roku 1427 sa tu na základe daňového súpisu Šarišskej stolice nachádzalo až 52 roľníckych usadlostí. Významné postavenie obce v tom období sa odrazilo aj v tom, že správy o nej sa stále častejšie objavovali v administratívnej a účtovnej agende slobodného kráľovského mesta Bardejova. V týchto materiáloch, ktoré sú dnes v bardejovskom archíve, sa opakovane spomína „pleban de Reychenwalt“ i richvaldský „iidex“ (šoltýs).
Začiatkom štyridsiatych rokov 15. storočia dochádza v tejto oblasti k zmenám vo vlastníckych vzťahoch. V bardejovskom archíve sa z toho obdobia zachovalo niekoľko listín, v ktorých advokát mesta Bardejov protestuje proti zabratiu dedín bardejovského okolia (okrem iných aj Richvaldu) známym bratríckym veliteľom Jánom Talfúsom. Nakoniec sa Bardejovčania presadili. Spišská Kapitula v roku 1446 oznamovala guberniálnej rade, spravujúcej Uhorsko, že uviedla Bardejov a jeho cirkevné inštitúcie do držby šiestich dedín. Mestu pripadol okrem iného aj Richvald, stali sa vlastníctvom Kostola sv. Egídia, resp. Špitála sv. Ducha.
Vpád poľských vojsk na územie východného Slovenska v rokoch 14711472 a neskôr, značne postihol aj obyvateľov Richvaldu. Richvald často menil zemepána.
Roky 15291848.
Až v rokoch 15291848 sa začalo najdlhšie obdobie v jeho histórii, bol skoro nepretržite poddanskou obcou slobodného kráľovského mesta Bardejova, okrem obdobia na konci 17. a v prvej polovici 18. storočia, keď ho mesto v dôsledku svojich hospodárskych problémov zálohovalo u šľachtickej rodiny Klobušickovcov. V Richvalde vznikla veľmi skoro evanjelická farnosť s fíliou v Hervartove, Miestny pastor podliehal pod cirkevný dozor mestského pastora, ktorý svoju právomoc vykonával aj pomocou vizitácií. V druhej polovici 16. sa spomína pastor. V roku 1581 vyšiel v bardejovskej tlačiarni Dávida Gutgesela slovenský preklad Lutherovho Katechizmu, ktorý slúžil aj pre potreby evanjelických Slovákov v Richvalde.
Prvá polovica 17. storočia.
Prvá polovica 17. storočia bola z náboženského hľadiska relatívne pokojným a stabilizovaným obdobím. Malo na to vplyv aj dlhodobé pôsobenie iba niekoľkých významných pastorov. V druhej polovici 17. storočia sa v dôsledku prudkého tlaku protireformácie začala meniť náboženská situácia v meste a v jeho poddanských obciach. Po skončení povstania Imricha Tököliho bol v októbri 1686 z iniciatívy nového bardejovského richtára obsadený a katolíckemu farárovi odovzdaný aj kostol v Richvalde. Podľa zachovaných prameňov bol Richvald v roku 1700 takmer úplne luteránsky, v roku 1703 tu žilo len 23 katolíkov, v roku 1722 dokonca iba traja, v roku 1749 275 evanjelikov, 37 rímskokatolíkov a 5 gréckokatolíkov, v roku 1771 372 evanjelikov, 96 rímskych katolíkov, 19 gréckokatolíkov a 20 židov.
História obyvateľstva.
Pri prvom úradnom sčítaní obyvateľstva v Uhorsku v rokoch 17851787 bolo v Richvalde evidovaných 103 domov, v ktorých žilo 691 obyvateľov. Do roku 1828 sa počet domov zvýšil iba mierne na 110, počet obyvateľov stúpol až na 813. Morové epidémie v rokoch 1797 a 1818, cholerová epidémia v roku 1831 boli príčinou rozsiahleho sedliackeho povstania na východnom Slovensku. Podľa údajov zo Schematismu košického biskupstva žilo v roku 1847 1056 obyvateľov (391 katolíkov, 12 gréckokatolíkov, 611 evanjelikov a 42 židov). Hneď v nasledujúcom období však došlo k výraznému poklesu počtu obyvateľov. Spôsobili to nielen revolučné udalosti rokov 18481849, ktoré zasiahli celé Uhorsko, ale aj roky veľkej neúrody a hladu, 18501855. V roku 2001 žilo v Richvalde 983 obyvateľov (726 evanjelikov).
19. – 20. storočie.
V druhej polovici 19. storočia a začiatkom 20. storočia bolo hlavným zamestnaním obyvateľov Richvaldu roľníctvo, chov dobytka a oviec, no mnohí sa naďalej venovali tradičnému povozníctvu (furmanstvu). Veľmi dôležitým zdrojom obživy bol v minulosti aj les. Po revolúcií, na základe Patentu z roku 1853, vznikol tzv. urbársky les, ktorý sa odčlenil od hodnotnejšej časti. Jeho rozsah však nebol dostatočný, a tak v deväťdesiatych rokoch 19. stočia si občania obce prikúpili od mesta ďalšie pozemky s lesom. Urbárska i odkúpená časť lesa sa spravovali spoločne.
1. januára 1923 sa šarišská stolica stala súčasťou XX. Košickej veľžupy. Vzniklo 17 politických okresov, pričom Richvald patril do okresu Bardejov. V obci zostal aj obvodný notársky úrad, ktorý tu fungoval od roku 1895. Postupne sa odstraňovali následky niekoľkých desaťročí maďarizácie. V rokoch 1926 vznikla obecná knižnica, 1929 rozhlas.
23. septembra 1938 vyhlásila československá vláda ako reakciu na hrozby hitlerovského Nemecka všeobecnú mobilizáciu, došlo k tzv. Mníchovskému diktátu a onedlho k rozbitiu republiky. Na Slovensku po vyhlásení autonómie nasledovalo v marci 1939 vytvorenie samostatnej Slovenskej republiky, ale pod jasným patronátom Nemeckej ríše. Po vypuknutí 2. svetovej vojny v septembri 1939 bolo Slovensko zatiahnuté do ťaženia proti Poľsku a po napadnutí Sovietskeho zväzu Nemeckom v júni 1941 aj do vojenských operácií na východnom fronte. V tejto slovenskej armáde bojovali i viacerí muži z Richvaldu. Jedným z nich bol Andrej Ondík. V auguste vypuklo Slovenské národné povstanie. Medzi hrdinov tohto významného protifašistického vystúpenia slovenského národa nesporne patrí Karol Repašský (pôv. priezviskom Répássy). Do povstania sa zapojil aj Andrej Ondík. Po oslobodení bol opäť obnovený československý štát a vytvorené nové orgány štátnej a verejnej správy – národné výbory. Aj v Richvalde, ktorý bol oslobodený 19. januára vo večerných hodinách, sa už vo februári 1945 uskutočnili voľby do Miestneho národného výboru.
Aj v povojnových rokoch mala obec prevažne poľnohospodársky charakter. V roku 1958 bolo založené Jednotné roľnícke družstvo. V roku 1973 došlo k spojeniu troch obcí a k vytvoreniu spoločného JRD „Poľana“ so sídlom v Richvalde (Richvald, Hervartova a Šiba). No už v roku 1975 sa uskutočnilo ďalšie zlučovanie. JRD „Poľana“ bola pričlenená k JRD „Družba“ Bardejov so sídlom v Kľušove. Vznikol najväčší poľnohospodársky podnik v okrese, pôdy.
V roku 1959 bol Richvald elektrifikovaný.
V priebehu šesťdesiatych až osemdesiatych rokov sa tu postupne vybudovali miestne komunikácie a cesta III. triedy, Katolícka fara, kultúrno – správna budova, škola, dve bytovky a viacero stavieb v rámci družstevného dvora, ukončila sa regulácia miestneho potoka. Koncom spomínaného obdobia sa začal stavať aj objekt novej materskej školy.
Symboly obce.
Každé mesto a obec reprezentujú základné symboly: erb a vlajka. Aj obec Richvald, ako samosprávny územný celok Slovenskej republiky, združujúci občanov, ktorí majú na jej území trvalý pobyt, si vytvorila tieto symboly.
Erb.
Autori novodobého erbu rešpektovali staré historické tradície obce a pri tvorbe erbu vychádzali z originálnej predlohy, ktorú predstavoval odtlačok pečatidla obce z roku 1868.
Podľa autorského návrhu, odporučeného na prijatie Heraldickou komisiou pri Ministerstve vnútra Slovenskej republiky a schváleného Obecným zastupiteľstvom v Richvalde v roku 1996, erb Richvaldu tvorí neskorogotický (dolu zaoblený) červený štít, v ktorom zo zelenej pažite so šiestimi plochými skalami vyrastajú medzi tromi vyššími striebornými topoľmi dva nižšie rovnakej farby.
Vlajka.
Vlajka obce Richvald pozostáva zo štyroch pozdĺžnych kruhov, vo farbách bielej, červenej, zelenej a bielej. Vlajka má pomer strán 2:3 a je ukončená tromi cípmi, t. j. dvomi zástrihmi, siahajúcimi do tretiny jej listu.
Pečate.
Od konca 18. storočia boli obecné písomnosti potvrdzované obecnou pečaťou. V roku 1787 vyhotovil neznámy rytec pečatidlo, na ktorom zobrazil päť obilných klasov a v kruhopise vyryl nemecký text: DORF : RIHVALD : 1787 (Dedina Richvald). Richtári používali toto pečatidlo až do roku 1868, kedy bolo vyhotovené nové. Jeho rytec však zrejme v dôsledku opotrebovanosti staršej originálnej predlohy videl v jej strede namiesto obilných klasov päť stromov (topoľov) a tieto vyryl do stredu nového pečatidla, ktoré malo v kruhopise maďarský text: RICHVALD KŐZSÉG HIV. PECSÉTJE 1868 (Úradná pečať obce Richvald). K ďalšej zmene došlo v roku 1905, kedy obec začala svoje písomnosti potvrdzovať nápisovou pečiatkou s týmto textom: ERDŐVÁGÁS KŐZSĚG SÁROS VÁRMEGYE 1905 (Šarišská župa obec Richvald – vtedy ERDŐVÁGÁS).
Kultúra.
Dávne zvyky a folklór našich predkov sa snaží pre ďalšie generácie uchovať Dedinská folklórna skupina, ktorá reprezentuje obec Richvald doma i v blízkom okolí.
Stavby.
Pamiatky.
Kostol sv. Bartolomeja Apoštola
Najvýznamnejšou kultúrnou a architektonickou pamiatkou Richvaldu je gotický rímskokatolícky Kostol sv. Bartolomeja Apoštola, ktorý patrí medzi najstaršie kostoly v Šariši. Jeho nesporné architektonické a umelecko-historické kvality boli premetom záujmu pamiatkárov už od 19. storočia.
Kostol bol postavený niekedy v 2. polovici 14. storočia, pravdepodobne na mieste staršieho murovaného objektu, o ktorom sa v listine z roku 1355 tvrdí, že existoval už v roku 1325. Fundátorom kostola mohol byť šľachtic Mikuláš z Perína, spomínaný v listine z roku 1355, resp. niektorý z jeho potomkov.
Veriaci si svoj kostol postavili na miernom návrší uprostred obce, aby sa stal jej dominantou. Z jeho pôvodného vybavenia sa až do súčasnosti zachovali dve nesmierne vzácne pamiatky. Prvou je kamenná, jeden meter vysoká krstiteľnica s polygonálnou nohou a oblou kupou, do ktorej je vytesaný torjpásový vlys. V kostole je dnes umiestnená na južnej strane svätyne.
Kostol sv. Bartolomeja v Richvalde bol niekoľkokrát opravovaný aj v 20. storočí, napr. v rokoch 1944 a 19651966. Súčasný, z pamiatkového hľadiska takmer vzorný stav kostola je výsledkom vydarenej generálnej rekonštrukcie, ktorá prebiehala na konci osemdesiatych rokov. 
Obraz významného slovenského maliara 2. polovice 19. storočia Petra Michala Bohúňa (18221879)
Ďalšou cennou umeleckou pamiatkou Richvaldu, zapísanou aj do Štátneho zoznamu kultúrnych pamiatok Slovenska, je obraz významného slovenského maliara 2. polovice 19. storočia Petra Michala Bohúňa (18221879), ktorý sa nachádza napravo od oltára v novom evanjelickom kostole v Richvalde. Olejomaľba na plátne s rozmermi 177 x predstavuje výjav Zmŕtvychvstanie Krista.
Tento obraz bol súčasťou interiérovej výzdoby staršieho evanjelického kostola v obci z roku 1907 a predtým modlitebne, ktorá existovala v evanjelickej ľudovej škole, preto je pre miestnych evanjelických veriacich veľmi cenný aj z historického hľadiska.
Osobnosti.
dr. Ján Répassy
Na južnú fasádu kostola bola pred časom umiestnená mramorová pamätná tabuľa, ktorá pripomína osobnosť katolíckeho kňaza a cirkevného sudcu dr. Jána Répassyho. Narodil sa v Richvalde 22.marca 1924. Po absolvovaní rímskokatolíckej ľudovej školy v rodisku študoval od roku 1937 na gymnáziu v Bardejove. Po ukončení štúdia na gymnáziu v máji 1945, odišiel do kňazského seminára v Košiciach. Počas štúdií na Lateránskej univerzite získal tri doktoráty – z filozofie, teológie i práva.
Zostal v Ríme kde ho v decembri 1950 v Lateránskej bazilike vysvätili za kňaza, spolu s arcibiskupom Dominikom Hrušovským a biskupom Štefanom Vrablecom. Ako kaplán pôsobil v severnom Taliansku. Neskôr sa vrátil do Vatikánu a stal sa audítorom Apoštolského tribunálu Rímskej Roty, teda členom najvyššieho cirkevného súdu, ktorý riešil prípady manželských problémov z celého sveta.
Zomrel v Ríme 24. februára 1976 a pochovaný je na cintoríne Campo Verano, v hrobke Kolégia sv. Jána Nepomuckého.
Školstvo.
Prvá škola v obci vznikla pri fare, lebo školstvo v minulosti malo cirkevný charakter. Farské školy sa stavali pri kostoloch a prvými učiteľmi boli kňazi. Existenciu školy v Richvalde preto možno predpokladať už v 1. polovici 15. storočia. Prvá archívne doložená správa o nej však pochádza až z roku 1600.
Škola v Richvalde sa podľa tradície rozvíjala pod záštitou veľkého „učiteľa Uhorska“ Leonarda Stöckela, rektora humanistickej školy v Bardejove. Prvým známym učiteľom bol Juraj Manlius, ktorý na richvaldskej škole učil v rokoch 16391643.
V období protireformácie, keď sa obyvateľstvo obce rozdelilo na evanjelickú väčšinu a katolícku menšinu, došlo aj ku konfesijnému deleniu miestneho školstva a k vzniku dvoch ľudových škôl.
Evanjelická cirkevná škola musela od roku 1715 nahradzovať stratený Kostol sv. Bartolomeja, ktorý nariadením vrchnosti pripadol katolíkom. Budova školy odvtedy slúžila nielen na vyučovanie, ale aj ako modlitebňa. Tento stav pretrvával dve storočia. Až v roku 1907 bol v obci dokončený nový kostol.
Práve v tom čase richvaldský evanjelici opravovali i svoju školu, ktorú v roku 1906 župná školská rada z dôvodu havarijného stavu nariadila zatvoriť. Učitelia evanjelickej ľudovej školy si plnili nielen svoje obvyklé pedagogické povinnosti, ale vykonávali aj úlohy na cirkevnom poli.
Rímskokatolícka ľudová škola bola založená pre potreby základného vzdelávania katolíckej tretiny Richvaldu. Dlhoročným učiteľom a správcom tejto školy bol Štefan Buranovský (19271943), ktorý sa veľmi aktívne zapájal aj do vtedajšieho spoločenského a politického života v obci.
V dvadsiatych a tridsiatych rokoch 20. storočia obidve ľudové školy spolupracovali pri príprave rôznych obecných akcií a oslavách štátnych sviatkov. V roku 1933 prijalo obecné zastupiteľstvo zaujímavé rozhodnutie o „putovaní“ obecnej knižnice, bola založená a vedená od roku 1925, ktorá mala byť striedavo umiestnená 2 roky na rímskokatolíckej škole a ďalšie 4 roky na evanjelickej škole.
Existencia dvoch ľudových škôl v obci mala nesporne vplyv aj na vzdelanostnú úroveň jej obyvateľov. Podľa sčítania ľudu z roku 1930 bolo v Richvalde 809 gramotných ľudí, 13 vedelo čítať a len 37 (prevažne detí v predškolskom veku) bolo negramotných.
V roku 1941 bolo na jednotriednej katolíckej škole s 8 postupnými ročníkmi zapísaných 57 žiakov a na dvojtriednej evanjelickej 120 žiakov. Na základe vysokého počtu žiakov povolilo Ministerstvo školstva už v nasledujúcom roku zriadenie ďalšej triedy na obidvoch školách. V roku 1945 došlo k poštátneniu škôl. V obci vznikla štvortriedna štátna ľudová škola, do ktorej 1.septembra 1949 bola zriadená trojtriedna národná škola a zrušením 6.-8. ročníka vznikla jedna trieda neúplnej strednej školy s 35 žiakmi.
Šport.
V minulých rokoch obec Richvald na poli športovom úspešne reprezentovali členovia futbalového oddielu.
V súčasnosti na poli športu obec nikto nereprezentuje. V obci sa však konajú miestne futbalové turnaje na modernom multifunkčnom ihrisku.
Včelárstvo.
Včelárstvo je v dedine Richvald hlboko zakorenené. Našiel sa tu najstarší včelí úľ na Slovensku a kultúra včelárenia pokračuje až do týchto dní. Okolie Richvaldu je bohaté na jedľové lesy. Práve tento fakt prispieva k množstvu jedľovo-medovicového medu. Tento med je unikátny pre jeho antibakteriálne a protizápalové vlastnosti. Je porovnateľný s manukovým medom. Med z Richvaldu získal množstvo ocenení a ochranných známok.

</doc>
<doc id="26315" url="https://sk.wikipedia.org/wiki?curid=26315" title="Rešov (okres Bardejov)">
Rešov (okres Bardejov)

Rešov je obec na Slovensku v okrese Bardejov.

</doc>
<doc id="26316" url="https://sk.wikipedia.org/wiki?curid=26316" title="Regetovka">
Regetovka

Regetovka je obec na Slovensku v okrese Bardejov. V obci je gréckokatolícky chrám sv. Demetera z roku 1893. V obci sa nachádza lyžiarske stredisko s troma svahmi a piatimi vlekmi. Obec Regetovka sa rozprestiera na území horného Šariša v pohorí Nízkych Beskýd a od okresného mesta Bardejov je vzdialená 18 km. Najbližšie obce v okolí obce Regetovka sú obce Becherov, ktorá je vzdialená od obce Regetovka 5 kilometrov, čo predstavuje 7 minút autobusovom a ďalšou obcou je Chmeľová, ktorá je vzdialená 3 kilometre čo predstavuje 5 minút autobusom. Prístup do obce pre návštevníkov a obyvateľov obce, ktorí nevlastnia osobné motorové vozidlo alebo nemajú možnosť tejto dopravy, je zabezpečená hromadná osobná doprava, ktorú vykonáva spoločnosť SAD Prešov – prevádzka Bardejov. Táto obec je bohatá na lesné porasty, pričom lesníctvo a drevárstvo v tejto obci malo významnú funkciu a jeho tradícia sa delila z generácie na generáciu. Regetovské rašelinisko s rozlohou 2.55 ha bola v roku 1979 vyhlásená za prírodnú rezerváciu. 
Počas svojho najväčšieho rozmachu koncom 19. storočia žilo v tejto obci 275 obyvateľov. V súčasnosti Regetovku obýva okolo 15 obyvateľov a 50 príležitostných chalupárov. V zimnom období cestovný ruch tejto obce narastá vďaka vybudovaniu lyžiarskeho areálu s piatimi vlekmi s celkovou prepravnou kapacitou 3600 osôb/hod. Pre návštevníkov sú k dispozícii 3 lyžiarske svahy vhodné pre začiatočníkov i náročných lyžiarov. Ich dĺžka je od 400 do 620 metrov. Asi 80 m od každého svahu sú bezplatné parkoviská. Parkovanie je možné tiež v celom úseku obce Regetovka. Celková dĺžka zjazdoviek je takmer 3 km, z toho 1,4 km s umelým zasnežovaním. Lyžiarske svahy sú situované na severovýchod v nadmorskej výške 520 až 720 metrov. Sezóna trvá zvyčajne od polovice decembra do konca marca. Stredisko je v prevádzke denne od 9. do 16. hodiny. V piatok a sobotu a počas prázdnin je v prevádzke aj večerné lyžovanie v čase od 18. do 21. hodiny. Svahy sú pravidelne upravované. Oproti svahom je hotel s kapacitou 105 osôb a reštauráciou. Ubytovanie je možné aj v súkromí priamo v obci, v hoteloch a ubytovacích zariadeniach v okolí Bardejova a v Bardejovských Kúpeľoch. Počas zimnej sezóny navštívi Regetovku mnoho ľudí, pričom domácu klientelu lyžiarov znásobujú aj Poliaci, Ukrajinci a Maďari.

</doc>
<doc id="26317" url="https://sk.wikipedia.org/wiki?curid=26317" title="Livovská Huta">
Livovská Huta

Livovská Huta je obec na Slovensku v okrese Bardejov. Vznikla v 17. storočí na panstve Hertník. V 18. -19. storočí patrila miestnemu zemepánovi Fridrichovi Anhaltovi. Z roku 1773 je doložená ako Hutta, po maďarsky Livóhuta. V prvej polovici 20. storočia sa už onej píše ako o Livovskej Hute. V obci je gréckokatolícky chrám sv. Jakuba z roku 1937. 
Horská obec v pohorí Čergov v pramennej oblasti rieky Topľa leží v nadmorskej výške 640 metrov nad morom.
Jej chotár je výrazne členitý, zalesnený a hornatý.
Dejiny.
Pôvodné osídlenie vzniklo a rozvíjalo sa od 17. storočia pri sklárskej hute na výrobu fliaš, ktorá využívala bohatstvo miestnych lesov. S prestávkami bola v prevádzke od roku 1683 až do roku 1906, od roku 1856 mala aj brusiareň.
Okrem sklárne využívali drevo od 18. storočia aj zriadené vodné píly.
V roku 1828 mala Livovská Huta 26 domov a 200 obyvateľov, v roku 1900 tu žilo 404 ľudí, v 70. rokoch minulého storočia počet klesol na približne sto obyvateľov. Dnes ich tu zostalo už len pár desiatok.
Okrem práce na pílach a v neďalekej sklárni sa obyvatelia Livovskej Huty zaoberali výrobou šindľov a korýt.
Keďže obec mala svoju valchu na súkno, boli tu aj plátenníci. Obyvatelia Huty sa venovali aj chovu oviec alebo obrábali pôdu ako súkromne hospodáriaci roľníci.
Po zániku sklárne sa časť obyvateľstva vysťahovala do neďalekej Kružlovskej Huty, kde muži ako pomocní robotníci pracovali na niekoľkých miestnych pílach. Časť zostala pracovať v lesnom hospodárstve, časť odišla do priemyselných podnikov v Bardejove.
Dominantou tejto lokality sú bohaté jedľovo-bukové lesy, ktoré aj napriek ich zachovanosti a prírodnej hodnote sú aj v súčasnej dobe ohrozované nadmernou ťažbou. Tá vo flyšových pohoriach výrazne znižuje ich akumulačnú schopnosť, čo má za následok po výdatnejších zrážkach problémy s povodňami.
Pre Livovskú Hutu je charakteristická potočná radová zástavba zrubových domčekov a dreveníc. Z 19. storočia sú tu ešte zachované zrubové domy so vstupným pitvorom, prednou a zadnou izbou, s valbovou šindľovou strechou a s podstreším, ktoré sa využívalo ako skladový priestor. Nad oknami a vchodmi do pivníc mali domy bodovú výzdobu.
2. svetová vojna.
29.decembra 1944 bolo 29 občanov Livovskej Huty transportovaných do koncentračných táborov. Tým ktorý sa nevrátili postavila obec pomník na ktorom je nádpis: "ČEST A SLÁVA OBČANOM PADLÝM V II. SVETOVEJ VOJNE".

</doc>
<doc id="26318" url="https://sk.wikipedia.org/wiki?curid=26318" title="Hutka">
Hutka

Hutka je obec na Slovensku v okrese Bardejov.
Obec Hutka je situovaná v západnej časti karpatského oblúka. Patrí do Prešovského kraja, Bardejovského okresu. Leží v severnej časti Nízkych Beskýd pri hranici s Poľskom. Obec je položená v nadmorskej výške Jej povrch je z pohľadu hornatosti územia zaradený medzi pahorkatiny. Podnebie patrí do príjemnej miernej klimatickej oblasti. Obec Hutka s rozlohou leží v doline potoka Mirošovec. V severnej časti chotára je bukový, dubový a smrekový les. V blízkom okolí obce Hutka žije mnoho druhov zvierat, napr. líška hrdzavá a srnec lesný.
V okolí obce sa nachádzajú aj niektoré chránené územia. Z prírodných rezervácií (PR) je tu známy, napr. Zborovský hradný vrch (PR vyhlásená už v roku 1926) s mohutnými dubmi, či PR Regetovské rašelinisko (vyhlásená v roku 1979). Z národných prírodných rezervácií (NPR) je v blízkosti obce napr. NPR Becherovská tisina, kde je zaznamenaný najväčší výskyt tisu obyčajného vo flyšovej oblasti Karpát (NPR vyhlásená v roku 1954), alebo NPR Magura s pralesovými jedľovými bučinami (vyhlásená v roku 1964).
Obec Hutka mala k 31. 12. 2015 celkom 87 obyvateľov, z toho je 60 % v produktívnom veku. Nachádza sa v regióne, ktorý je križovatkou východnej a západnej kultúry, v krajine drevených cerkví, staroslovienskych liturgií. Žijú tu v symbióze vedľa seba slováci-šarišania, rusíni, ukrajinci a poliaci. V obci prevažuje pravoslávne vierovyznanie. Obec patrí do okresu s vysokou mierou nezamestnanosti (cca 20 %), ale miera nezamestnanosti v obci Hutka je v súčasnosti len okolo 8 %. V prvej polovici 19. stor. Hutčania tkali plátno a súkno. V súčasnosti tu pracuje priemyselná firma Patric, ktorá vyrába kvalitné ponožky rôznych veľkostí a farieb.
Obec Hutka leží na hlavnom cestnom ťahu Bardejov – Svidník (cesta I/77). Najpohodlnejšie a najrýchlejšie je spojenie autom. Obec Hutka, s jednou autobusovou zastávkou v centre obce, je však v spojení s okolitými mestami pravidelnými autobusovými spojmi. Sieť súčasných školských zariadení je tvorená materskou školou a základnou školou v Nižnej Polianke. Možnosti stredoškolského vzdelania ponúkajú napr. mestá Bardejov a Svidník.
Obec Hutka má takmer poltisícročnú históriu. Rusínska osada s názvom Voľa vznikla na zákupnom práve (v roku 1588). V roku 1600 bola zaradená medzi nové a nezdanené osídlené jednotky. V roku 1618 tamojšie šoltýstvo vlastnilo tri usadlosti a patrilo makovickému panstvu. V roku 1771 Hutka ostala v dôsledku úteku nevoľníkov vyľudnená. K obci v minulosti patrila aj osada Počekaj. Na začiatku prvej svetovej vojny obec bola vypálená a obsadená ruskými vojskami. Po druhej svetovej vojne bola Hutka takmer nanovo prebudovaná, elektrifikovaná (1951). Bola tu napr. postavená aj budova kultúrneho domu.
K historickým budovám obce patrí pravoslávny, gréckokatolícky drevený chrám Narodenia Presvätej Bohorodičky z roku 1923 (v rôznych prameňoch sa uvádza aj jeho názov Cerkev sv. Kozmu a Damiána) s cenným sakrálnym inventárom.
Územie obce Hutka má veľmi dobré umiestnenie po stránke krajinárskej a estetickej. Nachádza sa v atraktívnej oblasti Nízkych Beskýd. Šariš je turisticky zaujímavý aj sakrálnou drevenou architektúrou. Ondavská vrchovina ponúka tiež veľmi dobré podmienky pre cykloturistiku. 
Nový potenciál v mikroregióne vzniká v súčasnosti v súvislosťou so zvýšeným záujmom o vidiek a vidiecky turizmus, na rozvoj ktorého má táto oblasť výborné predpoklady. 
Vo vzdialenosti od Hutky leží historické mesto Bardejov. Najstaršia písomná zmienka o ňom pochádza z roku 1241. V roku 1950 bol vyhlásený za mestskú pamiatkovú rezerváciu a vtedy nastala aj intenzívna obnova kultúrneho dedičstva. Za záchranu a obnovu kultúrneho dedičstva bola Bardejovu v roku 1986 Medzinárodným kuratóriom so sídlom v Hamburgu udelená Európska cena – zlatá medaila. Mesto bolo v roku 2000 zapísané do Zoznamu svetového kultúrneho dedičstva UNESCO.
Bardejovské Kúpele sú od Hutky vzdialené . Prvá zmienka o nich pochádza z roku 1247, keď uhorský kráľ Bela IV. podaroval územie dnešných kúpeľov aj s prameňmi mestu Bardejov. V roku 1809 sa tu liečila druhá manželka cisára Napoleona I. – Mária Lujza, neskôr ruský cár Alexander I. a v roku 1895 cisárovná Alžbeta, manželka cisára Františka Jozefa. V Bardejovských Kúpeľoch sa liečia choroby obehového a tráviaceho ústrojenstva, choroby z poruchy látkovej výmeny a žliaz s vnútornou sekréciou a netuberkulózne choroby dýchacích ciest. Nachádza sa tu aj prírodné kúpalisko s termálnou vodou, krytý bazén, tenisové kurty, minigolf, bowling, basketbalové a volejbalové ihriská, skanzen…
Len od Hutky je vzdialený Zborov, ktorý sa preslávil Zborovským hradom. V súčasnosti je z neho majestátna zrúcanina, ktorá bola v stredoveku najsevernejšou baštou na hraniciach s Poľskom. Najstaršia písomná zmienka o hrade pochádza z roku 1250, kráľ Belo IV. ho daroval Makovi. Pôvodne gotický hrad bol v 16. storočí renesančne prestavaný a rozšírený o ďalšie dva okruhy, čím sa stal jedným z najrozsiahlejších a najlepšie opevnených feudálnych sídiel na Slovensku. Za panovania Rákociovcov bol hrad centrom plánovania protihabsburských povstaní. Hrad roku 1684 dobyli a výrazne poškodili cisárske vojská. V Zborove sa nachádzali aj tri kaštiele. Najstarší nechali postaviť Šeredyovci v polovici 16. stor. V prvej tretine 17. storočia Rákociovci postaviť druhý kaštieľ – svoje reprezentačné sídlo. Tretí -Barokový kaštieľ šľachtickej rodiny Szirmayovcov bol počas 1. sv. vojny zničený a zachovala sa z neho už len pohrebná kaplnka pri základnej škole. Z obdobia ťažkých bojov počas 1. aj 2. sv. vojny sa tu zachovali vojenské cintoríny. 
Známe lyžiarske stredisko v obci Regetovka je od Hutky vzdialené . Leží v nadmorskej výške 520 až 760 metrov. Parkoviská sú vzdialené od svahov asi . Pre návštevníkov sú k dispozícii tri lyžiarske svahy v dĺžkach 400 –  a prevýšením 80 – , vhodné pre začiatočníkov aj náročných lyžiarov. K dispozícii je 6 vlekov s prepravnou kapacitou 3 200 osôb za hodinu. Svahy sú pravidelne upravované. Veľkou prednosťou strediska je novovybudovaný zasnežovací systém a večerné lyžovanie (od 18.00 do 21.00 hod). Pre milovníkov behu na lyžiach sú pripravené turistické bežecké trate. V areáli sa nachádzajú občerstvovacie bufety, požičovňa, servis a úschova lyží.
V susedstve Hutky ( západne) je Nižná Polianka. V jej katastri leží rekreačná oblasť Makovica s penziónom Villa Makovica a prírodným letným kúpaliskom s rozmermi cca 50 x a pitnej vody a lyžiarskym vlekom.
Ďalšie lyžiarske stredisko – Stebnícka Huta je od Hutky vzdialené opäť , v nadmorskej výške 500 až . Parkoviská sú vzdialené od svahov asi . Pre návštevníkov sú k dispozícii 2 lyžiarske svahy v dĺžkach 900 – a prevýšením vhodné pre začiatočníkov, pokročilých lyžiarov aj snowboardistov. K dispozícii je lyžiarsky vlek s prepravnou kapacitou 900 osôb za hod. Svahy sú pravidelne upravované. Pre milovníkov behu na lyžiach sú pripravené turistické bežecké trate. V areáli sa nachádza bufet, požičovňa, servis a úschova lyží. V Stebníckej Hute je aj tzv. Slnečný majer, kde je krytá jazdiareň. Návštevníkom sa tu naskytá aj možnosť jazdy na koni v prírode. Je možné tu absolvovať jazdecký kurz. V Slnečnom majery je k dispozícii tiež reštaurácia a možnosť ubytovania v apartmáne a chatkách.
Na erbe Hutky sú vyobrazené na pôde dve fľaše a medzi nimi pohár na stopke. Tento symbol poukazuje na tradíciu sklárskej huty, pôsobiacej v minulých storočiach v obci, z čoho je pravdepodobne odvodený aj jej názov.

</doc>
<doc id="26319" url="https://sk.wikipedia.org/wiki?curid=26319" title="Nižná Polianka">
Nižná Polianka

Nižná Polianka je obec na Slovensku v okrese Bardejov. 
Polohopis.
Obec je umistnená presne v strede medzi Bardejovom a Svidníkom, v severovýchodnej časti Slovenska, blízko pri štátnej hranici s Poľskom.
Vodné toky.
Obcou preteká riečka s názvom Ondava.
Vodné plochy.
V obci sa nachádza aj prírodné letné kúpalisko.
Kultúra a zaujímavosti.
V obci je Dobrovolný hasičský zbor, muži, ženy a dorast, ktorý sa každoročne zúčastňuje okrskových súťaží. Donedávna sa praktizovalo stavanie a pálenie jánskej vatry, tzv. "Sobitky", ktorá sa zapaľovala 6. júla každoročne (pri príležitosti "Jána") vo večerných hodinách. 
Stavby.
V obci je lyžiarsky vlek so zasnežovaním, motel Villa Makovica, ktorý je momentálne mimo prevádzky, a stanica rýchlej zdravotnej služby. 
Pravidelné podujatia.
Začiatkom roka sa v obci usporadúvajú dva plesy, jeden usporadúva obec, druhý Poľovnícky zväz.
Hospodárstvo a infraštruktúra.
Školstvo.
Základná škola s Materskou školou s ročníkmi od 1-4

</doc>
<doc id="26320" url="https://sk.wikipedia.org/wiki?curid=26320" title="Nižná Voľa">
Nižná Voľa

Nižná Voľa je obec na Slovensku v okrese Bardejov.

</doc>
<doc id="26321" url="https://sk.wikipedia.org/wiki?curid=26321" title="Nižný Tvarožec">
Nižný Tvarožec

Nižný Tvarožec je obec na Slovensku v okrese Bardejov s rusínskymi obyvateľmi.
Dejiny.
Jágerská kapitula v roku 1355 ohraničila pre Tekulovcov panstvo Smilno, ku ktorému bola začlenená aj táto dedina. V sídlisku bol okrem poddanských domov aj mlyn, drevený kostol, nepochybne aj fara. Stavebná skladba sídliska dosvedčuje, že ono jestvovalo aspoň 2 až 3 desaťročia skôr.
V písomnostiach zo 14. až 16. storočia sa vyskytuje postupne pod názvami Twrous, Thurospathaka, Alsothwrospathak, ktorých základom je preklad pôvodného slovenského názvu Tvarožec do maďarčiny (túrós = tvarohový). Tento názov nepochybne tvorili šľachtici, možno Tekulovci, ktorí boli maďarského pôvodu. Od 15. storočia sa ojedinele vyskytuje aj slovenský názov tejto dediny, pravda, v maďarizovanej podobe. Ani maďarský ani slovenský názov nemajú takú súčasť, z ktorej by sa mohlo usúdiť, že dedinu založili usadlíci podľa zákupného práva. Vzhľadom na to, ale najmä na existenciu blízkeho starobylého Gaboltova pred 13. storočím, možno predpokladať, že názvom Tvarožec nazývali toto údolie obyvatelia Gaboltova, v ktorom mohlo jestvovať sídlisko v 13. storočí, prípadne skôr, v ktorom sa začiatkom 14. storočia mohli usadiť noví usadlíci podľa zákupného práva.
V 15. až 16. storočí bol Nižný Tvarožec majetkovou súčasťou panstva Makovica, hoci v polovici 16. storočia bol v záložnej držbe mesta Bardejova. V roku 1427 boli tunajšie sedliacke domácnosti zdanené od 12 port. Neskôr, pravdepodobne v rokoch 1471 a 1472 pri prechode poľské vojsko dedinu spustošilo, takže v roku 1492 sídlisko nejestvovalo. Čoskoro sa tu usadilo nové obyvateľstvo. V 16. storočí Nižný Tvarožec patril k rusínskym dedinám na panstve Makovica. Okrem domácnosti šoltýsa tu žili poddanské domácnosti. Sedliacke domácnosti v rokoch 1543, 1567 a 1588 zdanili od 6, 3 resp. 1,5 porty, pričom v roku 1567 štyri domácnosti hospodárili na polovičných a štyri na štvrtinových usadlostiach. V tých rokoch tu žili 3, 12 a žiadna želiarska domácnosť. Sídlisko v roku 1600 pozostávalo zo 17 obývaných poddanských domov a domu šoltýsa, kostola a fary.
Koncom 16. storočia bol Nižný Tvarožec stredne veľkou dedinou s prevažne rusínskym obyvateľstvom, ale sídlisko sa mierne zväčšovalo. V roku 1618 šoltýstvo s mlynom patrilo už štyrom domácnostiam. Okolo 20 sedliackych domácností hospodárilo na polovičných a menších usadlostiach. Miestnemu pravoslávnemu farárovi patrilo pole a lúky v rozsahu celej sedliackej domácnosti.

</doc>
<doc id="26322" url="https://sk.wikipedia.org/wiki?curid=26322" title="Vyšný Tvarožec">
Vyšný Tvarožec

Vyšný Tvarožec je obec na Slovensku v okrese Bardejov
Polohopis.
Obec leží v pod hlavným chrbtom Nízkych Beskýd. 
Dejiny.
Prvá písomná zmienka o obci je z roku 1414, ale šoltýs s usadlíkmi tu založil sídlisko už okolo roku 1400. Bola majetkom feudálneho panstva Makovica. V roku 1600 sídlisko pozostávalo z 5 poddanských domov. V roku 1715 až 1720 tu postupne hospodárilo 7 až 5 poddanských domácností, v roku 1828 bolo v obci 32 domov a 244 obyvateľov, v roku 1900 mala 220 a v roku 1970 199 obyvateľov. (prevažne Rusínov).

</doc>
<doc id="26323" url="https://sk.wikipedia.org/wiki?curid=26323" title="Hervartov">
Hervartov

Hervartov je obec na Slovensku v okrese Bardejov.
V obci sa nachádza unikátny drevený kostol sv. Františka z Assisi (Národná kultúrna pamiatka), ktorý je od roku 2008 zapísaný v Zozname svetového kultúrneho dedičstva UNESCO. 

</doc>
<doc id="26324" url="https://sk.wikipedia.org/wiki?curid=26324" title="Fričkovce">
Fričkovce

Fričkovce sú obec na Slovensku v okrese Bardejov.
Dejiny.
Vývoj názvu obce:
Kultúra a zaujímavosti.
Šport.
Futbal - (ŠK Fričkovce)
Hospodárstvo a infraštruktúra.
Školstvo.
V obci Fričkovce sa nachádza základná škola a materská škola. Základná škola v obci bola postavená v roku 1903.

</doc>
<doc id="26325" url="https://sk.wikipedia.org/wiki?curid=26325" title="Bartošovce">
Bartošovce

Bartošovce sú obec na Slovensku v okrese Bardejov. Obec mala pri sčítaní ľudu v roku 2001 739 obyvateľov, z toho 367 žien, pri ostatnom sčítaní ľudu, v roku 2015 v obci žilo 713 obyvateľov, v roku 2019 sa tento počet zvýšil na 729.
Poloha.
Leží v nadmorskej výške okolo 355 m n. m. v Bartošovskej kotline, neďaleko Čergovského pohoria. Susedí s obcami Hertník, Janovce, Osikov a Kobyly. 
Dejiny.
Prvá písomná zmienka o obci pochádza z roku 1408. Pre úrodné pôdy a blízkosť Bardejova sa tu usadili statkári, ktorí tu vybudovali majer s chovom hovädzieho dobytka a pestovaním poľnohospodárskych plodín a výrobou múky. Nachádzali sa tu dva mlyny – vyšný a nižný. Aj preto sa obec dodnes delí na časti "Vyšný mlyn, Nižný mlyn" a "Podstavenec". Bartošovce majú bohatú históriu. Pretransformovali sa cez mnoho názvov, ako napr. "Bartosfaula" – až po súčasný. Krátko po vzniku obce tu vznikla papiereň. V 17. storočí tu vznikla škridliareň spolu s tehliarňou preslávená v širokom okolí východného Rakúsko-Uhorska. Spolu s obcou Kurima tvorila až do 19. storočia hlavné centrá Bardejovského okresu.
Okolo roku 1600 tu bol vybudovaný rímskokatolícky kostol, ktorý sa tu v tej istej podobe po mnohých rekonštrukciách (ostatná v roku 2010) zachoval dodnes a je obdivovaný mnohými turistami. Obcou pretekajú dva potoky – Sekčov a Vieska. 
Obecné symboly.
Erb.
Erb obce tvorí: "V modrom štíte zlaté položené brdo. "
Súčasnosť.
V súčasnosti je obec priemyselno-poľnohospodárska. Je tu aj poľnohospodárske družstvo zamerané na chov hovädzieho dobytka. V strede Bartošoviec sa nachádza novo-rekonštruovaný kultúrny dom a miestny obchod a pohostinstvo. O kultúrne vyžitie sa stará folklórny súbor Bartošovčan,ženský spevácky zbor, detský spevácky zbor "Plamienok" a roku 2010 tu vznikol aj mládežnícky folklórny súbor "Bartošovské dzivčata i paropci". V obci sa nachádza aj futbalové ihrisko, na ktorom odohráva zápasy futbalový klub "TJ Čergov Bartošovce".

</doc>
<doc id="26326" url="https://sk.wikipedia.org/wiki?curid=26326" title="Kríže (okres Bardejov)">
Kríže (okres Bardejov)

Kríže je obec na Slovensku v okrese Bardejov. V obci sa nachádza gréckokatolícky chrám Presvätej Bohorodičky Ochrankyne z roku 1852. Prvá písomná zmienka o obci pochádza z roku 1635.

</doc>
<doc id="26327" url="https://sk.wikipedia.org/wiki?curid=26327" title="Kožany">
Kožany

Kožany sú obec na Slovensku v okrese Bardejov.
Kultúra a zaujímavosti.
V obci sa nachádza národná kultúrna pamiatka gréckokatolícky drevený chrám – Cerkov Stritiňa Hospoda (Stretnutia Pána) so Simeonom z roku 1698. Steny lode a svätyne sú vyzdobené výjavmi z Nového zákona. Zvon z roku 1406 patrí k najstarším na východnom Slovensku. Pamiatka bola obnovená v roku 2004 v rámci projektu "Obnovme si svoj dom". Cerkev stále slúži svojmu liturgickému účelu, nedeľné bohoslužby sú o 8:00. 

</doc>
<doc id="26328" url="https://sk.wikipedia.org/wiki?curid=26328" title="Stuľany">
Stuľany

Stuľany sú obec na Slovensku v okrese Bardejov.

</doc>
<doc id="26329" url="https://sk.wikipedia.org/wiki?curid=26329" title="Vyšný Kručov">
Vyšný Kručov

Vyšný Kručov je obec na Slovensku v okrese Bardejov.
Polohopis.
Obec leží v južnej časti Nízkych Beskýd, v doline Tople. 
Dejiny.
Prvá písomná zmienka o obci je z roku 1438, ale predpokladá sa, že sídlisko jestvovalo už pred 13. storočím, alebo ho založil šoltýs s usadlíkmi v 14. storočí. Patrila zemepánom z Tročian a ich príbuzenstvu. V roku 1600 sídlisko pozostávalo len zo 7 poddanských domov. V roku 1828 bolo v obci 32 domov a 239 obyvateľov, v roku 1900 mala 122 a v roku 1970 147 obyvateľov.

</doc>
<doc id="26330" url="https://sk.wikipedia.org/wiki?curid=26330" title="Tročany">
Tročany

Tročany sú obec na Slovensku v okrese Bardejov.
Polohopis.
Obec leží na styku Nízkych Beskýd s "Bartošovskou kotlinou". 
Dejiny.
Prvá písomná zmienka o obci je z roku 1277, ale sídlisko okolo kostola sv. Trojice už jestvovalo okolo roku 1100. Obec patrila miestnym zemepánom. V roku 1600 sídlisko pozostávalo len z 10 poddanských domov, kúrie miestnych zemanov, kostola a fary. V roku 1715 až 1720 tu postupne hospodárilo 10 až 6 poddanských domácností, v roku 1828 bolo v obci 47 domov a 360 obyvateľov, v roku 1900 mala 221 a v roku 1970 325 obyvateľov.

</doc>
<doc id="26331" url="https://sk.wikipedia.org/wiki?curid=26331" title="Vaniškovce">
Vaniškovce

Vaniškovce sú obec na Slovensku v okrese Bardejov. Obec leží južne od Bardejova v Bartošovskej kotline, na chrbte medzi dolinami Rešovky a Sekčova, 1 km od hlavnej cesty spájajúcej Prešov a Bardejov. Leží takmer v presnej polovici cesty medzi týmito mestami. Chotár obce je v nadmorskej výške od 350 do 445 m (stred obce má ). Obec leží na kopci, takže je viditeľná z okolitých dedín. V obci sa nachádza nedávno zrekonštruovaný kostol.

</doc>
<doc id="26332" url="https://sk.wikipedia.org/wiki?curid=26332" title="Raslavice">
Raslavice

Raslavice sú obec na Slovensku v okrese Bardejov v Prešovskom kraji. Obec vznikla v roku 1971 spojením dvoch obcí Vyšné a Nižné Raslavice.
Vodné toky.
Cez obec pretekajú rieky Sekčov, ktorá pramení v Čergovskom pohorí pod Bukovým vrchom a Hrabovec, ktorá pramení nad Kobylskou horou a tečie smerom od obce Kobyly a Janovce. Rieka Hrabovec sa južne za obcou vlieva do rieky Sekčov, ktorá je ľavostranným prítokom Torysy.
Dejiny.
Obec má výhodnú geografickú polohu, čo už v minulosti podmieňovalo vznik ľudských osídlení. Už v druhej polovici 13. storočia tu postavili dodnes zachovaný románsky kostol. Región bol v minulosti využívaný najmä poľnohospodársky. V 70-tych rokoch 20. storočia sa v obci začala rozvíjať priemyselná výroba. V súčasnosti obec žije najmä cestovným ruchom.
Hospodárstvo a infraštruktúra.
Doprava pomocou autobusov a vlakov.
Kultúra.
V obci funguje od roku 1931 Folklórna skupina Raslavičan a Divadelný súbor NA SKOK, ktorého prvopočiatky siahajú až do dvadsiatych rokov minulého storočia. V súčasnosti sa obe umelecké telesá venujú organizovaniu kultúrneho života v obci. Medzi tradičné každoročné podujatia patria napríklad „Šarišské slávnosti piesní a tancov“ organizované obcou v spolupráci s FSk Raslavičan a rôzne divadelné predstavenia organizované divadlom.

</doc>
<doc id="26333" url="https://sk.wikipedia.org/wiki?curid=26333" title="Poliakovce">
Poliakovce

Poliakovce sú obec na východnom Slovensku v okrese Bardejov. Obec má asi 381 obyvateľov.
Prvá písomná zmienka o obci Poliakovce je z roku 1414. Vtedajšia forma nazvu obce bola Poljak. Dedinka patrila do panstva Makovica, ktoré patrilo Cudarovcom.

</doc>
<doc id="26334" url="https://sk.wikipedia.org/wiki?curid=26334" title="Janovce">
Janovce

Janovce sú obec na Slovensku v okrese Bardejov. Obec bola v polovici januára 1945 čiastočne vypálená počas oslobodzovacích bojov. Zhoreli 2 domy a dve hospodárske budovy.

</doc>
<doc id="26335" url="https://sk.wikipedia.org/wiki?curid=26335" title="Buclovany">
Buclovany

Buclovany sú obec na Slovensku v okrese Bardejov.

</doc>
<doc id="26336" url="https://sk.wikipedia.org/wiki?curid=26336" title="Kľušov">
Kľušov

Kľušov je obec na Slovensku v okrese Bardejov.
Obecné symboly.
Erb.
Erb obce tvorí neskorogotický (dolu zaoblený) červený štít, v ktorom na zelenej pažiti je napravo otočený zlatý voz (rebrinák).
Kostol svätých Cyrila a Metoda.
Dominantou obce je budova kostola svätých Cyrila a Metoda. 
Myšlienka postaviť v obci Kľušov nový kostol vznikla v období pôsobenia ThDr. Jozefa Machabu v kobylskej farnosti. 1100. výročie smrti slovanského apoštola svätého Konštantína - Cyrila (1969), dalo podnet zasvätiť kostol práve našim patrónom. Plány nového kostola vypracoval staviteľ Viliam Antony z Bardejova. Slávnostná posviacka základného kameňa stavby sa konala 12. júla 1970. 
Výstavba kostola sa uskutočňovala svojpomocne z finančných prostiedkov obyvateľov Kľušova ako aj z darov rodákov žijúcich mimo rodiska. Obetavosťou veriach za účinkovania kobylského farára Jozefa Juhása bola stavba kostola dokončená v roku 1972. Posviacka kostola sa konala 9. júla 1972. 
V nasledujúcich rokoch sa postupne dopĺňalo najpotrebnejšie vnútorné vybavenie a robila úprava okolia kostola. 
V súčasnosti prebieha celková rekonštrukcia. Momentálne bola ukončená prvá časť a to rekonštrukcia kostolnej veže. V blízkej budúcnosti prejde renováciou aj zvyšok stavby.

</doc>
<doc id="26337" url="https://sk.wikipedia.org/wiki?curid=26337" title="Kobyly (okres Bardejov)">
Kobyly (okres Bardejov)

Kobyly sú obec na Slovensku v okrese Bardejov.
Obecné symboly.
Erb.
Erb obce tvoria v hornej časti zeleného štítu dva k sebe otočené strieborné kone, pod nimi strieborné bežiace žriebä.

</doc>
<doc id="26338" url="https://sk.wikipedia.org/wiki?curid=26338" title="Krajná Bystrá">
Krajná Bystrá

Krajná Bystrá je obec na Slovensku v okrese Svidník, v Prešovskom kraji. 
Polohopis.
Krajná Bystrá sa rozprestiera v severnej časti Nízkych Beskýd, západnej časti Laboreckej vrchoviny západne od Ladomírky. Územie chotára je na hranici s Poľskom. Nadmorská výška v strede obce je 380 m a v chotári od 350 – 670 m. Okolie obce má členitý povrch a súvislý les s porastom buka, borovice a smreka. V obci sa nachádzajú sírovodíkové a metánové vody.
Rozloha obce zaberá 894 ha.
Vodné toky.
Cez obec preteká 6 km Hluboký potok, prameniaci pri štátnej hranici s Poľskom vo výške 460 m. Potok je pravostranným prítokom Ladomirky do ktorej sa vlieva poniže Krajnej Poľany vo vzdialenosti 1 km.
Symboly obce.
Erb.
V zelenom štíte je strieborný kosák so zlatou rukoväťou zabodnutý v zlatom snope. Snop je prevýšený z horného okraja štítu vyrastajúcimi striebornými váhami so striebornými miskami. Je to poľnohospodársky motív podľa odtlačku pečatidla obce z roku 1837, doplnený o atribút miestneho patróna sv. Michala. Autormi erbu sú Jozef Novák a Ladislav Čisárik. Erb obce bol prerokovaný obecným zastupiteľstvom v roku 2004 a je zapísaný v Heraldickom registri Slovenskej republiky pod číslom: HR: K-227/2004.
Vlajka.
Vlajka obce pozostáva zo štyroch pozdĺžnych pruhov vo farbách zelenej, bielej, zelenej a žltej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Názov.
Vývin názvu obce
Dejiny.
Obec vznikla pri osídľovaní severnej časti Šarišskej župy v rokoch 1573 až 1598. 
Obec v minulosti patrila do Makovického panstva, Šarišskej župy. Po vzniku ČSR bola súčasťou Prešovského kraja a okresu Svidník. V roku 1960 pri novom územnosprávnom členení bola súčasťou Východoslovenského kraja a Bardejovského okresu. Od roku 1968 patrila do novo vzniknutého okresu Svidník. Po vzniku Slovenskej republiky bola znovu začlenená do Prešovského samosprávneho kraja.
V dôsledku ťaživej, neúnosnej hospodárskej a ekonomickej situácie a ťažkých prírodných podmienok došlo na začiatku 18. storočia k úteku poddaných. Značná časť obyvateľov odišla do južných časti Uhorska, ktoré bolo vyprázdnené po odchode Turkov. Časť obyvateľov vyrábala šindle zo smrekového a jedľového dreva.
Bolo to tiež i v časoch predmníchovskej republiky. V čase druhej svetovej vojny a vzniku Slovenského národného povstania v chotári obce pôsobila partizánska skupina, ktorá pripravovala podmienky na bezproblémový vstup Červenej armády na pomoc SNP. Nemci v dôsledku týchto skutočnosti, nechali obyvateľstvo vysťahovať a obec vypálili. Za aktívny boj proti fašizmu obec bola vyznamenaná Radom Červenej hviezdy.
Po roku 1945 obyvatelia obce boli zamestnaní v priemyselných podnikov ako napríklad VSŽ, VSS v Košiciach, v Odevných závodoch vo Svidníku, Strojárňach potravinárskeho priemyslu, stavebnom podniku vo Svidníku.
História obce zaznamenala niekoľko vysťahovaleckých odchodov. 
Obyvateľstvo.
V roku 1787 mala obec 39 domov a 252 obyvateľov. V roku 1940 mala obec 63 domov a 329 obyvateľov. V obci tiež žilo 6 občanov židovského pôvodu. V roku 2004 v obci žilo 335 obyvateľov.
V obci Krajná Bystrá sa v deväťdesiatych rokoch 20. storočia nachádzali najčastejšie tieto priezviská: Babej, Baran, Berežný, Breznoščák, Capko, Cimba, Cino, Čonka, Dubivský, Džurban, Fedák, Ferenc, Gaži, Goban, Gula, Hojda, Horvath, Hrinko, Humeník, Hušo, Jambrozi, Jedinak, Jurečko, Kačurjak, Karala, Kosakowsky, Krak, Lipinský, Litvák, Lorenc, Macko, Maťaš, Matyás, Mazur, Mudry, Múdry, Noga, Novák, Pánik, Popovec, Rodák, Rusinko, Senaj, Sivák, Šamko, Šoma, Štefan, Štefanco, Štefanov, Urban, Vančišin, Vaňko, Vašuta, Weis, Zápotocký, Zásada, Zelizňák, Zelizňak a Želizňák.
Kultúra a zaujímavosti.
Pomníky.
Pamätná tabuľa osloboditeľom.
V obci sa nachádza pamätná tabuľa na fasáde obecného úradu venovaná osloboditeľom Krajnej Bystrej.
Pamätník Vasila Biľaka.
Od februára 2015 sa v obci nachádza pamätník miestneho rodáka RSDr. Vasila Biľaka. Súčasťou pamätníka bola pôvodne aj busta s podobizňou Biľaka, pamätník bol však po niekoľkých dňoch poškodený a busta bola po krátkej dobe odcudzená.
Zaujímavosti.
Vojenský cintorín z 1. svetovej vojny.
V Krajnej Bystrej je vojnový cintorín z prvej svetovej vojny, ktorý nie je v ideálnom stave a je súčasťou obecného cintorína. Celkovo 29 hrobov roztrúsených po cintoríne nie je označených krížmi ani inými symbolmi. Mŕtvych vojakov pochovávali na cintoríne už počas vojny.
V dvadsiatich štyroch hroboch je pochovaných po dvoch, v štyroch hroboch sú pochovaní po troch a v jednom hrobe sú štyria vojaci. Tento hrob vznikol po exhumačných prácach 22. marca 1922. 
Na vojnovom cintoríne je pochovaných tridsať rakúsko-uhorských vojakov a tridsať štyri vojakov cárskej ruskej armády. Identifikovaný bol rakúsko-uhorský vojak Alexander Linter. O vojnové hroby v medzivojnovom období sa staral Ján Hojda.

</doc>
<doc id="26339" url="https://sk.wikipedia.org/wiki?curid=26339" title="Krajná Poľana">
Krajná Poľana

Krajná Poľana (do roku 1927 "Poľana") je obec na Slovensku v okrese Svidník. 
Symboly obce.
Erb a vlajka.
V modrom štíte na zelenej pažiti je strieborný kôň v rovnakej zbroji so zlatým postrojom. V zlatom sedle strieborne odetý rytier drži v ľavici striebornú šabľu so zlatou rukoväťou. 
Základom erbu je sediaci jazdec na sivkovi. Motív erbu pravdepodobne vychádza z rodového erbu neidentifikovateľného vlastníka. Erb vznikol podľa odtlačku pečatidla obce z roku 1868.
Autormi erbu sú Jozef Novák a Ladislav Čisárik.
Vlajka pozostáva z piatich pozdĺžnych pruhov vo farbách modrej (1/7), bielej (2/7), modrej (1/7), žltej (2/7) a zelenej (1/7). Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Erb bol prijatý obecným zastupiteľstvom dňa 15. marca 2000 a je registrovaný v heraldickom registri SR pod číslom HR: K-153/2000
Prírodné podmienky.
Nadmorská výška 330 m stred obce, 320 – 507 v chotári. Krajná Poľana leží v severnej časti Nízkych Beskýd pri ústí riečky Bodružalíka do Ladomírky. Mierne členitý povrch zväčša odlesneného chotára tvoria flyšové súvrstvia.
V obci, ktorá patrí do územia Laboreckej vrchoviny, je od 17. septembra 2009 vyhlásené Ministerstvom životného prostredia "Chránené vtáčie územie", ktoré má zabezpečiť podmienky pre prežitie a rozmnožovanie vtákov európskeho významu.
Názov.
Vývin názvu obce
Dejiny.
Obec vznikla 1573-1598. Patrila panstvu Makovica. Roku 1712 sa vyľudnila útekom poddaných 
V polovici 19. storočia vysťahovalectvo. Do 1. svetovej vojny bolo v obci iba 10 drevených domov, v každom z nich žili 2-3 rodiny.
Za prvej ČSR pracovali obyvatelia v lesoch a na miestnej píle, chodievali na sezónne poľnohospodárske práce na veľkostatky do južných oblastí Slovenska. V roku 1907 bratia Tonetovci postavili v dedine pílu, ktorú v roku 1936 odkúpil Ladislav Vančura a nazval ju Párna píla veľkostatku L. Vančuru a spol. V roku 1929 do obce prišiel prvý učiteľ Anton Komanický.
Za druhej svetovej vojny počas prechodu frontu bola väčšia časť obce zničená, po oslobodení obnovená, vyznamenaná Radom červenej hviezdy. 
Väčšina obyvateľov pracovala do konca 90. rokov 20. storočia v miestnom závode Piloimpregna. Značná časť obyvateľov vo Svidníku a Stropkove. 
Pôdu obrábali do začiatku 70. rokov 20. storočia súkromne hospodáriaci roľníci. Po tomto období leso-poľnohospodárky podnik. Po prevrate, po roku 1990 väčšia časť pôdy je neopracovaná.
Pôvodnými osídlencami boli najmä pastieri oviec, kôz a dobytka, drevorubači a neskôr aj výrobcovia poľnohospodárskeho náradia a tkáči. 
Staré a inojazyčné názvy obce a obyvateľské mena.
Pôvodný názov – "Hunkovská Poľana" – svedčí o tom, že ju pôvodne vybudovali na poľane v susedstve Hunkoviec, neskôr bola premenovaná prívlastkom „krajná“, z čoho môžeme usudzovať, že ju spravovali krajníci. 

</doc>
<doc id="26340" url="https://sk.wikipedia.org/wiki?curid=26340" title="Krajná Porúbka">
Krajná Porúbka

Krajná Porúbka je obec na Slovensku v okrese Svidník.
Polohopis.
Obec historicky patrila do Šarišskej župy a okresu Svidník. Po vzniku ČSR bola súčasťou Prešovského kraja a okresu Svidník. Pri novom územno-správnom členení v roku 1960 a vzniku Východoslovenského kraja bola pričlenená do Bardejovského okresu. Od roku 1968 znovu je začlenená do Svidníckeho okresu. 
Po vzniku samostatného Slovenska a vzniku Prešovského kraja je pričlenená do okresu Svidník. Rozloha katastra obce má rozlohu 373 ha.
Nadmorská výška v strede obce je 415 m. v katastri od 400 do 645 metrov nad morom. Obec je v severnej časti Nízkych Beskýd, pri štátnej hranici s Poľskom. Má mierne členitý povrch, ktoré tvoria flyšové súvrstvia. V okolí obce prevláda les s porastom buka a smreka.
Obec sa nachádza v CHKO Východné Karpaty. V obci hniezdi zákonom chránený bocian biely, ktorý tu, uprostred obce pri dome č.19, našiel každoročné útočisko v tichom a hlavne ekologicky čistom prostredí. Obec je registrovaným členom Spoločnosti pre ochranu vtáctva na Slovensku. 
Symboly obce.
Erb.
Erbom obce je prírodný motív podľa odtlačku pečatidla obce z roku 1787. Pečatidlo používali richtári oboch obcí, Medvedieho aj Krajnej Porúbky), ktorý je doplnený atribútom miestnej patrónky Panny Márie, patrónky miestnej pravoslávnej cirkvi. V červenom štíte v zelenej pažiti stojaci zlatý obrátený medveď, ktorý je v horných rohoch štítu sprevádzaný striebornými ľaliami. Autormi erbu sú Jozef Petrovič a Kvetoslava Hanzová. Erb bol prijatý 4. júna 2005 na rokovaní obecného zastupiteľstva a je zapísaný v heraldickom registri pod číslom: HR: K-244/2005.
Vlajka.
Vlajka obce pozostáva zo štyroch pozdĺžnych pruhov vo farbách žltej, bielej, červenej a zelenej. Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Dejiny.
Prvá písomná zmienka pochádza z roku 1582. Obec je v historických dokumentoch pomenovaná Porúbka jej pôvodný názov svedčí o tom, že vznikla na mieste vyrúbaného lesa. V roku 1773, 1786 Porubka, v roku 1808 je uvádzaná pod názvom Krajna-Porubka, Porubka, v roku 1863–1882 Krajnaporubka, 1888–1902 Krajnóporubka. V 19. storočí bol jej názov úradne rozšírený na Krajná Porúbka, aby bola odlíšená od inej Porúbky v Šarišskej župe. V rokoch 1907–1913 Végortovány, 1920 Porúbka, od roku 1927 Krajná Porúbka.
Bola majetkovou súčasťou Makovického panstva a v danom roku tu podľa zápisov hospodárili štyri sedliacke a jedna želiarska domácnosť. 
Obyvatelia sa zaoberali poľnohospodárstvom, začiatkom 18. storočia v okolí získali povesť dobrých pestovateľov strukovín. 
V roku 1877 mala Porúbka 15 domov a 104 obyvateľov, v roku 1828 26 domov a 200 obyvateľov. V čase prvej svetovej vojny na prelome rokoch 1914 až 15 obec obsadilo ruské vojsko 8. armády pod velením generála Brusilova.
Počas prvej ČSR sa mnohí jej obyvatelia vysťahovali. 
Pri oslobodzovacích bojoch v októbri 1944 obec bola silne poškodená. Po oslobodení obyvatelia obce pracovali v priemyselných podnikoch vo Svidníka a v Košiciach.
Obyvateľstvo.
V roku 1869 – v obci bolo 79 obyvateľov. V roku 1880 – 123 obyvateľov, v roku 1890 – 157, v roku 1900 – 178, obyvateľov, 1910 – 162 obyvateľov, v roku 1921 – 150 obyvateľov, v roku 1930 – 176 obyvateľov, v roku 1940 – 183, obyvateľov, v roku 1948 – 155, v roku 1961 – 145, a v roku 1970 – 127 obyvateľov. 
V obci sa v 90. rokoch 20. storočia nachádzali najčastejšie tieto priezviská: DERCO, BUGEĽ, DULEBA, HOJDA, HRAPKO, HUMENÍK, FARKAŠ, FAZEKAŠ, KAPCALA, KOLCUN, KRUPA, LIPINSKÝ, MAKARA, SIŇÁR, ŠURIN, TIŠKO a VANČIŠIN.
Kultúra a zaujímavosti.
Zaujímavosti.
Vojenský cintorín z 1. svetovej vojny.
Na obecnom cintoríne v Krajnej Porúbke sa nachádza vojnové pohrebisko z prvej svetovej vojny, od ostatnej časti oddelené živým plotom. Obdĺžniková plocha s rozmermi 9 x 11 metrov má dvadsať tri hrobov, v ktorých sú uložené ostatky 39 neznámych vojakov. Z toho, desiati vojaci boli príslušníkmi X. zboru cárskej ruskej 3. armády a ďalších 29 pochovaných vojakov patrilo 3. cisársko-kráľovskej armáde Rakúsko-Uhorska. V hrobe č. 5 sú uložené pozostatky neznámeho cisársko-kráľovského rakúsko-uhorského poručíka. Uhorská politická elita a generalita roztrúsené hrobové miesta v krajnoporúbskom chotári vôbec neoznačila. Dôstojne sa s nimi nerozlúčilo ani bezprostredné velenie vojenskej jednotky. Mŕtvi vojaci boli zahrabaní na miestach svojho skonu (1914/5). 
Terajšie hroby, vojenské pietne miesto, zriadila po exhumačných prácach v dňoch 11. – 12. apríla 1922 Česko-Slovenská republika. Tento vojnový cintorín bol realizovaný pod vedením policajtov žandárskej stanice v Kapišove, strážmajstra Františka Slezáčka a strážmajstra Josefa Pávka. Viaceré hroby sú masové. Napríklad v hrobe č. 23 sú uložené pozostatky 6 vojakov. V hroboch č. 13, 18, 19, 20, 22 spia svoj večný sen po dvaja vojaci. Trojmiestne sú šachty č. 10, 14 a 21.
Dnes vojenské hroby sú označené a udržiavané.
Občianska vybavenosť.
V obci sa nachádzal drevený kostol Narodenia Panny Márie z obdobia po roku 1918, bol obnovený v rokoch 1946–1947, no v 50. rokoch vyhorel. Namiesto neho je tu dnes moderný murovaný pravoslávny chrám.

</doc>
<doc id="26341" url="https://sk.wikipedia.org/wiki?curid=26341" title="Abrahámovce">
Abrahámovce

Abrahámovce môže byť:

</doc>
<doc id="26342" url="https://sk.wikipedia.org/wiki?curid=26342" title="Abrahámovce (okres Bardejov)">
Abrahámovce (okres Bardejov)

Abrahámovce () je obec na Slovensku v okrese Bardejov, v Prešovskom kraji.
Lokalita.
Obec leži na hraniciach Nízkych Beskýd s Bartošovskou kotlinou.
Dejiny.
Obec nepochybne od 13. storočia patrila zemanom z Raslavíc.
Prvá písomná zmienka o obci pochádza z roku 1427 (pod názvom Abranfalua).
Koncom 16. storočia boli Abrahámovce stredne veľkou dedinou a výlučne poddanským obyvateľstvom. Vhodné prírodné podmienky predurčovali túto lokalitu pre poľnohospodárstvo. Okrem obrábania pôdy sa časť obyvateľstva zaoberala chovom dobytka a pláteníctvom. Poľnohospodársky ráz si obec zachovala aj za Československej republiky a po 2. sv. vojne. Všetká pôda bola v rukách súkromných vlastníkov až do roku 1957 kedy došlo k združstevňovaniu pôdy do spoločného užívania.
Bývalé názvy obce: Abranfalua (1427), Abran (1476), Abrahamovce (1786), Abranowece (1808)
Obyvatelia.
Väčšina obyvateľov Abrahámoviec sa hlási ku kresťanskému náboženstvu: evanjelickej a rímskokatolíckej cirkvi.

</doc>
<doc id="26343" url="https://sk.wikipedia.org/wiki?curid=26343" title="Krajné Čierno">
Krajné Čierno

Krajné Čierno je obec na Slovensku v okrese Svidník.
Polohopis.
Krajné Čierno je v Nízkych Beskydách a patrí do Laboreckej vrchoviny. Nadmorská výška v strede obce je 324 m a v katastri od 290 až po 500 m n. m. Historicky bola obec súčasťou Makovického panstva a patrila do Šarišskej župy a svidníckeho okresu. Po vzniku ČSR patrila do Prešovského kraja. V roku 1960, po vzniku nového územnosprávneho členenia. bola súčasťou Východoslovenského kraja a Bardejovského okresu. Od roku 1968 bola obec znova začlenená do Svidníckeho okresu. V okolí obce je bukový les, v ktorom je aj breza.
Prírodné podmienky.
Vodné toky.
Cez obec preteká 5 km potok Černianka, ktorý pramení západne pod Vovčím verchom v nadmorskej výške asi 497 m n. m. Po obec do svojho koryta priberá 4 krátke potoky. Je to ľavostranný prítok Ladomirky, do ktorej sa vlieva 1 km západne od Hunkoviec.
Symboly obce.
Erb.
V modrom štíte na zelenej pažití je striebroodetý muž s vysokou zlatou čiapkou v zlatých čižmách držiaci zlaté pravošikmo sklonené kosisko striebornej kosy. V ľavom spodnom okraji štítu je strieborná oslička v zlatom rohu. Sú to poľnohospodárske práce, ktoré boli zachytené v obecnom pečatidle pochádzajúcom z roku 1868. Autormi erbu sú Ladislav Vrteľ a Tomáš Brúder. Erb bol prijatý na rokovaní obecného zastupiteľstva 16. mája 2005 a je zapísaný v Heraldickom registri Slovenskej republiky pod číslom HR: K-240/2005.
Vlajka.
Vlajka obce pozostáva z ôsmich pozdĺžnych pruhov vo farbách modrej, žltej, bielej, modrej, zelenej, bielej, žltej a zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny.
Obec vznikla v rokoch 1573–1598. Prvá písomná zmienka je z roku 1618, kde je uvedená pod názvom Krainiay Czarno. Obec v roku 1773 taktiež bola vedená pod názvom Krajna-Csarno, Krajna-Csarnó, Krajna-Czarnó. Pomenovania obce v roku 1786 bolo Cscharno, Krajna Csohorno. V roku 1808 Krajna – Csarnó, Cžarno, v roku 1863-1882 Krajnacsarnó, 1888- 1902 Krajnócsarnó. V čase maďarizácie obec dostala v roku 1907-1913 názov Krajnócsarno, Végcsarnó. Aj po vzniku ČSR vývoj názvu pomenovania obce nebol ustálený. V roku 1920 bol Krajné Čierne, v roku 1927 Krajné Čarno a od roku 1948 Krajné Čierno. Územie obce zaoberá rozlohu 657 ha. 
V urbári panstva Makovica z roku 1618 sa ako nová obec uvádza aj Krainiay Czarno. Poddanské povinnosti a neutešené sociálne pomery ťažko doliehali na obyvateľstvo. Vyvolávalo to nespokojnosť a odpor poddaných vyjadrovaný rôznymi spôsobmi. Časté boli úteky z pôdy, ďalej odmietanie povinností, násilné privlastňovanie si panskej pôdy, lesa alebo úrody, krádeže, priame fyzické útoky alebo revolty. Nemalá časť poddaných sa grupovala do zbojníckych družín. V okolí obce pôsobila zbojnícka družina Fedora Hlavathu. 
V roku 1787 mala obec 14 domov a 83 obyvateľov, v roku 1828 mala 20 domov a 162 obyvateľov. V roku 1942 30 domov a 203 obyvateľov. V tomto období v obci žilo aj 11 židov. V roku 2004 v obci žilo 86 obyvateľov.
Hlavnou pracovnou činnosťou obyvateľstva bolo poľnohospodárstvo, chov dobytka a veľakrát odchádzali na sezónne práce. V 19. storočí tu mali majetky Károlyiovci.
Po vzniku ČSR obyvateľstvo pracovalo v lesoch a v poľnohospodárstve. V novembri 1944, pri bojoch o cestnú komunikáciu Ladomirová - Krajná Poľana bola obec značne poškodená.
V obci boli koncom 20. storočia najčastejšie tieto priezviská: Berežný, Cunder, Ducár, Gunza, Harajda, Hrebeňák, Krifka, Krivka, Ľach, Pavkeje, Revák, Skasko, Vaňko, Zribko, Žižák a Žižák-Fedorko.
Kultúra a zaujímavosti.
Zaujímavosti.
Vojenský cintorín z 1. svetovej vojny.
Krajnočierňanský vojnový cintorín je najmenší cintorín v okrese Svidník a je súčasťou obecného cintorína. Vojnové hroby sú identifikovateľné vďaka zhrdzaveným hviezdiciam z medzivojnového obdobia. V štyroch hroboch sú pochovaní piati vojaci z obdobia prvej svetovej vojny. V hrobe č. 2 je pochovaný cisársko-kráľovský rakúsko-uhorský vojak Peter Deliger, ktorý skonal 14. septembra 1914. Okrem neho spočívajú v ďalších hroboch 3 rakúsko-uhorskí vojaci a jeden vojak cárskej ruskej 3. armády. 
Toto vojnové pohrebisko vzniklo po exhumácii vojakov zakopaných na území obce Krajné Čierno dňa 29. marca 1922 zásluhou vlády ČSR. Na jeho výstavbe sa podieľali žandári zo stanice Krajnej Poľany pod vedením strážmajstra Františka Kopfiša a krajnočierňanského richtára Jozefa Demkanina. V medzivojnovom období tieto vojnové hroby udržiaval roľník Ján Berežný.

</doc>
<doc id="26344" url="https://sk.wikipedia.org/wiki?curid=26344" title="Kružlová">
Kružlová

Kružlová (rusín. Кружлёва) je obec na Slovensku v okrese Svidník. Obec bola v októbri 1944 vypálená počas oslobodzovacích bojov, pri bombardovaní letectvom Červenej armády. Zhorelo 30 domov.
Symboly obce.
Erb.
V modrom štíte na zelenej pažiti je zlatovlasý striebroodetý muž, ktorý oboma zdvihnutými rukami pridržiava na hlave položený veľký zlatý obilný snop. Znamenie erbu tvorí poľnohospodársky motív podľa obecného pečatidla z roku 1868. Erb bol prijatý obecným zastupiteľstvom 18. júna 1999 a je zapísaný v Heraldickom registri SR pod číslom HR: K-147/1999. Autormi erbu sú Jozef Novák a Ladislav Čisárik.
Vlajka.
Vlajka obce pozostáva z piatich pozdĺžnych pruhov vo farbách modrej, žltej, modrej, bielej a zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26345" url="https://sk.wikipedia.org/wiki?curid=26345" title="Kuková">
Kuková

Kuková je obec na Slovensku v okrese Svidník. 
Symboly obce.
Erb.
V zelenom štíte je strieborný kolovrátok, medzi úzkymi zlatými prehnutými snopmi. Znamenie na erbu je z roku 2000, pripomínajúce tradičné zamestnanie obyvateľov obce poľnohospodárstvo, tkáčstvo a výrobu kolovrátkov. Erb bol prijatý obecným zastupiteľstvom 20. novembra 2001 a je zapísaný v Heraldickom registri SR pod číslom HR: K-171/2001. Autormi erbu sú Peter Kónya, Sergej Pančák a Leon Sokolovský.
Vlajka.
Vlajka obce pozostáva zo štyroch pozdĺžnych pruhov vo farbách 3/8 zelenej, 1/8 bielej 3/8 zelenej a 1/8 žltej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny.
Kuková bola vybudovaná usadlíkmi podľa zákupného práva. Odhaduje sa, že budovanie sa začalo koncom 13. storočia alebo začiatkom 14. storočia. V roku 1660 mala obec 16 domov, kúrie zemepánov, a v obci sa taktiež nachádzal aj mlyn, kostol, fara a škola. Najrozšírenejšou pestovanou rastlinou bolo konope a s tým úzko súvisela aj pre túto obec tradičná výroba tkanív. Najrozšírenejším remeslom v obci bolo kolárstvo (výroba kolovrátkov). Kolovrátok sa nachádza v erbe obce.
Zemepánmi obce bola rodina Bánovcov. Obec im patrila počas 15. a 16. storočia. Rodina mala vo svojom vlastníctve necelú polovicu chotára, liehovar a kaštieľ v ktorom rodina Bánovcov bývala.
Názov.
Vývin názvu obce
Šport.
Futbal.
V obci sa nachádza futbalový klub TJ Družstevník Kuková, ktorý pôsobí v 7. lige OOFZ Svidník. Futbalový oddiel bol založený už v roku 1963 bratmi Tkáčovcami. Na ich počesť sa každoročne v auguste odohráva memoriálový turnaj. Klub ma aj svoj vlastný štadión, ktorý sa nachádza na konci obce. Vďaka projektu EURÁ z EURA od SFZ bola v roku 2023 kompletne zrekonštruovaná šatňa na štadióne. Najväčšími rivalmi klubu sú futbalové kluby z obce Lúčka a Kalnište. Futbal je možné hrať aj na multifunkčnom ihrisku v priestoroch areálu školy.
Hasičské súťaže – DHZ Kuková.
Obec má aj svoj vlastný dobrovoľný hasičský zbor. V roku 2015 obec od štátu dostala nové hasičské auto. Dobrovoľný zbor sa pravidelné účastní na rôznych hasičských súťažiach a súťaži taktiež vo Východoslovenskej hasičskej superlige.
Zaniknuté – Hokejbal.
Klub vznikol v roku 2014 pod názvom HBK Kuková, neskôr spojil s obcou Podhorany. Klub sa v sezóne 2015/2016 prihlásil do Prešovskej hokejbalovej ligy a bola to ich prvá aj posledná sezóna v tejto lige. V tabuľke skončili na 9. mieste z 12. Pamätná v tejto sezóne bola ich nečakaná výhra 6:4 proti Bardejovu. V sezóne 2015/2016 mal tím na súpiske 31 hráčov.

</doc>
<doc id="26346" url="https://sk.wikipedia.org/wiki?curid=26346" title="Kurimka">
Kurimka

Kurimka (, ) je obec na Slovensku v okrese Svidník.
Symboly obce.
Erb.
V modrom štíte na zelenej pažiti je strieborný doprava otočený muž v striebornom odeve, rovnakom klobúku a v čiernych topánkach, na pravom ramene so striebornou sklonenou puškou, ľavicou sa opierajúci o striebornú palicu a pravicou si pridržiavajúci strieborným dymom dymiacu zlatú fajku. Tento erb je spracovaný podľa odtlačku pečatidla obce z roku 1787. Zaraďujeme ho k tzv. hovoriacim erbom (v rusínčine kúriť – fajčiť), ikonograficky je netradičné zobrazená osoba s fajkou v ústach. Autorom erbu je Ladislav Nagy. Erb bol prijatý obecným zastupiteľstvom 27. mája 1997 a je zapísaný v Heraldickom registri SR pod č. HR: K-91/1997.
Vlajka.
Vlajka obce pozostáva z piatich pozdĺžnych pruhov vo farbách zelenej, bielej, žltej, zelenej a modrej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26347" url="https://sk.wikipedia.org/wiki?curid=26347" title="Ladomirová">
Ladomirová

Ladomirová je obec na Slovensku v okrese Svidník.
Polohopis.
Ladomirová bola súčasťou Šarišskej župy a patrila do okresu Svidník. Leží v severnej časti Nízkych Beskýd v doline potoka Ladomirky. Terén chotára je členitý, dolinami menších potokov rozrezaný povrch chotára tvoria súvrstvia flyšu, náplavy štrkov a pieskov a svahové hliny. Zalesnený je len vo východnej a severnej časti (buk, hrab a breza).
Symboly obce.
Erb.
V červenom štíte na zlatej pažiti sú dve stojace k sebe pootočené postavy. Držia sa za ruku. Na pravej strane je striebroodetý muž v modrej veste, čiernych čižmách a strieborným perom ozdobenom čiernom klobúku. Na ľavej strane je zlatovlasá žena so zlatým vrkočom, v strieborných šatách, modrom živôtiku a čiernej zástere.
Vlajka.
Vlajka obce pozostáva z 6 pozdĺžnych žlto-červeno-žlto-bielo-zeleno-žltých pruhov. Vlajka má pomer strán a ukončená dvoma zástrihmi, siahajúcimi do tretiny jej listu.
Erb obce je vytvorený podľa pečatidla obce z roku 1868. Autormi erbu sú Michal Kosť a Dragica Vrteľová.
Symboly obce boli prijaté na rokovaní obecného zastupiteľstva 21. mája 1998 a sú zapísané v Heraldickom registri Slovenskej republiky (1. zväzok, strana 120 - 121) pod číslom L-82/1998.
Názov.
Vývin názvu obce
Dejiny.
Obec bola založená v časoch valašskej kolonizácie na zákupnom práve v roku 1427 a nebola zdanená. Z miestnej pevnôstky, premenenej neskôr na kaštieľ, v stredoveku kasteláni spravovali východnú časť hradného panstva Makovica.
V druhej polovici 14. storočia Cudarovci, majitelia Makovice, zintenzívnili aj po roku 1364 kolonizáciu svojho panstva takisto na základe modifikovaného nemeckého práva. Svoj majetok rozširovali a obohacovali ďalším osídľovaním alebo novozakladaním osád, dokonca tak intenzívne, že sa dostali do finančných ťažkostí a v roku 1414 časť svojho panstva zálohovali Jánovi Bubekovi z Plešivca. Zálohované boli aj novovzniknuté osady medzi ktoré patrila aj Ladomirová. V rokoch 1415-1416 bola majetková dražba územia a sídla makovického panstva potvrdená donáciou Kráľa Žigmunda a Jágerskou kapitulou.
Stredoveké panstvo Makovica sa neskôr rozdelilo na tri obvody – hradný (zborovský), kurimský a ladomirský. Podstatný a strategický význam mal ladomirovský obvod, dnešnej Ladomirovej. Preto z Makovice vychádzali podnety na osídľovanie územia na východ a sever od tejto obce.
Na dôležitom cestnom ťahu smerom na Dukliansky priesmyk dali Cudarovci z hradu Makovica-Zborov postaviť "kaštieľ", a to nielen kvôli stráženiu, ale aj vyberaniu mýta. Písomne sa prvý raz spomína v roku 1458 ako castellum. V druhej polovici 15. storočia a na začiatku 16. storočia ho mali v držbe bohatí magnáti z Rozhanoviec. O obchodnej frekventovanosti krajinskej cesty svedči i novší nález nádoby s asi piatimi zlatými dukátmi kráľa Mateja Korvína (jeden zachránený kus je v zbierke Múzea ukrajinsko-rusínskej kultúry vo Svidníku).
Cez obec viedla obchodná cesta z Potisia do Poľska. Pred rokoch 1458 sa už v Ladomirovej vyberali kráľovské mýta na mýtnej stanici na novom obchodno-vojenskom prechode do Poľska cez Dukliansky priesmyk, ktorého význam narastal od polovice 15. storočia. Kaštieľ sa spomína ako castellum.
V druhej polovici 15. storočia a na začiatku 16. storočia ho mali v držbe bohatí magnáti z Rozhanoviec. Podobu kaštieľa dnes už nepoznáme. O obchodnej frekventovanosti krajinskej cesty svedčí aj novší nález nádoby s asi piatimi zlatými dukátmi kráľa Mateja Korvína (jeden kus je v zbierke Múzea Ukrajinskej a rusínskej kultúry vo Svidníku pod prírastkovým číslom 11/78).
V 15. storočí bola najvýchodnejšou a najsevernejšou dedinou v doline Ladomirky, Šarišskej župy. Vtedy tu Cudarovci postavili kaštieľ, ktorý jestvoval aj v 16. storočí.
Obec Ladomirová je spomínaná v hramote – nariadení Pavla Rákociho (od roku 1626 išpana-župana Šariša a Turne) z 30. decembra 1624, kde vyhlásil privilégium, ktorým oslobodil od robôt na panskom kňaza – biľca z obce Ladomir. Namiesto povinných robôt má platiť ročne na sviatok sv. Michala archanjela 10 florénov a jednu kožku z kuny.
Od 18. a 19. storočia tu mali majetky Ladomírskovci.
V roku 1600 mala usadlosť 16 obývaných poddanských domov, obydlie šoltýsa, mlyn, mýtnicu, kostol, faru, školu a kaštieľ. V roku 1787 mala obec 102 domov a 720 obyvateľov, v roku 1828 128 domov a 946 obyvateľov, v roku 1942 mala 164 domov a 879 obyvateľov (v tom čase bola počtom obyvateľov najväčšou obcou okresu Svidník), ktorí sa živili roľníctvom, chovali dobytok a pracovali v lesoch.
Historická zástavba v obci a výstavba sedliackych obydlí bola budovaná popri cestnej komunikácii a typologicky ju je možné zaradiť, že ma charakter nepravidelnosti rozmiestnenia jednotlivých domov.
Až do začiatku druhej svetovej vojny v obci boli len zrubové domy s maštaľou a šopou pod spoločnou vysokou valbovou slamenou strechou. Pri obnove vojnou zničených domov boli už budované tehlové murované domy s viacerými izbami, ktoré stále ešte majú charakter zrubových stavieb. Koncepcia výstavby rodinných domov a dediny, začína sa meniť až v 60. rokoch 20. storočia.
Ešte začiatkom 20. storočia v obci bolo rozšírené tkanie plátna, pletenie kočov, výroba drevárskeho náradia.
Po prvej svetovej vojne sa v obci usadili ruskí emigranti (pravoslávni mnísi), ktorí tu v roku 1923 postavili pravoslávny chrám sv. archanjela Michala. Súčasťuo monastiera bola cirkevná tlačiareň Jova Počajevského. Monastier mal veľkú knižnicu a bol významným strediskom vzdelanosti vo Svidníckom okrese. Monastier pôsobil až do jesene roku 1944, keď bol zničený, pri vojenských operáciách. Okrem cirkevných kníh sa tu vydávali knihy rôzneho žánru a periodiká. Po vojne mnoho mníchov emigrovalo do USA. Pri kláštore pôsobil 60-členný zmiešaný cirkevný spevokol.
Na jeseň 1944 sa pri obci odohrala veľká tanková bitka Karpatsko-duklianskej operáciej. Ladomirová bola oslobodená 26. novembra 1944. V tom čase v miestnom hostinci „U Gajdoša“ 11. decembra 1944 naposledy dirigoval vojenský hudobný koncert Vít Nejedlý. Na pripomenutie týchto chvíľ je umiestnená pamätná tabuľa. Obec bola takmer celá zničená, po oslobodení znovu vystavaná.
Štátny majetok bol založený v roku 1954. V 90. rokoch 20. storočia činnosť v prosperujúcom štátnom majetku bola ukončená. Väčšina obyvateľov pracovala v priemyselných závodoch vo Svidníku.
Obyvatelia pracovali väčšinou v poľnohospodárstva a v lesoch.
V roku 1869 Ladomirová mala 811 obyvateľov, v roku 1880 – 816 obyvateľov, v roku 1890 – 751 obyvateľov, v roku 1900 – 749 obyvateľov, 1910 – 836 obyvateľov, 1921 – 719 obyvateľov, v roku 1930 – 791 obyvateľov, v roku 1940 – 879 obyvateľov, v roku 1948 – 599 obyvateľov, v roku 1961 – 720 obyvateľov a v roku 1970 – 792 obyvateľov.
V obci sa v 90. rokoch 20. storočia nachádzali najčastejšie priezviská týchto rodín:
Babej, Berežny, Bodnár, Bojčik, Bučko, Burjak, Bzik, Cino, Cina, Čajka, Čipčovský, Čonka, Demeter, Derco, Drotár, Ducár, Dzvinčuk, Džurban, Ečeryová, Fedák, Ferenc, Gajdoš, Gerek, Goga, Haluška, Hanák, Homza, Horochonič, Horváth, Jesenský, Jurčišin, Konfederák, Kucirka, Kudla, Kušnier, Ladomerský, Lažová, Macko, Marčišin, Mikitka, Mňahončák, Moroz, Mucha, Nic, Oleár, Omaska, Pasnišin, Sabó, Siňár, Skirka, Sivák, Sovič, Suvák, Šafran, Škurla, Štefanco, Teľatník, Vanca, Varga, Zajac, Zápotocký, Žák, Želizňák, Žižák.
Kultúra a zaujímavosti.
Zaujímavosti.
Vojenský cintorín z 1. svetovej vojny.
Pri štátnej ceste (v smere na Duklu) naľavo, priamo v obci je vojenský cintorín z prvej svetovej vojny, kde je pochovaných 270 ruských vojakov v 82 spoločných hroboch (od októbra 1914 do marca 1915), príslušníkov 8. armády generála Brusilova. Identita pochovaných vojakov nie je známa. Predpokladá sa, že v medzivojnovom období boli mená niektorých obetí ešte známe. 28 hrobov je hromadných. V hroboch č. 1 – 12 je pochovaných po šesť obetí a v šachtách č. 13 – 28 je po osem obetí. Ďalších 16 hrobov patrí do kategórie spoločných. V každom z nich sú pochované dve obete. 38 hrobov je jednotlivých hrobov.
Toto miesto pripomína malá kaplnka. V interiéri sú sakrálne predmety. Dnes hroby už nie sú označené a je to len klasická lúka na ktorú bola osadená informačná tabuľa.
Kaplnku dali postaviť ruskí utečenci, v roku 1938, pri príležitosti 950. výročia prijatia kresťanstva Kyjevskou Rusov. Realizátorom stavby boli mnísi miestneho pravoslávneho monastiera.

</doc>
<doc id="26348" url="https://sk.wikipedia.org/wiki?curid=26348" title="Lúčka (okres Svidník)">
Lúčka (okres Svidník)

Lúčka je obec na Slovensku v okrese Svidník.
Symboly.
Erb.
V modrom štíte na zelenej preliačenej pažiti sú skrížené nástroje strieborný zlatookovaný cep a zlatá kosa na striebornom kosisku, prekryté zlatým snopom so zľava zaseknutým zlatým kosákom na striebornej rukoväti. Znamenie erbu môžeme zaradiť medzi hovoriaci symbol z roku 2001. Erb bol prijatý obecným zastupiteľstvom v roku 2001 a je zapísaný v Heraldickom registri SR pod číslom HR: L-123/2001. Autormi erbu sú Peter Kónya, Sergej Pančák a Leon Sokolovský.
Vlajka.
Vlajka obce pozostáva zo štyroch pozdĺžnych pruhov vo farbách 1/6 modrej, 1/6 bielej 3/6 modrej a 1/6 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26349" url="https://sk.wikipedia.org/wiki?curid=26349" title="Lužany pri Topli">
Lužany pri Topli

Lužany pri Topli sú obec na Slovensku nachádzajúcasa neďaleko mesta Giraltovce v okrese Svidník.
Prírodné podmienky.
Povrch jej chotára tvorí prevažne rovina, ktorou preteká rieka Topľa, iba východná časť je mierne kopcovitá.
Symboly obce.
Erb a vlajka.
V zelenom štíte nad strieborným zvlneným brvnom zlatý snop bezostných klasov, obopätý strieborným kosákom so zlatou ľavošikmou rukoväťou.
Tento erb bol prijatý uznesením obecného zastupiteľstva dňa 14. januára 2006, č. OZ – 1/2006 a je zapísaný v heraldickom registri Slovenskej republiky pod signatúrou L – 179/2006.
Všeobecná poľnohospodárska symbolika viacerých východoslovenským obci zo 40. rokov 19. storočia, doplnená o hovoriaci symbol rieky Topľa.
Autormi erbu sú Peter Kónya, Leon Sokolovský a Sergej Pančák.
Vlajka obce pozostáva zo štyroch pozdĺžnych pruhov vo farbách žltej (2/6), zelenej (1/6) bielej (2/6) a bielej (1/6). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Literatúra: Heraldický register Slovenskej republiky VII., Ministerstvo vnútra Slovenskej republiky, Matica slovenská 2009, str. 94- 95
Dejiny.
Praveké osídlenie v katastrálnom území obce je doložené už z obdobia eneolitu. Ide o tzv. východoslovenské mohyly, mohutné hroby, do ktorých boli pochovávaní ľudia rovnomennej kultúry.
Samotná obec vznikla v 14. storočí. V písomnostiach sa prvýkrát spomína v roku 1370 ako dedina Longh. Tento názov jazykovedci a historici spájajú s poľštinou, dá sa teda predpokladať, že prvými tunajšími usadlíkmi boli ľudia poľského pôvodu. Zhromaždil ich dedičný richtár – šoltýs, keďže dedina bola založená podľa zákupného práva. Jej majiteľmi boli viaceré šľachtické rodiny, medzi inými drienovskí Abovci, šľachtici zo Sečoviec či Šemšeiovci. V prvej polovici 15. storočia boli Lužany pri Topli stredne veľkou, roku 1600 už malou dedinou s 10 poddanskými domami. Počet obyvateľov obce sa však v nasledujúcom období zvyšoval, preto podľa záznamov z roku 1828 tu žilo už 244 obyvateľov.
Obyvateľstvo.
Počet obyvateľov: Podľa údajov z 31. 12. 2005 mali Lužany pri Topli 255 obyvateľov.
Národnostná štruktúra: 
Konfesionálna štruktúra: 
Kultúra a zaujímavosti.
Pravidelné podujatia.
Konajú sa každoročne v júli. Jazdci zo Slovenska i zahraničia súťažia vo viacerých kategóriách a stupňoch.
Šport.
Niekoľko družstiev tohto klubu súťaží v stolnotenisových regionálnych súťažiach.
Jazdecký klub, ktorý okrem chovu koní organizuje v obci každoročne jazdecké preteky.

</doc>
<doc id="26350" url="https://sk.wikipedia.org/wiki?curid=26350" title="Matovce">
Matovce

Matovce sú obec na Slovensku v okrese Svidník.
Symboly obce.
Erb.
V zelenom štíte tri a tri zlaté prehnuté a prekrížené bezostené klasy, preložené strieborným obráteným kosákom so zlatou rukoväťou, to všetko prevýšené striebornými skríženými sekerami na zlatých poriskách.
Jestvujúci erb bol prijatý uznesením obecného zastupiteľstva dňa 30. juna 2006, č. OZ – 3/2006 a je zapísaný v heraldickom registri Slovenskej republiky pod signatúrou M – 184/2006.
Súčasná heraldická kompozícia nového erbu symbolizujúceho drevorubačstvo a lesné práce, doplňujúce atribúty roľníctva.
Autormi erbu sú Peter Kónya, Leon Sokolovský a Sergej Pančák. 
Vlajka.
Vlajka obce pozostáva zo šiestich pozdĺžnych pruhov vo farbách žltej (1/6), bielej (2/6) zelenej (1/6) žltej (1/6), bielej (2/6) a zelenej (1/6). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Literatúra: Heraldický register Slovenskej republiky VII., Ministerstvo vnútra Slovenskej republiky, Matica slovenská 2009, str. 98 - 99.

</doc>
<doc id="26351" url="https://sk.wikipedia.org/wiki?curid=26351" title="Medvedie">
Medvedie

Medvedie je obec na Slovensku v okrese Svidník. 
Polohopis.
Medvedie je obec s historickou potočnou obojstrannou zástavbou na brehoch potoka Hrišov. Je položená v severnej časti Nízkych Beskýd v blízkosti hranice s Poľskom. Medvedie sa rozprestiera medzi chotármi obcí na sevorovýchode s Krajnou Porúbkou, na severozápade so Šarbovom, juhovýchodne s Krajnou Bystrou a juhu Korejovcami. 
Nadmorská výška v strede obce je Obec obklopujú zo severovýchodu vrch Čierťaž s nadmorskou výškou , južne vrch Ščob s výškou 518,1 m a západne vrch s názvom Vrch Rozloha mierne členitého povrchu katastrálneho územia je a tvoria ho flyšové vrstvy a svahové hliny.
Prevláda lesný porast s prevahou buka, brezy a borovice. Je tu sírnatý minerálny prameň.
Dejiny.
Prvá písomná zmienka o obci je z roku 1573, kde sa spomína ako osada Medvecza. Obec dejinne patrila do regiónu Šariš, panstvu Makovica a do Svidníckeho okresu. Obec vždy patrila medzi malé dediny Svidníckeho okresu.
Po vzniku Česko-Slovenska v roku 1918 sa mnohí občania obce vysťahovali do iných krajín a oblasti novej republiky. V čase karpatsko-duklianskej operácia v októbri až novembri 1944 bola obec zničená. V predchádzajúcich obdobiach pôdu obrábali súkromne hospodáriaci roľníci. V čase socializácia pôda bola združstevnená a v obci vzniklo JRD. Po vybudovaní Východoslovenských železiarni v Košiciach mladá dorastajúca generácia odchádzajú za prácou do Košíc a iných priemyselných podnikov na okolí. 
V obci MEDVEDIE v roku 1995 sa nachádzali najčastejšie tieto priezviská: 
Bobák; Breznoščák; Červák; Ducár; Fecenko; Feckanič; Feckanič; Frančák; Fučila; Furčák; Harajda; Hojda; Humeník; Gula; Lipinsky; Močilenko; Moľ; Oprondko; Petný; Sedlák; Sejkanič; Štefanco a Vančišin.
Názov.
Vývin názvu obce
Symboly obce.
Erb.
V modrom štíte na zelenej trávnatej pažiti stojaci zlatý medveď v striebornej zbroji. Je to hovoriaci symbol podľa odtlačku pečatidla obce z roku 1787. Autormi erbu sú Jozef Petrovič a Kvetoslava Hanzová. Erb bol prijatý obecným zastupiteľstvom 30. mája 2005 a je zapísaný v Heraldickom registri SR pod číslom HR: M-170/2005.
Vlajka.
Vlajka obce pozostáva zo šiestich pozdĺžnych pruhov vo farbách žltej, modrej, žltej, bielej, zelenej a bielej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Obyvateľstvo.
Z prvých súpisov obyvateľstva sa dozvedáme, že v roku 1787 mala 19 domov a 131 obyvateľov, v roku 1828 mala 35 domov a 276 obyvateľov. V roku 2004 žilo v obci len 58 občanov. Obyvatelia boli prevažne poľnohospodári, ktorých produkcia plodín vychádzala z klimatických podmienok a možnosti ktoré dávala bonita pôdy. Spravidla pestovali ovos, pohanku, jačmeň, ľan, konope, zemiaky a iné plodiny potrebné k zabezpečeniu chovu hovädzieho dobytka. Tým, že naokolo v chotári obce rástla borovica cez zimné obdobie vyrábali šindeľ.
Kultúra a zaujímavosti.
Zaujímavosti.
Vojnové pohrebisko z 1. svetovej vojny.
Na miestnom cintoríne policajti Česko-Slovenskej brannej moci, po vykonaných exhumáciách, zriadili v roku 1922 vojenské pohrebisko so 43 hrobovými miestami. V 38 hroboch spí svoj večný sen 58 príslušníkov 10. jazdeckej divízie 3. cárskej ruskej armády, ktorí v tomto priestore viedli, po prekročení štátnej hranice a karpatských hrebeňov, od septembra 1914 do apríla 1915 bojovú činnosť. Pri nenávratných stratách nemala dôstojnícka cárska elita zabezpečenú činnosť tylových jednotiek na pochovávanie mŕtvych. 
Padlých exhumovaných vojakov preto pochovávali čs. policajti tak, ako ich našli, v jamách rozptýlených po medvedskom chotári. V ďalších 5 masových hroboch sú uložené ostatky 58 neidentifikovateľných tiel. 

</doc>
<doc id="26352" url="https://sk.wikipedia.org/wiki?curid=26352" title="Mestisko">
Mestisko

Mestisko je obec na Slovensku v okrese Svidník. Obec bola na konci septembra 1944 čiastočne vypálená počas bombardovania lietadlami Červenej armády. Zhorelo alebo bolo zničených celkom 10 domov.
Symboly obce.
Erb.
V modrom štíte na zelenej, piatimi striebornými oválnymi kameňmi preloženej pažiti je zlatý obilný snop, podložený strieborným kosákom so zlatou zvislou rukoväťou. Na erbe je znamenie podľa odtlačku pečatidla obce z roku 1868. Erb bol prijatý obecným zastupiteľstvom 21. mája 1999 a je zapísaný v Heraldickom registri SR pod číslom HR: M-120/1999. Autormi erbu sú Leon Sokolovský, Sergej Pančák a Peter Kónya.
Vlajka.
Vlajka obce pozostáva zo šiestich pozdĺžnych pruhov vo farbách modrej, žltej, modrej, bielej, modrej a bielej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26353" url="https://sk.wikipedia.org/wiki?curid=26353" title="Mičakovce">
Mičakovce

Mičakovce sú obec na Slovensku v okrese Svidník.
Symboly obce.
Erb a vlajka.
V zelenom štíte nad zlatým mlynským kolesom na striebornom brvne strieborný kolovrátok, po bokoch sprevádzaný zlatými priklonenými snopmi bezostených klasov
Tento erb bol prijatý uznesením obecného zastupiteľstva dňa 30. decembra 2007, č. OZ – 01/12/2007 a je zapísaný v heraldickom registri Slovenskej republiky pod signatúrou M – 202/2007.
Súčasná heraldická kompozícia so zamestnaneckými prvkami – roľníctvom a tkaním plátna, mlynské koleso poukazuje na miestne mlyny a brvno na rieku Topľu.
Autormi erbu sú Peter Kónya, Leon Sokolovský a Sergej Pančák.
Vlajka obce pozostáva zo šiestich pozdĺžnych pruhov vo farbách zelenej (1/8), žltej (1/8) bielej (2/8) zelenej (1/8), žltej (1/8) a bielej (2/8). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Literatúra: Heraldický register Slovenskej republiky VII., Ministerstvo vnútra Slovenskej republiky, Matica slovenská 2009, str. 98 - 99.
Názov.
Vývin názvu obce
Dejiny.
Prvá písomná zmienka o obci je z roku 1390 ako Mikeuagasa. Obec patrila do Zemplínskej župy, panstvu Čičava, od roku 1493 panstvu Stropkov.
V roku 1493 tu existovala jedna domácnosť, v roku 1567 pravdepodobne rodina šoltýsa a želiari.
Obyvatelia obce boli zdanení od: 1582 1, 1610 0,375 a 1635 0,375 porty. V roku 1715 mala obec 6 poddanských domácností.
Značná časť obyvateľov bola aktívne zapojená do rákociovského povstania. V roku 1720 bola úplne opustená. O šesťdesiat rokov, neskôr obec už v roku 1787 mala 13 domov a 85 obyvateľov.
V roku 1828 mala 15 domov a 113 obyvateľov. 
V okolitých lesoch obyvatelia z bukového dreva pálili drevné uhlie. Koncom 19. storočia v obci boli vysťahovalecké tendencie za prácou a za lepšími sociálnymi podmienkami. 
Za I. ČSR v obci sa rozvíjala spravidla len poľnohospodárska výroba. Časť obyvateľov po čiastočnom spriemyselnení Slovenska hľada prácu aj v priemyselných podnikoch vznikajúcich v Giraltovciach. Za socializmu v obci bolo založené jednotné roľnícke družstvo, kde väčšina obyvateľov pracuje na družstve v rastlívnej a živočíšnej výrobe. Obhospodárovania poľnohospodárskej pôdy má priemyselný charakter a bola dosiahnutá pomerne vysoká produktivíta práce. Mladá generácia pracujú v priemyselných podnikov v Košiciach, Prešove a Giraltovciach.
K obci patrí miestna časť Tarbaj.

</doc>
<doc id="26354" url="https://sk.wikipedia.org/wiki?curid=26354" title="Miroľa">
Miroľa

Miroľa je obec na Slovensku v okrese Svidník.
Polohopis.
Miroľa je horská obec v severnej časti Nízkych Beskýd - v Laboreckej vrchovine - v pramennej oblasti Mlynského potoka, prítoku Chotčianky. Nadmorská výška v strede obce je a v chotári 350 – 
Mierne členitý povrch chotára je na treťohornom flyši. Prevláda súvislý les s porastom buka.
Obec patrila do Šarišskej župy a okresu Svidník. Po vzniku Československa do Prešovského kraja a okresu Svidník. V roku 1960 pri novom územnosprávnom členení a vznikom Východoslovenského kraja bola súčasťou Bardejovského okresu. Od roku 1968 už patri do okresu Svidník. 
Rozloha obce Miroľa je 611 ha.
Symboly obce.
Erb.
V modrom štíte na zelenej pažiti zlatý prirodzený strom so štíhlym kmeňom a guľovitou korunou, sprevádzaný dvoma striebornými odvrátenými bocianmi v zlatej zbroji.
Tento erb bol prijatý uznesením obecného zastupiteľstva dňa 10. marca 2006, č. OZ – 52/2006 a je zapísaný v heraldickom registri Slovenskej republiky pod signatúrou M – 128/2006.
Súčasná heraldická kompozícia zobrazuje prírodné močaristé okolia obce, podľa odtlačku pečatidla obce z roku 1868. 
Autormi erbu sú Peter Kónya, Leon Sokolovský a Sergej Pančák. 
Vlajka.
Vlajka obce pozostáva zo šiestich pozdĺžnych pruhov vo farbách bielej (1/6), žltej (1/6) bielej (1/6) zelenej (1/6), modrej (1/6) a zelenej (1/6). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Názov.
Vývin názvu obce
Dejiny.
Obec je doložená v historických dokumentoch v roku 1572 ako "Felsso Psztrina". Patrila panstvu Makovica. V rokoch 1713 – 1714 bola obec úplne opustená. Obyvatelia boli roľníci, zaoberali sa chovom dobytka a prácou v lesoch. 
V roku 1787 mala obec 25 domov a 188 obyvateľov, v roku 1828 mala 27 domov a 221 obyvateľov. V roku 1940 30 domov a 180 obyvateľov.
Katastrom obce prechádzala medzinárodná strategická cesta Jozefínka, ktorá bola súčasťou transkontinentálneho ťahu spájajúceho Baltské more so Stredozemným morom. 
V polovici 19. storočia tu bolo veľké vysťahovalectvo. Do roku 1914 tu pracovala parná píla.
V čase prvej svetovej vojny (október-november) rakúsko-uhorské vojska vypálili obec. Bola zničená aj píla, ktorá svoju činnosť už neobnovila. Za I. ČSR sa mnohí obyvatelia vysťahovali. 
Na miestnom cintoríne v 20. rokoch 20. storočia bolo zriadené vojenské pohrebisko s dvomi hrobmi v ktorých boli uložené ostatky 6 vojakov Rakúsko-Uhorskej cisársko-kráľovskej armády a Cárskej ruskej armády. Identita vojakov je neznáma. O vojenské pohrebisko v medzivojnovom období sa starala Žandárska stanica v obci Krajná Poľana. V súčasnosti nie je známa ani poloha vojenských hrobov.V roku 1932 došlo k demonštráciám proti exekúciám. 
Počas Karpatsko-duklianskej operácie v októbri 1944 obec bola značné poškodená, obyvatelia obce boli evakuovaní. Obec bola oslobodená 25. novembra 1944. 
V roku 2004 v obci žilo 81 obyvateľov v 36 domoch.
Časť obyvateľov pracovala v priemyselných podnikoch vo Svidníku a Košiciach. Pôdu obrábali súkromne hospodáriaci roľníci.
Obyvateľstvo.
V obci Miroľa sa v 90. rokoch 20. storočia nachádzali najčastejšie priezviská týchto rodín: 
BARTKO; BLANÁR; BĽACHA; BUCHOVECKÝ; CUPÁK; ČIŽMAR; ČIŽMAŘ; ČOBIRKA; DZAMA; GOGOR; GUNDZÍK; HOJDA; CHOMA; KACAN; KOSTELNÍK; KUREČKO; MIHALIŠIN; MICHALIŠIN; PETREK; PETRÍK; SENAJ; TKAČ; VARCHOLÍK; VODILA; ZAPOTOCKÁ.
Kultúra a zaujímavosti.
Zaujímavosti.
Miroľská slatina.
V obci sa nachádza štátna prírodná rezervácia Miroľská slatina vyhlásená v roku 1980 o rozlohe 9 600 m² so vzácnou slanomilnou vegetáciou a výskytom suchopýru širokolistého.
Chránené územie je ukážkou vzácnych lúčnych a slatinných spoločenstiev, ktoré sa v okrese Svidník nachádzajú iba v tejto lokalite. V nej dominujú ostrice, páperník širokolistý, na najmokrejších častiach vachta trojlistá a iné, zákonom chránené rastliny.

</doc>
<doc id="26355" url="https://sk.wikipedia.org/wiki?curid=26355" title="Mlynárovce">
Mlynárovce

Mlynárovce sú obec na Slovensku v okrese Svidník.
Polohopis.
Vodné toky.
Cez obec preteká potok Radomka a taktiež menšie potôčiky Vlčinec a Račí potok.
Symboly obce.
Erb.
V modrom štíte na zelenej, šiestimi striebornými kameňmi preloženej pažiti je striebroodetý muž v zlatom klobúku a zlatých čižmách v upaženej pravici so striebornou sekerou na zlatom porisku, v upaženej ľavici so zlatou palicou. Znamenie erbu tvorí žánrový motív podľa odtlačku typária obce z roku 1868. Erb bol prijatý obecným zastupiteľstvom 14. septembra 2004 a je zapísaný v Heraldickom registri SR pod číslom HR: M-165/2004. Autormi erbu sú Sergej Pančák a Leon Sokolovský.
Vlajka.
Vlajka obce pozostáva zo štyroch pozdĺžnych pruhov vo farbách 1/6 modrej, 1/6 bielej 3/6 modrej a 1/6 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny.
Zoznam miestnych farárov: 
Andrej Hlivjak 17331752; Ján Hlivjak 17461746; Štefan Hlivjak 17521752; Jozef Kocakovič 17881792; Jozef Toronský 18021816; Anton Jakovič 1816 - 1821; Michal Beneš 1822 - 1839; Juraj Zubrický 18401859; Alexander Rojkovič 18591860; Anton Molčan 18601914; Aurel Petrik 19151920; Emil Kellö 19201922; Michal Baláž 19231956; Ján Kochaník 19561968; Juraj Červený 19681977; Michal Baraník (excur. z Cerniny) 19771978; Mikuláš Pavlík 19781980; Teodor Hanát 19801982; Michal Stanko st. 19821990; Vasiľ Kočemba (excur. z Hrabovčíka) 19901994; Pavol Litavec (excur. z Cerniny) 19941997; Juraj Popovič 19972003; Marián Buraľ 2003 2008; Vojtech Hornyák 2008 2018; Matúš Verba 2018 ?; 
Hospodárstvo a infraštruktúra.
Doprava.
Cesta tretej triedy: Šarišský Štiavnik – Rovné
Školstvo.
Obec nemá školu
Šport.
V minulosti mala obec veľmi aktívnu telovýchovnú organizáciu. Bola zameraná na futbal. V menšej miere na volejbal a stolný tenis. V súčasnosti obec nemá žiadnu organizovanú športovú aktivitu. Po predošlej činnosti ostalo v obci futbalové a tenisové ihrisko. Raz ročne, zvyčajne počas leta, obec organizuje športové hry pre deti, ktoré sú v obci na prázdninách.

</doc>
<doc id="26356" url="https://sk.wikipedia.org/wiki?curid=26356" title="Nižná Jedľová">
Nižná Jedľová

Nižná Jedľová je obec na Slovensku v okrese Svidník.
Polohopis.
Leží v Nízkych Beskydách v nadmorskej výške 286 m n m. Sídlisko založil šoltýs s usadlíkmi v polovici 16. storočia. 
Symboly obce.
Erb.
V striebornom štíte z oblého, zlatou jalovcovu vetvičkou preloženého zeleného návršia vejárovito vyrastajúcich šesť štíhlych zelených topoľovitých stromov – krajné nižšie.
Tento erb bol prijatý uznesením obecného zastupiteľstva dňa 30. septembra 2006, č. OZ – 05/2006 a je zapísaný v heraldickom registri Slovenskej republiky pod signatúrou N – 70/2006.
Súčasná heraldická kompozícia zobrazuje prírodný motív, podľa odtlačku pečatidla obce z roku 1787, doplnený o jalovcovú vetvičku. 
Autormi erbu sú Peter Kónya, Leon Sokolovský a Sergej Pančák. 
Vlajka.
Vlajka obce pozostáva zo siedmich pozdĺžnych pruhov vo farbách bielej (1/7), zelenej (1/7), bielej (1/7), zelenej (1/7), bielej (1/7), zelenej (1/7) a žltej (1/7). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny.
Obec založili v rokoch 1553-1572. Prvý písomný doklad o dedine pochádza z roku 1559. Obec patrila panstvu Makovica. Obyvatelia sa zaoberali poľnohospodárstvom a chovom dobytka. Obec je doložená v roku 1572 ako Alsso Jedlowa, neskôr ako Also Jadlowa (1618), Nizna Jedlowa (1773), Alschó-Jedlova (1786), Alsó-Jedlova, Dolní Jedlová (1808), Alsójedlova (1863–1902), Alsófényves (1907–1913). Od roku 1920 Nižná Jedlová. Dnešný názov obce bol ustálený v roku 1927 ako Nižná Jedľová.
V roku 1600 bolo v sídlisku 7 poddanských domov. V roku 1715 až 1720 tu postupne hospodárilo 16 až 4 poddanské domácnosti. V roku 1787 mala obec 23 domov a 151 obyvateľov, v roku 1828 mala 21 domov a 171 obyvateľov, v roku 1900 bolo 171 obyvateľov, v roku 1970 173 obyvateľov. V polovici 19. storočia sa polovica obyvateľov vysťahovala. V oboch svetových vojnách bola obec značne poškodená. V roku 1914 bol postavený gréckokatolícky chrám, od roku 1927 sa začalo vyučovať v miestnej škole. V roku 1952 bola zavedená elektrina. V roku 1953 zavedenie autobusovej dopravy. V roku 1959 vzniklo JRD. V roku 1972 bol vybudovaný dom kultúry a obecný vodovod, a od r. 1996 bola obec splynofikovaná. V roku 2000 bol postavený pravoslávny chrám. Súčasťou obce je chatová oblasť a letisko. Od roku 2004 je v obci pravoslávna fara, v roku 1998 bolo postavené drevené detské ihrisko. Časť obyvateľstva pracovala v závodoch vo Svidníku. 
V obci sa v roku 1995 nachádzali najčastejšie tieto priezviska: 
Artim, Božik, Derbás, Derco, Dzijak, Džupin, Fecko, Herman, Hičar, Hrib, Jurčo, Jurina, Košik, Kukla, Magnus, Makara, Mihaľ, Mňahončák, Ondočko, Ondocsko, Račko, Savko, Semančo, Serafína, Sivík.

</doc>
<doc id="26357" url="https://sk.wikipedia.org/wiki?curid=26357" title="Pakt o neútočení">
Pakt o neútočení



</doc>
<doc id="26358" url="https://sk.wikipedia.org/wiki?curid=26358" title="Nižná Pisaná">
Nižná Pisaná

Nižná Pisaná je obec na Slovensku v okrese Svidník.
Polohopis.
Nižná Pisaná leží v severnej časti Nízkych Beskýd v doline rieky Kapišovka, severného prítoku Ondavy, v nadmorskej výške 321 m n. m. Rozloha územia predstavuje 738 ha. Mierne členitý povrch katastra tvoria flyšové vrstvy. Prevláda súvislý les s porastom buka, hrabu, borovice a brezy. V katastri je nálezisko kamenného uhlia a pramene sírovodíkovo-metánových vôd.
Obec sa nachádza v Údolí smrti, mieste najprudších bojov Karpatsko-duklianskej operácie koncom októbra 1944, v okolí sa nachádza mnoho vojenskej techniky priamo v teréne.
Cez obec preteká riečka Svidničianka.
Symboly obce.
Erb.
Motívom erbu je pútnik – bojovník podľa pečate obce z roku 1868.
V modrom štíte na zelenej pažiti je stojaci striebroodetý, zlatoprepásaný pútnik v zlatom klobúku a čižmách, pravou rukou si pridržiavajúci zlatý kyjčík položený na pravom pleci, ľavicou zlatú kapsu zavesenú krížom cez pravé plece.
Autorom erbu sú Jozef Novák a Ladislav Čisárik. Erb bol prijatý 30. mája 2000 na obecnom zasadnutí 4/2000. Erb je zapísaný v heradlickom registri Slovenskej republiky pod poradovým číslo N-84/2000.
Vlajka.
Vlajka obce pozostáva z piatich pozdĺžnych pruhov vo farbách modro-žlto-bielo-zeleno-žltej. Vlajka má pomer strán 2 : 3 a ukončená je tromi cípmi, t. j. dvoma zástrihmi, tvare lastovičieho chvosta, siahajúcimi do tretiny jej listu.
Názov.
Vývin názvu obce
Dejiny.
Prvé osídlenie územia obce sa začalo v rokoch 1573-1598. Patrila panstvu Makovica. Prvá písomná zmienka o vzniku obci je z roku 1600, keď sa uvádza pod maďarským názvom Also Pisana. Vtedy bola novou dedinou na panstve. V roku 1773 je už Nižná Pisaná. Prví obyvatelia si tu postavili obydlia a začali pripravovať pozemky na polia a lúky, preto ešte neboli povinní platiť daň kráľovi. V písomnostiach, najmä urbároch zo 17. storočia sa uvádza, že toto územie osídľovali Rutheni, teda Rusíni. Sídlisko vybudovali osídlenci so šoltýsom podľa zákupného práva. Neskôr bolo povinnosťou šoltýsov dozerať, aby roľníci- osídlenci riadne platili ročnú daň a odovzdali naturálie zemepánom. Podľa údajov z roku 1600 bolo v obci 5 domov roľníkov a jeden šoltýsky dom.
V roku 1618 tu bolo už 17 sedliackych rodín a 4 rodiny u šoltýsov. V dedine bolo 21 obývaných domov. len jedna rodina hospodárila na celej usadlosti, 5 na polovičných, 9 na štvrtinových a dve na osminových usadlostiach.
V Nižnej Pisanej sa v roku 1618 uvádzajú takéto priezviska: Uhriniak, Haraszim, Czebiňak, Pelešov, Baršcz, Zariczny, Jarošov, Povanda, Czap, Artim, Rusinko, Homva, Wolczok, Wergala, Bodnar, Barš, Szmerek a Harašczak. U šoltýsa slúžili tri želiarske rodiny a u sedliakov sedem želiarov. Osídľovanie obce pokračovalo, počet obyvateľov a domov narastal až do roku 1940, keď obec mala 259 obyvateľov. Po tomto roku počet obyvateľov má klesajúcu tendenciu.
Obyvatelia obce sa zaoberali poľnohospodárstvom, chovom hovädzieho dobytka a oviec. V 19. storočí tu mala majetky rodina Nevických. V polovici 19. storočia bolo v obci zaznamenané veľké vysťahovalectvo za prácou do USA, Kanady a Argentíny.
Špecifickou črtou obce je skutočnosť, že do druhej svetovej vojny tu v zhode žili Slováci, Rusíni, Poliaci, Rómovia, Nemci a Židia. Pri sčítaní ľudu, domov a bytov k 3. 3. 1991 v obci žilo 112 obyvateľov, z toho 73 národnosti slovenskej a 39 národnosti rusínskej a ukrajinskej.
V čase prvej svetovej vojny na území obce boli boje medzi rakúsko-uhorskými a ruskými vojskami a obec bola veľmi poškodená. Pohroma postihla obec aj v čase prechodu frontu v roku 1944 keď 6.októbra bola obec zbombardovaná a úplne zničená ľahla popolom.
Druhá svetová vojna a oslobodenie.
Začiatky druhej svetovej vojny v obci podľa očitých svedkov spadajú do augusta 1944, keď prišla skupina partizánov /pešiaci, aj na koňoch/, ktorá pokračovala smerom na Bardejov do obce Kríže, kde sa údajne nachádzal partizánsky štáb.
Dňa 21. septembra do obce prišla ďalšia skupina Červenej armády. Volali ju "preryvná fronta". Tá určitý čas žila v lesoch, bez pomoci a potravín. Časť sa stiahla do obce a žiadala pomoc. Za 4 dni občania odovzdali vojakom veľa hovädzieho dobytka a pomáhali aj základnými potravinami. Keď sa k obci priblížili nemeckí vojaci, červenoarmejci obec opustili.
25. septembra 1944 do obce vtrhli nemecké vojská. Brali všetko, aby pre "Ivana" ako nazývali Červenú armádu nič nezostalo.
6. októbra na príkaz nemeckého velenia začala evakuácia obce. Ľudia opúšťali svoje príbytky a po veľkých útrapách a ťažkostiach, z Dobroslavy a Kapišovej smerovali na Vranov a Prešov. Každý sa usadil tam kde ho prijali. Onedlho rozbombardovaná obec ľahla popolom. Bol to hrozný obraz skazy.
V časti chotára obce, na kóte Javira popri 38. armáde 1.Ukrajinského frontu bojovali aj vojaci Prvého československého armádneho zboru. Táto operácia v mesiacoch september- november 1944 sa zapísala do dejín Karpatsko- Duklianskej operácie, úlohou ktorej bolo pomôcť Slovenskému národnému povstaniu.
Na známu výšinu horu Javira smerom od Zindranowej na Hunkovce sa ťažko prebíjali vojaci 1. československého armádneho zboru- svobodovci. Takmer meter za metrom bolo potrebné pri postupe odrážať odpor nepriateľa.
Na západ od miesta bojov 12. gardová tanková brigáda plk. N.G. Dušaka sa dostala do ťažkej situácie v postupe na Nižnú Pisanú. Fašisti upevnili svoje obranné pozície na úpätiach hôr okolo cesty. Jeseň vtedy bola veľmi daždivá a jediná cesta sa stala neprechodnou. Tanky 12.gardovej tankovej brigády sa nemohli dostať z východiskovej pozície. Cesta na Nižnú Pisanú bola zaliata vodou, celá v blate. Aby sa tanky mohli dostať dopredu museli sa použiť na ťahanie konské poťahy, až 12 párov koní a vlečné laná, pomocou, ktorých sa tanky vyťahovali z bahna. Na miesto tohto pohybu bol vyslaný 106. ženijný prápor, ktorý budoval drevené premostenie cesty, čím sa uľahčil pohyb tankov. Po dvoch dňoch, 23. októbra sa podarilo sústrediť tanky v severnej časti údolia Nižná Pisaná. Stále dažde, hmla, skalnaté svahy, husté porasty, rozmoknutá zem a zamínované územia paralyzovali pohyb transportu a techniky. Ťažké to boli dni aj pre armádu. Niekedy aj dva dní sa vojaci nemohli ani zohriať, ani osušiť si premočený odev. Za takýchto podmienok sa veľmi ťažko bojovalo proti dobre postavenému a ozbrojenému nepriateľovi. Ráno 25. októbra 1944 sa počasie trocha umúdrilo. O 10.00 hodine sa začala delostrelecká príprava na útok.
305. strelecká divízia 4. gardového tankového zboru genpor. P. P. Polubajorova a 12. gardová tanková brigáda N. G. Dušaka, ktorá mala k dispozícii 28 tankov, sa dostala do Nižnej Pisanej a začala neúprosný boj s nepriateľom, ktorý bránil obec. V tankovom boji o Nižnú Pisanú postupujúce vojská zničili 2 nepriateľské delá, mínometnú batériu a ukoristili 5 nepriateľských tankov. Veľké straty na ľuďoch a technike zaznamenala aj 12. gardová tanková brigáda. 
25. októbra 1944 Nižná Pisaná bola oslobodená za cenu veľkých ľudských obetí a materiálnych škôd. V boji o Nižnú Pisanú zahynulo 16 identifikovaných a 1101 neznámych vojakov. Na pamiatku týchto udalostí, údolie najväčšej tankovej bitky z obdobia Karpatsko-Duklianskej operácie bolo pomenované Údolím smrti. Ako symbol ťažkých bojov s nepriateľom v Údolí smrti je inštalovaná vojenská technika, ktorá varuje: Už nikdy viac vojnu!
O ťažkých bojoch v údolí obcí Nižná Pisaná, Kapišová, Kružlová a Dobroslava v dňoch 25. a 26. októbra svedčia aj tieto údaje:
25. októbra 1944 vojská 38. armády spotrebovali približne 46 tisíc a 26. októbra 32 tisíc nábojov, striel a mín.
Pri oslobodzovaní obce sa v boji vyznamenal aj Pavel Andrejevič Kondyra, gardový seržant z Kyjeva, jeden z galérie Hrdinov Dukly. Pri príležitosti 38. výročia Karpatsko-Duklianskej operácie v októbri 1982 navštívil obec Nižná Pisaná a bol mu udelený titul "Čestný občan obce".
Ubolený a užialený bol návrat občanov do vypálenej a zničenej obce. Muselo sa začať od začiatku. Likvidovali sa rumoviská a stavali sa provizórne drevené obydlia.
Na každom kroku hrozilo nebezpečenstvo, lebo zem bola posiata mínami. Míny síce pyrotechnici postupne odstraňovali, ale rozkladajúce sa mŕtve telá vojakov a trupy koní odstraňovali miestni obyvatelia, nevynímajúc z toho ani deti. Mŕtve telá vojakov sa ukladali do z dosák zbitých a zavápnených truhiel a odvážali sa do Svidníka, kde sa neskôr pochovávali do spoločných hrobov.
Zabité kone sa pálili alebo zahrabávali do zeme na tzv. konský cintorín.
Následky vojny.
V júni roku 1945 roľník Andrej Grega a jeho 9-ročný syn Janko pracovali na poli. Zabudnutá mína v poli pripravila o zrak chlapca a odtrhla mu aj štyri prsty na pravej ruke. Napriek tomu chlapec ukončil Základnú školu a Jedenásťročnú strednú školu pre nevidiacich v Levoči a pokračoval v štúdiu na Právnickej fakulte Univerzity Komenského v Bratislave. Po jej úspešnom ukončení pôsobil ako vysokoškolský učiteľ, neskôr docent na Právnickej fakulte Univerzity P. J. Šafárika v Košiciach.
Vo štvrtok 23. jún 1960 Andrej Grega, Vasiľ Štefanisko, Michal Vachna a tiež Teodor Pichanič mali za úlohu urobiť cestu k družstevným maštaliam. Zrazili ich k zemi črepiny vybuchnutej míny, na ktorú pri práci narazili.
Ďalšia tragická udalosť sa odohrala 12. mája 1983 na dvore Andreja Kostika, kde vybuchla vojenská munícia, ktorá Kostikovi poranila nohu a ruku a smrteľne zranila mladého chlapca z Vyšnej Pisanej.
Povojnové obdobie.
- výstavba bezprašnej cesty v rokoch 194852 a následne roku 1952 zriadenie autobusového spojenia, - výstavba 12 nových domov firmou Dugas a 25 domov v akcii 5 M. Neskôr v roku 1959 pribudli ďalšie 3 domy v akcii 5 M a 3 občania si postavili svoje domy svojpomocne. V ostatných rokoch pribudli 2 domy a jedna chata.
Prvým komisárom obce do roku 1945 bol Vasiľ Kostik. V rokoch 1945 až 1990 v obci pôsobil Miestny národný výbor, ktorý zabezpečoval výkon štátnej správy.
Predsedovia MNV: Andrej Štefanisko, Vasiľ Štefanisko, Andrej Kostík /19481949/, Vasiľ Štefanisko /Hakunčin 19491954/, Michal Grega /19541986/, Irena Kopčíková /19861988/, Jaroslav Knieža /19881990/.
Tajomníci MNV: Andrej Kostík /19541959/, Andrej Pichanič /19591960/, Ján Vachna /19601986/, Anna Kaliňaková /19861988/, Irena Kopčíková /19881990/.
Od roku 1945 do roku 1990 pracovníkmi MNV a občanmi boli zabezpečované tieto práce:
-výstavba asfaltovej cesty z rázcestia Dobroslava
-výstavba 8 železobetónových mostov, z toho 4 na štátnej ceste a 4 na miestnych komunikáciách
-obnova vojnou poškodeného gréckokatolíckeho chrámu, jeho maľbu a oplotenie, oplotenie cintorína
-pomoc pri výstavbe 12 domov firmou Dugas, 27 domov v akcii 5M
-výstavba kultúrno-spoločenského strediska a budovy MNV
-výstavba budovy školy kde občania odpracovali viac ako 1000 brigádnických hodín
-výstavba obchodu a pohostinstva Jednota
Od roku 1990 obec riadi obecné zastupiteľstvo a starosta obce. Volené orgány obce zabezpečujú úlohy obce na úseku verejnej správy a samosprávy. Obecné zastupiteľstvo tvoria poslanci, volení občanmi obce v priamych voľbách.
Starostovia obce od roku 1990:
Vasiľ Štefanisko (19911994), Peter Štefanisko (19941998), František Jenčo (od 1998). V dnešnej dobe vykonáva funkciu starostu Ing. Milan Grega.
V priebehu rokov 19911999 boli vykonané tieto práce v obci:
Cirkev.
Prirodzeným atribútom každej obce už od dávnej minulosti je výstavba Božieho chrámu na najvyššom mieste v obci. Najstarší písomný záznam uvádza, že do roku 1913 v obci bola drevená cerkov. Kňaz Ján Jakovič tu pôsobil už v roku 1788.
Pod farnosť Nižná Pisaná v minulosti patrili aj obce Vyšná Pisaná a Dobroslava. V rokoch 1930-1945 tu pôsobili duchovní: Jozef Želinský, Ladislav Sinetár, Vasiľ Prokipčák a Ján Gojdič. V povojnovom období, v rokoch 1945-2000 to boli kňazi: Ján Gojdič, Vasiľ Prokipčák, Pavol Cillý, Ambrozij Špaček, Mikuláš Lazor, Andrej Hrustič, Alexej Janočko, Michal Ihnát, Vasil Kormaník, Teodor Hanát, Mikuláš Pavlík, Peter Rusnák, Ľubomír Petrík, Ladislav Šedivý a Marek Kolesár.
Do roku 1950 občania boli vyznávačmi gréckokatolícke náboženstvo. V roku 1950 na východnom Slovensku z úradného rozhodnutia občania vyznávali náboženstvo pravoslávne. Zmeny nastali po roku 1968, keď opäť bola povolená činnosť gréckokatolíckej cirkvi na východnom Slovensku.
Ku gréckokatolíckemu náboženstvu sa prihlásilo 28 rodín a farnosť Nižná Pisaná bola a je doteraz spravovaná z farnosti Kapišová. K pravoslávnym veriacim sa prihlásilo 18 rodín a duchovný život týchto veriacich je zabezpečený z farnosti Kružlova.
Od roku 1968 do júla roku 1991 sa gréckokatolícky chrám na bohoslužby a iné obrady užíval spoločne všetkými veriacimi.
Po roku 1991 sa ekumenizmus kresťanov prejavil, tak, že museli byť od seba odlúčení v rôznych budovách.
Podľa sčítania ľudí, domov a bytov v roku 1991 v obci žilo 112 obyvateľov, z ktorých ku gréckokatolíckemu náboženstvu sa hlásilo 53 občanov, k rímskokatolíckemu 4 občania a k pravoslávnemu 50 občanov.
V súčasnom období grécko a rímskokatolícki veriaci navštevujú bohoslužby a iné obrady v gréckokatolíckom chráme z roku 1913. Do obce dochádza a duchovný život veriacich zabezpečuje kňaz Mgr. Marek Kolesár, správca farnosti v Kapišovej.
Od 21. júla 1991 pre pravoslávnych veriacich sa bohoslužby a iné cirkevné obrady konajú v budove bývalej školy, kde je k tomu účelu prispôsobená jedna miestnosť. Do obce dochádza a duchovný život veriacich zabezpečuje Prot. Mgr. Demeter Lipinský správca farnosti v Kružlovej.
Kultúra a zaujímavosti.
Kultúra.
Obec je známa zručnosťou žien v maľovaní a zdobení veľkonočných kraslíc. Táto činnosť sa dedí z generácie na generáciu. Známou a vychýrenou v tomto ľudovom remesle je napr. Irena Čverčková, ktorej maľované kraslice putovali na viaceré výstavy ľudovej umeleckej tvorivosti na Slovensku a v zahraničí. V rokoch 1994-1997 sa tu konali okresné súťaže v maľovaní kraslíc, pod názvom O najkrajšie kraslice. Na týchto súťažiach sa preslávili Irena Čverčková, Marián Čverčko, Iveta Štefanisková – Ligenzová, Mariána Vachnová, Tatiana Čverčková, Darina Olijárová a Irena Kopčíková.
V maľovaní kraslíc sa v obci využíva rôznofarebná vosková plastika a v ostatnom období pastelová technika na bielom podklade.
Okresné súťaže prispeli k tomu, že v obci boli vystúpenia súborov: Makovica, Makovický holos, Topľan a sólistov Máriu Mačoškovú, Michala Labíka a Tomáša Babjaka i ľudového rozprávača Juraja Kasardu.
V súčasnosti kultúrno-spoločenský život organizuje obecné zastupiteľstvo rôznymi akciami: stávanie májov s pálením vatry, oslavy Dňa matiek, Mesiac úcty k starším.
Súčasťou života obyvateľov obce je ich kultúrno-spoločenský život. Už v roku 1926 bol v obci založený Dobrovoľný hasičský zbor, ktorý mal 19 členov. Prvým predsedom zboru bol Andrej Grega ml. a veliteľom miestny učiteľ Štefan Javorský.
Aj v povojnovom období dobrovoľné hasičstvo obnovilo svoju činnosť. Aktívne pracovalo najmä družstvo dorastencov, ktoré sa v roku 1955 zúčastnilo na celoslovenskej súťaži a medzi okresnými družstvami bolo hodnotené ako najlepšie. Informácia z roku 1991 uvádza, že organizácia mala 31 členov (4 ženy). Predsedom bol Peter Morjak a veliteľom Ján Pichanič ml. V roku 2000 má organizácia 23 členov, predsedom je Peter Omaska a veliteľom Marek Jurčišin.
V povojnovom období v obci pracovali aj tieto spoločenské organizácie: Socialistický zväz mládeže, Zväz československo-sovietskeho priateľstva, Zväzarm, Sokol a Československý Červený kríž. Úspešné v obci v prospech nášho obyvateľstva pracovala aj kultúrno-spoločenská organizácia Kultúrny zväz ukrajinských pracujúcich, neskôr Zväz Rusínov-Ukrajincov. Roku 1986 zväzáci obce v rámci mládežníckej súťaže Strom života získali putovný pohár Východoslovenského KNV.
Veľký význam pre zvýšenie kultúrnej úrovne v obci malo založenie knižnice roku 1948. Aj keď v počiatočnom štádiu svojej pôsobnosti počet zväzkov krásnej a detskej literatúry bol len 76 ks, záujem obyvateľov o knihy a časopisy rástol.
V roku 1960 knižnica už mala 724 zväzkov a 35 zapísaných čitateľov. Vedúcou knižnice bola učiteľka Anastázia Fedorková. Ďalšími vedúcimi knižnice boli miestni učitelia: Grocká a Šveda. Počet čitateľov sa pohyboval od 31 v roku 1960 do 49 v roku 1975.
Po zrušení základnej školy v obci postupne upadla aj činnosť knižnice. Od roku 1993 knižnično-informačné služby tu poskytuje Podduklianska knižnica vo Svidníku, prostredníctvom bibliobusu – pojazdnej knižnice.
Občianska vybavenosť.
V roku 1996 bol položený základný kameň na výstavbu pravoslávneho chrámu, vysviacka ktorého sa konala 11. 8. 1996 za účasti 8 duchovných a veriacich nielen z Nižnej Pisanej, ale aj z okolitých obcí.
Architektonické riešenie chrámu predstavuje typ cirkevnej stavby s charakteristickými prvkami pravoslávnej cirkvi, ktoré vychádzajú z byzantského tvaru.
V ostatnom období pozornosť obecného zastupiteľstva je sústredená na úpravu okolia budovou Obecného úradu, úpravu miestneho potoka po povodni a na rekonštrukciu a opravu budovy školy. Zabezpečujú sa aj prace na plynofikáciu obce.
Hospodárstvo.
Poľnohospodárstvo.
Už prvé písomné správy o vzniku obce uvádzajú, že jej obyvatelia sa zaoberali poľnohospodárstvom, chovom hovädzieho dobytka a oviec. Až do roku 1959 všetka pôda, lúky a pasienky boli súkromné. Súkromne hospodáriaci roľníci na ornej pôde pestovali zemiaky, kapustu, jačmeň, raž, ovos, ľan a konope.
Významným dňom v živote obce bol 20. november 1959, keď v obci bolo založené jednotné roľnícke družstvo. Prvým predsedom JRD sa stal Ján Kimák. Vedenie družstva tvorili Andrej Štefanisko, Vasiľ Štefanisko, Michal Grega, Teodor Jech, Michal Gajdoš, Peter Pec a Michal Vachna.
Do JRD nevstúpilo 5 malých a stredných roľníkov.
V roku 1960 obec mala pôdy. Z toho ornej pôdy, neplodnej pôdy, lúk, pasienkov a lesov. Ostatná pôda patrila súkromníkom.
Najviac pracovných dní na JRD v roku odpracovali: Vasiľ Kostik, Vasiľ Hnat, Andrej Vachna st. a Karol Patlevič.
Vo februári 1961 novým predsedom bol zvolený Peter Pec. Začalo sa s výstavbou kravína. V máji bol doň sústredený hovädzí dobytok. Občania odovzdali do JRD 105 ks hovädzieho dobytka. Odmena na jednotku bola 5 Kčs.
V roku 1962 JRD malo opäť nového predsedu. Stal sa ním Teodor Jech. JRD v tomto období vlastnilo už traktory, sejačky, mláťačku, rozhadzovač umelých hnojív, samoväzy, brány, pluhy a závesné náradie. Odmena za jednotku v zálohe bola 5 Kčs + doplatok 2,50 Kčs a obilia. Veľkú pomoc JRD poskytoval patronátny závod Štátne lesy Svidník, najmä v sezónnych letných a jesenných poľnohospodárskych prácach.
V roku 1963 predsedom JRD bol Michal Gajdoš, ale 14. augusta na celoobecnej schôdzi bolo dohodnuté, že od 1. septembra 1963 živý a mŕtvy inventár prejde bezplatným prevodom pod správu Štátnych majetkov Svidník, hospodárstvo Ladomirová.
Vedúcim hospodárstva Nižná Pisaná sa stal Michal Žumár z obce Kružlová, ktorého neskôr vystriedal Ján Siňár. V tomto roku na poliach nášho chotára sa páslo aj okolo 500 oviec.
Priemerná mzda traktoristu bola 1 600 Kčs, pracovníka v živočíšnej výrobe 1 400 Kčs a pracovníka z rastlinnej výroby 1 000 Kčs. Občanom, ktorí pracovali v ŠM, boli pridelené 30-árové záhumienky. Od roku 1966 vedúcim hospodárstva Štátneho majetku v Nižnej Pisanej bol opäť Michal Žumár.
Od roku 1972 obecná pôda patrila JRD so sídlom v Kapišovej. Na poliach JRD pestovalo pšenicu, jačmeň, raž, ovos a krmoviny. V roku 2000 je to družstvo podielnikov na čele s predsedom Jánom Kostíkom z Vyšnej Pisanej.
Obchod a cestovný ruch.
Pred prvou svetovou vojnou v obci neboli obchod ani krčma. Za nákupmi sa chodilo do Svidníka, ale na základnú obživu im postačovali aj produkty, ktoré si občania vypestovali na svojich políčkach.
Prvý súkromný obchod v obci zriadil Žid Harom v roku 1924. V nasledujúcich rokoch súkromní obchodníci boli: Eleonóra Patlevičová (1927-1933), Karol Patlevič (1933-1934), Ján Pichanič (1934-1936).
V čase druhej svetovej vojny bol zavedený prídelový lístkový systém na múku, cukor, masť, slaninu a mydlo. V roku 1953 sa v bývalej Československej republike uskutočnila menovaná reforma, ktorou bol zrušený lístkový systém. Prvým povojnovým obchodníkom v roku 1945 bol Andrej Kostik. Roku 1947 obchod prevzal Peter Pec, po ňom na roky 19551958 Paraska Hnatová a na niekoľko mesiacov po nej obchodnú činnosť vyvíjala Anna Patlevičová.
Od roku 1958 do roku 1963 vedúcou predajne bola Anna Gerberyová. Obchodným zariadením bola drevená baráková budova. Neskôr určitý čas vedúcimi predajne boli Jozef Štefanisko a Irena Kopčíková.
Najdlhšie obdobie, t. j. v rokoch 19641994 vedúcou predajne Rozličný tovar, ktorú riadila Jednota SD Svidník, bola Anna Štefanisková. Prvým súkromným obchodníkom v roku 1994 sa stal Vasiľ Dubivský.
V letnom a zimnom období obcou prechádza veľa turistov, ktorí idú po stopách spomínaného I. Československého armádneho zboru a tankovej brigády. Obdivujú krásu prírody, zbierajú lesné plody a huby. Návštevníkov priťahujú aj exponáty Vojenského múzea vo Svidníku z druhej svetovej vojny a história obcí z Údolia smrti.
V Nižnej Pisanej pôsobí aj poľovnícke združenie Javira.
Školstvo.
V 19. storočí existovali v našich podmienkach tri druhy škôl: štátne, obecné a cirkevné. Štátne školy v plnej miere slúžili idei maďarizácie. Učitelia boli nútení rozprávať, učiť a komunikovať so žiakmi aj mimo školy len v maďarskom jazyku, aj nad činnosťou obecných a cirkevných škôl dohliadal štát. Ani jeden z typov škôl nebol povinný a zväčša sa vyučovalo len v zimnom období, keď na poľnohospodárstve bolo menej práce.
Z prvej zistenej písomnej zmienky školskej správy Šarišskej župy v roku 1896 vyplýva, že vtedy bola v obci cirkevná škola, na ktorej bol učiteľom rodák z Medvedieho Peter Gajdoš. Pre zaujímavosť uvádzame časť správy o ňom, kde sa píše: "Okrem 4 tried meštianskej školy iné vzdelanie nemá. Okrem ruského rodného jazyka vie čítať a písať aj po slovensky a maďarsky. Je učiteľom – kantorom". Ľudová škola tu bola založená v roku 1922.
Od roku 1925 ako učiteľ pôsobil v obci Štefan Javorský. V rokoch 1930-1937 založil detský spevácky zbor, s ktorým okrem vystúpení v obci, sa zúčastňoval aj na súťažiach v Medzilaborciach a Stropkove, čím sa stal známy po celej Makovici.
V rokoch 1934-1935 v škole učil Vasiľ Pichanič, absolvent Gréckokatolíckeho ruského učiteľského seminára v Prešove. Neskôr odišiel na Podkarpatskú Rus, učil v obci Dovhe, odkiaľ odišiel na front a pod mestom Voronež údajne padol. Po vojne bol vyhlásený za nezvestného. Potom v obci učili učitelia Kuzmiak a Mamrilla. Do roku 1945 škola mala názov gréckokatolícka ľudová škola. V čase druhej svetovej vojny, počas frontových bojov škola neexistovala, lebo obyvateľstvo obce bolo evakuované. Po oslobodení sa zmenil aj jej názov na Štátna ruská ľudová škola.
Prvým povojnovým učiteľom a riaditeľom školy sa stal Ivan Sučka, ktorý sa neskôr stal predsedom prvého Okresného národného výboru vo Svidníku. V ďalších rokoch v obci učili títo učitelia: Dunčák, Volčko, Dutko, Rusinko, Helena Pidaná, Anastázia Fedorková-Pichaničová a Grocká. Od školského roku 1957/58 sa vyučovalo v novej škole. Posledným učiteľom v obci bol Šveda.
Roku 1974 bola základná škola s ročníkmi 1.-4. pre nízky počet zrušená. Deti z obce začali navštevovať školu v Kružlovej. Väčšina detí z obce navštevuje základné školy vo Svidníku.

</doc>
<doc id="26359" url="https://sk.wikipedia.org/wiki?curid=26359" title="Nižný Komárnik">
Nižný Komárnik

Nižný Komárnik () je obec na Slovensku v okrese Svidník.
Polohopis.
Nižný Komárnik leží v severnej časti Nízkych Beskýd obojstranne potoka Ladomirky, doline Komárniča, v blízkosti štátnej hranice s Poľskom, západne, v hornatej oblasti Laboreckej vrchoviny. V strede obce je nadmorská výška 370 m, v chotári od 360 do 583 m. Obec je obklopená hradbou výšin, medzi ktorými dominujú Prokopec a Čerešňa. Mierne členitý povrch chotára tvoria flyšové vrstvy s malým výskytom nafty.
Prevláda hlboký les s porastom jedle, smreka a buka.
Od roku 1930 je v chotári obce na ploche 34,22 ha vytvorená štátna prírodná rezervácia Dranec s chráneným pralesom, ochranou prirodzených pralesovitých spoločenstiev Nízkych Beskýd s významným zastúpením jedle a buka. Platí tu 5.stupeň ochrany. Je tu aj Národná prírodná rezervácia Komárnická jedlina. Na lúkach v Šivárnej sú tiež aj mokrade o rozlohe 30 000 m². 
Vodné toky.
Cez obec preteka Ladomirka, ľavostranný prítok Ondavy. Poniže obce do nej sa vlieva 6,2 km ľavostranný potok Šivarná, prameniaca východne nad Príkrou, na území CHKO Východné Karpaty. Vyviera (severovýchodne) pod Beskydom, kótou 597,1 m v nadmorskej výške 557 m v jedľovom a bukovom poraste, v tesnej blízkosti hranice s Poľskom. Juhovýchodne z druhej strany kopca, za horizontom, vo vzdialenosti asi 300 m vyviera Chotčianka. Do jej koryta sa vlievajú ďalšie štyri prítoky.
Vodné plochy.
Pri vstupe do chotára obce po ľavej strane štátnej cesty na Duklu, je prehradené koryto Ladomirky. Hrádza je vytvorená z ílového násypu a je vystužená betónovým jadrom. Teleso prepadu hrádze je z vymurovaného lomového kameňa, vyplnená železobetónom.
Úlohou hrádze je pri povôdňach zadržať prvé prívalové vlny a tým zmenšiť intenzitu vodnej riavy. Vytvorená vodná plocha má rozlohu asi 2 ha.
Názov.
Vývin názvu obce
Dejiny.
Obec je doložená od roku 1618. Parila panstvu Makovica. Obyvateľstvo tvorili drevorubači, ktorí zhotovovali od začiatku 17. storočia šindle. Rozsiahle lesy v 19. storočí boli vo vlastníctve grófa Vestphalena.
Počas prvej svetovej vojny v roku 1914 obec bola takmer úplne zničená. Zápalkáreň, píla a mlyn prestali pracovať v roku 1918. Za prvej ČSR pracovali obyvatelia väčšinou v lesnom hospodárstve. V týchto rokoch taktiež pokračovalo vysťahovalectvo.
Na začiatku druhej svetovej vojny, ktorá začala útokom Nemecka na Poľsko, dňa 2. septembra 1939 v priestore Duklianskeho priesmyku vojaci z jednotky Poľskej armády podnikli útok do vnútrozemia Slovenska a obsadili obec Nižný Komárnik. Výsledkom bojovej činnosti bol 1 mŕtvy a 15 zranených občanov Slovenskej republiky. Poľskí vojaci mali 6 mŕtvych.
V čase druhej svetovej vojny po prechodu frontu v októbri 1944 obec bola úplne zničená. Po skončení druhej svetovej vojny nemohli začať školopovinné deti školskú dochádzku. Minister národnej obrany arm. gen. L. Svoboda o pomeroch vo Svidníckom okrese vo svojej správe z inšpekčnej cesty píše, že z Nižného Komárnika v dňoch 5.–7. februára 1946 bolo 40 detí na určitý čas adoptovaných rodinami v Česku, aby tam mohli navštevovať školskú dochádzku. Bol to nevyhnutný čas na vybudovanie respektíve znovu postavenie základnej školy. Obec po oslobodení Červenou armádou znovu bola obnovená a za socializmu bola vyznamenaná štátnym vyznamenaním Česko-Slovenskej republiky Radom Červenej hviezdy.
Pôdu obrábajú súkromne hospodáriaci roľníci. Časť obyvateľstva pracuje v lesnom hospodárstve a v priemyselných podnikoch vo Svidníku, Krajnej Poľane a v Košiciach. Dnes ľudia migrujú za prácou i do iných regiónov Slovenska a do zahraničia.
Obyvateľstvo.
V roku 1787 mala obec 32 domov a 327 obyvateľov, v roku 1828 33 domov a 253 obyvateľov. V roku 1940 obec mala 52 domov v ktorých žilo 267 obyvateľov. Od roku 1863 bola tu v prevádzke parná píla a od roku 1870 zápalkáreň. V rokoch 1880 až 1910 obec postihlo vysťahovalectvo.
Na rozhraní 19. a 20. storočia bol tu vykonaný prieskum naftových ložísk.
Kultúra a zaujímavosti.
Múzeá.
V Nižnom Komárniku, v chotári obce, pri štátnej ceste do Poľska, je časť exponátov Múzea karpatsko-duklianskej operácie, ktoré boli sprístupnené pre verejnosť pri príležitosti 15. výročia SNP, v auguste 1959. Je to pamiatková úprava duklianskeho bojiska na spôsob prírodnej vojenskej rezervácie.
Nad Nižným Komárnikom je na kamennej plošine vo vzdialenosti asi 40 m vľavo od cesty inštalované sovietske stíhacie lietadlo Lavočkin La 5 FN. Tieto lietadlá boli začlenené do zostavy 8. leteckej armády, ktorá podporovala pozemné jednotky v Karpatsko-duklianskej operácii. V blízkosti lietadla je umiestnený protilietadlový kanón kalibru 85 mm, ktorý bol vo výzbroji protiliedlových jednotiek 1. čs. armádneho zboru. Tento kanón bol používaný i v boji proti tankom. Na ďalšej kamennej plošinke je umiestnený veľkokalibrový pritilietadlový guľomet kalibru 12,7 mm. Na kamennom podstavci je i plastická mapa bojiska.
Západne obce sa nachádza kopec Čerešňa, na ktorom nemeckí vojaci, pred vstupom 1. česko-slovenského armádneho zboru a Červenej armády, do septembra 1944 vybudovali vojenskú pevnosť, štruktúrovanú systémom zákopov, okopov a krytov s palebnými postaveniami aj pre ťažký vojenskú techniku.
Z takto vybudovaného opevnenia skoro dva mesiace bránili vstup útočiacich vojsk do doliny Ladomirky a zamedzovali útok na Svidník a Prešov.
Ešte dnes tento kopec sa stáva terčom amatérskych hľadačov vojenských relikvií z druhej svetovej vojny.

</doc>
<doc id="26360" url="https://sk.wikipedia.org/wiki?curid=26360" title="Nižný Mirošov">
Nižný Mirošov

Nižný Mirošov je obec na Slovensku v okrese Svidník.
Symboly obce.
Erb.
V zelenom štíte v striebornej zvlnenej pažiti stojaca čiernovlasá striebroodetá a čiernoobutá žena s dvoma veľkými zlatými džbánmi v rozpažených rukách. Znamenie erbu tvorí motív podľa odtlačku pečatidla obce z roku 1787. Erb bol prijatý obecným zastupiteľstvom 14. decembra 2003 a je zapísaný v Heraldickom registri SR pod číslom HR: N-105/2003. Autormi erbu sú Jozef Petrovič a Kvetoslava Hanzová.
Vlajka.
Vlajka obce pozostáva zo siedmich pozdĺžnych pruhov vo farbách 2/9 zelenej, 1/9 bielej, 1/9 žltej, 1/9 čiernej, 1/9 žltej, 1/9 bielej a 2/9 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26361" url="https://sk.wikipedia.org/wiki?curid=26361" title="Nižný Orlík">
Nižný Orlík

Nižný Orlík je obec na Slovensku v okrese Svidník.
Symboly obce.
Erb.
V červenom štíte nad modrým vŕškom sú dva strieborné orly v zlatej zbroji. Pravý orol je obrátený so spustenými krídlami a ľavý so zdvihnutými krídlami. Je to hovoriaci erb podľa pečatidla obce z roku 1787. Erb bol prijatý obecným zastupiteľstvom 27. júna 1997 a je zapísaný v Heraldickom registri SR pod číslom HR: N-55/1997. Autorom erbu je Ladislav Nagy.
Vlajka.
Vlajka obce pozostáva zo šiestich pozdĺžnych pruhov vo farbách žltej, červenej, bielej, červenej, bielej a modrej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26362" url="https://sk.wikipedia.org/wiki?curid=26362" title="Nová Polianka (okres Svidník)">
Nová Polianka (okres Svidník)

Nová Polianka (, zastar. ) je obec na Slovensku v okrese Svidník.
Polohopis.
Obec sa nachádza asi 5 km juhovýchodne od okresného mesta Svidník. Nová Polianka leží v Nízkych Beskydách v hornej časti Olšavy. Nadmorská výška v strede obce je a v chotári 
Mierne členitý povrch chotára s hlbokými úzkymi dolinami tvoria flyšové vrstvy. Z lesného porastu spravidla prevláda buk a hrab.
Dejiny.
Osadu Novú Polianku založili na zákupnom práve koncom 14. storočia. Prvá písomná zmienka je z roku 1414 ako "Mergusvagasa", "Mergesuagas", neskôr ako "Mergeska" (1618).
Obec bola súčasťou panstva Makovica.
V roku 1427 mala 17 port, v roku 1787 mala 31 domov a 225 obyvateľov, v roku 1828 mala 33 domov a 259 obyvateľov. Obyvatelia spravidla zaoberali sa chovom hovädzieho dobytka a taktiež chovali kone, ktoré boli využívané pri poľnohospodárskych prácach, v lesnom hospodárstve a pri furmankách, prevoze materiálu na rôzne vzdialenosti.
Pracovné aktivity.
Po vzniku Československej republiky v roku 1918 pracovala väčšina obyvateľstva v lesnom hospodárstve.
Z mnohodetných rodín mnohí opustili rodnú dedinu a vycestovali za prácou do mnohých miest Československa. Taktiež značná časť emigrovala do zahraničia a natrvalo sa vysťahovala. V čase 2. svetovej vojny na okolí pôsobili partizánske skupiny a občania ich podporovali. Po oslobodení ČSR mnohí z obyvateľov pracovali v priemyselných podnikoch vo Svidníku a Košiciach.
Symboly obce.
Erb.
V zelenom štíte je strieborný ľavošikmý meč so zlatou priečkou a gombíkom prekrížený strieborným šikmým prevráteným kľúčom so štvoruhlým, na vrcholoch zlatým prstencom. Pred mečom a kľúčom je zlatá berla so zvinutou hlavicou, skrášlená striebrom opásanou ľaliou. Na berlu je pripevnená strieborná stuha so strapcami – sudárium. Autormi erbu sú Ladislav Vrteľ a Dragica Vrteľová. Erb bol prijatý v roku 2000 a je zapísaný v Heraldickom registri SR pod č. HR: N-83/2000. Berla v erbe pripomína prvého vlastníka obce premonštrátske prepoštvo v Nižnej Myšli, založené v 14. storočí, kľúč a meč sú atribútmi miestneho patocinia sv. Petra a Pavla.
Vlajka.
Vlajka obce pozostáva zo siedmich pozdĺžnych pruhov vo farbách zelenej, bielej, zelenej, žltej, zelenej, bielej a zelenej. Vlajka má pomer strán 2:3 a ukončená je tromi cípmi, t.j. dvoma zástrihmi, siahajúcimi do tretiny jej listu.

</doc>
<doc id="26363" url="https://sk.wikipedia.org/wiki?curid=26363" title="Okrúhle">
Okrúhle

Okrúhle je obec na Slovensku v okrese Svidník.
Symboly obce.
Erb.
V zelenom štíte je veľký zlatý, dvakrát previazaný snop, vpravo sprevádzaný strieborným pravošikmým kosákom na zlatej rukoväti. Znamenie erbu tvorí roľnícka symbolika podľa odtlačku pečatidla obce z roku 1848. Erb bol prijatý obecným zastupiteľstvom v roku 1996 a je zapísaný v Heraldickom registri SR pod číslom HR: O-30/1996. Autormi erbu sú Leon Sokolovský, Sergej Pančák a Peter Kónya.
Vlajka.
Vlajka obce pozostáva z piatich pozdĺžnych pruhov vo farbách zelenej, žltej, bielej, zelenej a žltej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny.
Osídlenie koncom eneolitu, začiatok doby bronzovej - skupina východoslovenských mohýl, spomína sa v roku 1394. Svedčí o tom skupina východoslovenských mohýl tiahnúcich sa v smere Okrúhle - Šapinec - Kožany hrebeňom pohoria Radumky. Preskúmané mohyly v minulosti v roku 1940 vydali dôkazový materiál z tejto doby. Nachádzajú sa tu aj vojenské zákopy z 1. svetovej vojny. 
Obec vznikla na území panstva Radoma v roku 1414. Patrila aj panstvu Makovica. V roku 1427 mala 47 stavenísk. Koncom 15. storočia bola po páde poľských hraníc vyľudnená. Záznamy z roku 1492 sa stručne zmieňujú o spustošení makovického panstva. Za poľského ťaženia v rokoch 1490-1492 kedy boli vypálené a úplne zničené aj obce Okrúhle a Štefurov. V 17. storočí boli zemepánmi Rákociovci, v 18. storočí Szirmayovci, Asperontovci. V roku 1787 mala obec Okrúhle 47 domov a 392 obyvateľov, v roku 1828 49 domov a 369 obyvateľov. K 30. júnu 1948 bolo 529 obyvateľov. Občania sa zaoberali povozníctvom a predajom obilia. V 19. storočí sa zaoberali aj ovocinárstvom. Za 1. ČSR bola vúčšina obyvateľov zamestnaná na veľkostatku, v západnej časti obce sa ľudia zaoberali roľníctvom. Do roku 1945 boli v prevádzke liehovar a parná píla a v roku 1956-1957 prestal pracovať aj mlyn. Z pekného kaštieľa sa zachovali iba časti hrubého múra, ktorý tvorí dodnes steny rodinného domu. Namieste starého kostola z roku 1750 bol v roku 1902 postavený nový rímskokatolícky kostol sv. Martina z Tours.
Pôvodný názov obce Okrúhle bol v roku 1414 Kerekreth. Od roku 1773 Okrúhle, odvodeniny mien okruhliansky, Okruhľan, Okruhľanka. Maďarský názov bol Kerekrét.
Šport.
V obci funguje športový futbalový klub FK Družstevník Okrúhle 

</doc>
<doc id="26364" url="https://sk.wikipedia.org/wiki?curid=26364" title="Príkra">
Príkra

Príkra (, do roku 1927 "Prikré") je (z hľadiska počtu obyvateľov) najmenšia obec na Slovensku v okrese Svidník. K 31. decembru 2022 mala len 11 obyvateľov.
Polohopis.
Obec leží v hornatej oblasti Laboreckej vrchoviny, v severnej časti Nízkych Beskýd v kotline pri štátnej hranici s Poľskom. Mierne členitý povrch katastra tvoria flyšové vrstvy. 
V okolí obce prevláda súvislý les s porastom buka a jedle. V katastrálnom území obce s výmerou , je vzácny, zachovalý relikt prirodzených pralesovitých jedľo-bučín Východných Karpát s veľmi výraznou hrúbkovou a vekovou diferenciáciou. Niektoré výberové stromy a porasty boli uznané na zber semien. Najstaršie stromy majú vyše 300 rokov. Tento lesný porast je európskou zvláštnosťou a vláda Slovenskej republiky tu vyhlásila 5. stupeň ochrany.
Nadmorská výška v strede obce je , v katastri sa pohybuje medzi a . 
Obec bola historicky súčasťou Šarišskej župy a svidníckeho okresu. V medzivojnovom Česko-Slovensku bola medzi rokmi 1923 a 1928 zaradená do Košickej župy, počas existencie vojnového slovenského štátu patrila do Šarišsko-zemplínskej župy vytvorenej v roku 1940 .
V rámci povojnového Česko-Slovenska bola medzi rokmi 1949 a 1960 súčasťou Prešovského kraja a svidníckeho okresu, no v roku 1960 bola začlenená do väčšieho Východoslovenského kraja, v rámci ktorého patrila do okresu Bardejov, od ktorého sa však v roku 1968 odčlenil okres Svidník, ktorého sa obec opätovne stala súčasťou.
Od roku 1996 je súčasťou dnešného svidníckeho okresu v rámci Prešovského kraja.
Prírodné podmienky.
Vodné toky.
Cez obec preteká dlhý horský potok Prikrianka. Potok pramení v juhovýchodnej časti chotára v bukovom poraste na území CHKO Východné Karpaty, od hranice s Poľskom, v nadmorskej výške .
Symboly obce.
Erb a vlajka.
V modrom štíte na zelenom návrší preloženom striebornými skríženými sekerami so zlatými poriskami strieborný trojitý kríž so skrátenými spodnými ramenami.
Tento erb bol prijatý uznesením obecného zastupiteľstva dňa 29. júla 2006, OZ č. 3/2006 a je zapísaný v heraldickom registri Slovenskej republiky pod signatúrou P – 211/2006.
Nový erb so zamestnaneckým, drevorubačským motívom je doplnený o sakrálny motív pripomínajúci gréckokatolícke tradície v obci.
Autormi erbu sú Peter Kónya, Leon Sokolovský a Sergej Pančák.
Vlajka obce pozostáva zo siedmich pozdĺžnych pruhov vo farbách zelenej (1/6), modrej (1/9), žltej (1/9), bielej (3/9), žltej (1/9), zelenej (1/9) a modrej (1/9). Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Názov.
Vývin názvu obce
Dejiny.
Obec založili v rokoch 1573 – 1598, v dokumentoch patriacich k makovickému panstvu sa spomína rok 1618. V rokoch 1715 – 1720 sa obec pre zlé hospodárske podmienky vyľudnila. Jej obyvatelia odišli za možnosťami obživy do úrodnejších, južnejších krajov, kde bol po odchode Turkov nedostatok pracovných síl. 
V 19. storočí tu mali majetok Dobrianskovci a rytier Kolbassa. V polovici 19. storočia v Príkrej svoju činnosť začala rozvíjať sklárska huta. V roku 1787 sa v obci nachádzalo 11 domov, v ktorých žilo 78 obyvateľov, v roku 1828 to bolo bolo 19 domov s 143 obyvateľmi, v roku 1940 až 28 domov a 160 obyvateľov, ktorí sa živili roľníctvom a pracovali v lesoch. 
Na začiatku 20. storočia v obci bola píla, ktorá bola 1. svetovou vojnou značne poškodená. Po vojne spracovanie dreva už nebolo obnovené. V období Československej republiky obec postihlo vysťahovalectvo. V roku 1922 bol v obci štrajk drevorobotníkov. 
Dňa 4. septembra 1939, v katastri obce Príkra pôsobili jednotky pešieho pluku 21 (Slovenského štátu). Tieto jednotky pod zámienkou korekcie sporných úsekov slovensko-poľských hraníc napadli Poľsko. Slovenskí vojaci podporujúci Hitlerovu agresiu voči Poľsku, rozvinuli útočnú operáciu v smere poľskej osady Czeremcha.
K značným materiálnym škodám došlo počas oslobodzovania obce v novembri 1944, keď na území Príkrej prebiehali ťažké boje medzi postupujúcou Červenou armádou a ustupujúcou nemeckou armádou. 
Obyvateľstvo.
Príkra mala v roku 1869 122 obyvateľov, v roku 1880 106 obyvateľov, v roku 1890 114 obyvateľov, v roku 1910 107 obyvateľov, v roku 1921 131 obyvateľov, v roku 1930 146 obyvateľov, v roku 1940 160 obyvateľov, v roku 1948 143 obyvateľov, v roku 1961 113 obyvateľov a v roku 1970 spolu 73 obyvateľov.
Po oslobodení sa časť obyvateľstva odsťahovala do českých krajov, kde obsadzovali vysídlené pohraničie. V roku 1947 sa značná časť obyvateľov vysťahovala do ZSSR.
Pôdu obrábajú súkromne hospodáriaci roľníci, ktorí pracujú v priemyselných podnikoch v Košiciach, Svidníku a Krajnej Poľane. Dnes v obci žijú len starí obyvatelia.
Pri sčítaní obyvateľstva v 80. rokoch 20. storočia boli v obci zastúpené priezviská rodín Bilá, Blicha, Brenišin, Derco, Goldir, Grešlík, Hrib, Hrinko, Hromoho, Malinčak, Mitruška, Sluk, Suvák a Volčko.
Doprava.
Autobusové spojenie SAD Humenné, a.s., len počas letných prázdnin v mesiacoch júl a august, jeden deň v týždni – v stredu, ráno, aj popoludní.

</doc>
<doc id="26365" url="https://sk.wikipedia.org/wiki?curid=26365" title="Pstriná">
Pstriná

Pstriná je obec na Slovensku v okrese Svidník.
Polohopis.
Pstriná sa rozprestiera v mierne členitom povrchu severnej časti Nízkych Beskýd a Laboreckej vrchoviny. V jej okolí sú lesy s bukovým porastom, ktorý je doplnený o brezu a jelšu. Pôvodné bukové lesy sa zachovali v menej dostupných polohách. Nadmorská výška v strede obce je 320 m n. m. a na území od 290 do 525 m n. m. Územie má rozlohu 623 ha.
Symboly obce.
Erb.
V modrom štíte po zelenej, šiestimi striebornými skalami preloženej pažiti kráčajúci strieborný jeleň v zlatej zbroji, sprevádzaný vpravo hore strieborným skloneným mečom, vľavo hore zlatými váhami.
Tento erb bol prijatý uznesením obecného zastupiteľstva v roku 2006 a je zapísaný v heraldickom registri Slovenskej republiky pod signatúrou P – 210/2006.
Súčasná heraldická kompozícia erbu symbolizujúceho prírodný motív, podľa odtlačku pečatidla obce z roku 1868, doplnený o atribúty miestneho patróna – sv. Michala Archanjela.
Autormi erbu sú Peter Kónya, Leon Sokolovský a Sergej Pančák.
Vlajka.
Vlajka obce pozostáva z ôsmich pozdĺžnych pruhov vo farbách bielej (1/8), zelenej (1/8), žltej (1/8), modrej (1/8), bielej (1/8), zelenej (1/8), žltej (1/8) a modrej (1/8). Vlajka má pomer strán 2 : 3 a ukončená je tromi cípmi, t. j. dvoma zostrihmi siahajúcimi do tretiny jej listu.
Názov.
Vývin názvu obce
Dejiny.
Obec historicky patrila do Makovického panstva a prvýkrát je spomínaná v urbári roku 1497 pod názvom Psthryna.
V roku 1787 mala obec 28 domov a 179 obyvateľov, v roku 1828 mala 21 domov a 185 obyvateľov, v roku 1942 spolu 40 domov 242 obyvateľov a 11 obyvateľov, hlásiacich sa k židovskému náboženstvu.
Tradičným zdrojom obživy ľudí žijúcich v obci bolo poľnohospodárstvo, predovšetkým pestovanie obilnín a chov rožného statku. Pridruženou činnosťou boli práce v lesoch spočívajúce v ťažbe dreva a v pálení drevného uhlia. Veľmi rozšírené bolo dolovanie stavebného kameňa v miestnych vrchoch. Zo starších období je známe pálenie vápna, ktoré sa získavalo výpalom drobivej ílovitej bridlice známej pod miestnym názvom "kreminka". Z remeselných činností bolo rozšírené tkanie pokrovcov.
V priebehu 19. a v prvých desaťročiach 20. storočia obyvatelia obce odchádzali na príležitostné poľnohospodárske práce do oblastí dolného Zemplína, kde vypomáhali so žatvou. Tieto tzv. "žniva" boli jednou z mála pracovných príležitostí, ktorými si obyvatelia obce dokázali privyrobiť na živobytie.
V 19. storočí boli vlastníkmi pozemkov Sirmaiovci.
V roku 1932 sa obyvatelia obce zúčastnili hladových pochodov nezamestnaných a drobných roľníkov, kde žiadali zrušiť daňové a bankové dlhy, zastaviť exekúcie a prideliť panskú a cirkevnú pôdu malých roľníkom.
Tak ako ostatné obce i táto obec bola poznamenaná vysťahovalectvom. Nepriaznivá ekonomická situácia na prelome 19. a 20. storočia bola príčinou masívneho vysťahovalectva predovšetkým do Spojených štátov amerických, v menšej miere do Kanady a Argentíny. Po 2. svetovej vojne sa značná časť obyvateľov obce vysťahovala do priemyselných aglomerácií v Česku.
V roku 1996 bol v obci vybudovaný pravoslávny chrám.
Obyvateľstvo.
V súčasnosti (2023) sú medzi obyvateľmi obce zastúpené tieto priezviská: Černega, Čižmár, Čobirka, Dunčák, Džavoronok, Gajdoš, Jacečko, Kekeľ, Mihálik, Rusinko, Suvák, Szabó.

</doc>
<doc id="26366" url="https://sk.wikipedia.org/wiki?curid=26366" title="Radoma">
Radoma

Radoma je obec na Slovensku v okrese Svidník. 
Polohopis.
Obec Radoma sa nachádza v Nízkych Beskydách, v Ondavskej vrchovine, v strednej časti údolia Radomky, severovýchodného prítoku rieky Topľa.
V extraviláne obce, za hranicami vlastnej zástavby sa nachádza mokraď Radomská slatina o ploche 9 980 m².
Symboly obce.
Erb.
V modrom štíte na zvlnenej zelenej pažiti vyrastajú štyri zlaté klasy. Naľavo od nich je stojaci striebroodetý muž v čiernom klobúku a krpcoch. Ľavicou sa opiera o striebornú palicu. Nad zlatými klasmi je obrátený strieborný polmesiac. To všetko je prevýšené striebornými hviezdami v horných rokoch štítu. Znamením erbu je poľnohospodársky a zamestnanecký motív podľa odtlačku pečatidla zo začiatku 19. storočia na písomnosti z roku 1854. Erb je zapísaný v Heraldickom registri SR pod číslom HR: R-53/1997. Autormi erbu sú Jozef Petrovič a Mikuláš Lovacký.
Vlajka.
Vlajka obce pozostáva z štyroch pozdĺžnych pruhov vo farbách modrej (2/8), zelenej (2/8), žltej (2/8) a bielej (2/8). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny.
V roku 1274 kráľ Ladislav IV. daroval radomský majetok bratom Itemerovi Uzovi a Štefanovi z rodu Tekule. Pri tej príležitosti vznikla listina, v ktorej je darovaný majetok charakterizovaný ako roľnícky obrábaný, ale aj miesto častých lovov. Z toho je zrejmé, že na darovanom majetku jestvovalo radomské sídlisko pred rokom 1274. Napokon v listine z roku 1277 je Radoma jednoznačne uvedená ako dedina. 
V písomnostiach z 13.-16. storočia sa vyskytuje len pod názvom Radoma a v jeho pravopisných obmenách. Pozoruhodné je, že nemá maďarský variant. Pravdepodobne pre ľahkú výslovnosť v maďarčine, ale aj pre nejasný obsah už aj vtedajším Slovákom. Treba upozorniť, že v 14. storočí sa názov Radoma vzťahoval aj na panstvo, ku ktorému patrili majetky a dediny v strednej a hornej časti doliny Radomky. 
Starobylý názov a rozvinutosť dediny v 13. storočí vedú k názoru, že Radoma je najstaršou dedinou v doline Radomky a patrí k najstarším v okolí a severnom Šariši vôbec. Jestvovala nepochybne pred 11. storočím. Východne od Radomy bolo hradisko, po ktorom zostal názov, dnes už patriaci k osade Hradisko. Tamojšie hradisko nepochybne vybudovali obyvatelia Radomy, ktorým slúžilo pre 11.-12. storočím. 
Podľa obsahu uvedenej listiny Radoma do roku 1274 patrila uhorským kráľom a od roku 1274 zemanom Tekulovcom. Avšak listina kráľa Ladislava IV. informuje v tom zmysle, že Radomu a iné dediny v severnom Šariši udajne už kráľ Štefan V. (1270-1272) daroval Ottovi z Biebersteinu, a kráľ Ladislav IV. tie dediny, teda aj Radomu, Ottovi v roku 1277 znova daroval. 
Obsah listiny sa však prieči zistiteľným skutočnostiam a ustanovenie o darovaní majetkov v roku 1277 sa neuskutočnilo. Radoma od roku 1274 patrila Tekulovcom. Synovia Itemera v roku 1298 predali svoju časť radomského majetku šľachticovi Sinkovi, synovi Tomáša, vlastníkovi panstva Šebeš, ale radomské panstvo aj v prvej polovici 14. storočia patrilo Tekulovcom. V 40-tych rokoch časť radomských majetkov patrila šľachticovi Zonkovi, ktorú kráľ Ľudovít v roku 1352 daroval Petrovi Cudarovi. 
Cudarovci neskôr získali alebo zabrali tekulovský časť a pripojili ju k panstvu Makovica. V 20-rokoch 15. storočia časť Radomy patrila šľachticovi z Drienova. V druhej polovici 15. a v 16. storočí celá Radoma bola majetkovou súčasťou panstva Makovica. Patrila k slovenským dedinám panstva. 
Radomské sedliacke domácnosti okrem richtárovej v roku 1472 zdanili od 80 port, takže Radoma bola najväčšou dedinou v okolí. Neskôr sa časť sedliakov odsťahovala, ale najviac ich zutekalo, prípadne zahynulo počas vpádov poľského vojska v rokoch 1471-1472 a 1491-1492. Po nich v roku 1492 zostali v Radome len dve sedliacke domácnosti, lebo 30 nedávno dedinu opustilo. V dedine bol aj mlyn. Cudarovci, aby podporili obnovenie dediny poskytli pravdepodobne usadlíkom zákupné práva. V 16. storočí tu už žila domácnosť šoltýsa. 
Sedliacke domácnosti v rokoch 1548, 1567 a 1588 zdanili od 2,5, 3, resp. 4 a ¾ porty, pričom v roku 1567 štyri domácnosti hospodárili na polovičných a štyri na štvrtinových usadlostiach. V uvedených rokoch tu boli 4, 8 a žiadna želiarska domácnosť. V roku 1600 sídlisko pozostávalo z 23 obývaných poddanských domov, domu šoltýsa, prípadne aj mlyna. 
V 16. storočí v Radome postupne pribúdalo sedliackych domácností a domov, takže koncom 16. storočia bola stredne veľkou dedinou. Mala takmer výlučne poddanské obyvateľstvo. 
V 17. storočí patrila Rákociovcom, v 19. storočí Sirmaiovcom a iným. Roku 1787 mala 45 domov a 413 obyvateľov, 1828 56 domov a 429 obyvateľov. Obyvatelia Radomy sa zaoberali poľnohospodárstvom, chovom dobytka a pracovali v lesoch. V rokoch 1850-1880 sa mnohí vysťahovali. 
Obec si zachovala poľnohospodársky ráz aj po 1918. JRD bolo v obci založené v roku 1959. Časť obyvateľstva pracuje v priemyselných závodoch v Giraltoviach, Svidníku a Košiciach.

</doc>
<doc id="26367" url="https://sk.wikipedia.org/wiki?curid=26367" title="Pakt Ribbentrop-Molotov">
Pakt Ribbentrop-Molotov

Pakt Ribbentrop – Molotov alebo Pakt o neútočení alebo Pakt Hitler – Stalin bola zmluva medzi Hitlerovým Nemeckom a Sovietskym zväzom (ZSSR) vedeným Stalinom. Hitlerovi sa vďaka tejto zmluve podarilo nielen získať dôležitého spojenca, ale garantovať aj jeho neutralitu v pripravovanej vojne. Pakt vznikol z iniciatívy Nemecka, po tom, čo dva dni pred jeho uzavretím (21. augusta 1939) stroskotali rokovania o vojenskej spolupráci ZSSR so Spojeným kráľovstvom a Francúzskom. Pakt a ďalšie dodatky (oficiálne bolo zverejnených len prvých 7 článkov Paktu) podpísali ministri zahraničných vecí Joachim von Ribbentrop a Viačeslav Molotov za prítomnosti Stalina s dátumom dňa 23. augusta roku 1939 v Moskve. Pri príležitosti podpísania tejto zmluvy boli vedené aj tajné rozhovory oboch splnomocnencov, ktorých výsledkom bolo vymedzenie sfér vplyvu v Európe, čomu sa hovorí tzv. „tajný dodatok“. 
Ďalšia tajná dohoda (pokračovanie pôvodnej) rovnakých zmluvných strán (Nemecko-sovietska zmluva o priateľstve, spolupráci a vytýčení demarkačnej čiary), bola podpísaná približne o mesiac neskôr, dňa 28. septembra roku 1939, po napadnutí a rozdelení Poľska. Pakt mal mať platnosť desať rokov, lenže bol dodržiavaný kratšie než dva roky, keď Nacistické Nemecko napadlo dňa 22. júna roku 1941 územie Sovietskeho zväzu. 
Z rokovania bol vyhotovený prísne tajný protokol podpísaný oboma vyjednávačmi. Američania mali úplné informácie o dohode, od roku 1946 keď získali kópiu, ktorú dal vyhotoviť Ribbentrop. Od roku 1948 boli informácie o pakte, ktorým si nacisti a ZSSR delili sféry vplyvu na Západe verejne dostupné. Existencia tajného dodatku bola však sovietskou vládou vehementne celý čas popieraná. Sovietska kópia pôvodného dokumentu bola odtajnená až po zániku ZSSR v roku 1992 a publikovaná ako kópie originálov z archívu KSSZ, určené pre verejnosť v ruštine až v roku 2007.
Predchádzajúce udalosti.
Vzájomné vzťahy medzi Nemeckom a Sovietskym Ruskom po prvej svetovej vojne zmenila bilaterálna Rapallská zmluva, podpísaná 16. apríla 1922 v Rapalle (Taliansko). Boli ňou obnovené diplomatické styky medzi oboma krajinami, ktoré sa zriekli navzájom náhrady vojnových škôd a priznali si doložku najvyšších výhod. Bola to prvá medzinárodná zmluva, uzavretá Sovietskym zväzom po Októbrovej revolúcii a aj pre Nemecko bola táto zmluva prvou rovnoprávnou medzinárodnou zmluvou po prehranej 1. svetovej vojne.
Napriek viacerým radikálnym krokom, ktoré Sovietski predstavitelia na čele so Stalinom odôvodňovali nebezpečenstvom napadnutia krajiny západnými kapitalistami, až do polovice 30. rokov 20. storočia Sovietskemu zväzu nehrozilo žiadne reálne nebezpečenstvo nepriateľskej agresie. Situácia sa však začala radikálne meniť po nástupe nacizmu v Nemecku. V ZSSR videli nebezpečenstvo v protiboľševickej rétorike nacistov a ich potenciálnom spojenectve s konzervatívcami v Západnej Európe. V tomto období začali sovietski predstavitelia meniť politický kurz svojej zahraničnej politiky smerom k propagácii odzbrojenia, kolektívnej bezpečnosti a obrane pred agresiou. Rokovania o vojenskej spolupráci ZSSR so Spojeným kráľovstvom a Francúzskom však napriek ich dlhému trvaniu, neviedli k žiadnym výsledkom. Stalinove rozhodnutie prikloniť sa na stranu Hitlera (založené na jeho marcovom vyhlásení, že nebude "... za iných vyťahovať horúce gaštany z ohňa" ), preto nemožno považovať za ideologické, ale skôr pragmatické.
Sovietski predstavitelia od apríla 1939 paralelne tajne rokovali aj s Nemcami. Aj z tohto dôvodu Stalin v máji 1939 nahradil ministra zahraničných vecí Maxima Litvinova, ktorý bol zástanca takzvanej "kolektívnej bezpečnosti" a židovského pôvodu svojim najbližším spolupracovníkom Molotovom. 19. augusta 1939 podpísali obidve krajiny zmluvu o hospodárskej spolupráci a Hitler tajným telegramom ponúkol Stalinovi zmluvu o neútočení aj s polovicou Poľska a častí území vo Fínsku, Pobaltí a Rumunsku. Stalin odpovedal večer 21. augusta, že zmluvu príjme a pozval do Moskvy nemeckého ministra zahraničných vecí Ribbentropa na 23. augusta. (Až 21. augusta Sovieti oficiálne zastavili tripartitné rokovania s Veľkou Britániou a Francúzskom avšak uviedli iný dôvod.) 
Podľa iného zdroja (ruského historika Andreja Zubova) Hitler dal Stalinovi čas na rozmyslenie práve do 23. augusta, pretože nemecká invázia do Poľska sa mala pôvodne začať 26. augusta. Hitlerovi podpísanie paktu mimoriadne vyhovovalo, avšak rozkaz na začiatok vojny odvolal (pozri napr. Jablunkovský incident na poľsko-česko-slovenskej hranici) a odložil svoj útok až do 1. septembra. Dôvodom bolo, že 25. augusta bol podpísaný poľsko-britský pakt spoločnej obrany ako príloha k francúzsko-poľskému spojenectvu (1921) a tiež očakával podporu od Mussoliniho.
Rokovanie.
23. augusta 1939 pristali v Moskve dve lietadlá Focke-Wulf Condor, v ktorých boli nemeckí diplomati, úradníci a fotografi (asi 20 v každom lietadle), na čele s Joachim von Ribbentrop. Ribbentrop nestrácal čas a so sovietskym predsedom vlády Vjačeslavom Molotovovom sa stretol už tri hodiny po pristátí. Ribbentropa na letisku vítali vlajky so svastikami a luxusná limuzína s nepriestrelnými sklami. Nacistická delegácia sa v Moskve zdržala trinásť hodín. 
Stalin bol osobne prítomný. Obe strany už predtým definovali svoje sféry záujmu od Baltského po Čierne more. Rozpory boli minimálne, aspoň čo sa týka Poľska. Hitler bol priebežne telefonicky informovaný Ribbentropom a jeho územné požiadavky boli do zmluvy zapracované (pozri mapa). Podľa ruského historika „Napriek tomu Nemci vyjednávali doslova o každom kilometri štvorcovom.“ Kameňom úrazu bolo hlavne odovzdania Pobaltia Sovietom. Stalin požadoval do svojej sféry celé Lotyšsko s oboma strategickými prístavmi, s čím Hitler nakoniec telefonicky súhlasil. Lotyšsko, Estónsko a Fínsko sa podľa dohody dostali do sféry vplyvu ZSSR. Litva mala mať zvláštne postavenie a mesto Vilnius miestom záujmu oboch zmluvných strán. 
Obsah.
Pomenovanie paktu vzniklo z priezvisk dvoch ministrov zahraničných vecí: Joachima von Ribbentropa a Vjačeslava Molotova. 
Zmluva bola podpísaná v Moskve s dátumom 23. augusta 1939. V skutočnosti však bola podpísaná až 24. augusta o 2 hodine ráno a po podpise nasledovala oslava (slávnostná večera v Kremli, kde si mal Stalin dokonca pripiť na Hitlerovo zdravie). 
V zmluve sa obe strany zaviazali, že nepoužijú vojenskú silu proti druhej strane a nespoja sa proti sebe s nepriateľmi. To bola časť zmluvy prezentovaná oficiálne (prvých 7 článkov). Vtedajšia komunistická propaganda zmluvu obhajovala ako úsilie ZSSR vyhnúť sa vojne medzi Nemeckom a Spojeným kráľovstvom. Neskôr bol Pakt komunistickou propagandou zatajovaný alebo zjednodušene interpretovaný tak, že Stalin sa dal oklamať napr.: "Hitler bral pakt ako nezáväzný, pričom pre Stalina tento pakt znamenal istotu". 
V septembri 1939 dostala Kominterna nové inštrukcie a bleskurýchlo skončila s doterajšou protifašistickou a protinacistickou rétorikou a začala opisovať vojnu v Európe ako záležitosť imperialistických kapitalistických krajín. Rovnako boli inštruovaní komunisti v západných krajinách: od podpory zaistenia kolektívnej bezpečnosti v Európe začali odrazu obviňovať Britániu a Francúzsko z prípravy vojny. Stalin v rozhovore v sovietskej tlači v novembri 1939 vyhlásil, že nie Nemecko napadlo Francúzsko a Anglicko, ale že naopak Francúzsko a Anglicko napadli Nemecko, čím na seba prevzali zodpovednosť za rozpútanie vojny.
Bezprostredné dôsledky.
Fakticky si zmluvné strany medzi sebou tajne rozdelili sféry vplyvu v Poľsku, ktoré potom 1. septembra 1939 napadlo Nemecko zo západu a o 17 dní neskôr Sovietsky zväz z východu a to napriek tomu, že stále platila poľsko-sovietska zmluva o neútočení. Východ a západ Poľska delili rieky Visla - Narev - San (tzv. demarkačná línia alebo čiara). Išlo o štvrté delenie Poľska v histórii. Sovieti vpadli do Poľska s odôvodnením, že sa krajina zrútila a že prišli chrániť civilistov. Keď Poliaci kládli odpor, napríklad vo Vilniuse či v Grodne, tak ich Červená armáda postrieľala. Po obsadení Poľska usporiadali Nemci a Sovieti spoločnú vojenskú prehliadku v Brest-Litovsku. 
Tento pakt ukončil politiku appeasementu (ústupkov) zo strany Francúzska a Spojeného kráľovstva. Neskôr Churchill označil za chybu, že sa Západní Spojenci neboli schopní dohodnúť so ZSSR na jednotnom postupe proti nacizmu, ktorí Sovieti navrhli už v apríli 1939. Oficiálnym dôvodom pre zastavenie jednaní bola vtedajšia (oprávnená) neochota Poľska vpustiť na svoje územie sovietske vojská. Neoficiálnym dôvodom bola snaha Západu dostať ZSSR do nevýhodného postavenia.
28. septembra 1939 bola zmluva doplnená tajným dodatkom, ktorý okrem upresnenia vzájomnej hospodárskej a vojenskej (napr. Sovieti prenajali Nemcom prístav pri Murmansku) spolupráce potvrdil rozdelenie Poľska, tak ako ho obsadili vojská, sovietsky nárok na Pobaltské krajiny (aj Litva vrátane Vilniusu) a riešil aj budúce postavenie (odsun) národnostných menšín.
ZSSR v priebehu leta 1940 vojensky obsadil Lotyšsko, Estónsko aj Litvu, to aj napriek tomu, že Litva (Vilnius) mala mať pôvodne osobitné postavenie. Fínsko bolo napadnuté v tzv. zimnej vojne, ktorá začala 30. novembra 1939. ZSSR sa však nepodarilo ho obsadiť podľa plánov. 
Pakt dvoch diktatúr mal mať platnosť 10 rokov a bol v podstate dodržiavaný do 22. júna 1941 (kratšie ako dva roky), keď nacistické Nemecko napadlo Sovietsky zväz (operácia Barbarossa).
Dlhodobé dôsledky.
Jediné územie, pripojené k Sovietskemu zväzu na základe tohto Paktu, ktoré sa po skončení vojny vrátilo Poľsku, bola oblasť okolo Białystoku a menšia časť Haliče východne od rieky "San" v blízkosti mesta Przemyśl. Všetky ostatné oblasti, anektované Fínsku (Karélia, Petsamo), Estónsku (Ingria a Petseri) a Lotyšsku (Abrene) zostali súčasťou Ruskej sovietskej republiky a neskôr po rozpade ZSSR súčasťou Ruskej federácie. Severná Bukovina, južná Besarábia a Herca (Hercajský rajón) sú teraz súčasťou Ukrajiny. Na Pakt teda doplatili stratou územia Poľsko, Rumunsko, Litva, Lotyšsko, Estónsko a Fínsko.
Hodnotenie po vojne.
Zo súčasného pohľadu bol tento Pakt víťazstvom vtedajšieho radikálnejšieho krídla komunistickej strany ZSSR, ktoré bolo radšej ochotné spolupracovať s Hitlerom ako sa spojiť s "kapitalistami" a samozrejme Hitlera, ktorý nemusel bojovať na dvoch frontoch. Ako sa ukázalo až neskôr, išlo o chybné sovietske rozhodnutie, ktoré malo obrovské dôsledky aj pre nich samotných. 
Text celej dohody (v ruštine a nemčine) bol tajný. Informácie o ňom a tajných dodatkoch získali Američania pomerne rýchlo vďaka špionáži (aj vďaka diplomatovi Hansovi Heinrichovi Herwarthovi). Nemecký originál bol zničený počas vojny. Kópiu, ktorú získali po vojne Američania, dal na mikrofilm urobiť Ribbentrop pre svoje ministerstvo. Zmluva, vrátane tajných dodatkoch, bola zverejnená v Spojených štátoch 22. mája 1946. Následne sa stala súčasťou oficiálneho amerického zborníku Nacisticko-sovietske vzťahy 1939 - 1941, vydaného v USA v januári 1948. Informácie o nacisticko-sovietskom spojenectve sa potom prostredníctvom médií dostali na verejnosť. 
Kniha Falzifikátori dejín a popieranie existencie tajných dodatkov.
Aj napriek zverejneniu kópie v západných médiách bolo oficiálnou politikou Sovietskeho zväzu popieranie existencie tajného protokolu. Molotov až do svojej smrti kategoricky odmietal jeho existenciu. Francúzska komunistická strana neuznávala existenciu tajného protokolu až do roku 1968, kedy došlo k destalinizácii strany. 
V reakcii na publikovanie tajných protokolov a iných tajných nemecko-sovietskych zmlúv a dokumentov vydalo sovietske ministerstvo zahraničia v roku 1948 knihu "Falzifikátori dejín", kde sa tvrdí, že počas podpisovania tohto paktu Stalin odmietol Hitlerovu požiadavku podieľať sa na rozdelení sveta na sféry vplyvu a neobsahuje ani zmienku o ponuke vstupu ZSSR do Osi Berlín-Rím-Tokio. Kniha tiež tvrdila, že Mníchovská dohoda bola "tajnou dohodou" medzi Nemeckom a Západom a "veľmi dôležitou fázou v ich politike zameranej na boj proti Sovietskemu zväzu." 
3. februára 1948 bol Stalinovi predložený strojopis s názvom "Odpoveď ohováračom". Stalin zmenil názov na "Falzifikátori dejín (Historická správa)". Stalin knihu osobne editoval, vrátane škrtania a prepisovania celých častí formou poznámok písaných rukou. 
"Falzifikátori dejín" sa pôvodne objavila ako séria článkov v Pravde vo februári 1948. Následne bola uverejnená v mnohých jazykoch a distribuovaná do celého sveta. Sovietsky zväz neskôr zverejnil zbierku dokumentov, ktoré získal z nemeckých archívov s názvom "Dokumenty a materiály vzťahujúce sa na predvečer druhej svetovej vojny".
Táto verzia pretrvávala v historických štúdiách, oficiálnych vyjadreniach, memoároch a učebniciach vydávaných v Sovietskom zväze a celom východnom bloku prakticky až do rozpadu Sovietskeho zväzu v roku 1991. Po desaťročia bola oficiálnou politikou Sovietskeho zväzu popierať existenciu tajného protokolu sovietsko-nemeckého paktu. Stelesnením toho bolo pôsobenie Molotova v politike aj po vojne. Popieral dokument, ktorý sám podpísal do konca svojho politického pôsobenia v roku 1957.
Dôvody podpísania zmluvy Sovietskym zväzom.
Uzavretie sovietsko-nemeckého paktu o neútočení je naďalej jednou z kľúčových tém ruskej historiografie udalostí z roku 1939. Diskusia sa naďalej sústreďuje na dôvody, prečo sovietske vedenie súhlasilo s podpísaním dohody s Nemeckom. Podporovatelia oficiálnej sovietskej verzie udalostí sa snažia dokázať, že pakt bol nevyhnutným krokom. Iní vedci naznačujú, že to bola Stalinova vedomá voľba vzhľadom na ciele, ktoré sledoval.
Verzia želania ZSSR vyhnúť sa vojne s Nemeckom.
Túto verziu preferuje sovietska a moderná ruská historiografia .
Podľa tejto verzie bola dohoda podpísaná v súvislosti s neúspechom moskovských rozhovorov na jar - leto 1939 medzi predstaviteľmi ZSSR, Anglicka a Francúzska s cieľom uzavrieť trojstrannú dohodu o vzájomnej pomoci a vojenský dohovor ustanovujúci konkrétne vojenské opatrenia na zabezpečenie kolektívnej bezpečnosti v Európe. Počas rokovaní sa odhalila neochota Anglicka a Francúzska poskytnúť konkrétne vojenské zábezpeky a vypracovať skutočné vojenské plány na boj proti možnej nemeckej agresii. Britská vláda okrem toho paralelne s moskovskými rokovaniami rokovala v Londýne s predstaviteľmi Nemecka o vymedzení sfér vplyvu a to ďalej posilnilo obavy sovietskej vlády, že jej západní partneri sa snažili nasmerovať Hitlerovu agresiu na východ - agresiu, ktorá už viedla k „mníchovskej dohode“ a rozdeleniu Československa.  Z dôvodu zlyhania moskovských rozhovorov stratil ZSSR nádej na vytvorenie vojenskej koalície so západnými mocnosťami a ocitol sa v nepriateľskom prostredí, keď jeho potenciálnymi protivníkmi boli aj krajiny „sanitárneho kordónu “ a na východe ho ohrozovalo militaristické Japonsko.  Za týchto podmienok bol ZSSR nútený súhlasiť s nemeckými návrhmi na začatie rokovaní o pakte o neútočení. Sovietska historiografia preto považovala podpísanie dohody o neútočení s Nemeckom za jediný spôsob, ako zabrániť vojne s Nemeckom a ostatnými krajinami Paktu proti Kominterne (Komunistické internacionále, ktorý bol uzavretý 25. novembra 1936). 
Súčasné hodnotenie.
Michail Gorbačov, Alexander Nikolajevič Jakovlev vytvorili komisiu skúmajúcu existenciu tajného protokolu. V decembri 1989 komisia dospela k záveru, že protokol existoval a svoje zistenia predniesli na Zjazde ľudových poslancov Sovietskeho zväzu. Zjazd schválil vyhlásenie potvrdzujúce existenciu tajných protokolov, ich odsúdenie a vypovedanie. Oba nástupnícke štáty zmluvných strán (Spolková republika Nemecko a Sovietsky zväz) následne vyhlásili tajné protokoly za neplatné od okamihu, kedy boli podpísané. Spolková republika Nemecko 1. septembra 1989 a Sovietsky zväz 24. decembra 1989, po preskúmaní mikrofilmov nemeckých originálov.
Sovietska kópia pôvodného dokumentu bola odtajnená až po zániku ZSSR v roku 1992 a publikovaná štúdia o nich vo vedeckom časopise v roku 1993. Ako kópie originálov z archívu KSSZ, určené pre verejnosť v ruštine boli zverejnené až v roku 2007.
V niektorých krajinách je na výročie podpisu paktu antikomunistami pripomínaný Deň obetí nacizmu a komunizmu (v anglicky hovoriacich krajinách "Black Ribbon Day"), v pobaltských krajinách je vyhlásený ako oficiálny štátny sviatok. Rezolúcia Parlamentného zhromaždenia OBSE požaduje, aby sa stal oficiálnym európskym sviatkom.
V Rusku je táto téma tabuizovaná: v Perme uložil súd pokutu dvesto tisíc rubľov - takmer 2 800 eur - mužovi, ktorý na sociálnej sieti v roku 2014 zdieľal text, obsahujúci zmienky o sovietskej účasti na napadnutí Poľska.
Z prieskumu, ktorý v roku 2017 robilo ruské sociologické centrum Levada, vyplynulo, že až 38 percent opýtaných Rusov o pakte nič nevie a tretina (33%) o ňom ani len nepočula. Takmer polovica tých, ktorí o ňom čosi vedeli, pakt schvaľovali. O existencii tajného dodatku bolo presvedčených 40 percent, naopak 17 percent si myslelo, že ide o výmysel. V roku 2014 prezident Vladimir Putin na stretnutí s mladými historikmi a učiteľmi dejepisu v Múzeu moderných dejín odkazoval, že čo je zlé na tom, že Sovietsky zväz nechcel bojovať. Poliakom pripomenul, že keď Nemci (po Mníchovskej dohode) obsadili Československo, zabrali Poliaci jeho časť (Tešínsko a obce na Hornej Orave) a potom boli potrestaní, že sa im stalo to isté. Putin v decembri 2019 opätovne viackrát popieral úlohu Sovietskeho zväzu pri začatí vojny, a pokúsil sa obviniť Poľsko z jej vypuknutia. Popieral tiež, že by Rusko v roku 1939 napadlo Poľsko, tvrdiac, že ​​Poľsko súhlasilo s Hitlerovými plánmi holokaustu.
Lídri trojice pobaltských štátov, v súvislosti s týmto paktom, odsúdili v máji 2020 snahy Ruska "falšovať dejiny". 

</doc>
<doc id="26368" url="https://sk.wikipedia.org/wiki?curid=26368" title="Rakovčík">
Rakovčík

Rakovčík je obec na Slovensku v okrese Svidník.
Polohopis.
Obec Rakovčík sa nachádza na severovýchode Slovenska, približne 8 km južne od okresného mesta Svidník na hornom toku rieky Ondava. Katastrálne územie obce sa rozprestiera na výmere 467 ha. 
Chotár Rakovčíka susedí na severe s obcou Mestisko, na severozápade s Mlynárovcami, na východe s katastrom obce Duplín, na juhu so Šarišským Štiavnikom a na juhozápade s obcou Beňadikovce. 
Rakovčíkom preteká Studený potok, do ktorého sa v obci vlieva Bezmenný potok. 
Najvyšší bod obce dosahuje výšku 494 m n. m. , neďaleko od kóty Kochman (500,5 m n.m.). 
Dejiny.
Obec je doložená z roku 1572 ako Rakowcz, neskôr ako Rakocz (1618), Rakowce (1808), Rakovec (1920), Rakovčík (1927); maďarsky Rakóc, Felsőrákoc.
Obec patrila panstvu Makovica. Obyvatelia pracovali v lesoch a chovali dobytok. V 19. storočí tu mali majetky Holländerovci.
V roku 1787 mala obec 22 domov a 160 obyvateľov, v roku 1828 mala 26 domov a 202 obyvateľov. V rokoch 1850–1880 tu bolo veľké vysťahovalectvo. Začiatkom prvej svetovej vojny ju obsadilo ruské vojsko.
V čase druhej svetovej vojny v obci bývala židovská rodina Rozembergovcov. V roku 1942 však bola odsunutá na neznáme miesto, a o jej ďalšom osude nie sú žiadne informácie. 
Hoci obec nezasiahla priama vlna bombardovania, jej obyvatelia boli pred nemeckými vojakmi evakuovaní. 8. 4. 1944 tu partizáni zo skupiny Čapajev demolovali diaľkové telefónne vedenie nemeckej armády. Bola to jedna z prvých partizánskych akcií na východnom Slovensku. Obec bola sovietskym vojskom oslobodená 18. januára 1945.
V bývalom dome Rozembergovcov bola zriadená škola. V roku 1960 bol na MNV zavedený prvý telefón. O rok neskôr bola založená Miestna ľudová knižnica, ktorá funguje do súčasnosti. 
Symboly obce.
Erb.
V modrom štíte na zelenej pažiti je strieborný kosák so zlatou rukoväťou. Znamenie erbu tvorí roľnícky nástroj a je vyhotovený podľa pečatidla obce z roku 1868. Erb bol prijatý obecným zastupiteľstvom v roku 2002 a je zapísaný v Heraldickom registri SR pod číslom HR: R-91/2002. Autormi erbu sú Jozef Novák a Ladislav Čisárik.
Vlajka.
Vlajka obce pozostáva zo štyroch pozdĺžnych pruhov vo farbách 2/6 bielej, 1/6 modrej, 2/6 žltej a 1/6 zelenej . Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu. 
Občianska vybavenosť.
V súčasnosti sa obec zapája do rôznych projektov, vďaka ktorým sa zlepšuje životná úroveň občanov, ako aj vzhľad obce. V posledných rokoch bolo postavené multifunkčné ihrisko, hasičská zbrojnica, prebehla rekonštrukcia budovy obecného úradu, miestneho rozhlasu, regulácia potoka, oplotenie cintorína a iné. 

</doc>
<doc id="26369" url="https://sk.wikipedia.org/wiki?curid=26369" title="Rovné (okres Svidník)">
Rovné (okres Svidník)

Rovné je obec na Slovensku v okrese Svidník. Obec bola v novembri 1944 čiastočne vypálená počas bombardovania lietadlami Červenej armády. Zhorelo 5 domov.
Symboly obce.
Erb.
V modrom štíte na zelenej pažiti je zlatý pluh s kolieskom a striebornými radlicami. Znamenia erbu boli spracované podľa pečatidla z roku 1868 a vychádzajú z poľnohospodárskeho motívu s čiastočne hovoriacou symbolikou, ktorá tvorí rovná pažiť. 
Erb bol prijatý obecným zastupiteľstvom 20. februára 1998 a je zapísaný v Heraldickom registri SR pod číslom HR: R-63/1998. Autormi erbu sú Jozef Novák a Ladislav Čisárik.
Vlajka.
Vlajka obce pozostáva zo štyroch pozdĺžnych pruhov vo farbách 3/8 modrej, 1/8 žltej, 1/8 bielej a 3/8 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26370" url="https://sk.wikipedia.org/wiki?curid=26370" title="Roztoky (okres Svidník)">
Roztoky (okres Svidník)

Roztoky (rusín. Ростокы) sú obec na Slovensku v okrese Svidník.
Symboly obce.
Erb.
V modrom štíte zo zelenej pažite vyrastajúce dva zlaté listnaté prirodzené stromy, z pravého okraja štítu vyrastajúce strieborné skalné bralo, z ľavého okraja štítu vyrastajúci zlatý položený spílený peň, na ňom obkročmo sediaci vpravo otočený striebro odetý muž so striebornou sekerou vo zdvihnutej pravici.
Jestvujúci erb bol prijatý uznesením obecného zastupiteľstva dňa 20. júna 2005, č. OZ – 3/2005 a je zapísaný v heraldickom registri Slovenskej republiky pod signatúrou R – 136/2006.
Súčasná heraldická kompozícia erbu symbolizujúceho žánrový obrázok s prírodným a drevorubačským motívov podľa odtlačku pečatidla obce z roku 1767.
Autormi erbu sú Peter Kónya, Leon Sokolovský a Sergej Pančák. 
Vlajka.
Vlajka obce pozostáva zo siedmich pozdĺžnych pruhov vo farbách zelenej (1/9), modrej (1/9) bielej (2/9) žltej (1/9), bielej (2/9), zelenej (1/9) a modrej (1/9). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Literatúra: Heraldický register Slovenskej republiky VII., Ministerstvo vnútra Slovenskej republiky, Matica slovenská 2009, str. 144 - 145.

</doc>
<doc id="26371" url="https://sk.wikipedia.org/wiki?curid=26371" title="Soboš">
Soboš

Soboš je obec na Slovensku v okrese Svidník. 
Symboly obce.
Erb.
V zelenom štíte zlaté mlynské koleso, spodnou lopatkou prekrývajúce modrú pažiť, v horných rohoch štítu po trie malé zlaté bezostene klasy na listnatých steblách.
Tento erb bol prijatý uznesením obecného zastupiteľstva v roku 2006 a je zapísaný v heraldickom registri Slovenskej republiky pod signatúrou S – 368/2006.
Nový erb, čiastočne sa inšpirujúci obsahom odtlačku pečatidla obce z polovice 19. storočia, doplnený o motív mlynárstva ktorého existencia je v obci doložená už v 15. storočí.
Autormi erbu sú Leon Sokolovský a Sergej Pančák.
Vlajka.
Vlajka obce pozostáva zo šiestich pozdĺžnych pruhov vo farbách žltej (1/6), zelenej (1/6), modrej (1/6), žltej (1/6), zelenej (1/6) a modrej (1/6). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.
Literatúra: Heraldický register Slovenskej republiky VIII., Ministerstvo vnútra Slovenskej republiky, Matica slovenská 2009, str. 44 - 45.

</doc>
<doc id="26372" url="https://sk.wikipedia.org/wiki?curid=26372" title="Stročín">
Stročín

Stročín je obec na Slovensku v okrese Svidník.
Polohopis.
Stročín leží v Nízkych Beskydách v doline Ondavy. Povrch západnej časti chotára je rovinatý, na východe mierne zvlnený. Ondava vytvára v severnej časti úzku prelomovú dolinu. Západná časť chotára je odlesnená, les s porastom buka a hrabu je vo východnej časti.
Nadmorská výška v strede obce je , v chotári od 200 do . 
Chotár obce zaoberá plochu .
Symboly obce.
Erb.
V striebornom štíte je zelený trojlístok so zlatými žilkami v strednom lístku. Erb bol vytvorený na základe odtlačku pečatidla obce z roku 1900. Jeho autormi sú León Sokolovský, Sergej Pančák a Peter Kónya. Erb bol prijatý na rokovaní obecného zastupiteľstva 13. septembra 1996 a je zapísaný v Heraldickom registri Slovenskej republiky pod p. č. S-121/1996.
Vlajka.
Vlajka obce pozostáva z piatich pozdĺžnych pruhov vo farbe zelená, žltá, zelená a biela. Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Dejiny.
Prvé písomné správy o obci Stročín pochádzajú z roku 1317, kde v historických dokumentoch je uvádzaný pod názvom Strachyna, v roku 1414 ho môžeme zaregistrovať pod názvom Oostrachina, v roku 1427 Struchina, roku 1618 Sztrocsin. 
Je viac ako pravdepodobne, že pred rokom 1235 existovala dedina Stročín, ktorá vznikla koncom 12. storočia a je najstarším sídliskom na území hornej Ondavy. Územie obce s okolím patrilo feudálom Abovcom. Súčasťou jej územia bolo rovnomenné panstvo, ktoré siahalo až po riečku Chotčianku, ktorá je už v stropkovskom okrese. Bola to najsevernejšia obec niekdajšieho kráľovského komitátu Zemplín (Strachynna – Stratená – Soročyn – Stročín) a vznikla na zvykovom práve. Asi v polovici 13. storočia (v roku 1269) sa Stročín aj s jeho chotárom, dostal do závislosti dediny a majetku Smilno, ktorá dnes je v Bardejovskom okrese. 
V roku 1317 skonfiškoval uhorský kráľ Karol Róbert majetky neverného feudála Petra Peteňa, ktorému patrilo aj územie Stročína a daroval ich magistrovi Mikčovi, synovi Machala, comesovi a kastelánovi na hrade Šariš. Obec v ktorej sa vyberalo myto je v roku 1317 už uvádzaná ako majetok magistra Mikča. V 13.–14. storočí bola významným strediskom panstva Stročín s trhom. Patrili k nemu obce Dubová, Duplín, Bokša, Chotča, Tisinec, Nižný Orlík a Svidník. Roku 1379 obce i panstvo získali Cudarovci a pričlenili ich k panstvu Makovica. Koncom 15. storočia existovali fara v Stročíne. Severná časť okresu, patriaca do Šarišskej stolice, bola územnosprávne spojená s makovickým panstvom.
Roku 1427 mal Stročín 48 port, v roku 1787 53 domov a 386 obyvateľov, roku 1828 mal Stročín 68 domov a 514 obyvateľov. V roku 1940 obec mala 63 domov a 384 obyvateľov. Začiatkom 17. storočia bola tu v prevádzke píla. 
V 19. storočí patrili majetky Holländerovcom. Obyvateľstvo sa zaoberali chovom dobytka, povozníctvom a chodili na sezónne práce. 
Obec bola pri prvej svetovej vojne v roku 1914-1915 a druhej svetovej vojne 1944 poškodená. 
Za prvej ČSR si obyvatelia popri poľnohospodárstve vypomáhali prácou v lesoch. Jednotne roľnícke družstvo bolo založené v roku 1958 a v roku 1964 bolo zlúčené s JRD Nová Polianka. 
Obec v histórii bola súčasťou Šarišskej župy a patrila do okresu Svidník. Po vzniku ČSR patrila do Prešovského kraja až do roku 1960. Po novom územnosprávnom členení v roku 1960 bola súčasťou Východoslovenského kraja a patrila do okresu Bardejov. Od roku 1968 znovu patrí do okresu Svidník. Je to historický najstaršia obec v okrese Svidník.
Obyvateľstvo.
Obec v roku 1869 mala 377 obyvateľov, v roku 1880 – 299, obyvateľov, v roku 1890 – 401 obyvateľov, 1900 – 324, v roku 1910 – 334 obyvateľov, v roku 1921 – 328 obyvateľov, v roku 1930 – 342 obyvateľov, v roku 1940 – 384 obyvateľov, v roku 1948 – 353 obyvateľov, 1961 – 424 obyvateľov, 1970 – 399 obyvateľov.

</doc>
<doc id="26373" url="https://sk.wikipedia.org/wiki?curid=26373" title="Svidnička">
Svidnička

Svidnička je obec na Slovensku v okrese Svidník.
Názov.
Vývin názvu obce
Dejiny.
Obec podľa písomných dokumentov bola založená v rozpätí rokov 1553–1572 Šeredyovcami, majiteľmi Makovického panstva. Obec je v makovickom urbári spomínaná v roku 1572. 
Po neúspešnom povstaní Františka II. Rákociho začiatkom 18. storočia bolo makovické panstvo konfiškované a rozdelené. Časť majetkov získal gróf Aspremont, manžel Juliany Rákociovej, časť Sirmaiovci a menšiu časť Erdődyovci. Po zmene majiteľom bol zväčšený útlak obyvateľov, ktorý v roku 1712 bol zavŕšený hromadným útekom poddaných.
V roku 1787 mala obec 28 domov a 150 obyvateľov, 
v roku 1828 mala 31 domov a 250 obyvateľov. 
Hlavným zdrojom obživy bolo poľnohospodárstvo. K dedinským remeslám patrilo košikárstvo, tesárstvo, tkáčstvo, ale i kolesárstvo a výroba šindľov. Obec bola v oboch svetových vojnách veľmi poškodená. Obyvatelia v čase socialistickej výstavby pracovali v priemyselných podnikoch vo Svidníku v okresnom stavebnom podniku, Strojárňach potravinárskeho priemyslu a Odevných závodoch kapitána Jána Nálepku a v Tesle Stropkov. V 70. a 80. rokoch v obci úspešne prosperovala poľnohospodárska výroba, ktorá mala črty priemyselnej výroby a v nej pracovalo značné množstvo dedinčanov.
Symboly obce.
Erb.
V zelenom štíte vľavo striebroodetý pastier v pravici so strieborným bičom na zlatom bičisku, vpravo od neho dva strieborne prekrývajúce sa semhľadiace voly v zlatej zbroji.
Terajší erb bol prijatý uznesením obecného zastupiteľstva 5. júla 2004, č. OZ – 3/2004 a je zapísaný v heraldickom registri Slovenskej republiky pod signatúrou S – 317/204.
Symbolika pastierstva podľa staršieho odtlačku pečatidla obce z roku 1787.
Autormi erbu sú Jozef Petrovič a Kvetoslava Hanzová.
Vlajka.
Vlajka obce pozostáva z ôsmich pozdĺžnych pruhov vo farbách žltej (1/8), zelenej (1/8), bielej (1/8), zelenej (1/8), žltej (1/8), zelenej (1/8), bielej (1/8) a zelenej (1/8). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.
Obyvateľstvo.
V roku 1995 v obci boli najpočetnejšie rodiny s týmito rodinnými menami:
Bogdaník, Bogdanik, Cerula, Dobrocký, Ducár, Friga, Fuga, Grocký, Hičar, Hičár, Holovač, Holováč, Hvizd, Južanin, Kandravý, Kněžík, Kobularčik, Kováč, Leškanin, Mackanin, Marčišin, Paňko, Pich, Rodák, Reňak, Rudý, Sabat, Simočko, Skirko, Soľanka, Suvák, Ščerba, Šott, Štec, Štefanco, Štenhura, Timan, Vapnár, Varchol, Vasilenko, Vojtašek, Židiak.

</doc>
<doc id="26374" url="https://sk.wikipedia.org/wiki?curid=26374" title="Šarbov">
Šarbov

Šarbov je obec na Slovensku v okrese Svidník.
Polohopis.
Šarbov sa nachádza v severovýchodnej časti Slovenska, Prešovského kraja, Svidníckeho okresu pri štátnej hranici s Poľskom a rozprestiera sa v členitom horskom povrchu severnej časti Nízkych Beskýd v doline prítoku Hrišovho potoka. Obec je súčasťou Laboreckej vrchoviny a CHKO Východné Karpaty. 
Rozloha chotára, v ktorom z lesných drevín prevláda bukový porast, zaoberá plochu . Najvyšší vrch v chotári obce má nadmorskú výšku V strede obce je nadmorská výška 
Obc v blízkom okolí je známa tým, že sa v nej nachádza lyžiarske stredisko (4 vleky: 2 x , 1 x , 1 x ).
Prírodné podmienky.
Územie Laboreckej vrchoviny v katastri obce okrem iného charakterizujú mohutné listnaté stromy. Obrábaná priľahlá poľnohospodárska krajina je posiata mozaikou krovinatých porastov. V takejto prírodnej scenérii sú výborné podmienky pre viaceré druhy živočíšnej ríše.
Z obojživelníkov tu má trvalý domov napr. mlok karpatský a mlok veľký, salamandra škvrnitá, z triedy plazov jašterica živorodá, z vtákov sova dlhochvostá ako typický východokarpatský endemický druh, ďalej kuvičok vrabčí a pôtik kapcavý.
Zo vzácnych druhov dravcov je tu pomerne hojný orol krikľavý, včelár obyčajný, haja červená haja tmavá, ktoré tu žijú v spoločenstve s krkavcom čiernym, bocianom čiernym, tesárom čiernym, drozdom kolohrivcom, orešnicou perlavou a ďalšími. 
Taktiež v mohutnom lesnom poraste ma svoje zastúpenie strakoš červenochrbtý, muchárik červenohrdlý, penica jarabá, chriašteľ poľný, ďateľ čierny, ďateľ bielochrbtý, žlna sivá, lelek lesný, škovránok stromový a rybárik riečny.
Z typických horských chránených druhov cicavcov je to napr. piskor horský, plch hôrny a z chránených šeliem sa tu zachovala hoci tiež už len vzácne vydra riečna.
V chotári obce sa môžete stretnúť s vlkom, rysom ostrovidom, divou mačkou, jazvecom, kunami lesnou a skalnou. Hojne je tu zastúpený jeleň obyčajný – karpatský, srnec hôrny a sviňa divá, ktoré páchajú značné škody na poľnohospodárskych plodinách.
Symboly obce.
Erb.
V modrom štíte na zlatej päte strieborná fľaša.
Tento erb bol prijatý uznesením obecného zastupiteľstva dňa 12. marca 2006, č. OZ – 1/2006 a je zapísaný v heraldickom registri Slovenskej republiky pod signatúrou S – 360/2006. Erb bol schválený podľa odtlačku historickej pečate obce z 19. storočia.
Autormi erbu sú Ladislav Vrteľ a Tomáš Brúder.
Vlajka.
Vlajka obce pozostáva z deviatich pozdĺžnych pruhov vo farbách modrej (1/9), bielej (1/9), žltej (1/9), bielej (1/9), modrej (1/9), bielej (1/9), žltej (1/9), bielej (1/9) a modrej (1/9). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.
Dejiny.
Obec v čase svojho vzniku bola súčasťou panstva Makovica. Historické údaje nasvedčujú tomu, že obec založili poddaní, ktorí patrili feudálom z Makovice v rokoch 1598 až 1618. V prvej písomnej zmienke z roku 1618 sa obec spomínaná ako Sarbowa.
V urbárskom súpise pôdy, z ktorej pochádzal vrchnostenský dôchodok, a poddanské povinností sa obec neskôr pomenúva už ako Sarbova, Sarbowa (1773), Scharbowa (1786), Sarbova, Ssarbowá (1808), Sarbó (1863–1913) Šarbov (1920). 
Pre neznesiteľné feudálne podmienky obyvateľstvo (poddaní) sa zachránilo len útekom zo svojich domovov. Šarbov bol preto v rokoch 1712–1714 vyľudnený. 
Obyvatelia sa prevažne živili klčovaním lesov, poľnohospodárskou prácou zameranou na chov hovädzieho dobytka, kôz, pestovaním zemiakov, ovsa a ďalších poľnohospodárskych plodín, ktoré v týchto klimatických podmienkach mohli dopestovať. Taktiež pestovali konope a ľan z ktorých tkali plátno. V zimnom období vyrábali šindle a tiež pracovali v lesoch ako drevorubači. Niektorí obyvatelia chodievali na zárobky so záprahom, ako voziari. 
V 18. storočí z Makovického panstva mali tu svoje majetky a lesnícky revír členovia rodiny Aspremontovcov, koncom 19. storočia tieto majetky zdedili Sečéniovci. 
Od 1. polovice 18. storočia do roku 1857 bola v obci v prevádzke sklárska huta s brusiarňou. 
Po vzniku Česko-Slovenska v roku 1918 sa obyvatelia obce naďalej, tak ako aj v čase Rakúsko-Uhorskej monarchie, zaoberali spracúvaním dreva a tiež aj čiastočným poľnohospodárstvom. Od roku 1927 tu bola parná píla na spracovanie bukového dreva, z ktorého sa vyrábali hranoly a podvaly na pripevnenie koľajníc pre novobudované železničné trate. 
V čase Karpatsko-duklianskej operácie, ktorá začala 9. septembra v predhorí Nízkych Beskýd, na území Poľska a pokračovala aj po 6. októbri 1944, po vstupe príslušníkov 1. čsaz na územie Duklianskeho priesmyku, až do novembra roku 1944, do oslobodenia, úplného zničenia obce. 
Po oslobodení pôdu obrábali súkromne hospodáriaci roľníci. V čase socializácie dediny úspešne tu pôsobilo jednotné roľnícke družstvo, s dôrazom na chov hovädzieho dobytka. Družstvo okrem vybraných poľnohospodárskych komodít tu spracovávalo seno pre chov dobytka.
Obyvateľstvo.
V roku 1787 mala obec 6 domov a 50 obyvateľov, v roku 1828 mala 8 domov a 73 obyvateľov. V roku 1940 celkom 21 domov, 145 obyvateľov a 23 obyvateľov vyznávajúcich židovské náboženstvo a v roku 2003 spolu 15 domov a 11 obyvateľov. K 31. 12. 2015 mala obec 11 obyvateľov.
V obci ŠARBOV sa v roku 1995 nachádzali najčastejšie tieto priezviská: Bobák, Boršovský, Derco; Humeník; Slimák a Tiško.

</doc>
<doc id="26375" url="https://sk.wikipedia.org/wiki?curid=26375" title="Šarišský Štiavnik">
Šarišský Štiavnik

Šarišský Štiavnik je obec na Slovensku v okrese Svidník.
Symboly obce.
Erb.
V modrom štíte zo zeleného návršia medzi dvoma zlatými vyrastajúcimi prirodzenými stromami tryskajúci strieborný prameň.
Tento erb bol prijatý uznesením obecného zastupiteľstva dňa 29. októbra 2005, č. OZ – 5/2005/B a je zapísaný v heraldickom registri Slovenskej republiky pod signatúrou S – 352/2005. Erb bol schválený podľa odtlačku historickej pečate obce z 19. storočia.
Nový erb s prírodným motívom vyjadrujúci skutočnosť, že chotár obce je zalesnený a nachádzajú sa v ňom minerálne pramene.
Autormi erbu sú Peter Kónya, Leon Sokolovský a Sergej Pančák.
Vlajka.
Vlajka obce pozostáva zo štyroch pozdĺžnych pruhov vo farbách zelenej (3/9), bielej (1,5/9), žltej (3/9) a modrej (1,5/9). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.
Literatúra: Heraldický register Slovenskej republiky VIII., Ministerstvo vnútra Slovenskej republiky, Matica slovenská 2009, str. 52 - 53.

</doc>
<doc id="26376" url="https://sk.wikipedia.org/wiki?curid=26376" title="Šemetkovce">
Šemetkovce

Šemetkovce je obec na Slovensku v okrese Svidník.
Dejiny.
Prvá písomná zmienka o obci pochádza z roku 1572. V zachovanej listine vydanej protestantským šľachticom Jurajom Rákocim, županom Boršodu, 28. marca 1623, je správa, že tento šľachtic obnovil privilégium z Valašského práva, aby duchovný otec Alexander, kňaz zo Šemetkoviec bol uvoľnený z akejkoľvek roboty na panskom tj. z roboty, akú museli vykonávať iní poddaní a namiesto práce mal platiť ročne daň 10 florénov. Šemetkovce boli súčasťou panstva Makovica, v 19. storočí patrili Sirmayovcom. V roku 1782 mala obec 29 domov a 228 obyvateľov, v roku 1828 bolo v obci 32 domov a 252 obyvateľov, v roku 1940 42 domov a 268 obyvateľov, ktorí sa zaoberali chovom dobytka a pracovali v lesoch. Obec historicky bola súčasťou Šarišskej župy, Svidníckeho okresu. V polovici 19 storočia tento región postihlo veľké vysťahovalectvo, ktoré sa nevyhlo ani tejto obci. 
Po vzniku Česko-Slovenska do Prešovského okresu až do roku 1960. Po vzniku Východoslovenského kraja bola súčasťou Bardejovského okresu. Od roku 1968 patrila do novovzniknutého okresu Svidník. Aj na začiatku 20. storočia a vzniku prvej ČSR sa charakter zamestnania obyvateľstva nezmenil. Pre vylepšenie finančnej situácie si obyvatelia vypomáhali sezónnymi prácami. V rokoch 1943-1944 v obci a na okolí pôsobili partizánske skupiny. Počas prechodu frontu v novembri 1944 bola obec veľmi poškodená. JRD bolo založené až v roku 1960. Značná časť obyvateľov pracovala v priemyselných závodoch vo Svidníku a v Košiciach.
Názov.
Vývin názvu obce
Symboly obce.
Erb.
V modrom štíte v zelenej pažiti stojaci čierny obrátený medveď v striebornej zbroji, prednými labami sa opierajúci o veľký zlatý snop. Do snopu je zľava zapichnutý strieborný kosák so zlatou rukoväťou. Erb bol vytvorený podľa odtlačku pečatidla obce z roku 1868. Je to jedinečne kombinovaný symbol, ktorý v takejto podobe sa už neopakuje medzi erbami obci. Autormi erbu sú Jozef Novák a Ladislav Čisárik. Erb bol prijatý na rokovaní obecného zastupiteľstva 27. decembra 2000 a je zapísaný v Heraldickom registri Slovenskej republiky pod č. S-214/2000.
Vlajka.
Vlajka obce pozostáva z piatich pozdĺžnych pruhov vo farbe modrá, žltá, čierna, biela a zelená. Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Obyvateľstvo.
V roku 1869 mala obec 137 obyvateľov, v roku 1880 – 182, v roku 1890 – 191, 1900 – 194, 1910 – 317, 1921 – 232, 1930 – 265, 1940 – 168, 1948 – 233, 1961 – 321 a v roku 1970 – 231 obyvateľov.
V 90. rokoch 20. storočia sa obci vyskytovali rodiny s týmito priezviskami:
BREZNOŠČAK, ČIŽMAR, DELIMATA, DEMJAN, GEREK, HANÁSOVÁ, HOJDA, HRUBÝ, HURNÁ, IVANČO, JURČIŠIN, KNIŠ, KOVAĽ, KUNDRAT, ĽOS, MAGUĽÁK, MARCHEVSKÝ, PISANČÍK, SERAFIN, SKIČKA, TEĽATNÍK, VAŇKO, VOROBEĽ, ZAPOTOCKÝ, ZDRAVECKÝ, ŽELIZŇAK, ŽELIZŇÁK.
Rozloha katastra obce je 708 ha.

</doc>
<doc id="26377" url="https://sk.wikipedia.org/wiki?curid=26377" title="Štefurov">
Štefurov

Štefurov je obec na Slovensku v okrese Svidník.
Symboly obce.
Erb.
V dolnej polovici zeleného štítu zlatý snop, zdola obopnutý strieborným položeným a obráteným kosákom so zlatou rukoväťou, to všetko prevýšené troma postavenými striebornými balmi plátna.
Tento erb bol prijatý uznesením obecného zastupiteľstva dňa 23. augusta 2006, č. OZ – 5/2006 a je zapísaný v heraldickom registri Slovenskej republiky pod signatúrou S – 345/2006.
Súčasná heraldická kompozícia erbu symbolizujúceho všeobecnú poľnohospodársku symboliku, podľa odtlačku pečatidla obce zo 40. rokov 19. storočia, doplnená o zamestnanecký motív – plátenníctvo.
Autormi erbu sú Peter Kónya, Leon Sokolovský a Sergej Pančák.
Vlajka.
Vlajka obce pozostáva zo šiestich pozdĺžnych pruhov vo farbách zelenej (1/8), žltej (2/8), bielej (1/8), zelenej (1/8), žltej (2/8) a bielej (1/8). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.

</doc>
<doc id="26378" url="https://sk.wikipedia.org/wiki?curid=26378" title="Vagrinec">
Vagrinec

Vagrinec je obec na Slovensku v okrese Svidník.
Polohopis.
Vagrinec leží v Nízkych Beskydách v doline potoka Vagrinček, ktorý sa vlieva do Ladomirky. Mierne členitý povrch chotára tvoria flyšové vrstvy a svahové hliny. Zväčša je odlesnený, súvislý les je len v západnej časti (buk, hrab, breza). 
Nadmorská výška v strede obce je , 290 - 473 v katastri obce. 
Rozloha územia obce je 553 ha. 
Administratívne začlenenie.
Obec bola súčasťou svidníckeho okresu v starobylej Šarišskej župe v Rakúsko-Uhorskej monarchii, až do jej zániku v roku 1918. Po vzniku Československej republiky (až do roku 1960) bola zaradená do Prešovského kraja. Novým územno-správnym členením v 60. rokoch a zrušením niektorých okresov bola vo Východoslovenskom kraji včlenená do bardejovského okresu. V roku 1968, po ôsmich rokoch, znovu je súčasťou obnoveného okresu Svidník. Na začiatku Slovenskej republiky, v roku 1993, obec v nasledujúcich rokoch bola začlenená do svidníckeho obvodu Prešovského samosprávneho kraja.
Symboly obce.
Erb.
V červenom štíte po zelenej pažiti kráčajúci zlatý jeleň v striebornej zbroji. Erb bol vytvorený podľa otlačku pečatidla obce z roku 1868. Jeho autormi sú Jozef Novák a Ladislav Čisárik. Erb bol prijatý na obecnom zasadnutí 21. mája 2000 a je zapísaný v Heraldickom registri SR pod číslom HR: V-153/2000.
Vlajka.
Vlajka obce pozostáva z piatich pozdĺžnych pruhov vo farbách červenej, bielej, žltej, bielej a zelenej. Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Názov.
Vývin názvu obce
Dejiny.
Staršie dejiny.
Obec po prvýkrát je uvedená v roku 1548 v makovických archívnych dokumentoch v 16. storočí. Je súčasťou makovického panstva. V 18. storočí majetky v obci vlastnila rodina Bánovcov. Roku 1618 mala obec 5,5 porty, 
Dejiny po 1918.
V priebehu karpatsko-duklianskej operácie v II. svetovej vojny a veľkej tankovej bitky v Údolí smrti, pri Kapišove, bola značné poškodená. Obyvatelia poškodené obydlia postupne obnovovali. Vznikom jednotného roľníckeho družstva a násilnou kolektivizáciou, v roku 1960, mení sa štruktúra obyvateľstva. Časť mužskej populácie, predtým roľníkov, hľadá prácu v priemyselných podnikoch vo Svidníku a vo veľkých strojárskych podnikoch v Košiciach. Taktiež mnoho žien z obce sa zamestnáva v Odevných závodoch kpt. Jána Nálepku vo Svidníku. 
Po znovuobnovení zakázanej gréckokatolíckej cirkvi (50. roky XX. storočia) v roku 1968, v kostole boli vykonávané bohoslužby pravoslávnych veriacich, do roku 1990. Poprevratové obdobie je poznamenané skončím ekumenizmus vagrineckých kresťanov. Pravoslávni museli kostol opustiť. Niektorí Vagrinčania koncom 20. storočia realizovali výstavbu ešte dvoch kostolov. Bol to rímskokatolícky kostol a taktiež cerkva pravoslávnych veriacich.
Obyvateľské mená.
Vo Vagrinci sa koncom 90. rokoch 20. storočia najčastejšie nachádzali tieto priezviská: Bezek, Cunder, Cuper; Čontoš, Drotár; Dudiak; Fecko; Ferko; Hermán; Hricko; Jurčišin, Kanaloš; Klim; Krajňak; Krempatský; Ksenič; Kuban; Kubán; Kubáň, Lakata, Mačuga; Marcin, Mňahončák, Pašeň, Pinďár; Pinďar; Pisančík; Ripper; Riško; Simčák; Slivka; Škurla; Študlik; Teraz; Varcholík; Vorobeľ; Vyrostko;

</doc>
<doc id="26379" url="https://sk.wikipedia.org/wiki?curid=26379" title="Bernolákovo">
Bernolákovo

Bernolákovo (historicky ; ; , ) je obec na Slovensku v okrese Senec, ktorá je najväčšia podľa počtu obyvateľov na Slovensku a ako jediná obec prekonala hranicu 10 000 obyvateľov. V obci je rímskokatolícky kostol sv. Štefana Kráľa z roku 1355 a kaplnka sv. Anny z roku 1835.
Dejiny.
Územie Bernolákova bolo osídlené už v období neolitu (mladšej doby kamennej) a v staršej dobe bronzovej. Viac hmotných pamiatok pochádza z 8. storočia z obdobia slovansko-avarského spolužitia.
Prvé písomné pramene pochádzajú z roku 1209. V tomto roku kráľ Ondrej II. daroval správcovi Šebešovi obec i panstvo Svätý Jur, ktorého súčasťou bola i dedina Ceki (dnešné Bernolákovo). Už v roku 1216 mala obec meno Cheki. V tomto období boli na území dnešného Bernolákova dve osady Čeki a Lužnica. Obe osady sa neskôr spojili a postupne sa menil i názov obce (Cseklész, Checlez, Cheklez, Čeklýs, Čeklís).
Nad obcou sa týči Várdomb (maď. hradný kopec), na ktorom je štýlovo postavená vodárenská veža. Pripomína miesto, kde bol okolo roku 1290 vybudovaný Čeklísky hrad. Začiatkom 18. storočia bol za povstania Františka Rákociho II. zničený. Významnou stavbou je pôvodne románsky kostol zo 12. storočia, prestavaný v 14. storočí a v rokoch 17641773. Zasvätený je sv. Štefanovi - patrónovi kostola. Začiatkom 16. storočia má obecný úrad v pečati tri ľalie. Vtedy sa používalo i krátkodobé pomenovanie Drei Lilien Stadt. 
V roku 1523 dostala obec prvú výsadnú listinu, no mestečkom sa stala až v rozpätí rokov 16061630.
V ďalšom období sa obec spája s významným rodom Esterháziovcov. Gróf Jozef Esterházi tu v rokoch 17141722 dal postaviť honosný kaštieľ. Monumentálna architektúra bola ovplyvnená viedenským barokom. Autorom projektu bol pravdepodobne Ján Bernard Fischer z Erlachu. Neskôr, v prvej polovici 18. storočia boli vykonané menšie úpravy architektom J. Fellnerom. Svojim riešením patril medzi najskvostnejšie barokové kaštiele u nás. V okolí kaštieľa sa rozprestieral park v štýle francúzskych parkov. V zámockom parku bola vybudovaná i baroková "kaplnka svätej Anny" (1724). Ktorú dal postaviť gróf Esterházy. Celá loď je krytá kupolou. Fasáda je členená pilastrami s rímsovou hlavicou. V dnešnej dobe slúži najmä na cirkevné obrady. V posledných rokoch prešla úplnou rekonštrukciou či už vonkajšej fasády alebo opravy oltáru. Zaujímavosťou bol i mariánsky stĺp od Ľ. Godeho.
Majitelia kaštieľa boli veľmi významným rodom. Svedčí o tom i rok 1766, kedy bol hosťom Esterházyovcov celý kráľovský dvor. V tom istom roku tu panovníčka Mária Terézia zriadila prvú manufaktúrukartúnku.
Zo 17. storočia sa zachoval "stĺp hanby". Významnou historickou kapitolou obce bolo pôsobenie mladého katolíckeho kňaza Antona Bernoláka v rokoch 17871791. Bol predstaviteľom mladej slovenskej inteligencie, ktorá sa snažila o pozdvihnutie slovenského národa i jeho jazyka. Najvýznamnejším činom Antona Bernoláka bolo kodifikovanie spisovnej slovenčiny v roku 1787. Dňa 10. októbra 1937 bol odhalený jeho pomník a od roku 1948 obec nesie jeho menoBernolákovo. Od 11. novembra 1938 do 14. marca 1939 bola obec okupovaná horthyovským Maďarskom, keď bola v rámci dohody vymenená za obce na východe Slovenska, ktoré takto pripadli Maďarsku. 
Symboly obce.
Historickou pamiatkou je i erb obce, ktorého počiatky siahajú do 14. storočia. Vtedy obec používala pečatidlo v tvare kruhopisu. Na obecnej pečati bol zobrazený patrón kostola sv.Štefan (celá jeho postava). V rokoch 1606-1630 sa Čeklís stal mestečkom a vtedy vzniklo i nové pečatidlo. V kruhopise bolo vytlačené * SIGILVM * VAROS *CZEKL .ZI. (Pečať mestečka Čeklís a skratka iniciálky SI - sv. Štefan). Na tomto pečatidle už nebola celá postava sv. Štefana kráľa, ale len jeho pravé rameno, ktoré držalo v ruke kráľovské žezlo. V rokoch 1630-1634 vzniklo nové erbové pečatidlo s latinským kruhopisom SIGILLVM OPPIDI CZEKLISZ, ktoré používal obecný úrad až do roku 1910. Dnešný erb pozostáva z modrého štítu. Pravé striebornoodeté rameno zviera v dlani zlaté ľaliové žezlo. Od erbu sa odvíja i obecná vlajka ukončená lastovičím zástrihom.
Súčasnosť.
V súčasnosti je Bernolákovo dynamicky sa rozvíjajúcou obcou s veľkou perspektívou do budúcnosti. Podľa aktuálneho počtu obyvateľov sa jedná o najľudnatejšiu obec bez štatútu mesta na území Slovenska. Schválením Smerného územného plánu sa vytvorili podmienky pre výstavbu rodinných domov v nových oblastiach obce a súčasne bola vyčlenená oblasť pre podnikateľské aktivity, ktoré smerujú von zo zastavaného územia obce a sústreďujú sa pri štátnej ceste Bratislava - Senec.
Kultúra.
Muzikál Malý princ.
Malý princ je pôvodný slovenský ochotnícky detský muzikál, vytvorený na námet literárneho diela Malý princ, ktoré napísal Antoine de Saint-Exupéry. Dielo bolo pôvodne vytvorené pre obec Bernolákovo (asi 90 percent všetkých účinkujúcich detí malo trvalé bydlisko v tejto obci). Pod vedením Petra Quardu vzniklo v priebehu roku 2007. Libreto, scenár a texty piesní napísala Ľudmila Hrdináková, hudbu a hudobné aranžmány Marián Zavarský, choreografiu Michaela Motlochová. Premiéra sa uskutočnila 26. apríla 2008 v DK Bernolákovo, réžia Ľudmila Hrdináková.

</doc>
<doc id="26380" url="https://sk.wikipedia.org/wiki?curid=26380" title="Valkovce">
Valkovce

Valkovce sú obec na Slovensku v okrese Svidník.
Polohopis.
Valkovce ležia v doline Valkovského potoka v južnej časti Nízkych Beskýd v nadm. výške okolo 220 m n. m. a v katastri obce okolo 210 – 402 m n. m. Prírodné odlesnené prostredie obce tvoria pahorkatiny treťohorných flyšových vrstiev.
Názov.
Vývin názvu obce
Dejiny.
Obec založil dedičný richtár Válka na teritóriu panstva Radoma s roľníckymi kolonistami po roku 1325 na zákupnom práve. Obec mali vo vlastníctve drienovskí šľachtici Abovci. 
V roku 1427, po sto rokoch jestvovania obce už naležala kamenickému panstvu s 15 portami. Feudálmi, pod ktorých obec patrila v časovom slede boli Somosiovci, Séčiovci, Sirmaiovci, Tahyovci a v 19. storočí Dežőfiovci.
Obyvatelia obce sa spravidla zaoberali poľnohospodárstvom, pre ktoré tu boli vcelku prijateľné podmienky. Druhá polovica 19. storočia obyvateľov bola poznamenaná vysťahovalectvom na južných časti Uhorska a taktiež do Ameriky. 
V 20. storočí časť obyvateľstva pracovala v priemyselných závodoch vo Svidníku a Giraltovciach. 
V obci v roku 1995 žili tieto rodiny: 
Bajcura; Bokšanský; Bučko; Cimba; Cvir; Červeňak; Drimák; Fedák; Gido; Choma; Chrzan; Ivančo; Ivanisko; Jadlovský; Kačala; Kaščak; Kaščák; Klimik; Kmec; Kolesár; Mager; Micenko; Michlik; Michlík; Milý; Obrochta; Pagáč; Paranič; Samek; Simko; Sokol; Šoltés; Štefanik; Štefaník; Vadila ; Voľanský; Vaňko; Vasičko; Zákutný;
Symboly obce.
Erb.
V modrom štíte strieborná otvorená kniha so zlatou väzbou a oriezkou, prevýšená strieborným položeným brkom.
Terajší erb bol prijatý uznesením obecného zastupiteľstva 28. júna 2002, č. OZ – 3/2002 a je zapísaný v heraldickom registri Slovenskej republiky pod signatúrou V – 189/2002.
Znamenie erbu predstavujú atribúty svätého Lukáša, patróna miestneho kostola.
Autormi erbu sú Peter Kónya, Leon Sokolovský a Sergej Pančák.
Vlajka.
Vlajka obce pozostáva z piatich pozdĺžnych pruhov vo farbách bielej (3/9), modrej (1/9), žltej (1/9), modrej (1/9), bielej (3/9). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.

</doc>
<doc id="26381" url="https://sk.wikipedia.org/wiki?curid=26381" title="Vápeník">
Vápeník

Vápeník je obec na Slovensku v okrese Svidník a na severe je hraničnou obcou s Poľskom.
Polohopis.
Obec Vápeník sa rozprestiera v severnej prihraničnej časti Nízkych Beskýd s Poľskom v doline miestneho potoka ústiaceho do Svidníčky. Nadmorská výška v strede obce je 448 m a v katastri 360 – 667 m. 
Členitý povrch územia obce pozostáva z treťohorného flyšu (súvrstvia morských pieskovcových a bridlicových usadenín, ktoré sú bez skamenelín). V okolí obce sú lesné porasty s bujnou vegetáciou brezy, buka a hrabu. V blízkosti obce sa nachádza minerálny prameň Pomirky. 
Na západe obec susedí s Dlhoňou, na západe s Kečkovcami, na severe s Havrancom a na juhu so Svidničkou a Belejovcami.
Symboly obce.
Erb.
V modrom štíte do zelenej pažite je zakorenená strieborná zlatolistá lipa, sprevádzaná po bokoch kmeňa dvoma zlatými kolesami. Historický pečatný symbol stromu z roku 1868 doplnený o zamestnanecký motív kolárstva. Autormi erbu sú Ladislav Vrteľ a Tomáš Brúder. Erb bol prijatý obecným zastupiteľstvom 5. marca 2005 a je zapísaný v 
Vlajka.
Vlajka obce pozostáva z ôsmich pozdĺžnych pruhov vo farbách žltej, zelenej, bielej, modrej, žltej, zelenej, bielej a modrej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Názov.
Vývin názvu obce
Dejiny.
V zachovaných historických dokumentoch Makovického panstva sú údaje, že v rokoch 1573-1598 vznikli na území dnešného chotára obce dve menšie osady, ktoré boli pomenované ako Vápené pri Kečkovciach a Vápené pri Svidničke. Patrili panstvu Makovica. 
Prvá písomná zmienka o obci je doložená v roku 1600 ako Vapene Uiszeswidnicze, Vapene Certhakechkouech.
V roku 1618 sú uvedené ako Vyšný Vápeník a Nižný Vápeník. Do roku 1697 obce splynuli. 
Obec založili usadlíci so šoltýsom (richtárom) podľa zákupného práva, v ktorom tamojší dedinčania neboli povinní platiť daň. Obec patrila panstvu Makovica a mala šoltýšske a poddanské obyvateľstvo. V roku 1618 šoltýšstvo s mlynom patrilo trom domácnostiam a hospodárilo tu 13 sedliackych domácnosti. Postupne počet obyvateľov a domov vzrástol, avšak nikdy neprekročil počet obyvateľov 200 a počet domov 35. 
Začiatkom 18. storočia v rokoch druhého decénia 1713–1714 v dôsledku ťaživej hospodárskej situácie sa útekmi poddaných z obce takmer vyľudnila. 
V roku 1787 obec mala 26 domov a 159 obyvateľov, v roku 1828 mala 26 domov a 208 obyvateľov. 
Obyvatelia sa v dôsledku prírodných podmienok a ekonomických možností spravidla zaoberali poľnohospodárstvom. Okrem sezónnych poľnohospodárskych prác sa muži zaoberali kolárstvom, stolárstvom a chovom oviec. 
V polovici 19. storočia, tak ako aj v iných častiach východného Slovenská, sa značná časť obyvateľov vysťahovala a opustila svoju rodnú obec. 
Na život obce a vývoj obyvateľstva vplývali rôzne spoločensko-politické, historické, hospodárske, sociálne, geografické a iné faktory v celej jej 410 ročnej histórii.
V polovici 19. storočia nastalo veľké vysťahovalectvo. Život obce poznačili dve svetové vojny, ktoré v tomto regióne viedli svoje vojenské operácie. Za I. ČSR časť obyvateľstva pracovala v lesoch. V oslobodzovacích bojoch na jeseň roku 1944 bola obec úplne zničená a po oslobodení obnovená. V januári 1945 bola obec oslobodená.
Vojnové udalosti, dnes na betónovom podstavci, pred obcou, pripomína pamätník, tank T – 34. Symbolizuje ťažké pozemné boje v období Karpatsko-duklianskej operácie. 
Pôdu obrábali súkromne hospodáriaci roľníci. Časť obyvateľstva pracovala v priemyselných podnikoch vo Svidníku, Stropkove a Košiciach. 
Rozmach obce nastal v 50. rokoch 20. storočia. Bola začatá radová výstavba nových domov, bol zavedený elektrický prúd a vybudovaná cesta. 3. októbra 1951 začína pravidelná autobusová doprava, ktorá spájala obec s okresným sídlom. V druhej polovici 60. rokov bola vybudovaná budova jednotného spotrebného ľudového družstva v ktorom bol obchod s potravinárskym tovarom a hasičský sklad. 
V roku 1971 obec bola začlenená do JRD Kružľová a v roku 1972 je dokončený kultúrny dom, v ktorom dnes sídli obecný úrad.
V 50. rokoch účinkuje vo Vápeníku pod vedením pedagógov z miestnej školy, manželov Uramových folklórny spevácko-tanečný súbor, ktorý vystupoval na festivaloch vo Svidníku, Železovciach a vo Východnej. 
V roku 1888 bola v priestore obecného cintorína bola postavená cerkov, ktorú dnes využívajú gréckokatolícki veriaci. Po prevrate v roku 1989 sa skončil ekumenizmus gréckokatolíkov a pravoslávnych veriacich. Dovtedy obidve konfesie vykonali svoje obrady v jednom kostole. Po tomto období došlo k vylúčeniu pravoslávnych z kostola. Pravoslávni veriaci vybudovali v roku 1993 svoju cerkov. V obci bola postavená fara i škola. Dnes sú obidve budovy nefunkčné.
Obyvateľstvo.
V obci sa v roku 1995 nachádzali najčastejšie tieto priezviská: Bilas, Byro, Fečo, Harviš, Kandravý, Kimák, Krajkovič, Mimovič, Ozogár, Pajkoš, Riško, Rodák, Rudý, Sivík, Sivulič, Timan, Vasilenko, Vasilko, Vasiľko, Vook, Žak.

</doc>
<doc id="26382" url="https://sk.wikipedia.org/wiki?curid=26382" title="Vyšná Jedľová">
Vyšná Jedľová

Vyšná Jedľová je obec na Slovensku v okrese Svidník.
Polohopis.
Vyšná Jedľová leží v severovýchodnej časti Nízkych Beskýd, v údolí prítoku potoka, ktorý ústi do Ondavy, v nadmorskej výške 312 m. Od okresného sídla Svidník je vzdialená severozápadne 7 km. 
Symboly obce.
V striebornom štíte zo zlatej kamenistej pôdy je vyrastajúca jedľa s vysokým čiernym kmeňom a zelenou korunou.
Tento erb zaraďujeme k hovoriacim prírodným motívom podľa odtlačku pečatidla obce z roku 1868.
Autorom erbu je Ladislav Nagy, erb bol prijatý obecným zastupiteľstvom 24. októbra 1998. Je zapísaný v heraldickom registri SR pod číslom V-129/1999.
Vlajka obce pozostáva zo štyroch pozdĺžnych pruhov vo farbách bielo-zeleno-čierno-žltej farby. Vlajka má pomer strán 2 : 3 a ukončená je tromi cípmi, t. j. dvoma zástrihmi, tvare lastovičieho chvosta, siahajúcimi do tretiny jej listu.
Názov.
Vývin názvu obce
Dejiny.
V 15. až 16. storočí sa postupne so súhlasom panstva zakladali nové osady na severovýchodnom Slovensku. Zakladali ich Valach i seu Ruthéni - Valasi alebo Ruthéni, ako sa uvádza v dobových listinách, osídľovali a časom vytvárali väčšinu súčasných obcí v podduklianskom regióne. Zastalo im pôvodné, trochu upravené pomenovanie Rusíni. Uchovali si svoje zvyky a obyčaje, osobitný spôsob života, odlišný od ostatných oblasti východného Slovenska. Najstaršie písomné pamiatky, ktoré objasňujú históriu obce Vyšná Jedľová a jej vznik, sa viažu až k dokumentom Makovického panstva. 
Spišská kapitula dňa 20. septembra roku 1559, v stredu, deň pred sviatkom apoštola Matúša evanjelistu, opätovne uviedla šľachtica Gašpara Šerédiho do vlastníctva panstva Makovica, ktorého majetkovou súčasťou bola aj dedina Vyšná Jedľová. Pri tej príležitosti vznikla o nej najstaršia správa a uvádza ju pod maďarským názvom v zmysle Ruská Nová Ves. 
Názov vytvorili zemepáni a používali ho krátky čas. Výstižne však vyjadril skutočnosť, že dedinu založili rusínski usadlíci podľa zákupného práva, nedlho pred rokom 1559. V neskorších prameňoch sa dedina vyskytuje pod maďarizovaným názvom Felsö Jedlowa, čo svedčí o tom, že dedina vznikla na dovtedajšom majetku Nižnej Jedľovej. 
Sedliaci boli prvý raz zdanení v roku 1572, a to od jednej porty. Roku 1588 už od dvoch port. V týchto rokoch tu žilo aj 5, resp. 2 želiarske rodiny. Roku 1600 malo sídlisko šesť obývaných poddanských domov a obydlie šoltýsa. 
Koncom 16. storočia bola Vyšná Jedľová malou dedinou, ale počet obyvateľov a domov vzrastal. Roku 1618 šoltýstvo patrilo už štyrom domácnostiam. Vtedy tu hospodárilo 21 sedliackych domácností na polovičných, tretinových a štvrtinových usadlostiach. Patrila k rusínskym dedinám na panstve Makovica. 
Od štyroch kantorových poddaných platí dedina a šoltýstvo polovicu, šoltýs dlhuje polovicu kantorstva. Za polovicu poddanstva neplatil kantor spolu s dedinou, asi v dvoch prípadoch platba zostala Hriczovi šoltýsovi za polovicu poddanstva až doteraz. Títo majú veľký chotár, i ich oračina je vychudnutá. Poddaný s celou usadlosťou smerom na Orlich, ako vravia, ani len dvadsať kubulov nemôže zasiať. Na inom pozemku s celou usadlosťou môže zasiať až 30 kubulov. Majú kus živého lesa." (1 kubulus:20-30 I na 7,5 ar.) 
Na prelome 16. a 17. storočia bola Vyšná Jedľová malou dedinou s prevažné poddanským obyvateľstvom, ktoré sa zaoberalo poľnohospodárstvom, chovom dobytka, pláteníctvom a patrila do panstva Makovica. 
20. storočie.
Pred 1. svetovou vojnou obyvatelia obce žili veľmi biedne. Bývali v malých drevených domčekoch, ktoré boji pokryté slamou. Iba obytný dom Juraja Artima bol vymurovaný z kameňa. 
V decembri 1915 sa v katastri obce odohrali boje medzi rakúsko-uhorskými a ruskými vojskami. Z obce odišlo asi 20 mužov na front. Z nich bol zabitý Ján Makara, ranený Michal Artim. Po skončení vojny, v roku 1919 vypukol v obci týfus, na ktorý zomrelo 7 občanov. Aj po vojne bol život v obci biedny. Bol veľký nedostatok potravín, šatstva a obuvi. Poľnohospodárska pôda s úzkymi drobnými políčkami nedokázala uživiť všetkých občanov, a preto hľadali prácu po celom Česko-Slovensku a odchádzali do cudziny, kde pracovali za veľmi ťažkých podmienok, najmä ako námezdní robotníci v baniach a v hutách. 
V období pred 1. svetovou vojnou sa do USA vysťahovali Ján Artim, Helena Artimová, Mikuláš Artim, Anna Kaliňaková, Helena Kaliňaková, Gregor Kaliňák a Michal Micenko. 
Po 1. svetovej vojne, Helena Artimová, Helena Džupinová, Peter Džupin, Paraska Fecenková, Mikuláš Friga, Anna Kaliňáková, Mária Kaliňaková, Ján Micenko, Andrej Michalko, Anna Michalková, Mária Michalková, Mária Michalková, Mária Michalková, Michal Michalko, Ján Pavelčák, Anna Zelizňaková a Michal Zelizňák. 
Z nich sa iba časť vrátila, ale väčšina ostala v USA. 
V auguste 1943 sa v obecnom chotári objavili prví partizáni, ktorí v obci neskôr nepôsobili. 
20. augusta 1944 prišli do obce nemeckí vojaci s generálom a ubytovali sa po domoch. Nemecký generál sa ubytoval v dome Michala Pavelčáka. 14. októbra 1944 o 14.00 hod. nad obec prileteli sovietske lietadlá a zhodili bomby na dom, kde bol ubytovaný generál. Pri výbuchu bolo zabitých 14 našich občanova 2 nemeckí vojaci. 
Následne v ten istý deň nemecké vojenské veliteľstvo nariadilo povinnú evakuáciu obyvateľov. Občania opustili domy a odišli smerom na Giraltovce a Vranov nad Topľou. V domoch ostal všetok majetok. Zobrali len to, čo mohli odniesť. Počas celej cesty do určených obcí občania prežívali nepríjemné chvíle. 
Obec bola oslobodená československými a sovietskymi vojskami 18.januára 1945. Po oslobodení sa občania vracali do obce v marci a apríli 1945. Ako prví sa vrátili Ján Artim, Mikuláš Krajňák a Mikuláš Pavelčák s rodinami. Z celkového počtu 37 rodinných domov bolo úplne zničených 10. Občania obce vo vojne stratili všetok majetok. Prvé jarné práce začínali až v máji 1945, a to iba na poliach, ktoré boji odmínované. Pri výbuchoch mín zahynuli 3 občania obce. 
6. marca 1945 vznikal v obci Miestny národný výbor. Prvým predsedom sa stal Michal Artim. 
V dôsledku ťažkého živobytia v roku 1947 do Sovietskeho zväzu presídlili občania: 
Anna Hijová, Michal Fecenko, Andrej Krajňák, Mikuláš Artim, Michal Skuda, Ján Labík s rodinami. Do okresu Kráľovský Chlmec sa presídlili Jozef Zelizňák a Michal Zelizňák s rodinami. 
Roku 1947 postihla obec veľká neúroda. Občania za obilím a krmovinami chodili až do Trebišova, Michaloviec a Sobraniec. 
Roku 1947 cez obecný chotár prechádzali aj banderovci z Poľska smerom na Vyšný Orlík. 
Pre obec mala veľký význam nová cesta s tvrdým podkladom, ktorá sa začala stavať roku 1949 a bola ukončená roku 1956. 
Asfaltová cesta bola zrealizovaná roku 1968. Prvýkrát roku 1955 začal zo Svidníka premávať autobus denne ráno a večer. 
V roku 1951 bol do obce zavedený na MNV prvý telefón. V tom istom roku bola zavedená aj elektrina a občania mohli plne využívať elektrickú energiu. Súčasne v obci bolo vybudované verejné osvetlenie. Roku 1969 bolo zrekonštruované na kvalitnejšie výbojkové. Rekonštrukcia časti verejného osvetlenia sa previedla roku 1986.
V roku 1953 sa v rámci akcie "P" začala výstavba rodinných domov s finančnou podporou štátu. Do konca roku 1954 sa v obci postavilo 5 nových domov. V rámci akcie "l" sa roku 1957 postavila budova MNV. Prístavba kultúrno-správnej budovy bola postavená v roku 1972. 8. marca 1957 bol do prevádzky slávnostne uvedený miestny rozhlas. 
V roku 1966 bola obec napojená na gravitačný vodovod. Nový vodojem sa vybudoval v roku 1977 a obec má už dostatok vody. Plynofikácia obce a obecného úradu sa uskutočnila v roku 1996 a plynofikácia kultúrneho domu v roku 1998. 
Pre mladých ľudí bol v roku 1985 zriadený v kultúrnom dome klub mládeže. 
Na základe opatrenia Predsedníctva SNR z 29. 5. 1991 k vysporiadaniu vzťahov medzi gréckokatolíckou a pravoslávnou Cirkvou bol chrám v obci v novembri roku 1992, po súdnom rozhodnutí, odovzdaný gréckokatolíckemu farskému úradu vo Svidníku. Koncom júna 1993 bol chrám zatvorený a pravoslávne bohoslužby sa vykonávali v priestoroch kultúrneho domu. V gréckokatolíckom chráme sa bohoslužby od roku 1993 nevykonávajú. 
Pravoslávni veriaci začali 25. augusta 1993 výstavbu chrámu. Stavbu začala firma LK-ROTEX zo Svidníka, ktorá zrealizovala len stavbu základov. Ostatnú výstavbu zabezpečovali občania obce svojpomocne. Slávnostná posviacka nového chrámu sa konala 19. júla 1994. Dňa 17. novembra 1997 sa uskutočnila posviacka ikonostasu. Dňa 5. mája 1999 začali bratia výtvarníci Isakovi z obce Priboržovskoje, zo Zakarpatskej oblasti Ukrajiny, maľbu nástenných sakrálnych obrazov v interiéri chrámu. Pravoslávny chrám sv. Kozmu a Damiana je jednopodlažná jednoloďová stavba so segmentovým ukončením presbytéria a predstavanou vežou.
Obyvateľstvo.
Obyvateľstvo v minulosti.
V roku 1869 žilo vo Vyšnej Jedľovej 148 obyvateľov, r. 1880 - 186, r. 1890 - 210, roku 1900 - 200, r.1910 - 226, r. 1921 -205, r. 1930-211, r. 1940-230, roku 1950-183, r.1961- 184, r.1970 - 186, roku 1980 - 175, roku 1991 - 190 obyvateľov. K 31.12.1997 v obci žilo 178 obyvateľov. V roku 1991 sa k slovenskej národnosti hlásilo 82 obyvateľov, k rusínskej 78, k ukrajinskej 28 a k českej 2. 
Pri jednotlivých sčítaniach ľudu sa občania k národnostiam hlásili rôzne. V roku 1936 sa 201 obyvateľov hlásilo k ruskej národnosti, 1 k československej a 4 k židovskej. V roku 1919 sa 195 obyvateľov hlásilo k rusínskej národnosti a 6 k československej národnosti. V roku 1903 v obci žilo 8 židov. Počtom obyvateľov a aj dobou sa menil aj počet rodinných domov. V roku 1880 bolo rodinných domov v obci 28, r.1890 - 31, r.1900 - 37, r.1910 - 44, r.1921 - 36, r.1930 - 35, r.1950-31, r.1961-34, r.1970-39, r.1980-39, r.1991-43, r.1997 - 49.
Náboženstvo.
Gréckokatolícka cirkev.
Do roku 1950 občania boli vo väčšine gréckokatolíckeho náboženstva. Pod farnosť Vyšná Jedľová patrili aj obce Nižná Jedľová a Nižný Orlík. Posledným gréckokatolíckym kňazom bol Roman Jankevič. Najstarší známy kňaz na fare sa spomína Ján Podhájecký. Pôsobil v rokoch 1755 - 1806. 
Po ňom pôsobili: 
Sídlo gréckokatolíckej fary bolo v obci od 18. storočia. 
Pravoslávna cirkev.
História pravoslávnej viery vo Vyšnej Jedľovej je úzko je spätá s počiatkami pravoslávneho monastiera v Ladomirovej a to: V roku 1922 sa pravoslávni obyvatelia z Ladomirovej, hlavne vtedajší senátor Juraj Lažo obrátili k českej pravoslávnej náboženskej obci v Prahe s prosbou, aby im poskytla kňaza a organizátora. Archimandrita Savatij im odporučil archimandritu Vitalija, ktorý sa ujal práce v apríli 1923. 
Archimandrita Vitalij (Maximenko) sa narodil 08. 08. 1870 v Lipku v okrese Rovno na Volyni. Po ukončení pravoslávneho duchovného seminára vyštudoval Duchovnú akadémiu v Kazani s hodnosťou kandidáta bohoslovia (náš doktorát teológie) a pôsobil ako profesor duchovného seminára. V roku 1903 bol prijatý ako mních do Počajevskej Uspenskej lavry na Volyni. 
Tam sa vyznamenal osvetovou činnosťou: organizoval, rozmnožil a dlhé roky riadil monastiersku tlačiareň a vydal mnoho kníh a periodik. Po revolúcii zachránil časť tlačiarne a cez Srbsko prišiel do Československa, neuveriteľne ťažkých hmotných podmienok. Spočiatku bez spolupracovníkov a bez akejkoľvek podpory začal svoju činnosť vo Svidníku, kde v súkromnom dome senátora Laža zriadil domácu kaplnku a kanceláriu. Odtiaľ navštevoval i vzdialené obce, aby konal bohoslužby a riadil organizáciu hnutia. 
Medzi obcami, cez ktoré archimandrita Vitalij prechádzal a navštevoval najmä na svojej ceste zo Svidníka do Vyšného Orlíka bola aj obec Vyšná Jedľová. Občania obce vzhľadom na ich ťažký život a neúnosné nároky gréckokatolíckeho duchovenstva pri vykonávaní trebov, ale najmä pri povinných prácach na farskom ako aj povinných "rokovinach a koblinach" sa stretávali s otcom Vitalijom, ktorý im poskytoval informácie o pravej viere ich otcov ako aj o tom, že už v 13. storočí vo Vyšnom Svidníku a jeho okolí bola iba pravoslávna viera. Tajne im krstil detí, spovedal a vykonával ostatné treby. Zároveň nabádal ich, aby sa vyvarovali revolučnosti a živelnosti. Táto jeho činnosť priniesla ovocie v tom, že mnohé obce na východnom Slovensku v roku 1923 sa začali vracať k pravoslávnej Cirkvi od ktorej boli násilne oddelení zavedením užhorodskej únie a násilne pričlenení ku gréckokatolíckej cirkvi, vydaním dekrétu č. 3412 panovníčkou Máriou Teréziou v roku 1773, ktorým všetky majetky pravoslávnej Cirkvi boli prepísané na gréckokatolícku cirkev a de facto, tým bola zakázaná pravoslávna Cirkev na teritóriu vtedajšej monarchie. 
Obyvateľa týchto obci boli si vedomí toho, že návrat k Pravosláviu im ukladá veľké povinnosti a starosti, a preto plne obstáli v ťažkých skúškach v nasledujúcich rokoch. Boli to obce Ladomirová, Vagrinec, Krajné Čierne, Varadka, Medvedie, Krajná Porúbka, Jurkova Voľa, Vyšný Orlík, Vyšná Jedľová v okrese Vyšný Svidník, ďalej Hrabské a Becherov v okrese Bardejov a Krivé v okrese Snina. Tieto obce zostali po prestupe do pravoslávnej Cirkvi bez bohoslužobných miestnosti. 
Samozrejme, že hierarchom gréckokatolíckej cirkvi sa táto situácia nepáčila a neboli s tým veľmi spokojní, preto vyvinuli maximálne úsilie, aby rozmáhajúce sa Pravoslávie zadusili v zárodku. Čo sa im vzhľadom na politicko-ekonomickú situácia v tom čase čiastočne podarilo, pretože pravoslávni veriaci nemali bohoslužobné priestory, ani potreby na vykonávanie bohoslužieb a hlavne chýbali pastieri. Otázka vierovyznania bola vytlačená ich hlavnou starosťou, ktorou bol boj o holú existenciu a prežitie, ktorý im ešte sťažila 2. svetová vojna. 
Ale zapálenú iskru pravoslávnej viery sa už v obci nedalo uhasiť. Pod vplyvom pravoslávnych mníchov z Ladomirovej časť občanov obce po roku 1945 prechádzala na pravoslávnu vieru. Po roku 1950 bolo v obci definitívne prijaté pravoslávne náboženstvo. Pravoslávne cirkevné obrady vykonávali pravoslávni kňazi: do roku 1950 slúžil veriacim o. Oleg Ivanov, pravoslávny kňaz z Vyšného Orlíka spolu s o. Andrejom Kolomacským, ktorý ako projektant naprojektoval pravoslávne chrámy napríklad v Olomouci, Prešove a Medzilaborciach, od roku 1950 do roku 1952 slúžil veriacim o. Ivan Guzy, od roku 1952 do roku 1953 slúžil veriacim o. Ambróz Špaček, od roku 1953 do roku 1954 slúžil veriacim o. Alexij Omelianovič, od roku 1954 do roku 1992 slúžil veriacim o. Ján Lipták, od roku 1992 do roku 1994 slúžil veriacim o. Tomáš Paranič, od roku 1994 do roku 2003 slúžil veriacim o. Andrej Bieloruský, od roku 2003 slúžil veriacim o. Pavol Bobák do roku 2010. od roku 2010 slúži veriacim o. Peter Bačovčin.
Pravoslávna cirkevná obec Vyšná Jedľová sa riadi juliánskym kalendárom. 
Cirkevné matriky sa zachovali od roku 1755 až do roku 1944 a sú uložené v Štátnom oblastnom archíve v Prešove. Časť pravoslávnych matričných zápisov sa nachádza v matrike Pravoslávneho farského úradu vo Vyšnom Orlíku a vo Svidníku. Pravoslávny farský úrad vo Vyšnej Jedľovej mal aj vlastnú kroniku, ktorá sa však v prvej polovici deväťdesiatych rokov stratila. 

</doc>
<doc id="26383" url="https://sk.wikipedia.org/wiki?curid=26383" title="Blatné">
Blatné

Blatné (historicky , "", , ) je obec na Slovensku v okrese Senec. Dnes ešte stále známa aj pod menom Šarfia. V obci je rímskokatolícky gotický kostol sv. Vojtecha z roku 1390. 

</doc>
<doc id="26384" url="https://sk.wikipedia.org/wiki?curid=26384" title="Vyšná Pisaná">
Vyšná Pisaná

Vyšná Pisaná je obec na Slovensku v okrese Svidník.
Symboly obce.
Erb.
V striebornom štíte po nízkej zelenej, vľavo trávnatej pažiti kráčajúci semhľadiaci muž v zelenom odeve, čiernom klobúku a čižmách, s čiernou kapsou cez ľavé plece, pravicou držiaci hlaveň čiernej pušky, položenej na pravom ramene. Znamenie erbu tvorí motív strážcu hraníc podľa odtlačku pečatidla obce z roku 1787. Erb bol prijatý obecným zastupiteľstvom 25. júna 2001 a je zapísaný v Heraldickom registri SR pod číslom HR: VP-172/2001. Autormi erbu sú Jozef Novák a Ladislav Čisárik.
Vlajka.
Vlajka obce pozostáva z troch pozdĺžnych pruhov vo farbách 2/5 bielej, 1/5 čiernej a 2/5 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26385" url="https://sk.wikipedia.org/wiki?curid=26385" title="Veľký Biel">
Veľký Biel

Veľký Biel (historicky , Maďarský Bél, , ) je obec na Slovensku v okrese Senec. V obci je rímskokatolícky kostol Svätého kríža z roku 1896 a kaplnka sv. Ladislava z roku 1732. V rokoch 1938 - 1945 patrila obec horthyovskému Maďarsku.
Polohopis.
Obec leží v Podunajskej rovine 22 km od Bratislavy, 2 km od Senca. Súčasťou obce je časť Malý Biel (historicky slov. Nemecký Bél), ktorá bola k obci pripojená v r. 1960. Neďaleko od obce (1 km) sa nachádza diaľnica Bratislava-Žilina, priamo v obci sa nachádza železničná zastávka na železničnej trati Bratislava-Budapešť. 
Stavby.
Pamiatky.
Monumentálny barokový kaštieľ - štvorkrídlová poschodová budova s nárožnými vežami a ústredným dvorom postavený v rokoch 1722-1725 (staviteľ: Anton Erhard Martinelli). Má pozoruhodnú výzdobu schodišťa. V 2. svet. vojne ťažko poškodený a anglický park miestnymi obyvateľmi zničený. Po rekonštrukcii v roku 1959-1963 slúžil ako domov dôchodcov, dnes sa odtiaľto sťahuje ženský ústav.
Obyvateľstvo.
Sčítanie 1991.
V roku 1948 bola obec Maďarský Bél (maď. "Magyar Bél") premenovaná na Veľký Biel. V roku 1960 bola k obci pričlenená obec Malý/Nemecký Biel (maď. "Német" "Bél").

</doc>
<doc id="26386" url="https://sk.wikipedia.org/wiki?curid=26386" title="Tureň">
Tureň

Tureň (historicky , ) je obec na Slovensku v okrese Senec asi 3 km južne vzdialená od Senca. V obci je rímskokatolícky kostol Panny Márie Snežnej z roku 1958. Má rozlohu 530 ha leží 25 km severovýchodne od Bratislavy. Pôvodne to boli obce Tureň, Zonc a osada Slanisko, ktoré sa v roku 1943 spojili pod názvom Tureň.
Dejiny.
Prvýkrát sa obec spomína v roku 1252, v darovacej listine kráľa Belu IV. V roku 1326 sa dostala do majetku Bratislavskej kapituly. Obec má svoj erb, ktorý bol vyhotovený na základe pečatidla z roku 1740. Na erbe v červenom štíte nad zelenou, trávnatými trsmi porastenou pažiťou je strieborné črieslo a lemeš. Počas celej existencie obce boli jej obyvatelia poľnohospodári, preto je logické, že symboly poľnohospodárstva zobrazili aj vo svojej obecnej pečati.
Rímskokatolícky kostol bol postavený v roku 1833, vtedy to bola malá kaplnka. V roku 1955 ju rozšírili do dnešnej podoby. V obci sú dva cintoríny, nakoľko obe obce (Tureň a Zonec) mali svoj vlastný cintorín. Zvonicu postavili v roku 1883. Ďalšími stavbami sú: základná škola postavená na začiatku 20. storočia. Vyučovanie sa začalo v roku 1926. Dovtedy deti chodili do školy do susedného mesta Senec. Budova materskej školy bola dokončená v roku 1984. Najdôležitejšie stavby, ako most, školu, zvonicu a kostol boli postavené na spoločnej hranici, aby patrili obom obciam.
V obci nie je okrem zvonice žiadna historická pamiatka. Kedysi tu vraj bol kaštieľ s rybníkom, ale niet po nich už ani stopy a žiadne dokumenty sa o ňom nenašli. Verejný vodovod bol dokončený v roku 1986, plynofikácia prebehla v roku 1998.
V rokoch 1938 - 1945 patrila obec horthyovskému Maďarsku.
Budúcnosť.
Pripravuje sa výstavba nákupného strediska a projekt rozsiahlej individuálnej bytovej výstavby.

</doc>
<doc id="26387" url="https://sk.wikipedia.org/wiki?curid=26387" title="Tomášov">
Tomášov

Tomášov (historicky , , ) je obec na Slovensku v okrese Senec. Má 2 467 obyvateľov a leží 16 km východne od Bratislavy na Podunajskej nížine v západnej časti Žitného ostrova pri Malom Dunaji. 
Obec láka turistov z blízkeho aj širšieho okolia, ktorí sem prichádzajú za účelom splavovania Malého Dunaja. V rokoch 1938 - 1945 patrila obec horthyovskému Maďarsku.
Miestne časti obce.
K obci Tomášov patrí aj niekoľko miestnych častí:
Historické pamiatky.
Kostol a kaplnka.
Hlavnému námestiu obce dominuje rímskokatolícky kostol sv. Mikuláša z roku 1674. Na cintoríne v centre obce sa nachádza kaplnka Povýšenia sv. kríža z roku 1870. Táto kaplnka je však opustená, využívaná ako sklad a jej funkciu ako dom smútku nahradila v roku 2010 nová budova.
Kaštieľ.
V časti Majorháza sa nachádza barokový kaštieľ, postavený rodinou Jeszenákovcov. Po roku 1946 sa v kaštieli nachádzala škola a rôzne iné inštitúcie, v roku 1953 bol upravený a stal sa sídlom detského domova a neskôr ústavu pre chlapcov. V rokoch 2007 až 2010 bol kompletne zrekonštruovaný a v súčasnosti sa v ňom nachádza hotel a reštaurácia.

</doc>
<doc id="26388" url="https://sk.wikipedia.org/wiki?curid=26388" title="Rovinka">
Rovinka

Rovinka (historicky , , , ) je obec na Slovensku v okrese Senec.
Obec Rovinka leží juhovýchodne od Bratislavy a od Šamorína na úrodnej vnútrokarpatskej Podunajskej rovine, ktorá je súčasťou Podunajskej nížiny. Cez obec prechádza štátna cesta I. triedy č. 63, ktorá spája Bratislavu s Komárnom. Železničná zastávka s názvom Rovinka je vzdialená od centra obce asi je zanedbaná a uvažuje sa o jej zrušení. Do roku 1996 bola obec súčasťou okresu Bratislava-vidiek. Uplatnením zákona NR SR č. 221/1996 Z. z. bola obec začlenená do okresu Senec a do Bratislavského kraja. Podunajská rovina, na ktorej leží obec, je najteplejšou a najsuchšou oblasťou Slovenska. Má najviac slnečného svitu a je aj najveternejšou rovinnou oblasťou u nás. Vyznačuje sa krátkymi zimami a priemerný počet dní so snehovou pokrývkou je okolo 35 dní. Celkové priemerné ročné zrážky za posledné desaťročie boli 350 až . Letné teploty sú do 35 °C.
Nadmorská výška územia obce sa pohybuje od 120 do Rovinatý chotár a úrodné pôdy vytvárali a vytvárajú veľmi dobré podmienky pre rozvoj poľnohospodárstva. Do územia obce zasahuje Chránená krajinná oblasť Dunajské Luhy. V katastri obce sa nachádza prírodná rezervácia Topoľové hony, ktorej predmetom ochrany sú suchomilné panónske dúbravy a rastlinné spoločentsvá s klokočom perovitým. V obci sa nachádza chránený strom – Novolipnický platan (platan javorolistý) ktorého vek sa odhaduje cez dvesto rokov. V katastrálnom území obce sa nachádzajú štrkové jazerá – malé a veľké. Popri veľkom jazere vyrástli aj dve záhradkárske osady, ktorých majitelia, ale aj viacerí občania a návštevníci, využívajú vody jazera na kúpanie a člnkovanie. Popri obci vedie aj „stará“ protipovodňová „Hornožitnoostrovská hrádza“ patriaca Povodiu Dunaja. Po druhej svetovej vojne pôvodných obyvateľov Nemcov a Maďarov odsunuli a obec bola dosídlená Kysučanmi. V súčasnosti v nej žije oficiálne cca 4000 obyvateľov ale reálny počet obyvateľov je vyšší.
Vo vzdialenosti 5 –  je vodná zdrž Čunovo, ktorá je súčasťou vodného diela Gabčíkovo. Najbližšie vodné plochy sú Malá voda a Piesková jama, ktoré sa využívajú na lov rýb a rekreáciu. Z voľne žijúcej zveri sú najviac zastúpené zajace, bažanty, srnčia zver, diviaky a vodné vtáctvo.
Prvá písomná zmienka o obci pochádza z roku 1235, jej názov bol Dolná Čela. Obec tvorí prevažne maďarské obyvateľstvo. Od 1532 sa spomína aj Horná Čela. Po osídlení tohto územia Nemcami sa obec volala Waltersdorf (Unter a Ober). V roku 1913 sa obe časti zlúčili pod spoločný názov Csolle. Takto sa obec volala až do roku 1948, kedy ju premenovali na Štefánikovce. Od roku 1960 nesie dnešný názov Rovinka (na návrh miestneho občana). 
Medzi kultúrno-historické pozoruhodnosti obce Rovinka môžeme zahrnúť rímskokatolícky kostol v románskom slohu z roku 1798 zasvätený Najsvätejšej Trojici, kultúrny dom – pozostatok panského sídla po maďarských zemepánoch a horný cintorín, kde sa nachádza stará hrobka bez viditeľných identifikačných znakov.

</doc>
<doc id="26389" url="https://sk.wikipedia.org/wiki?curid=26389" title="Reca">
Reca

Reca (historicky , ) je obec na Slovensku v okrese Senec. V obci sa nachádza rímskokatolícky kostol sv. Štefana kráľa z roku 1815 a kostol maďarskej reformovanej cirkvi z prelomu 19.-20. storočia. V rokoch 1938 - 1945 patrila obec horthyovskému Maďarsku.
Obyvateľstvo.
Národnostné zloženie.
zdroj: 

</doc>
<doc id="26390" url="https://sk.wikipedia.org/wiki?curid=26390" title="Vyšný Komárnik">
Vyšný Komárnik

Vyšný Komárnik je obec na Slovensku v okrese Svidník.
Polohopis.
Obec leží v severnej časti Nízkych Beskýd, najzápadnejšej časti Laboreckej vrchoviny v malej kotline pramennej oblasti rieky Ladomirky pri štátnej hranici s Poľskom. V katastri je dukliansky priesmyk, ktorý patrí k najnižším prielazom cez pohraničný chrbát Nízkych Beskýd, s nadmorskou výškou 502 m n. m. Členitý povrch katastra tvoria flyšové vrstvy s výskytmi nafty, ktorá sa tu v minulosti pokusne ťažila. V oblasti obce je súvislý les s porastom buka, jedle a brezy. V chotári obce sa nachádzajú mokrade o rozlohe v oblasti Salašiska.
Obec patrila do Šarišskej župy a okresu Svidník, Po vzniku ČSR do Prešovského kraja a do Svidníckeho okresu. Vznikom Východoslovenského kraja v roku 1960 bola jeho súčasťou a patrila do okresu Bardejov a od roku 1968 znova do Svidníckeho okresu. Po vzniku samostatného Slovenska v roku 1993 a novom územnosprávnom členení v roku 1996 bola začlenená do Prešovského kraja a okresu Svidník.
Vodné toky.
Cez obec preteká potok Ladomirka. Ladomirka je ľavostranný prítok Ondavy s dĺžkou približne . Pramení vo Svidníckom sedle vo výške 455 m n. m., tesne pri hranici s Poľskom. Po Nižný Komárnik je napájaná štyrmi krátkymi ľavostrannými prítokmi. Najdlhší je asi Dlhonec. Z pravej strany ju napájajú dva prítoky.
Symboly obce.
Erb.
Erb obce je podľa odtlačkov pečatidiel z roku 1788 a 1868.
V červenom štíte zo strieborného vŕšku vyrastá zlatý latinský kríž, po jeho bokoch stoja dvaja ozbrojení rytieri so striebornými mečmi a v strieborných brneniach.
Autorom erbu je Jozef Novák a Ladislav Čisárik a bol prijatý na obecnom zasadnutí 15. júla 2003. Erb obce je zapísaný v Heraldickom registri Slovenskej republiky pod poradovým číslom V-201/2003.
Vlajka.
Vlajka obce pozostáva zo štyroch pozdĺžnych pruhov vo farbe červená, biela, žltá a biela. Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Názov.
Vývin názvu obce
Dejiny.
Obec Vyšný Komárnik založili v rokoch 1573 až 1600. Najstaršia správa o Vyšnom Komárniku je v daňovom súpise Šarišskej stolice z roku 1600, kde je obec zapísaná pre panstvo Makovica. Roku 1713 – 1714 bola spustošená a opustená v dôsledku predchádzajúcich útokov poľských ozbrojených skupín.
V roku 1713 – 1714 obec mala 25 domov a 164 obyvateľov. V roku 1715 – 1720 pre zlé hospodárske podmienky sa obec vyľudnila. Jej obyvatelia odišli za možnosťami obživy do úrodnejších južnejších krajov, kde bol po odchode Turkov nedostatok pracovných síl. Počet obyvateľov obce dosť kolísal. 
Blízkosť hraníc prinášala vážne nebezpečenstvá. Vpády cudzích vojsk, pôsobenia rôznych zbojníckych bánd, ale i epidémie a časté úteky poddaných v dôsledku feudálneho útlaku. 
V roku 1787 mala obec 164 obyvateľov, ktorí obývali 25 domov, v roku 1828 tu žilo 262 obyvateľov v 34 domoch. V roku 1831 vypukla cholera. Hranice boli prísne strážené, aby sa ďalej nešírila. Vždy po období často iba krátkej konsolidácie či rastu prišli udalosti, ktoré vrhli celú oblasť naspäť a obyvateľstvo zase zbedačili. Epidémie cholery a následná hrozba hladom spustila vlnu emigrácie do USA a Kanady.
Na prelome storočí mali obyvatelia obce možnosť viackrát sledovať presuny vojsk počas napoleonských vojen. V polovice 19. storočia obec postihlo vysťahovalectvo.
Roku 1865 bola tu v prevádzke parná píla, ktorá pôsobila až do prvej svetovej vojny, kedy bola zničená. Vojenské operácie rakúsko-uhorskej armády neuchránili obydlia obyvateľov obce, ktoré ľahli popolom. Taktiež bola úplne zničená i drevená cerkva z roku 1700, ktorá dnes by určite patrila medzi historické skvosty sakrálnej architektúry.
V roku 1940 v obci bolo 35 domov v ktorých žilo 164 obyvateľov zaoberajúcich sa poľnohospodárstvom. 
V roku 1924 bola postavená drevená cerkov, v roku 1930 zriadená škola. Pri výstavbe cesty v rokoch 1940-1943 Giraltovce- Svidník-Dukliansky priesmyk sa aj obyvatelia podieľali na jej výstavbe.
Počas 2.sv. vojny a karpatsko-duklianskej operácie obec bola prvou obcou na území ČSR, ktorú 6. októbra 1944 oslobodili jednotky 1. čs. armádneho zboru. V jej priebehu bola obec zničená.
Významný je hraničný priechod Vyšný Komárnik-Barwinek, ktorý tvorí spojnicu medzi Slovenskou a Poľskou republikou. 
Obec leží v severnej časti Nízkych Beskýd, v malej kotline pramenitej oblasti riečky Ladomírky pri štátnej hranici s Poľskou republikou. V katastri je Dukliansky priesmyk, ktorý leží v nadmorskej výške 502 m n. m v hrebeni Laboreckej vrchoviny a je najnižšie položeným priesmykom v Karpatskom oblúku. Členitý povrch katastra tvoria flyšové vrstvy s výskytmi nafty, ktorá sa tu v minulosti pokusne ťažila. V lesnom poraste buka, jedle a brezy možno stretnúť medveďa, srnčiu a jeleniu zver. Významný je výskyt údajne najvzácnejšej a najcennejšej variety brezy v Európe tzv. svalcovej /karelskej/, ktorú možno použiť na výrobu nábytku alebo ozdobných umeleckých predmetov. V chotári obce sa nachádzajú mokrade o rozlohe 10 000 m2 v lokalite Salašiska.
Obec patrila do Šarišskej župy a okresu Svidník. Po vzniku ČSR do Prešovského kraja a do Svidníckeho okresu. Vznikom Východoslovenského kraja v roku 1960 bola jeho súčasťou a patrila do okresu Bardejov. Od roku 1968 do Svidníckeho okresu. Po vzniku Slovenskej republiky v roku 1993 a novom územnosprávnom členení bola začlenená do Prešovského kraja a okresu Svidník.
Za prvej ČSR obyvatelia pracovali v lesoch a bolo tiež značné vysťahovalectvo.
Počas druhej 2. svetovej vojny a Karpatsko-duklianskej operácie obec bola prvou obcou na území ČSR, ktorú 6. októbra oslobodili jednotky 1. čs. armádneho zboru. V jej priebehu obec bola celkom zničená.
Obec bola vyznamenaná štátnym vyznamenaním Československej republiky Radom Červenej hviezdy. Časť obyvateľstva pracuje v lesnom hospodárstva a v priemyselných podnikoch v Košiciach a vo Svidníku. Pôdu obrábajú súkromne hospodáriaci roľníci.
Obyvateľstvo.
V roku 1869 obec mala 162 obyvateľov, v roku 1880 – 195 obyvateľov, v roku 1890 – 189 obyvateľov, v roku 1900 – 212 obyvateľov, v roku 1910 – 194 obyvateľov, v roku 1921 –175 obyvateľov, v roku 1930 – 192 obyvateľov, v roku 1940 – 164 obyvateľov, v roku 1948 – 165 obyvateľov, v roku 1961 – 173 obyvateľov a v roku 1970 – 137 obyvateľov.
Kultúra a zaujímavosti.
Pomníky.
Areál duklianskeho bojiska s pamätníkom.
V chotári obci je Areál duklianskeho bojiska s pamätníkom padlým vojakom 1. čs. armádneho zboru, ktorý bol postavený v roku 1949. Pamätník je národnou kultúrnou pamiatkou a jeho autorom je J. Grus. Pri pamätníku je vojenský cintorín na ktorom je pochovaných 565 príslušníkov zboru. Pamätník, tvorí vysoký pylón a kolumbárium. Uzatvára južnú stranu cintorína a spolu s obradnou sieňou je vysoký . Svojím tvarom pylónu vyjadruje úder oslobodzovacích vojsk do nepriateľskej obrany na poľsko-československom pomedzí.
V roku 1964 bol pamätník doplnený o bronzové súsošie Žalujem, od národného umelca Jána Kulicha. Matka ďakuje sovietskemu vojakovi za oslobodenie a zároveň žaluje fašizmus za príkoria a utrpenie, ktoré spôsobil.
Na kolonáde vedúcej k pamätníku sú umiestnené bronzové tabule s vygravírovanými menami 1265 príslušníkov 1. čs. armádneho zboru v ZSSR, ktorí padli v Karpatsko-duklianskej operácii. (Nie všetci sú pochovaní na Dukle; väčšina hrobov sa nachádza na poľskej strane hraníc, predovšetkým v meste Dukla a v osade Nowosielce).
V kolumbáriu pamätníka (žulové čierne oválne teleso s výklenkami na ukladanie urien) je uložená prsť zo všetkých miest bojov 1. čs. armádneho zboru v ZSSR. Portál kolumbária zdobia reliéfy znázorňujúce jeho bojovú cestu od Buzuluku do Prahy.
V roku 1981 v severovýchodnej časti areálu pamätníka bola vytvorená alej Hrdinov Dukly. Na kamenných žulových blokoch sú umiestnené busty 15 hrdinov Sovietskeho zväzu a Československej republiky, aktívnych účastníkov Karpatsko-duklianskej operácie. Busty v nadživotnej veľkosti tu majú maršali Sovietskeho zväzu I. S. Konev, K. S. Moskalenko a A. A. Grečko, armádni generáli L. Svoboda a K. Klapálek, generálmajori A: Sochor a R. Tesařík, podplukovníci J. Kholl a F. Vrána, kapitáni R. Jasiok a V. Opatrný, gardoví seržanti P. A. Kondyra, V. N. Golovaň a D. Karakulov a mladší seržant I. V. Babin.
Pamätník generála Jaroslava Vedrala-Sázavského.
Pri štátnej ceste, asi 200 m od štátnej hranice, je žulový pamätník – puknuté srdce z roku 1967. Autori pomníka sú Ján Kurča, Vojtech Löffler. Postavený je na mieste tragickej smrti generála Jaroslava Vedrala-Sázavského, veliteľa 1. čs. samostatnej brigády v ZSSR, ktorý tu zahynul 6. októbra 1944. Generálovo auto nabehlo na nástražnú mínu, ktorá bola aktivovaná. Spolu s generálom zahynul vodič a osobná stráž.
Pamätník československým ženistom.
Vľavo od štátnej cesty asi od štátnej hranice – na mieste, kde bol pôvodný cintorín príslušníkov čs. armádneho zboru – je od r. 1967 umiestnená žulová plastika – symbol ženijného vojska v Karpatsko-duklianskej operácii. Plastika zobrazuje ruku ženistu pri zneškodňovaní protitankovej míny.
Vyhliadková veža.
Pri štátnej hranici je postavená na mieste pôvodnej pozorovateľne veliteľa zboru generála L. Svobodu vyhliadková veža. Pôvodná veža bola drevená, dnešná bola odhalená v roku 1974. Rozhľadňa je postavená v nadmorskej výške 550 m n. m. a je vysoká 52 m. Vo vstupnej hale vyhliadkovej veže je inštalované audiovizuálne zariadenie, ktoré umožňuje návštevníkovi získať dokonalý prehľad o Karpatsko-duklianskej operácie. Z vyhliadkovej plošiny s výhľadom na duklianske bojisko na poľskej i slovenskej strane, lektori oboznamujú návštevníkov s históriou duklianskych bojov na jeseň roku 1944.V interiéri rozhľadne je inštalovaná lipová ratolesť – symbol slovanskej vzájomnosti a zároveň označenie československej generálskej vojenskej hodnosti.
Prírodné vojenské múzeum.
V okolí popri štátnej ceste je prírodne vojenské múzeum s exponátmi bojovej techniky. Je tu zrekonštruované palebné postavenie čs. delostrelcov, ktorí svojou streľbou podporovali útok čs. peších jednotiek pri vojenských operáciách. Taktiež sú tu umiestnené i historické delostrelecké zbrane rôzneho kalibru.
Zrekonštruované je taktiež veliteľské stanovište veliteľa 3. čs. brigády, z ktorého velitelia zabezpečovali ďalšiu útočnú činnosť na slovenskom území po prekročení štátnej hranice.

</doc>
<doc id="26391" url="https://sk.wikipedia.org/wiki?curid=26391" title="Nový Svet">
Nový Svet

Nový Svet (o názvoch pozri nižšie) je obec na Slovensku v okrese Senec. V obci sa nachádza zvonica a pamätník SNP. V rokoch 1938 - 1945 patrila obec horthyovskému Maďarsku. 
Názvy.
Doložené názvy sú: 
V práci Pelikán 1925 sú názvy Kerény (Kriňpusta) a Nový Svet uvedené ako dve rôzne časti Senca.
Novšie sa niekedy uvádza maďarský názov Újvilágmajor, ale tu možno ide o omyl, lebo tak sa oficiálne v roku 1913 volala časť Šale (a takisto to bol kedysi názov územia pri Szombathely). 
Zdroje tejto kapitoly: 
Dejiny.
Do začiatku 20. storočia sa ako Nový Svet označovala osada/dvor, ktorej poloha bola oveľa južnejšie než dnes. Na mape v roku 1839 je pri tomto dvore uvedená značka W.H., t.j. Wirt(h)shaus (čo znamená hotel či pohostinstvo ). Prvá písomná zmienka je z roku 1806 (Neue Welt). Najstaršie písomné záznamy o osídlení sú z roku 1871. V roku 1924 tu vznikla kolónia presídlencov zo stredného Slovenska a Moravy. V roku 1946 sa prisťahovali ďalší obyvatelia zo Kšinnej a okolitých obcí. Do roku 1960 bol Nový Svet súčasťou obce Senec, potom bol súčasťou obce Reca a od roku 2002 je Nový Svet samostatnou obcou. 

</doc>
<doc id="26392" url="https://sk.wikipedia.org/wiki?curid=26392" title="Kalinkovo">
Kalinkovo

Kalinkovo (historicky , , ) je obec na Slovensku v okrese Senec v Bratislavskom kraji. Od hlavného mesta Bratislavy vzdialená len sedemnásť kilometrov.
Poloha.
Kalinkovo leží v juhozápadnej časti Žitného ostrova medzi obcami Dunajská Lužná a Hamuliakovo. Juhozápadná časť obce sa nachádza pri brehoch Vodného diela Gabčíkovo (Hrušovskej zdrže). Dedinka je obľúbeným miestom vyznávačov windsurfingu a relaxu. Stred obce sa nachádza v nadmorskej výške cca Do katastra obce siahala štátna prírodná rezervácia - Ostrov kormoránov, ktorá žiaľ zanikla pri výstavbe Vodného diela Gabčíkovo. Rozloha Kalinkova je 2191 ha.
K názvu obce.
Najstaršia písomná zmienka o obci je v listine bratislavskej kapituly z 20. júna roku 1288 v tvare "Scemet". Z listiny sa dozvedáme o mimosúdnom vyrovnaní medzi vdovou "Elsou" (Alžbeta) zosnulého "Potka" s dcérou "Aglenc" v spore proti "Marcellovi" a "Paulovi", ktorí boli synovia Michala zo Scemetu. Potkova vdova pred kapitulou obviňovala spomínaných bratov zo zabitia jej muža, ktorí vyplatili 10 mariek (hrivien) ako odškodné. Je možné, že šlo o šľachticov, jednak zo spôsobu vyriešenia sporu, ale tiež zo zápisu v listine „"Marcello filio Mychaelis et Paulo de genero eiusdem de Scemet"“. „De genero“ môže byť vo význame - pochádzajúci zo Scemetu, ale zároveň môže naznačovať predikát rodu - „z rodu Scemet“. S názvom Scemet sa stretávame už v skoršom období, konkrétne ide o mužské meno rybára - "piscator(es)... Scemet" - v potvrdzujúcej donačnej listine kráľa Bela IV. na majetok benediktínskeho opátstva na hore sv. Martina (dnes Pannonhalma) z rokov 1237 - 1240, v ktorom je uvedený aj menoslov rybárov opátstva a ich povinnosti. Spomínaný rybár Scemet lovil ryby aj so svojou rodinou na majetku Salya (Šaľa) pri rieke Wag (Váh).
V roku 1343 sa objavuje ako "Zemeth", 1351 ako Oduarnokzemeth, Zemet Oduarnicala, Nagyzemet, v roku 1429 ako Zemety, v roku 1786 ako Semet a od roku 1948 ako Kalinkovo a po maďarsky Szemet. Názov obce Szemet sa nezmenil ani po prvej svetovej vojne a vzniku ČSR. Názov obce Szemet bolo zmenené na Kalinkovo až vyhláškou slovenského povereníctva vnútra A-311/16-II/3-1948 zo dňa 11. júna 1948 pod vedením Daniela Okáliho, vtedajšieho povereníka vnútra. Obec je pomenovaná pravdepodobne po evanjelickom biskupovi Joachimovi Kalinkovi, rodákovi z Ružomberka, avšak v období socializmu - náboženskej neslobody (pred rokom 1989) sa hovorilo, že názov obec dostala podľa sovietskej námornej bojovej lode Kalinka.
História.
Obec mala vo svojej histórii viacerých vlastníkov. Spočiatku bola kráľovským majetkom, časť "Udvarnokzemeth" - Dvornícky Semet patrila bratislavskému hradu ako súčasť služobníckej organizácie. Obyvatelia sa nazývali Udvornici (lat.) - Udvarnok (maď.) - Dvorníci, ktorí mali za úlohu výkon určitej služby na hrade, či panovníckom dvore, ako napríklad výrobu potravín, lov zveri, rybolov. Od 14. storočia časť dediny patrila panstvu grófov zo Svätého Jura a Pezinka a od 16. storočia panstvám Svätý Jur a hradu Eberhard (Malinovo). Prvý známy richtár obce sa posmrtne spomína v jednej listine bratislavskej kapituly z roku 1332, ktorá vdove po Petrovi, richtárovi z dediny "Zemeth" ("... relicte Petri, villici de villa Zemeth") potvrdzuje vlastníctvo polovice vinice v chotári dediny "Reche" (Rača). Podľa daňového súpisu z roku 1601 patrila stredná časť majetku Zemet Svätojurskému hradu a obecným richtárom bol Albert Sabo ("judex Albertus Sabo"). V rokoch 1938 - 1945 pripadla horthyovskému Maďarsku.
Obyvateľstvo.
Národnostné zloženie.
V roku 2021 pri sčítaní žilo v obci 1476 obyvateľov z toho 19 cudzincov.
Pamiatky.
Najvýznamnejšou pamätihodnosťou obce je rímskokatolícky Kostol svätého Františka Assiského, ktorý bol postavený v rokoch 1929 - 1930. Nahradil starší románsky kostol zo začiatku druhej polovice 13. storočia (rozobraný bol v roku 1936) a nachádzal sa na miernej vyvýšenine (zrejme mohyle), ktorá sa stala súčasťou starej protipovodňovej dunajskej hrádze. Pri obci sa podľa ústnej tradície mala nachádzať aj akási pevnosť, či kláštor „bielych mníchov“ (pravdepodobne išlo o rád Pavlínov) juhovýchodne od dnešnej obce v lokalite (hone) zvanom „"Várhely"“ (čo v slovenskom preklade znamená Hradisko).
Pamätihodnosťou je i neveľká kaplnka sv. Trojice - tzv. božia muka na začiatku Cintorínskej ulice, ktorá vznikla pred rokom 1869, pretože je už znázornená na mapách z druhého vojenského mapovania (1819 - 1869). Ďalšia novopostavená božia muka - kaplnka Panny Márie sa nachádza v novej časti obce Alej Hrušov na konci Konvalinkovej ulice pri starej hrádzi a bola posvätená 15. augusta 2018.
Za zmienku stojí i nový prícestný kríž pri ceste smerom do Dunajskej Lužnej posvätený pri príležitosti Dňa obce 5. júla 2019. Bol inštalovaný na mieste staršieho kríža zrejme z konca 19. storočia.

</doc>
<doc id="26393" url="https://sk.wikipedia.org/wiki?curid=26393" title="Vyšný Mirošov">
Vyšný Mirošov

Vyšný Mirošov je obec na Slovensku v okrese Svidník.
Symboly obce.
Erb.
V modrom štíte na zelenej pažiti vpravo je nad striebornou okrúhlou kamennou, čierno murovanou studňou zľava sa skláňajúci muž v striebornej košeli a nohaviciach, čiernej veste, klobúku a čižmách, oboma rukami držiaci strieborný džbán. Znamenie na erbe bolo vypracované podľa odtlačku pečatidla obce z roku 1787. Autormi erbu sú Jozef Petrovič a Kvetoslava Hanzová. Erb bol prijatý 31. decembra 1999 na rokovaní obecného zastupiteľstva a je zapísaný v heraldickom registri pod číslom: HR: V-130/1999
Vlajka.
Obecná vlajka má podobu štyroch pozdĺžnych pruhov vo farbách 1/6 modrej, 2/6 bielej a 1/6 modrej. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu. Farebnosť pruhov na vlajke je daná farbami obecného erbu. 
Dejiny.
Obec založili v rokoch 1553–1567. Obec je doložená z roku 1567 ako Felsö Meraso, neskôr ako Felsso Mireso (1572), Felsö Miroso, Mirosso (1618), Miroscha (1786), Horní Mirosa (1808), Vyšný Mirošov (1920); maďarsky Felsőmirossó, Felsőmerse.
Najstaršia písomná správa o existencii obce je v listine z roku 1567. Ide o záznam výmeru chotára Vyšného Mirošova na účely novej výstavby. V tomto prípade sa potvrdzuje, že Vyšný Mirošov má pravdepodobne čas svojho vzniku na začiatku 16. storočia, lebo 8-ročný rozdiel medzi dosiaľ známymi údajmi dvoch príbuzných osád je veľmi krátky. 
Vyšný Mirošov patril v tom období panstvu Makovica. Makovické panstvo poslalo „brata Miroša“, aby začal budovať novú osadu – Vyšný Mirošov (1597). V jeho osade žila rodina šoltýsa a tri železiarske rodiny. Išlo však o vitálnych obyvateľov, keď do roku 1600 zabezpečili výstavbu už vtedy veľkej obce s 19 poddanskými a jednou až dvoma šoltýskymi chyžami (domami). Osadníkom štyroch šoltýskych dvorov patril mlyn (1618), ale počet domov sa neskôr zmenšil o päť. V obci pôsobil pravoslávny duchovný (baťko) a pribudli dve železiarske rodiny.
Roku 1781 kráľ Jozef II. vydal rozkaz o novej komasácii, t.j. o zavedení pozemkového katastra (súpis pozemkov s opisom a podrobnými údajmi o ich charakteristike). Pôda poddaných bola oddelená od panských pozemkov a táto skutočnosť, zvýhodňujúca pánov, bola zapísaná do osobitných katastrálnych kníh.
V 18. storočí patril Vyšný Mirošov Aspremontom. V rokoch 1850-1890 tu bolo veľké vysťahovalectvo. V 19. storočí obec patrila Sečéniovcom. 
1. svetová vojna: V rokoch 1914-1915 obsadilo Vyšný Mirošov ruské vojsko. Časť obyvateľov pracovala v priemysle vo Svidníku. 
2. svetová vojna: V rokoch 1941–1945 bola obec tiež oslobodená ruským vojskom. Na česť sovietskych letcov je v obci postavený pamätník. 
Počas obdobia komunizmu obyvateľstvo obce pracovalo hlavne na obecnom družstve (statky kráv a prasiat), ktoré je dnes už iba ruinami. 
Občianska vybavenosť.
V súčasnosti sa v centre obce nachádza okrem pravoslávneho chrámu aj moderný gréckokatolícky kostol. V jeho blízkosti sa nachádza dom smútku a hlavný obecný cintorín. 

</doc>
<doc id="26394" url="https://sk.wikipedia.org/wiki?curid=26394" title="Vyšný Orlík">
Vyšný Orlík

Vyšný Orlík je obec na Slovensku v okrese Svidník.
Polohopis.
Vodné toky.
Cez stred obce Vyšný Orlík preteká rieka Ondava. Jej pravým prítokom je potok Riečka a ľavým potok Mostovka. Za obcou smerom na Bardejov sa nachádza rybník, ktorý sa využíva na rekreačný rybolov.
Začiatkom mája bude slávnostne otvorená rybárska sezóna na rybníku spojená so súťažou všetkých vekových kategórii.
Symboly obce.
Erb.
V modro-červenom štiepenom štíte strieborný zlatokorunovaný orol v
zlatej zbroji.
Terajší erb bol prijatý uznesením obecného zastupiteľstva 23. mája 2003 č. OZ – 4/2003. 2/2 a je zapísaný v heraldickom registri Slovenskej republiky pod signatúrou V -105/2003.
Hovoriaci symbol podľa odtlačku pečatidla obce z roku 1787. 
Autorom erbu je Ladislav Nagy. 
Vlajka.
Vlajka obce pozostáva zo siedmich pozdĺžnych pruhov vo farbách modra (1/7), biela (1/7), modra (1/7), žltá (1/7), červena (1/7), biela (1/7) a červena (1/7). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.
Literatúra: Heraldický register Slovenskej republiky V, Ministerstvo vnútra SR, Matica slovenská 2006, str. 196-197.
Kultúra a zaujímavosti.
Pamiatky.
26. novembra 1944 a 19. januára 1945 bola obec počas oslobodzovacích bojov vypálená. Vypálených a zničených bolo 26 domoc a 54 domov bolo silne poškodených.
Pravidelné podujatia.
Medzi pravidelné podujatia vo Vyšnom Orlíku je volejbalový turnaj O pohár starostu obce Vyšný Orlík. Koná sa prvú augustovú nedeľu. V roku 2007 sa konal 9. ročník.
V roku 2007 sa konal 1. ročník tohto istého turnaja Memoriál Jána Čvaňa.
Školstvo.
V obci je základná škola - 1. stupeň (1 až 4) a materská škola.

</doc>
<doc id="26395" url="https://sk.wikipedia.org/wiki?curid=26395" title="Železník">
Železník

Železník je obec na Slovensku v okrese Svidník. 
Polohopis.
Rozprestiera sa na južnom okraji Nízkych Beskýd v doline Tople v nad­morskej výške 170-400 m. Má rozlohu 583 ha. V severnej časti až rovinatý. Železník má 468 obyvateľov. 
Symboly obce.
Erb.
V zelenom štíte nad červenou zvlnenou zvýšenou pätou štítu je strieborný zlatolistý strapec hrozna, medzi dvoma zlatými klasmi na listnatých stopkách. Znamenie erbu tvorí nový erb z roku 2000, znázorňujúci vinohradnícky a poľnohospodársky motív. Vlnovka znázorňujúca potok Vašpatak (Železný potok) tvorí čiastočne hovoriaci symbol. Erb bol prijatý obecným zastupiteľstvom v 27. apríla 2000 a je zapísaný v Heraldickom registri SR pod číslom HR: Z-80/2000. Autormi erbu sú Leon Sokolovský, Sergej Pančák a Peter Kónya.
Vlajka.
Vlajka obce pozostáva zo šiestich pozdĺžnych pruhov vo farbách 1/6 žltej, 1/6 bielej, 1/6 zelenej, 1/6 žltej, 1/6 bielej a 1/6 červenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Občianska vybavenosť.
V obci sa nachádzajú dva moderné kostoly, evanjelický kostol z roku 2001 a rímskokatolícky Kostol Božieho milosrdenstva z roku 1995. 

</doc>
<doc id="26396" url="https://sk.wikipedia.org/wiki?curid=26396" title="Kaplna (okres Senec)">
Kaplna (okres Senec)

Kaplna (historicky , , ) je obec na Slovensku v okrese Senec. Najvýznamnejšou pamiatkou je románsko-gotický Kostol sv. Alžbety z 13. storočia, pomerne veľká, pôvodne dvojvežová tehlová stavba.

</doc>
<doc id="26397" url="https://sk.wikipedia.org/wiki?curid=26397" title="Kostolná pri Dunaji">
Kostolná pri Dunaji

Kostolná pri Dunaji (historicky , , ) je obec na juhozápadnom Slovensku v okrese Senec v Bratislavskom kraji.
Poloha.
Obec leží na Podunajskej rovine na vyvýšenine medzi riekami Malý Dunaj a Čierna Voda v nadmorskej výške 128 metrov. Susedí s obcou Kráľová pri Senci, ktorá je vzdialená od Kostolnej pri Dunaji necelý kilometer, podobne ako ďalšia susedná obec Hrubý Šúr. Vzdialenosť od Hrubej Borše a Turne je približne . Od centra okresného mesta Senec ju delí asi , no na začiatok mesta, na tzv. Dolný majer (nýr) sú to necelé . Po spevnenej ceste sa po cez majer Maholánka dostaneme do obce Hurbanova Ves, prípadne cez ďalší majer Oraľa do vzdialenejšej obce Jelka. Bratislava je vzdialená .
Jej súčasťou je lokalita Malý Šúr.
Podnebie.
Obec patrí do teplého a suchého pásma. Priemerná ročná teplota 9,7 st., priemerný ročný úhrn zrážok . Prevládajú západné vetry, prípadne (najmä v zime) juhovýchodné, zriedkavé sú severovýchodné vetry. Lokálne búrky aj frontálne zrážky obec často obchádzajú, prípadne sa dosahujú nižšie úhrny v porovnaní s Bratislavou, zrážky sú nerovnomerne rozložené počas roka. Snehová pokrývka sa objavuje menej ako 40 dní v roku (v zime 2006 – 2007 len 3 dni).
Pôdne pomery.
V okolí obce sa nachádzajú černozeme a fluvizeme. Sú symbolom a zárukou dostatočných úrod, pretože patria k najúrodnejším pôdam na Slovensku.
Černozeme majú dobré fyzikálne aj chemické vlastnosti pre poľnohopodárske využitie, sú však náchylné na sucho. Fluvizeme majú okrem dobrých fyzikálno-chemických parametrov aj priaznivé vlhkostné pomery, pretože sú zvlhčované podzemnými vodami. Nachádzajú sa bližšie k vodným tokom (Čierna Voda a Malý Dunaj)
Rastlinstvo a živočíšstvo.
Prevládajúca poľnohospodárska krajina (tzv. kultúrna step) sa odráža na rastlinstve a živočístve. Na ornej pôde sa pestujú hlavne obilniny (pšenica a jačmeň) a kukurica, prípadne cukrová repa, slnečnica a repka olejná. Zemiaky sa pestujú v menšej miere. Na poliach sa vyskytujú najmä zajace a bažanty. Veľkú časť územia obce však zaberá Maholanský les. Ide o jaseňovo-brestovo-dubový les (tzv. tvrdý luh – typ lužného lesa zaplavovaný len pri veľkých povodniach). Severná časť lesa je pôvodná, bez väčších zásahov človeka. Okrem krovín (prevláda jaseň) sa tu vyskytujú aj byliny. Veľmi početná je chochlačka dutá a plná, ktorá v apríli doslova pokrýva zem so svojimi kvetmi. Okrem nej tu rastú aj blyskáč, krivec a snežienka.
Južná časť je značne ovplyvnená činnosťou človeka. Sú tu početné holoruby, lesné cesty a nepovôdná vegetácia – agát a pajaseň, ktoré sa na holoruboch rýchlo šíria na úkor pôvodných drevín. Les tu pretína aj diaľkové elektrické vedenie. Istá časť holorubov bola zalesnená nahusto nasadenými borovicami. Napriek tomu žije v lese množstvo bezstavovcov, vtákov (drozd, sýkorka, dudok, kúdeľníčka) a z cicavcov napr. srnec.
Dejiny.
Najstaršia písomná zmienka pochádza z roku 1332, hoci sa v obci nachádza kostol sv. Panny Márie z 13. storočia. Miestny cirkevný zbor sa pripadol k reformácii v r. 1643, ale už v r. 1674 bol rekatolizovaný. Dedina spadala pod pálfyovské panstvo a vyvíjala sa ako poddanská obec. Dlho ju tvorili dve osady – severnejší Hasvár (Egyházfa) a južnejší Malý Šúr (Pénteksúr). V Hasvári (názov je od vodený od nemeckého názvu Gaswar) sa nachádzal aj kostol, kým v Malom Šúri sa nachádzal len trojičný stĺp. V roku 1910 mal Hasvár 316, Malý Šúr 161 obyvateľov prevažne maďarskej národnosti. V r. 1919 – 20 sa stali súčasťou Československa, po Viedenskej arbitráži v r. 1938 pripadli hortyovskému Maďarsku. Keďže dediny ležali v tesnej blízkosti, boli v r.1943 zlúčené pod spoločným názvom Egyházfa. Po r.1945 sa používal názov Hasvár, ale tento názov pomenúval len časť obce a navyše je nemeckého pôvodu, preto sa od r. 1948 používa nový názov Kostolná pri Dunaji. Napriek spojeniu sa Malý Šúr stavebne dodnes nespojil s Kostolnou (Hasvárom) a oddeľuje ho úzky pás poľa.
Súčasnosť.
V roku 2001 mala Kostolná pri Dunaji 458 obyvateľov, z toho 315 maďarskej a 137 slovenskej národnosti. Počet obyvateľov pozvoľna stúpa, koncom roka 2004 mala už 470 obyvateľov. Nachádza sa tu obecný úrad, hasičská stanica, materská škola, kultúrny dom, poľnohospodárske družstvo, obchod, kostol a krčma. Napriek socialistickému obdobiu si zachovala tradičný charakter, nestojí tu ani jeden bytový dom (panelák). Stále badať, že sa dnešná obec skladala pôvodne z dvoch dedín. Sú tu oddelené cintoríny, autobusové zastávky, donedávna obchody a dokonca aj jazerá. V poslednom období sa rozvíja individuálna výstavba nových rodinných domov a staršie domy sa vynovujú. V roku 2008 bol otvorený nový kultúrny dom. V roku 2011 mala obec 508 obyvateľov, z čoho bolo 265 maďarskej a 235 slovenskej národnosti.
Zaujímavosti.
Románsky kostol sv. Panny Márie z 13.storočia – románsky kostol s vežou, neorománsky pristavaný. V blízkosti sa nachádza historická fara.
Trojičný stĺp – nachádza na malom námestíčku v časti Malý Šúr.
Zachovaná ľudová architektúra – po celej obci sú viaceré pôvodné, prípadne len málo prestavané ľudové domy zo začiatku 20. storočia. V časti Malý Šúr sa nachádza zdevastovaný ľudový dom z r.1884.
Jazero – malé jazero so zaujímavým mólom a trstinovým prístreškom.
Maholanský les – lesný porast južne od obce.
Rezervácia sibírskych tigrov – približne od Kostolnej pri Dunaji sa nachádza rezervácia tigra sibírskeho.

</doc>
<doc id="26398" url="https://sk.wikipedia.org/wiki?curid=26398" title="Kráľová pri Senci">
Kráľová pri Senci

Kráľová pri Senci (historicky , , ) je obec na Slovensku v okrese Senec. 
História.
Obec je písomne doložená z roku 1335, patrila ku kráľovským majetkom, odtiaľ asi aj názov obce. Od začiatku 18. storočia tu bola veľká francúzska záhrada, ktorá bola počas 2. svetovej vojny takmer úplne zničená. 
Súčasná Kráľová pri Senci vznikla spojením dvoch obcí – Krmešu a Kráľovej. Krmeš ležal naľavo od Čiernej Vody, v blízkosti križovatky ciest Senec – Nitra. V roku 1910 mala 938 obyvateľov, prevažne slovenskej národnosti. Kráľová bola situovaná na pravom brehu Čiernej Vody. Obe obce pripadli v roku 1938 horthyovskému Maďarsku, oslobodené boli 1. apríla 1945. Po skončení 2. svetovej vojny sa spojili.
Kultúra a zaujímavosti.
V obci sa nachádza technická pamiatka zaradená medzi národné kultúrne pamatky – secesný most z roku 1904 cez Čiernu vodu. Most, ktorý je dielom talianskych majstrov, spájal kaštiel na pravom brehu s parkom a pozemkami na ľavom. Všeobecne sa udáva, že most je barokový a pochádza z 18. storočia, ale stavba iba imituje barok. Pamiatka bola obnovená s príspevkom z grantového programu Obnovme si svoj dom z Nadácie SPP. Most sa stal predlohou pre poštovú známku s nominálnu hodnotou 29 slovenských korún vydanú Slovenskou poštou v roku 2007.
Miestny kostol sv. Jána Krstiteľa z roku 1712, ktorý je zaradený medzi národné kultúrne pamiatky, bol pôvodne kaplnkou. Kaplnka bola súčasťou komplexu kaštieľa grófa Pálffyho s veľkým parkom. Po jeho postupnej asanácii medzi rokmi 19421944 zostal kostol osamotený. Zaujímavosťou je , že mu chýba klasická veža. Pri kostole stojí socha sv. Jána Nepomuckého z 30. rokov 18. storočia z dielne Juraja Rafaela Donnera, ktorú v roku 2009 vyhlásilo Ministerstvo kultúry za národnú kultúrnu pamiatku. 
V časti Krmeš sa nachádza kaplnka Božského Srdca Ježišovho z roku 1898.
V obci vyvierajú z troch navŕtaných vrtov pramene termálnej vody s teplotou 52 °C a 42 °C. V minulosti tvorili zdroj termálneho kúpaliska, ktoré však od 90tych rokov nefunguje a areál chátra.
V obci je Múzeum včelárstva na Slovensku, ktoré začalo zhromaždovať svoje zbierky v roku 1975. Iniciátorom jeho založenia bol Rudolf Mičieta, autor prvého diela o dejinách včelárstva na Slovensku. Múzeum zhromažduje materiál a dokumenty o vývoji včelárstva a jeho využívaní v rozličných oblastiach života človeka. V expozícii nachádzajúcej sa v areáli Včelárskej paseky, založenej roku 1930, sú vystavené unikátne zbierky úľov, používaných už v sedemnástom storočí, debničkové úle rozličného typu z osemnásteho storočia. V budove veľkého včelína sú umiestnené medomety, lisy na medzistienky, včelárske pomôcky a potreby z rozličných období vývoja slovenského včelárstva.
Osobnosti.
V obci strávil zvyšok života Svetloslav Veigl, slovenský básnik, kňaz, ktorý v obci pôsobil od roku 1978 ako správca rímskokatolíckej farnosti.
Svetloslav Veigl je pochovaný na miestnom cintoríne

</doc>
<doc id="26399" url="https://sk.wikipedia.org/wiki?curid=26399" title="Malinovo">
Malinovo

Malinovo (, historicky , ) je obec na Slovensku v okrese Senec v blízkosti Malého Dunaja. V obci je rímskokatolícky kostol sv. Juraja z roku 1870.
História.
Prvá písomná zmienka o obci sa datuje do roku 1209. Hovorí sa o maďarskej dedine ležiacej na západe Žitného ostrova, v Bratislavskej župe, Šamorínskeho okresu.
Jej pôda je úrodná, lesy veľmi pekné. Má dosť ovocných stromov a lúk. Hlavným zamestnaním obyvateľov v minulosti bolo poľnohospodárstvo.
Starý hrad obce kedysi patril mocným grófom zo Svätého Jura a Pezinka. Neskôr sa stal majetkom arcibiskupa Szelepcényiho, keď slúžil ako väznica mnohých kalvínskych kazateľom. Arcibiskup ho neskôr dal prestavať na kaštieľ. Terajšiu podobu získal v prvej polovici 19. storočia. Nakoniec sa kaštieľ stal majetkom grófov Apponyiovcov, ktorí boli známi svojou dobročinnosťou. Táto rodina je známa aj tým, že svoj pôvod odvádza od rodu Pech, ktorý patrí medzi 108 rodov, ktoré sem prišli ešte s Arpádom. Ich meno sa na Apponyi zmenilo roku 1392 kráľom Žigmundom. Grófsky titul im daroval 30. mája 1739 kráľ Karol III.
Gróf Albert Apponyi bol známi svojimi školskými zákonmi, ktoré tvrdo potláčali práva menšín vo vtedajšom Uhorsku. Po jeho úteku pred maďarskými komunistami počas Maďarskej republiky rád mu prvá ČSR poskytla azyl, počas ktorého žil na svojom panstve v Malinove. Po páde Maďarskej republiky rád sa vrátil do Maďarska.
Na hrobke rodiny Apponyiovcov je postavený dnešný kostol, ktorý bol obnovený v rokoch 1993 až 1994. Vnútri sa nachádzajú krypty grófov. Na mozaikových sklách nad oltárom je zobrazená Ježišova krížová cesta. Na chóre, ktorý bol vybudovaný roku 1954 sa nachádza nový organ.
Okolo Malinovského kaštieľa sa nachádza rozľahlý park. Zaujme najmä starými platanmi a buxusovými guľami z bývalej pravidelnej záhrady. Okolo kaštieľa sú pozostatky bývalej vodnej priekopy.
Obyvatelia obce v čase vypuknutia vojen boli celkovo maďarskej národnosti. Mobilizáciu prijalo s radosťou, považovali to za svoju vlasteneckú povinnosť. Počas druhej svetovej vojny patrila obec horthyovskému Maďarsku.
Pomery v obci počas vojen nemožno považovať za neznesiteľné. Odvedení zamestnanci veľkostatku, všetci bez výnimky, dostali počas celej vojny svoje dávky. Rodina, ktorá dostávala tieto dávky, z finančnej stránky pochodila lepšie, ako tá, ktorej hlava rodiny zostala doma. 
Počet ľudí na fronte bol 154, vojnových zajatcov bolo 27. Počet padlých a tých, ktorí zomreli v dôsledku choroby získanej na bojisku bol 27. Na uctenie ich pamiatky bol v roku 1992 postavený pamätník v kostolnom parku. Na ňom sú vyryté všetky mená padlých vojakov a zaznamenané aj to, v akej vojne bojovali.

</doc>
<doc id="26400" url="https://sk.wikipedia.org/wiki?curid=26400" title="Želmanovce">
Želmanovce

Želmanovce sú obec na Slovensku v okrese Svidník.
Symboly obce.
Erb.
V modrom štíte vpravo je zlatý snop, sprava obopätý pravošikmým strieborným kosákom so zlatou rukoväťou. Naľavo je strieborný obrátený ohliadajúci sa Baránok v zlatej zbroji, držiaci pred sebou zlatú pravošikmú krížovú žrď s obrátenou striebornou, do troch jazykov vybiehajúcou zástavou so znázornením červeného gréckeho tlapovitého kríža. Znamenie na erbu vychádza z poľnohospodárskeho motívu preneseného z odtlačku pečatidla obce z roku 1837. Erb bol doplnený o atribút sv. Jána Krstiteľa, patróna miestneho kostola. Erb bol prijatý obecným zastupiteľstvom 10. novembra 1996 a je zapísaný v Heraldickom registri SR pod číslom HR: Z-25/1996. Autorom erbu je Ladislav Nagy.
Vlajka.
Vlajka obce pozostáva zo štyroch pozdĺžnych pruhov vo farbách 1/6 červenej, 2/6 bielej, 2/6 žltej a 1/6 modrej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26401" url="https://sk.wikipedia.org/wiki?curid=26401" title="Miloslavov">
Miloslavov

Miloslavov je obec na Slovensku v okrese Senec v Bratislavskom kraji.
Polohopis.
Obec Miloslavov je situovaná na juhozápadnom Slovensku v Podunajskej nížine 20 km juhovýchodne od Bratislavy. Skladá sa z dvoch miestnych častí – Alžbetin Dvor a Miloslavov, ktoré sú od seba vzdialené zhruba 2 km. S hlavným mestom Bratislava má vlakové a autobusové spojenie. Leží v nadmorskej výške 127 m. Veľkosť katastra patriaceho obci je 1019,44 ha. Prevažná časť územia je tvorená poľnohospodársky využívanou pôdou, pričom k obci prilieha aj lužný les o výmere 27 ha. Na území obce sa rozkladá vodná plocha – štrkovisko – o výmere 67,45 ha.
Obyvateľstvo.
K 21.07.2017 mala obec 2 597 obyvateľov.
Podľa posledného sčítania obyvateľstva 2011 (1 780 obyvateľov) predstavovala národnostná skladba 89,3% obyvateľov slovenskej národnosti, 2,6% maďarskej, 0,7% českej a 7,4% obyvateľov inej národnosti. Obec ponímala 568 rodinných domov, 693 obývaných bytov.
V posledných rokoch obec prežíva búrlivý rozmach, ktorý súvisí s výhodnou polohou vzhľadom k hlavnému mestu, dobrými dopravnými prepojeniami, kompletnou technickou infraštruktúrou a pokojným, kultivovaným životným prostredím.
Symboly obce.
Podľa Heraldického registra Slovenskej republiky má obec tieto symboly prijaté 20. februára 1997.
Príroda.
Chotár obce leží v Podunajskej nížine v západnej časti Žitného ostrova v nadmorskej výške 125128 m. Mierne zvlnený odlesnený rovinný chotár tvoria treťohorné uloženiny, íly, štrky a piesky s mocnými vrstvami štvrtohorných uloženín Dunaja. Má černozemné pôdy. Územie patrí k relatívne suchej a najteplejšej časti Slovenska. Priemerná ročná teplota 9,8°C a priemerný počet letných dní v roku s teplotou 25°C je viac ako 60. Priemerné množstvo ročných zrážok je cca 600 mm. Obec patrí k najveternejšiemu územiu slovenských nížin, bezveterných dní do roka je 2044. V časti Miloslavov je jazero po vyťaženej štrkovej jame. Bohaté sú zásoby podzemnej vody. Hladina podzemných vôd sa zvýšila po vybudovaní vodného diela Gabčíkovo. Na námestí v časti Miloslavov je prírodný obecný park vysadený a založený tunajšími obyvateľmi r. 1934, keď tu boli vysadené lipy. Obecný park je aj v časti Alžbetin Dvor. Lesíky na svojom hubickom veľkostatku dal vysadiť barón rytier Rezső Wiener-Welten, vášnivý poľovník a chovateľ koní. Túto záľubu po ňom zdedil aj jeho syn Rudolf. Takýto borovicový lesík z konca 19. storočia sa zachoval pri ceste medzi Alžbetiným Dvorom a Miloslavou. Lesík bol vysadený aj pri osade Németšok, časť dnešného Hviezdoslavova a oba spojené alejou. Osadníci si v chotári zakladali aj vinice, ovocné sady a zaviedli pestovanie chmeľa.
Dejiny.
Na území dnešnej obce Miloslavov historicky existovali pôvodne dve osady – Alžbetin majer a Annin majer, ktorých vznik nie je možné presne časovo vymedziť. Územie bolo kráľovským majetkom a patrilo k Bratislavskému hradu. Podstatne starším osídlením je Alžbetin majer, založený najneskôr v 13. storočí pri románskom kostole sv. Alžbety. V listine z r. 1244 sa píše, že kráľ Bela IV. (12351270) daroval toto územie dvorníkom alebo sluhom Alžbety Uhorskej Wollgangovi a Davidovi. Po jej smrti jej brat Belo IV. nariadil, aby na svojom darovanom majetku postavili kostol na počesť sv. Alžbety.
V staršej literatúre sa spomína, že tu sídlila fara už v roku 1283. V súpise cirkevných desiatkov z rokov 13321337 sa kostol i lokalita nazýva "Svätá Alžbeta, kostol sv. Alžbety v poli". 
Fara i kostol sa opäť spomína v listine z roku 1399. Niekedy po tomto roku sa majetok, teda i kostol, dostal do vlastníctva benediktínskeho opátstva sv. Martina na Panónskom vrchu.
Roku 1521 sa lokalita spomína znova, ale už len ako majetok, majer, ktorý opátstvo predávalo kláštoru Pavlínov v Marianke.
Koncom 16. a začiatkom 17. storočia postihla obyvateľstvo hornej časti Žitného ostrova epidemická choroba, ktorá bola príčinou vymretia značného počtu obyvateľstva Žitného ostrova a spustnutia viacerých dedín a osád. V kanonickej vizitácii z roku 1634 sa už Alžbetin Dvor uvádza len ako samota, kde bolo vidieť len zrúcaniny. Ani kostol neobišiel o nič lepšie. Avšak ostrihomský arcibiskup Juraj Szelepcsenyi-Pohronec, významný podporovateľ umenia a staviteľstva, sa postaral aj o obnovu tohto kostola. Počas rokov 16661679 dal na pôvodných základoch postaviť novú stavbu i nový oltár. Osada sa však obnovovala veľmi pomaly.
V roku 1781 mala osada len 17 obyvateľov – z časti Slovákov a z časti Maďarov. Alžbetin Dvor potom prešiel rukami viacerých zemepánov, ktorí premenili kostol na sýpku už pred rokom 1846. Aby nepripomínal kostol, dali zrúcať aj vežu.
Roku 1921 patrili osady Annin Dvor a Alžbetin Dvor rytierovi Rudolfovi Wiener-Waltenovi. Po parcelácii jeho veľkostatku sa tam usadilo 76 rodín – českých rodín z Volyne (dnešná Ukrajina) a slovenských rodín z Juhoslávie a Maďarska.
Kolónia Miloslava (tento názov sa používal až do roku 1933) zaberala dvor Annamajor a časť dvora Erzsébetmajor. Annamajor a Erzsébetmajor patrili do veľkostatku Béke-Gomba vlastníka Rudolfa Wiener-Weltena a veľkostatku Fél-Majorháza vlastníka Ľudovíta Strassera. Kolónia zaberala časť katastrálnych území obcí Štvrtok na Ostrove, Mischdorf (Nové Košariská), Tartschendorf (Nová Lipnica) a Fél (Tomášov).
V roku 1930 sa tieto dve kolónie rozhodli osamostatniť od materskej obce Štvrtok na Ostrove a na návrh kolonistov boli zjednotené pod spoločným názvom Miloslava, s miestnou časťou Alžbetin Dvor a miestnou časťou Miloslavov. V roku 1933 štátny pozemkový úrad so sídlom v Prahe zmenil názov z Miloslava na Miloslavov. Od roku 1936 začala obec rozhodovať o svojom osude sama.

</doc>
<doc id="26402" url="https://sk.wikipedia.org/wiki?curid=26402" title="Most pri Bratislave">
Most pri Bratislave

Most pri Bratislave (historicky , , ) je obec na Slovensku v okrese Senec. V obci je rímskokatolícky kostol Božského Srdca Ježišovho, ktorého súčasťou je aj románskogotický kostolík z konca 13. storočia zasvätený pôvodne sv. Tomášovi. V jeho interiéri sa zachovali zvyšky nástenných malieb a na Slovensku unikátne murované baldachýny po stranách víťazného oblúka. Miestne časti: Studené.
V rokoch 1938 - 1945 pohraničná obec, susedné Malinovo (Eberhard) už patrilo do horthyovského Maďarska. Po skončení druhej svetovej vojny boli dovtedajší obyvatelia obce nemeckej národnosti vysídlení. Namiesto nich sem prišli Slováci z horného Považia a Oravy. V roku 1974 zmena názvu z Mostu na Ostrove na Most pri Bratislave. V súčasnosti obec zažíva prudký nárast obyvateľstva z dôvodu blízkosti hlavného mesta Bratislavy.

</doc>
<doc id="26403" url="https://sk.wikipedia.org/wiki?curid=26403" title="Nová Dedinka">
Nová Dedinka

Nová Dedinka (, ) je obec na Slovensku v okrese Senec.
V katastri obce sa nachádza rímskokatolícky románsky kostol Premenenia Pána (predtým sv. Filipa a Jakuba), neskôr goticky prestavaný. Jeho vznik sa kladie do prvých troch desaťročí 13. storočia, pričom sa však dá pripustiť i skorší pôvod. Zaujímavosťou je skutočnosť, že kostol stojí na halštatskej mohyle zo staršej doby železnej. 
Dejiny.
Obec Nová Dedinka vznikla v roku 1960 zlúčením dvoch pôvodných obcí Dedinka pri Dunaji a Nová Ves pri Dunaji.
Dedinka pri Dunaji ("predtým Saap, Alsosap, Nogzap, Saap superior, Schap, Dunasáp, Šáp, Dunajský Šáp") sa prvýkrát spomína v listine palatína Rolanda dňa 13. marca 1252, kde je uvedená "terra Saap" na brehu rieky Plazov (niekdajší názov Čiernej vody).
Nová Ves pri Dunaji ("predtým Duna-Ujfalu, Neüdorff, Nowa Wess, Dunaújfalu, Dunajská Nová Ves") sa prvýkrát spomína 16. októbra 1445 v súvislosti s dedičským konaním vtedajšieho majiteľa obce. Donedávna uvádzaný dátum prvej písomnej správy o Novej Vsi pri Dunaji, rok 1326, sa týka zaniknutej osady Pomša, ktorú napriek tomu, že sa nachádzala v terajšom katastri obce, nemožno s Novou Vsou stotožniť.
V rokoch 1938 - 1945 patrila obec horthyovskému Maďarsku.
Významné osobnosti obce.
Rodáci

</doc>
<doc id="26404" url="https://sk.wikipedia.org/wiki?curid=26404" title="Igram">
Igram

Igram (, ) je obec na Slovensku v okrese Senec. V obci sa nachádza pôvodne barokový kostol sv. Imricha z roku 1772, ktorý bol v roku 1862 neoromanticky upravený a zväčšený.
Poloha.
Igram leží v úrodnej Podunajskej nížine, v južnej časti Trnavskej pahorkatiny v blízkosti miest Trnava, Senec a Modra neďaleko Malých Karpát v nadmorskej výške 148 m n. m. Dnes leží medzi dvoma dôležitými dopravnými tepnami, železničnou traťou a diaľnicou D1. Chotár obce je rovinatý. Na Nivách a v Šúri strácal rovinatý charakter, boli tam vinohrady, ktoré už dnes neexistujú.

</doc>
<doc id="26405" url="https://sk.wikipedia.org/wiki?curid=26405" title="Chorvátsky Grob">
Chorvátsky Grob

Chorvátsky Grob (historicky , , , ) je obec na Slovensku v okrese Senec. V obci je rímskokatolícky kostol Krista Kráľa z roku 1589 a kaplnka Najsvätejšej Trojice z roku 1880. K obci patrí miestna časť Čierna Voda s kostolom sv. Jána Pavla II., ktorý bol posvätený 12. októbra 2014.
Dejiny.
Trvalé osídlenie lokality doložené archeologickými nálezmi je už z mladšej doby kamennej. Prvá písomná zmienka o obci pod názvom Monar pochádza z roku 1214. V tom čase sa v obci vyrábali šperky.
Počas tatárskeho vpádu roku 1241 sa časť obyvateľstva obce Monar odsťahovala a do obce sa už nevrátila. Dedina Monar bola aj v 14. storočí pravdepodobne vyľudnená, lebo ju znovu osídľovali. Tieto opustené domy obsadzovali nemeckí prisťahovalci. Chorvátsky Grob sa z tých čias spomína pod názvom Aysgruab. V roku 1545 španielske vojská kráľa Ferdinanda dedinu vypálili.
Prví Chorváti prišli na územie Chorvátskeho Grobu v roku 1552, keď osídľovali spustošené miesta po Turkoch. Podľa poznámky zo zápiskov z roku 1553 chorvátskych kolonistov povolal a usadil gróf Illésházy. Chorváti sa zaoberali poľnohospodárstvom a vinohradníctvom. Rozvinula sa domáca výroba a ľudový výtvarný prejav - rezbárstvo, čipkárstvo, výšivkárstvo a maliarstvo. V rokoch 1634 - 1780 v obci žilo čisto chorvátske obyvateľstvo.
K výraznému ústupu chorvátčiny došlo začiatkom 20. storočia.
Pri sčítaní obyvateľstva v roku 2021 sa k chorvátskej národnosti v obci prihlásilo už len presne 10 ľudí.
Súčasnosť.
Podľa údajov samosprávy, dosiahol počet obyvateľov Chorvátskeho Grobu k 31. decembru 2024 hodnotu 7885.
Približne dvadsať percent obyvateľov žije v pôvodnej časti a približne osemdesiat percent žije v lokalite Čierna Voda, kde stále prebieha výstavba nových ulíc a štvrtí.
Demografia.
1910.
 
Zatiaľ čo na konci 19. storočia, podľa uhorského sčítania ešte v obci prevažovalo chorvátske obyvateľstvo, na začiatku 20. storočia sa chorvátske obyvateľstvo vo veľkej miere poslovenčilo ("najmä kvôli jazykovej príbuznosti slovenčiny a chorvátčiny") a v roku 1910 už tvorilo iba významnú menšinu. Naďalej sa však zachovávala kultúrna odlišnosť a povedomie o chorvátskom pôvode. 
1880.
Na konci 19. storočia v obci prevažovalo chorvátske obyvateľstvo, ktoré prišlo do obce v priebehu 16.-17.storočia. 
Verejná doprava.
Verejnú dopravu do obce zabezpečuje spoločnosť ARRIVA zo Zlatých pieskov linkami 525 a 527 (cez miestnu časť Čierna Voda) a linkou 528 (cez Ivanku pri Dunaji a Bernolákovo). Obec tiež obsluhuje nočná linka 598 premávajúca z Hodžovho nám. Autobusy premávajú podľa cestovného poriadku zverejneného na stránke IDSBK. Cestovné v rámci Bratislavského kraja je integrované prostredníctvom IDS BK. Obec Chorvátsky Grob je v IDS BK zóne 525 a miestna časť Čierna Voda v zóne 610.
Výsledky komunálnych volieb 2022.
V komunálnych voľbách 2022 si občania Chorvátskeho Grobu zvolili za starostu JUDr. Mgr. Vladimíru Vydrovú. V obecnom zastupiteľstve je zvolených 11 poslancov.

</doc>
<doc id="26406" url="https://sk.wikipedia.org/wiki?curid=26406" title="Hurbanova Ves">
Hurbanova Ves

Hurbanova Ves (, ) je obec na Slovensku v okrese Senec, 10 km od okresného mesta a 30 km od Bratislavy. Leží na ceste druhej triedy Senec – Šamorín, na hranici okresov Senec a Dunajská Streda.
Obec leží neďaleko toku Malého Dunaja. Je súčasťou Podunajskej nížiny a patrí do mikroregión Podunajsko. V jej okolí nie je žiaden veľký priemyselný podnik, je obklopená poľnohospodárskymi plochami.
V obci sa nachádza obecný úrad, knižnica, kultúrny dom, predajňa potravín, pohostinstvo, futbalové a volejbalové ihrisko. Cintorín je 600 m za dedinou. Kostol tu nie je. Obec patrila medzi zánikové, ale v súčasnosti sa zaľudňuje. Je plynofikovaná, má vlastný vodovod, kanalizáciu a čističku odpadových vôd.
V blízkosti obce sa nachádza Oáza sibírskeho tigra alebo je možné navštíviť vodný kolový mlyn v Jelke.
V rokoch 1938 - 1945 patrila obec horthyovskému Maďarsku.

</doc>
<doc id="26407" url="https://sk.wikipedia.org/wiki?curid=26407" title="Hrubý Šúr">
Hrubý Šúr

Hrubý Šúr (v období 19201927 Šúr, ) je obec na Slovensku v okrese Senec.
Hrubý Šúr leží v prostredí Podunajskej nížiny, východne od Bratislavy a južne od okresného mesta Senec. Obec sa rozprestiera na nízkom priečnom vale Malého Dunaja v nadmorskej výške medzi Čiernou vodou a Malým Dunajom, na štátnej ceste druhej triedy SenecŠamorín a na rozhraní okresov Galanta, Senec a Dunajská Streda.
Katastrálne územie obce s rozlohou tvorí lužná rovina a lužné pôdy miestami so štrkovým a pieskovým podkladom. Venuje sa tu pestovaniu poľnohospodárskych plodín, tak zeleniny, ako aj ovocia.
V okolí obce, najmä pri Malom Dunaji a jeho ramene, sú lesy, kde žije divá zver, hlavne srnky, bažanty, zajace, divé kačice.
Archeologické nálezy v katastrálnom území a okolitých lokalitách dokazujú prítomnosť človeka už od mladšej kamennej doby. Priamy doklad o osídlení chotára obce pochádza zo 7. storočia. Pri hlbokej orbe v lokalite Csandal boli roku 1952 objavené ľudské kosti a rôzne dobové zbrane. Ďalšou lokalitou je Kerektó, kde sa našlo pohrebisko z 8.11. storočia. 
V obci je rímskokatolícka kaplnka Najsvätejšej Trojice z roku 1970.
V rokoch 1938 - 1945 patrila obec horthyovskému Maďarsku.

</doc>
<doc id="26408" url="https://sk.wikipedia.org/wiki?curid=26408" title="Hrubá Borša">
Hrubá Borša

Hrubá Borša () je obec na Slovensku v okrese okrese Senec. V obci je rímskokatolícka kaplnka sv. Rozálie z roku 1930. Prvá zmienka o obci je už z roku 1244. Obec sa spomína pod názvom Martinus de Borsa (nemes). Pramene hovoria, že mala 42 domov a 426 obyvateľov s prevažne rímskokatolíckym vierovyznaním. Názov obce je odvodený z mena starého zemianskeho rodu "Borsa-iovcov", ktorí boli prevažnými majiteľmi pôdy obci. V rokoch 1938 - 1945 patrila obec horthyovskému Maďarsku.
V roku 2008 prebehla rozsiahla úprava centra obce, v rámci ktorej bol zrevitalizovaný park, pribudli chodníky zo zámkovej dlažby, menší objekt so strmou strechou a preliezky pre deti. Súčasťou úpravy bolo aj umiestnenie hodín s ukazovateľom teploty. Rok predtým na východnom okraji obce, smerom na susednú obec Jánovce, postavila súkromná firma ORAG Slovakia s.r.o. halu. Obec má veľké rozvojové plány. V roku 2009 sa začala výstavba majstrovského 18 jamkového golfového ihriska GREEN RESORT a 6 jamkovej akadémie s profesionálnym driving rangeom. V rámci areálu sa zároveň výstavba nových obytných zón na východe aj na severe obce. Celkove ide až o 400 nových pozemkov ktoré majú vyrásť v najbližích 2 rokoch. 
Obcou prechádzajú autobusové linky 609 Bratislava - Veľké Úľany - Jelka, 658 Senec – Jelka - Veľké Úľany a 659 Senec – Veľké Úľany - Jelka.

</doc>
<doc id="26409" url="https://sk.wikipedia.org/wiki?curid=26409" title="Hamuliakovo">
Hamuliakovo

Hamuliakovo (historicky , , , ) je obec na Slovensku v okrese Senec. Leží približne južne od Bratislavy. Patrí do regiónu Podunajsko.
Poloha.
Obec Hamuliakovo sa nachádza v západnej časti Podunajskej nížiny, na Žitnom ostrove. Terén je rovinný, s minimálnym kolísaním nadmorskej výšky od 127 do Katastrálne územie obce má rozlohu 527 ha. Susediace sídla sú Šamorín a Kalinkovo. 
Dejiny.
Podľa Arnolda Ipolyiho, známeho etnografa a kunsthistorika, v roku 1222 v listinách spomínaný Gutt je dnešná obec Hamuliakovo.
O tom svedčí aj kameň, ktorý sa našiel v roku 1870 pri stavbe organu v kostolnej stene. Na kameni bol vytesaný rok 1222. Ďalším údajom o vzniku obce je rok 1244, avšak dôkaz o jeho vierohodnosti chýba. Zdá sa, že najreálnejším dátumom je rok 1249, keď sa synovia Petra Guttoriho dohodli na deľbe majetkov. V roku 1284 je meno obce zapísané ako Gutora, v roku 1287 ako Gwttur. Obec teda bola kolískou rodu Guthoriovcov.
V listinách z 13. a 14. storočia sa spomínajú 3 podobné obce: Nagygútor (Veľký Gutor), Kisgútor (Malý Gutor) a Gutorszeg (Gútor-časť). Obec Gutorszeg zrejme zničil Dunaj, možno za veľkej povodne roku 1568. Neskôr podobný osud postihol aj Malý Gutor. Dnes ich pamiatku uchovávajú chotárne názvy.
Neskôr sa zo šľachtického sídla stala typická zemianska obec. Na konci 15. storočia sa tu objavila rodina Sydóovcov, ktorá v obci vlastnila majetky až do začiatku 20. storočia. Istý čas tu boli zemepánmi aj Kisguthoriovci. V roku 1519 v obci získal majetok od Bertalana Sydóa Ján Földes, ale zakladateľom tunajšej línie rodu pokladáme Wolfganga. V 17. storočí tu boli zemepánmi rodiny Amprusterovcov, Eperjessiovcov, Kerekesovcov, na konci storočia aj Korláthovci a Késmárkovci. Na začiatku 18. storočia František Földes vymenil tento majetok za iný s grófom Jánom Szapárym.
V 18. storočí tu sú vlastníkom majetkových dielov nové zemianske rodiny Naszvadyovcov a Boronkayovcov. Zemianskými majiteľmi v 19. storočí sú rody: Földesovcov, Korláthovcov, Szapáryovcov, Késmárkovcov, Sidóovcov, Naszvadyovcov, Zichyovcov a Szmrtnikovcov. Neskôr k nim pribudli rodiny Szalayovcov a Zsitvayovcov. Dedinu často sužovali rôzne prírodné katastrofy, predovšetkým povodne v rokoch 1679, 1809, 1829 a 1862. Obyvatelia obce sa zaoberali poľnohospodárstvom, rybárstvom a mlynárstvom na Dunaji bolo až 22 mlynov. V chotári obce ešte začiatkom 19. storočia bol dubový a cerový les, ktorý bol najväčším bohatstvom obce.
Dunaj prispel k rozvoji obce aj k jej ničeniu. Poskytoval bohatú zásobu čistej, čerstvej pitnej vody. Pôda obce bola mimoriadne úrodná na rozdiel od ostatných dedín, ktoré neboli v bezprostrednej blízkosti Dunaja. Nebezpečné boli povodne, hlavne tie zimné, a jarné, keď nielen silno prúdiaca voda ale aj samotný ľad spôsobil katastrofálne škody. Viackrát sa hrádza na najslabších miestach pretrhla.
Poloha obce, aleje, kamenisté ale aj piesočnaté zátoky, boli využívané turistami na kúpanie a rybolov. Čisté ovzdušie priťahovalo cestovateľov. Prvá svetová vojna si vyžiadala z radov tunajšieho obyvateľstva 21 životov. Po roku 1918 sa stal Gutor súčasťou novovzniknutého Česko-Slovenska.
Ďalšie povodne obec postihli v roku 1928 a 1929. V rokoch 19381945 bola obec pripojená Maďarsku. Do roku 1945 boli väčšími vlastníkmi pôdy G. Feigenbaum, J. Nagy, Š. Sághy. II. svetová vojna si z tunajšieho obyvateľstva vyžiadala 20 obetí. Po roku 1945 Gutor sa stal opäť súčasťou Česko-Slovenska. V roku 1947 v rámci výmeny obyvateľstva bola násilne odsunutá časť tunajšieho obyvateľstva maďarskej národnosti do Maďarska a na ich miesta prisťahovali slovenské rodiny z Maďarska.
Súčasnosť.
Chotár obce leží v Podunajskej nížine v západnej časti Žitného ostrova na agradačnom vale Dunaja v nadmorskej výške 125130 m. Obec sa stáva vyhľadávaným cieľom turistov, rekreačnou oblasťou obyvateľov Bratislavy. V Hamuliakove sa úspešne rozvíja súkromne podnikanie, zlepšujú sa služby. Chotárom obce prechádzajú turistické trasy, poloha na brehoch hrušovskej zdrže vodného diela Gabčíkovo dávajú Hamuliakovu predpoklady ďalšieho rozvoja.

</doc>
<doc id="26410" url="https://sk.wikipedia.org/wiki?curid=26410" title="Dunajská Lužná">
Dunajská Lužná

Dunajská Lužná je obec na Slovensku v okrese Senec. 
Dunajská Lužná leží približne juhovýchodne od hlavného mesta Slovenska Bratislavy smerom na Dunajskú Stredu a Komárno. Dunajská Lužná patrí do bližšieho okolia Bratislavy, keďže v nej bujnie stavebný ruch, naznačujúci zvyšujúci sa počet nových obyvateľov, prichádzajúcich sem buď z hlavného mesta alebo okolia. 
Obec vznikla 1. januára 1974 z troch, pôvodne samostatných sídiel – Nových Košarísk, Jánošíkovej a Novej Lipnice. 
Popri obci vedie ochranná hrádza, vybudovaná na účely ochrany pred dunajskými vodami, ktorá začína v Bratislave a pokračuje smerom na vodnú nádrž Gabčíkovo. Neďaleko obce smerom na Senec, sa nachádza jazero Malá voda (jazero Nové Košariská I) a v inundačnom pásme za ochrannou hrádzou sa nachádza jazero Piesková jama (jazero Nové Košariská II). Obe slúžia na rybolov a Malá voda býva v lete zaplnená aj kúpaniachtivými návštevníkmi, keďže pre nich poskytuje príjemný relax. Piesková jama túto výhodu pre svoje bahnité dno a kalnú vodu nemá. Obyvateľstvo obce je prevažne slovenskej národnosti, okrem nej tu žijú najmä príslušníci maďarskej a rómskej národnosti. Počet obyvateľov na konci roka 2013 bol 5 195, o desaťročie neskôr už presiahol 8 000.
V obci je rímskokatolícky kostol Povýšenia sv. Kríža z roku 1797 a kaplnka sv. Martina – zvyšok (presbytérium) pôvodného románskeho kostola z 13. storočia, ktorý vyhorel v roku 1852. Evanjelický kostol bol postavený v roku 1814 v klasicistickom štýle. 
Futbalový klub OFK Dunajská Lužná hrá momentálne 3. najvyššiu slovenskú ligu.
Názov obce.
Súčasný názov obce vošiel do platnosti 1. januára 1974 a je odvodený od polohy obce pri dunajských lužných lesoch.
Pôvodný maďarský a nemecký názov miestnej časti Nové Košariská (historicky , , ) odvodzoval jazykovedec Ján Stanislav z dávneho slovanského slova "Mišär", za modernú rekonštrukciu názvu určil tvar "Myšiare". V roku 1945, keď sa do obce začalo sťahovať obyvateľstvo z Košarísk-Priepastného, Lubiny a Bziniec bol názov zmenený na "Nové Košariská".
Pôvodný maďarský a nemecký názov miestnej časti Nová Lipnica (historicky , , ) sa odvádza od stredovekého slovanského mena "Torec". Meno patrí k "tor", ktoré znamená košiar (na statku). Súčasný názov "Nová Lipnica" dostala obec v roku 1948, keď sa do nej začali sťahovať obyvatelia z Veľkej Lipnice na Orave, ktorá pripadla Poľsku. Špecificky sa do pôvodných nemeckých domov nasťahovalo 28 rodín, prevažne goralského pôvodu. Kultúrna stopa goralských kolonistov v rýchlo rastúcej obci je však už minimálna. 
Pôvodný maďarský názov miestnej časti Jánošíková (historicky , , ) vznikol pravdepodobne z latinského mena Dionysius podľa patrocínia svätého Dionýza, prvého parížskeho biskupa a jedného z patrónov Francúzska. V roku 1293 sa spomína ako "Dyenus". Pôvodné nemecké pomenovanie "Schildern" je pravdepodobne odvodené zo stredovekého povolania výrobcov štítov – štitárov. V najstaršej pozemkovej knihe mesta Bratislavy (po roku 1439) sa spomína v podobe "Schiltarn". Pomenovanie "Jánošíková" dostala obec v roku 1948 po prisťahovalcoch z Terchovej, rodiska Juraja Jánošíka.
Dejiny obce.
V erbe obce je znázornený sv. Martin z Tours, ktorý bol biskupom vo Francúzsku a pôvodne sa narodil ako syn rímskeho dôstojníka okolo roku 316 v rímskom tábore Sabaria (dnes Szombathely). Tento svätec bol patrónom pôvodného farského kostola v časti Nové Košariská.
Obec Dunajská Lužná je známa aj v európskej archeológii mohylovým pohrebiskom zo staršej doby železnej, z rokov700550 pred Kr.. Archeologický výskum v časti Nové Košariská preskúmal mohylovú nekropolu so žiarovým spôsobom pochovávania s centrálnym hrobom v zemnej mohyle. V pohrebisku sa našlo veľké množstvo keramických nádob s bohatým umeleckým prejavom. 
Kovové predmety sa však zachovali len vo veľmi malom množstve.
Do skončenia druhej svetovej vojny, počas ktorej boli obce, ktoré dnes tvoria Dunajskú Lužnú, pohraničné, bolo obyvateľstvo najmä nemeckej národnosti. Po skončení druhej svetovej vojny sem namiesto nich prišli kolonisti zo myjavských kopaníc a severného Slovenska. 
V januári 2004 bola v Dunajskej Lužnej otvorená stála expozícia HISTÓRIA A SÚČASNOSŤ OBCE, umožňujúca návštevníkom detailnejšie sa oboznámiť s minulým a súčasným životom obce.
Obecné symboly.
Erb.
Erb obce Dunajská Lužná tvorí "zo spodného modrého štítu vyrastá zlatovlasý biskup v striebornozlatom zdobenom rúchu, držiaci pred sebou zlatý kalich. Nad ním sa vznáša zlatá, striebrom zdobená mitra a po bokoch ho sprevádzajú dva a dva nad sebou postavené zlaté kvety na zelených stopkách".
Vlajka.
Vlajku obce Dunajská Lužná tvoria farby obecnej vlajky sú odvodené z farieb erbu, pozostáva zo štyroch pruhov vo farbách bielej, žltej, zelenej a modrej. Vlajka je ukončená tromi cípmi.
Obyvateľstvo.
V roku 2013 mala Dunajská Lužná 5 195 obyvateľov.
Národnostné zloženie: 

</doc>
<doc id="26411" url="https://sk.wikipedia.org/wiki?curid=26411" title="Čataj">
Čataj

Čataj (, ) je obec na Slovensku v okrese Senec. V obci je rímskokatolícky kostol svätej Margity z roku 1721, do súčasnej podoby prestavaný v roku 1845. 
Dejiny.
V období sťahovania národov prišli na toto územie Slovania. V 7. až 8. storočí tu vznikla slovanská osada, ktorá mala hospodársky aj strategický význam. Dôkazom sú nálezy z pohrebiska: našli sa zbrane, ozdoby aj rôzne predmety dennej potreby.
Prvá písomná zmienka o Čataji pochádza z roku 1244, kedy sa obec uvádza v listine ako „villa Chatey“. Táto listina je síce považovaná za nepravú (falošnú), teda vytvorenú dodatočne, no napriek tomu má historický význam. Dokazuje, že obec už v tom čase existovala ako majetok alebo osídlené miesto. Rok 1244 teda nie je rokom založenia Čataja, ale skôr prvým známym záznamom o jeho existencii v písomnej podobe. Názov „Chatey“ má nejasný pôvod a nie je úplne isté, z akého jazyka alebo mena pochádza. V tom období patrila obec pravdepodobne pod správu kráľovskej koruny alebo miestneho šľachtica, ako to bolo bežné.
Počas tureckých vojen a stavovských povstaní bola obec takmer vyľudnená. Obnova prišla začiatkom 18. storočia, keď sa Čataj dostal do vlastníctva zemepána Jána Pálffyho.

</doc>
<doc id="26412" url="https://sk.wikipedia.org/wiki?curid=26412" title="Boldog">
Boldog

Boldog (historicky ; , , , ) je obec na Slovensku v okrese Senec.
Polohopis.
Obec sa nachádza v severnom výbežku Podunajskej roviny v nadmorskej výške 124 metrov. Povrch je rovinatý, prevýšenia v obci a v katastrálnom území obce dosahujú max. 2 metre. Západne a severne od obce sa nachádza najjužnejšia časť Trnavskej pahorkatiny, východne sa nachádza časť Podunajskej roviny zvaná pre množstvo vodných tokov Úľanská mokraď. Južne od obce pokračuje pomerne jednotvárna Podunajská rovina. Priamo v obci netečie žiadny vodný rok, ale v katastrálnom území pramení Nový potok a hranicu katastra na SV s obcou Čataj tvorí Stoličný potok. Tesne pri obci, smerom na Senec, sa nachádza malé jazero vybagrované v 70. rokoch pri stavbe neďaľekej diaľnice. Severozápadne od obce sa tiahnu Malé Karpaty, ktoré sú zväčša dobre viditeľné aj z obce (vidno napr. Kamzík, Veľký Javorník, Somár, Veľkú Homoľu, hrad Červený Kameň…) Za veľmi dobrej viditeľnosti je možno vidieť Zobor a Veľký Tribeč v pohorí Tribeč pri Nitre ako aj Považský Inovec. Okolie obce tvoria zväčša polia, lesy sa nezachovali, ale severnejšie sa tiahne rozsiahly Martinský les. Okolo ciest, potokov sa nachádzajú skupinky stromov.
Podnebie.
Boldog sa nachádza vo veľmi teplej a suchej oblasti Slovenska. Patrí k najslnečnejším obciam, priemerný ročný svit dosahuje aj 2200 hodín. Priemerné ročné zrážky sú okolo 500 – , teplota 10 °C. Búrky a prudké dažde dedinu zväčša obchádzajú (zrážkový tieň). V zime sa sneh málokedy udrží dlhšie ako 10 dní, celkový počet dní so snehovou pokrývkou je cca 25 – 30 dní. Charakteristickým javom je nezávisle od ročného obdobia pre otvorenosť okolia veľká veternosť.
Dejiny.
Obec sa spomína v roku 1245 pod názvom TULWEJ. Dnešný názov sa spomína v 18. storočí, slovenský názov bol do roku 1960 Matka Božia. V roku 1910 mal 398 obyvateľov maďarskej národnosti. V roku 1919 prestrelka medzi česko-slovenskými vojakmi a miestnym obyvateľstvom. Elektrina bola zavedená v roku 1938. V rokoch 1938 – 1945 pripadol horthyovskému Maďarsku, bol pohraničnou obcou (susedné dediny Čataj a Blatné ležali už na Slovensku). Oslobodený 1.4.1945. Od roku 1949 do 1960 patril do okresu Senec, potom do konca 80. rokov Galanta, v 90.rokoch prechodne pod okres Bratislava-okolie a od roku 1996 patrí opäť do okresu Senec. V roku 2008 otvorenie zrekonštruovaného kultúrneho domu. V roku 2011 mala obec 428 obyvateľov, z čoho bolo 57,7 % maďarskej a 38,3 % slovenskej národnosti.
Pamiatky.
Významnou historickou pamiatkou v obci je pôvodne románsky Kostol Nanebovzatia Panny Márie, postavený okolo roku 1220 na základoch stavby asi z 12. storočia. Ako stavebný materiál boli čiastočne použité kvádre pochádzajúce z rímskych čias. Gotická úprava bola prevedená koncom 15. storočia. V interiéri kostolíka sa nachádza aj románska krstiteľnica s figurálnou výzdobou. Staršia kamenná krstiteľnica jednoduchého tvaru je umiestnená pri kostole.
Do južnej steny kostola je zakomponovaná vápencová náhrobná doska s rozmermi 175 x 76 x z 1. storočia, s najstarším rímskym nápisom na Slovensku. Objavená bola až v roku 1976, spolu s románskymi prvkami. Tabuľa je náhrobným kameňom Q. Atilia Prima, príslušníka XV. rímskej légie pôsobiacej v Carnunte, ktorý zomrel ako 80-ročný koncom 1. storočia po Kr. Z textu na náhrobku vyplýva, že po prepustení z armády sa venoval obchodovaniu.
Tabuľa tvorí súčasť staršieho románskeho portálu zrejme z 12. storočia. Novší portál z 13. storočia na južnej strane lode sa nachádza bližšie k západnému priečeliu.

</doc>
<doc id="26413" url="https://sk.wikipedia.org/wiki?curid=26413" title="Operácia Barbarossa">
Operácia Barbarossa

Operácia Barbarossa (; ) je kódové označenie pre inváziu vojsk Osi do ZSSR, ktorá otvorila východný front a začala vojenskú kampaň označovanú taktiež ako Veľká vlastenecká vojna.
Operácia Barbarossa sa začala 22. júna 1941 a skončila v decembri 1941, kedy vyčerpaná nemecká armáda nedokázala v ťažkých zimných podmienkach a za silnejúceho odporu Červenej armády pokračovať vo svojom postupe a prešla do obrany. Aj keď možno nemecké ťaženie v priebehu Barbarossy považovať za víťazné, pretože Sovietsky zväz utrpel katastrofické porážky a ťažké straty, ktorého pripravili o najsilnejšie armádne celky, čím bola jeho schopnosť viesť vojnu silne naštrbená, išlo o nemecké víťazstvo veľmi draho zaplatené a nedostačujúce, pretože nestačilo na to, aby bol ZSSR zlomený, keďže Veľkonemecká ríša a jej spojenci (hlavne Rumunsko, Taliansko, Maďarsko) si dlhodobú vojnu nemohli dovoliť. V nasledujúcich rokoch sa začala presadzovať prevaha priemyslu Spojencov (hlavne ZSSR, USA a Spojené kráľovstvo) a ich rastúce bojové skúsenosti takým spôsobom, že mu Nemecko a jeho satelity nakoniec nedokázali vzdorovať. Bojové operácie však rovnako podlomili bojaschopnosť Sovietskeho zväzu. Krajina sa z ťažkých porážok leta a jesene 1941 a ich dôsledkov spamätávala až do roku 1943, kedy sa sovietskym vojskám podarilo definitívne získať iniciatívu nezvratne na svoju stranu.
Prípravy.
Nacistické Nemecko bolo od začiatku ideologickým nepriateľom Sovietskeho zväzu. Tento fakt sa prejavil napríklad už počas občianskej vojny v Španielsku. Nebolo tomu tak ale po celú dobu. Medzivojnová nemecká Weimarská republika nemohla prevádzkovať plnohodnotnú armádu. V roku 1922 však došlo k podpisu tzv. Rapallskej zmluvy medzi oboma krajinami. V tajných dodatkoch k zmluve obe krajiny spolupracovali na vývoji zbraní. Na sovietskom území mohli nemecké sily testovať tanky a cvičiť letcov, čo im priamo zakazovala Versailleská zmluva. Spolupráca Nemecka a Sovietskeho zväzu bola však výhodná obojstranne. Sovietski inžinieri aj fabriky získali pri spolupráci na vývoji tankov veľa vlastných skúseností, nehovoriac o skúsenostiach dôstojníkov, ktorí si mohli vymieňať poznatky so svojimi nemeckými kolegami.
Vzájomné vzťahy sa postupne ochladzovali po Hitlerovom nástupe k moci. Krátko pred koncom leta 1939 však Stalin a Hitler našli spoločnú reč v zahraničnej politike a v priebehu krátkej doby pripravili spoločný plán útoku na Poľsko a rozdelenie sféry vplyvu vo Východnej Európe (tzv. pakt Ribbentrop-Molotov). Obe krajiny sa od tejto dohody a najmä jej tajných dodatkov postupne odkláňali.
18. decembra 1940 vydal Hitler tajný rozkaz č. 21, ktorý hovoril o napadnutí Sovietskeho Ruska. Ospravedlnením mal byť fakt, že sa ich Červená armáda chystá napadnúť a drží v blízkosti hraníc 190 divízií. To, či boli prípravy na útok na Nacistické Nemecko skutočným dôvodom sústredenia sovietskych vojsk na Sovietsko-Nemeckých hraniciach, dodnes nebolo celkom dokázané. Hitler o napadnutí ZSSR písal aj vo svojej knihe "Mein Kampf", ako o zákonitom práve na životný priestor nemeckého národa (nem. "Lebensraum"). Lákalo ho najmä nerastné bohatstvo, či už išlo o ropu na Kaukaze, uhlie a železnú rudu na Ukrajine, či úrodnú pôdu, ktorej plody mohli živiť jeho rastúcu ríšu. Nemenej podstatná bola likvidácia ZSSR ako potenciálneho geopolitického a ideologického nepriateľa, či možnosť získania miliónov Slovanov a ostatných národov tejto časti sveta ako lacnej pracovnej sily.
Spočiatku nebol Hitler a generálny štáb (OKW) zajedno ohľadom cieľov operácie. Základom nemeckého úspechu mali byť hlboké prieniky tankových jednotiek, ktoré by paralyzovali sovietsku obranu. Hlavné sily Červenej armády mali byť obkľúčené a zničené západne od riek Dneper a Západná Dvina. Po čom mala nasledovať postupná likvidácia zvyšku obkľúčených sovietskych vojsk. Nemecké jednotky mali postúpiť na líniu Archangeľsk – Volga – Astrachaň, čo by nemalo trvať dlhšie ako 2 až 3 mesiace. Hitler predpokladal, že Červená armáda nebude klásť efektívny odpor a nemecký blitzkrieg ju v krátkej dobe načisto vyradí z boja, čo by znamenalo, že bojové operácie budú ukončené ešte pred začiatkom zimy.
Sovietske najvyššie velenie na čele so Stalinom ignorovalo všetky varovania, že sa ho Nemecko chystá napadnúť. Tupo sa spoliehal na pakt, ktorý s Nemeckom uzavrel Molotov v auguste 1939 a akékoľvek spravodajské informácie považoval za dezinformáciu a britskú propagandu. V súlade so Stalinovým názorom potom napr. považoval za dezinformáciu všetky správy o nepriateľskej činnosti aj veliteľ rozviedky červenej armády gen. Golikov. V tomto ho podporovali aj nemecké dezinformácie, ktoré napr. tvrdili, že nemecké jednotky sa presunuli do Poľska, aby boli mimo dosahu britského letectva. Rovnako tvrdili, že ide o krycí manéver pred útokom na Britské ostrovy.
5. marca 1941 sovietsky špión Richard Sorge zhotovil a zaslal do ZSSR fotokópie prísne tajných Ribbentropových telegramov nemeckému veľvyslancovi Ottovi v Tokiu o plánovanom útoku Nemecka proti ZSSR v druhej polovici júna. O niečo neskôr, 19. mája Sorge oznámil do Moskvy presné správy o sústredení 150 nemeckých divízií na západných hraniciach ZSSR. 15. júna, týždeň pred nemeckým útokom dokázal napriek veľkému nebezpečenstvu a ohrozeniu vlastného života zaslať krátku správu, ktorá hovorila, že Nemci zaútočia 22. júna. Na presvedčenie Stalina to však nestačilo. Nestačilo ani to, že od októbra 1940 do júna 1941 narušilo západné štátne hranice ZSSR 185 nemeckých lietadiel. Tieto lietadlá zámerne prenikali nad územie Sovietskeho zväzu, aby fotografovali vojenské objekty. Len v máji a júni 1941 sovietski pohraničníci zadržali 461 narušiteľov hraníc. Nemci navyše vysadzovali na sovietskom území diverzné skupiny so zbraňami a rádiostanicami. Jeden deň pred vpádom do krajiny informoval pohraničné jednotky o pláne vpadnúť do krajiny nemecký dezertér, komunista Alfred Liskow (zajatca onedlho sovietske orgány na Stalinov príkaz zlikvidovali). Ale po tom, čo podobné informácie podal aj špión na nemeckom veľvyslanectve v Moskve, napokon Stalin na nátlak generálneho štábu nariadil bojovú pohotovosť, ale s poznámkou, že možno ide iba o provokáciu. Táto informácia sa však dostala k jednotkám neskoro – v skorých ranných hodinách v nedeľu 22. júna. Na väčšine úsekov len niekoľko hodín pred začiatkom útoku. Pohotovosť tak pred začiatkom nemeckého útoku Sovieti na mnohých miestach fakticky nestihli vyhlásiť.
Nemecké sily.
Nacistické Nemecko spolu so svojimi európskymi spojencami zhromaždilo 191 divízií, ktoré zahrnovali 5,5 milióna mužov 4 300 tankov, 47 200 diel a mínometov, okolo 2255 až 3664 bojových lietadiel. Rozkaz k útoku očakávali v dobre vybudovaných východiskových postaveniach. Ich prieskumné lietadlá už pol roka prelietavali nad západnou časťou ZSSR a získavali tak informácie o rozmiestnení sovietskej obrany. Sovietska strana proti tomu podnikla iba čiastkové kroky, pretože Stalin potieral akúkoľvek iniciatívu veliteľov jednotiek v pohraničných oblastiach, aby ich činnosť nepôsobila ako provokácia. Je však zarážajúce, že prevažná časť sovietskych zásob a letísk sa nachádzala v relatívnej blízkosti hraníc. Tak okamžite po začiatku útoku padli do rúk okupantom.
Nemecké velenie organizovalo svoje sily do troch silných skupín, ktoré útočili z Poľska, Slovenska, Maďarska a Rumunska. Menšia skupina útočila z oblasti Fínska a Nórska. Veliteľom nemeckých vojsk na bojisku bol maršal Walther von Brauchitsch.
Sovietske sily.
Samotné sovietske ozbrojené sily mali krátko po začiatku bojov v 187 divíziách na bojisku necelé 3 milióny mužov, 38 000 diel a mínometov, vyše 9 917 vojenských lietadiel a až 13 100 tankov. Červená armáda sa však práve v tejto dobe nachádzala v štádiu prestavby a modernizácie. Len málo z jej skoro desaťtisíc lietadiel sa dalo porovnať s modernými strojmi Luftwaffe. Navyše takmer polovica strojov bola v nevyhovujúcom technickom stave. Na nové stíhacie stroje Jak-1, či MiG-3, ktoré sa v tom čase začali dodávať vzdušným silám, sa piloti sotva začali precvičovať. Podobne to bolo i s bombardovacími a bojovými Pe-2 a Il-2. Základom boli nemoderné I-16, alebo ešte zastaranejšie I-153.
Sovietske tankové jednotky boli v tej dobe vybavené najmä tankmi BT-5, BT-7 a hlavne T-26. Aj keď nešlo o najmodernejšie konštrukcie boli tieto tanky „papierovo“ rovnocenné nemeckým strojom PzKpfw II, PzKpfw 35 a PzKpfw 38, takisto väčšine starších typov PzKpfw III. Nasadenie sovietskych tankových vojsk bolo poznačené mnohými chybami. Závažné bolo najmä to, že pred vojnou Stalin zlikvidoval väčšinu dôstojníckeho zboru Červenej armády. Tankové, či mechanizované zbory boli zrušené a ich tankové jednotky rozdelené medzi pechotné divízie. Keď sa začala vojna, neboli sovietske vojská schopné postaviť proti nemeckým tankovým klinom väčšie množstvá svojich obrnencov. Ak sa to aj podarilo, boli sovietske tanky rýchlo ničené útokmi nemeckých strmhlavých bombardérov. Až polovica tankov Červenej armády bola v nevyhovujúcom technickom stave, chýbali náhradné diely, viazli aj dodávky pohonných hmôt. Chýbala kvalitná protitanková munícia. To všetko sa podpísalo pod ich slabosť. Významný bol i fakt, že dôstojnícky zbor nemal prakticky žiadne skúsenosti s vedením operácií veľkého rozsahu, striktne sa pridržiaval nezmyselných smerníc a príkazov vyššieho velenia, ktoré nemalo v prvých dňoch bojov dostatok presných informácií o dianí na fronte. Pod neúspechy v počiatočných fázach bojov sa podpísala i slabá koordinácia vojsk, spôsobená okrem chýb velenia aj nedostatkom rádiostaníc, veľmi pálčivým najmä u tankových jednotiek.
Takzvaná Stalinova línia, ktorú ZSSR budoval začiatkom 30. rokov na svojich západných hraniciach nebola pri nemeckom vpáde taktiež bojaschopná. Sčasti preto, že jej výzbroj bola demontovaná a odvezená do oblastí, ktoré ZSSR obsadil v roku 1939 a 1940, tamojšie opevnenia sa však v dobe napadnutia krajiny iba začínali stavať. Druhým problémom bola vtedajšia sovietska vojenská doktrína, tá počítala s tým, že ZSSR nikto nemôže nečakane napadnúť. Ak by sa aj tak stalo, jednotky Červenej armády ho mohutným protiútokom vytlačia na jeho vlastné územie a tam zničia. Neúspešná realizácia tohto plánu vyšla Sovietsky zväz v lete 1941 veľmi draho.
Sovietske sily čeliace vpádu vojsk osi na hraniciach boli rozčlenené do šiestich frontov v troch smeroch:
Oba fronty brániace severný smer boli podporované severnou a baltskou flotilou.
Do bojov pri Čiernom mori zasiahla aj sovietska Čiernomorská flotila.
V zálohe sovietskeho vrchného štábu sa okrem toho nachádzala 16., 19., 20., 21., 22. a 24. armáda, ktoré boli neskôr označené ako Záložný front.
Bojové operácie.
Začiatok útoku.
Ráno 22. júna 1941 nacistické Nemecko spoločne so svojimi európskymi spojencami napadli Sovietsky zväz a začali tak jednu z najbrutálnejších a najväčších vojnových kampaní v histórii ľudstva. Boje sa začali na nemecko-sovietskej hranici dlhej od Baltu po ústie Dunaja a o tri dni neskôr aj na hranici ZSSR, Fínska a Nórska dlhej .
Samotný útok bol veľmi dobre pripravený a utajený. Medzi vojakmi pred začiatkom kolovali domnienky, že cieľom je prechod územím Sovietskeho zväzu (so Stalinovým požehnaním) a útok na kolónie Veľkej Británie. Sovietsky zväz bol do poslednej chvíle radovými vojakmi považovaný za spojenca Nemecka. Až večer 21. júna bol vojakom prečítaný Hitlerov propagandistický oznam vysvetľujúci dôvody napadnutia Sovietskeho zväzu.
O 3:15 (5:15 moskovského času) sa ako prvá začala nemecká delostrelecká príprava v oblasti Brestu. 3:40 nasledovali útoky nemeckých strmhlavých bombardérov. O 4:15 začali nemecké vojská prekračovať rieku Západný Bug (úderná jednotka 3. tankovej divízie predtým dobyla Kodenský most), čím fakticky vstúpili na územie Sovietskeho zväzu.
Samotnému útoku na mnohých miestach predchádzali diverzné akcie nemeckých špeciálnych jednotiek Brandenburg tajnej služby Abwehr. Viaceré z nich boli vykonané vojakmi prezlečenými do sovietskych uniforiem. Tieto jednotky mali zväčša za úlohu zaistiť dôležité mosty alebo sa zamiešať medzi ustupujúce sovietske jednotky a poskytovať spravodajské informácie.
Nemci mali hneď od začiatku veľkú prevahu a úspešne postupoval na všetkých smeroch. Zaskočená Červená armáda kládla intenzívny odpor iba lokálne, čo nebol pre skúsené nemecké jednotky žiadny podstatný problém. Útok mal veľmi silnú leteckú podporu, Luftwaffe do boja vyslala 1945 bojových lietadiel, ktoré už za prvý deň operácie zničili približne 1200 sovietskych lietadiel. Veliteľ letectva Západného frontu v Bielorusku, generál I. I. Kopec v priebehu 22. júna obletel všetky svoje podriadené letiská. V zdesení zo vzniknutej situácie po pristátí spáchal samovraždu.
Informácie o napadnutí krajiny obyvateľstvu o 12. hodine 22. júna vyhlásil v rádiu minister zahraničných vecí V. M. Molotov. Ako prvý označil konflikt za vlasteneckú vojnu. Zároveň nezabudol dodať, že krajina vedie spravodlivú vojnu a nepriateľ bude porazený.
Boje na Minskom smere.
Na zemi postupoval Wehrmacht úspešne vpred, obchádzal miesta odporu a rýchlo obkľučoval neorganizovane nasadzované jednotky Červenej armády. Tie síce dostali rozkaz okamžite prejsť do protiútoku, ale boli nasadzované jednotlivo, bez prípravy a znalosti situácie na fronte. Nemci tak boli vďaka sústredeniu svojich síl pri hraniciach schopní efektívne porážať svojho nepriateľa a rýchlo postupovať na hlavných smeroch do vnútrozemia. Na mnohých miestach boli nemecké vojská vítané ako osloboditelia od boľševizmu. Prvý vážnejší odpor na dôležitom smere v oblasti Brestu a Koveľa kládol iba 15. strelecký zbor. Jeho jednotky zväčša nemali šancu organizovane sa prebiť z obkľúčenia a boli zajaté. Tvrdo sa bránili jednotky obkľúčené v brestskej pevnosti, ktoré spôsobili nemeckej 45. divízii ťažké straty. Niektorí z obrancov vyšli z ruín a pivníc až na konci leta 1941, medzi tým si bol pevnosť, ktorá odolávala nemeckým jednotkám dlhšie než celé Francúzsko, pozrieť dokonca sám Hitler. Ale miestny hrdinský odpor Nemcov nemohol zastaviť. Pri bojoch západne od Minsku Sovieti zle odhadli dislokáciu nepriateľských obrnených síl, tým sa podarilo preniknúť hlboko do tyla Západného frontu, obsadiť Slonim, na ceste medzi Bialystokom a Minskom, čím odrezali celý prvý sled sovietskeho Západného frontu. Nemci rozvrátili tylo sovietskych vojsk dislokovaných pri hraniciach bez toho, že by boli schopné podniknúť efektívne protiútoky. Sovietske sily začali byť obkľučované v oblasti západne od Bialystoku, južne od Grodna s hrdlom pri Volkovsku. Pozdĺž krídel sovietskych vojsk postupujúcimi tankovými skupinami generála Guderiana na juhu a generála Hotha na severe. Sovieti síce začali svoje sily z výbežku siahajúcemu až takmer k hraniciam sťahovať, ale bolo neskoro. Jadru sovietskej 3. armády sa síce podarilo ustúpiť okolo Volkovska na východ, čakalo ich však ďalšie obkľúčenie. Nemci medzi Lidou na severe a Baranoviči na juhu uzatvárali druhé kliešte obkľúčenia západne od Minska. Minsk padol už po 5 dňoch bojov. V rozsiahlom kotli medzi Minskom a Bialystokom do 14. júla Nemci zajali 270 – 300 000 sovietskych vojakov a získali asi 2 500 tankov. Východne od neho boli nemecké vojská zadržané pri Borisove. Následne začala byť narýchlo pripravovaná obrana na úseku Smolensk – Moskva, kde sa línia tiahla od Vitebska po Mogilev.
Stalin rozhorčený z katastrofy na tomto úseku nariadil zatknutie veliacich dôstojníkov Západného frontu. Okrem jeho veliteľa generála Pavlova to boli náčelník štábu frontu Klimovskich a veliteľ 4. armády Korobkov. Všetci traja vysokí dôstojníci boli napriek ich obhajobe z objektívnych príčin porážky vlastných vojsk obvinení z protisovietskej činnosti a popravení.
Pre sovietsky režim nastal pri nemeckom postupe problém, čo s množstvom politických väzňov, ktorých boľševické represné zložky zatkli na novonadobudnutom území západného Bieloruska, západnej Ukrajiny, východného Poľska, v Pobaltí a Bukovine. 24. júna 1941 vydal Berija rozkaz na likvidáciu politických väzňov na ohrozených územiach. Väzni boli na mnohých miestach vraždení bez súdu, často veľmi krutým a barbarským spôsobom. Na mnohých miestach sa NKVD nepodarilo pred príchodom Nemcov povraždiť všetkých väzňov. Výška obetí vo vnútrozemí, kde mohlo NKVD pôsobiť dlhšiu dobu, nebola dodnes vyčíslená. Zdroje poukazujú, že muselo ísť o desiatky tisíc životov. V období nacistického vpádu do krajiny podľa viacerých zdrojov tiež zahynulo najväčšie množstvo väzňov v sovietskych Gulagoch.
Boje v Pobaltí a na severe.
Skutočne bleskový bol postup armádnej skupiny sever cez pobaltské republiky na Leningrad, kde Nemci dobre využili kvalitnú cestnú sieť v týchto krajinách. Veľmi dôležité bolo získanie mostov cez Dvinu, odvážnym útokom pri meste Dvinsk 26. júna 1941. Rýchly postup tiež spôsobil fakt, že vojenské jednotky tvorené z brancov povolaných z miestneho obyvateľstva nekládli Nemcom odpor a to, že Sovieti tu preto nemali dostatok bojaschopných jednotiek. Ich neskorší postup sa však onedlho spomalil po odvolaní podstatnej časti tankových vojsk neďaleko od druhého najväčšieho sovietskeho mesta.
25. júna začali nemecké a fínske vojská viesť boje na línii od Karélie až po polostrov Kola. Sovietske vojská neboli ani v tejto oblasti pripravené a neočakávaný útok početnejších vojsk a nedokázali nepriateľský postup zastaviť. Bojové operácie takéhoto rozsahu sa v polárnych podmienkach dovtedy nikdy neviedli a ani jedna zo strán nebola pripravená na ťažkosti, ktoré tu dlhotrvajúca bojová činnosť prinesie. Sovietsky zväz na tomto úseku frontu nakoniec zachránila neochota Fínska pokračovať v útoku po dosiahnutí pôvodných hraníc z roku 1940.
Boje na Ukrajine.
Na juhu, na osi postupu južne od Pripiaťských močiarov, čelili nacistické vojská väčšej koncentrácii nepriateľských síl, ktorým sa po väčšinu júla darilo viesť pomerne úspešné ústupové boje. Nacistické jednotky dočasne zastavené pri Rovne pred Kyjevom. Už 9. júla však dobyli Žitomir a tým priamo ohrozili Kyjev. Sovietske vojská sa pokúšali zabrániť svojmu obkľúčeniu v oblasti Kyjeva a pri Berdičeve viedli takmer týždeň ťažké boje.
V strede júla sa sovietske vojská pod vedením maršala Buďonného pokúsili na juhu Ukrajiny o protiútok pri Umani. Na krátko zastavili nemecké jednotky, ale sami sa dostali do obkľúčenia rýchlo postupujúcimi nemeckými tankovými skupinami. 8. augusta 1941 prestalo v bezvýchodiskovej situácii 20 sovietskych divízií klásť odpor.
Za prvý mesiac vojny Červená armáda utrpela katastrofálne straty. 850 000 vojakov bolo mŕtvych alebo ranených, asi 1 milión sa dostal do zajatia. Stratených bolo 9 500 diel, vyše 6 000 tankov a asi 3 500 lietadiel. Nepriateľ obsadil podstatnú časť krajiny do hĺbky 300 až a naďalej intenzívne postupoval. Sám však utrpel nemalé straty, tie síce neboli také vysoké ako uvádzali sovietske vyhlásenia. Na nemeckej strane padlo asi 100 000 vojakov, čo je trikrát viac než padlo za celé ťaženie západnou Európou. Nemci stratili asi 40 % tankov, ktorými vpadli do ZSSR a asi 950 lietadiel.
Kyjev a Smolensk.
Pri Kyjeve okolo ktorého sa začala uťahovať slučka obkľúčenia sa nachádzalo ešte veľké množstvo sovietskych vojsk. Tie ho mali podľa príkazu Stalina brániť za každú cenu. 21. augusta nemecké vojská dosiahli Dneper. V tej dobe už Žukov radil Stalinovi, aby boli vojská na ohrozených úsekoch stiahnuté zo západného brehu Dnepra, inak im hrozí obkľúčenie. Stalin však zareagoval iba tým, že Žukova odvolal z postu náčelníka generálneho štábu a nahradil ho maršalom Šapošnikovom. 9. septembra vydal rozkaz aby sa vojská pripravili na ústup, ktorý sa však nikdy neuskutočnil. Už 25. augusta totiž začala nemecká 2. tanková skupina pod Guderianovým vedením postup na mesto od Gomeľa. O niekoľko dní zaútočila aj 1. tanková skupina von Kleista pri Kremenčugu a Čerkassoch. 14. septembra 1941 sa spolu tieto kliešte zovreli pri Lochvici. Červenou armádou držaná oblasť v trojuholníku Kyjev – Čerkassy – Lochvici sa čoskoro rozpadla na menšie ohniská odporu. Pokusy o prelomenie obkľúčenia neboli sústredené na jedno miesto a boli vykonané nedostatočne pripravenými vojskami. Kyjev padol 20. septembra 1941. Posledné ho opúšťali jednotky 4. divízie NKVD, ktoré zamínovali centrum mesta, mnohé administratívne a historické budovy, zničili všetky mosty cez Dneper a zanechali mesto bez elektrickej energie. 26. septembra prestali všetky sovietske jednotky v kotli klásť organizovaný odpor. Veliteľ Juhozápadného frontu maršal Buďonnyj na poslednú chvíľu odletel lietadlom do Moskvy. Jeho zástupcovia, generáli Kirponos a Tupikov, padli v boji. Veliteľ 6. armády generál Potapov bol zajatý. Viac než milión sovietskych vojakov a dôstojníkov zahynulo, bolo zajatých, alebo sa v neprehľadnej situácii rozptýlilo. Do nemeckých rúk sa dostalo asi 532 000 – 650 000 zajatcov, 3718 kanónov, 884 tankov a množstvo iného vojenského materiálu, ktorý Sovieti nestihli znehodnotiť. Z kotla uniklo len asi 15 – 20 000 mužov. 5 sovietskych armád a s nimi celý Juhozápadný front prakticky prestali existovať. Bola to katastrofálna porážka Červenej armády, likvidácia Kyjevského kotla však dala čas sovietskym jednotkám na iných úsekoch frontu. Niekoľko dní po obsadení Kyjeva explodovalo v centre mesta niekoľko budov, časť z nich využívali v tej dobe nemecké okupačné sily. Išlo o budovy podmínované jednotkami NKVD. Nemci tento incident využili a obvinili z diverznej činnosti miestnych Židov, ktorých potom postrieľali v neďalekej rokline Babij Jar. Ich masové vraždy sa začali 29. septembra 1941.
Jedným z úsekov kde chýbali Guderianove sily bol smer Smolensk – Moskva. Von Bockov predný voj dorazil k Smolensku už 16. júla 1941 (podľa iných 15. júla) ale postupne narazil na silný odpor na pomerne širokom fronte a bol nútený na čas zastaviť postup. Pritom Smolensk bránila najprv iba jediná ucelená divízia a niekoľko narýchlo sformovaných streleckých plukov vyzbrojených len starými japonskými puškami. V noci sa následne Nemcom podarilo dostať až k mostom cez Dneper, ktoré však Sovieti včas vyhodili do vzduchu. Nasledujúceho dňa dorazili sovietske posily a rozpútali sa dva týždne trvajúce boje o mesto. Až 29. júla, keď situácia pre obrancov vyzerala veľmi povážlivo, dalo veliteľstvo rozkaz na ústup. Oficiálna správa o strate mesta však bola vydaná až o dva týždne neskôr. V tej dobe sa Sovietom podarilo zastaviť Nemcov a nepustiť ich hlbšie do vnútrozemia. Nasadzovaním záloh na fronte od Velikých Luk po Mozyr a úspešnými protiútokmi tak nepriateľa nakrátko zastavili. V tej dobe však bol i tento krátky čas nesmierne dôležitý. Hoci v nasledujúcich bojoch boli stále viac zatlačovaní a Smolensk sa dostal do nemeckých rúk, prielom sovietskej obrany nemeckými tankmi nenastal. Červená armáda bola na niekoľko týždňov schopná udržať súvislú líniu asi východne od Smolenska na čiare Jarcevo – Jeľňa – Desna. Sovieti sa pokúšali o protiútoky, pri ktorých sa im podarilo oslobodiť mesto Jeľňu. Za tento úspech bola sovietska 100. strelecká divízia vyznamenaná a ako prvá zo sovietskych jednotiek počas vojny označená ako gardová (1. gardová strelecká divízia). V týchto bojoch boli po prvýkrát použité povestné raketomety „Kaťuša“, ktoré pri prvom nasadení v boji spôsobili Nemcom ťažké straty. Napriek tomu, že v konečnom dôsledku bitku vyhrali Nemci, boje pri Smolensku výrazne zlepšili sovietsku morálku a výrazne prispeli k víťazstvu v nasledujúcich bojoch pri Moskve. A to i napriek tomu, že v záverečnej fáze bojov sa Nemcom podarilo obkľúčiť a zlikvidovať dve sovietske armády. Presmerovanie nemeckých tankových síl generála Guderiana, po úvodnom neúspechu pri Smolensku možno podľa niektorých názorov považovať za rozhodujúci moment v priebehu 2. svetovej vojny, keďže mali Nemci veľkú šancu rýchlo pokračovať v úspešnom útoku na nepripravenú Moskvu.
Bitka o Moskvu.
Zatiaľ čo sa úporne bojovalo pri Smolensku a Kyjeve, Hitler na bojovej porade na veliteľstve armádnej skupiny Stred váhal či je dôležitejšie udrieť najprv na zvyšok Ukrajiny a dosiahnuť Donbas, alebo vyraziť na Moskvu. Generáli považovali za hlavný cieľ Moskvu. Ich argumentmi bolo to, že Moskva je okrem politického a ekonomického centra ZSSR i dôležitou dopravnou križovatkou. Po jej strate by sa sovietska obrana rozpadla na 2 časti a sovietske velenie by už nebolo schopné si udržať kontrolu ani efektívne viesť bojové operácie. Napriek tomu sa Hitler rozhodol, že dôležitejší bude Kyjev, Charkov a Krym, a až po ich obsadení vydal rozkaz k útoku na Moskvu, takzvanú smernicu č. 35. Jeho generáli dostali následne možnosť sústrediť všetky svoje ozbrojené sily na cieľ, ktorému prikladali najvyššiu dôležitosť. 30. septembra sa začala bitka o Moskvu. Pád Sovietskeho zväzu bol podľa všetkého predo dvermi. Hitlerovská 9. a 4. armáda, podporované 3. a 4. tankovou skupinou najprv vyradili sovietske vojská brániace sa pri Viazme. Zajali pri tom údajne ďalších 660 000 vojakov 19., 20., 24. a 32. armády. Viazma padla 7. októbra, Briansk 8. októbra a 14. októbra Hothove tanky obsadili Kalinin.
V tej istej dobe sovietske vojská opustili Odesu a stiahli sa po mori na Krym aby posilnili obranu Sevastopoľa.
Nemci obsadením Brianska a Viazmy zničili celú 1. líniu sovietskej obrany. Sovietske sily v danom úseku frontu zostali početne oveľa slabšie ako ich protivník a chýbali im prostriedky na vedenie mobilnej vojny, hlavne tanky. V Moskve najprv prepukla panika. Ľudia sa obávali, že mesto bude obkľúčené. Čiastočne tomu dopomohla evakuácia sovietskej vlády do Kujbyševa. Na druhej strane samotný Josif Vissarionovič Stalin zostal v meste aby sa podieľal na riadení vojenských operácií. 19. októbra vyhlásili Moskvu za obliehané mesto, okolo mesta sa urýchlene budovali obranné línie, protitankové zátarasy a priekopy. Horečne sa organizovali nové sily na obranu mesta. Narýchlo sformované prápory domobrany z robotníkov a obyvateľov mesta boli pripravené zasiahnuť v nevyhnutnom prípade do bojov. Za tri dni sformovali 12 000 dobrovoľníkov, väčšina z nich nemala žiadne bojové skúsenosti a iba slabý výcvik. V nasledujúcich bojoch tvorili „záplaty“ na Nemcami vytvorené medzery v sovietskych líniách. Ani nemecké nebezpečenstvo nezabránilo hrdému Stalinovi v organizovaní slávnostnej prehliadky na Červenom námestí v deň výročia boľševickej revolúcie 7. novembra.
Nacistické vojská čakali na útok západne od mesta, už ani nie ďaleko. Približovali so od Kalininu, Klinu, Volokolamska, Možajska, Kalugy a dostali sa až za Tulu, ktorú však nedobyli. Proti nim stáli ústupmi značne otrasené sovietske jednotky. Až v tomto najkritickejšom období bol Stalin ochotný, po ubezpečeniach svojich agentov v Japonsku, stiahnuť časť čerstvých vojsk z Ďalekého východu, Strednej Ázie a Sibíri. To bolo nasadené doslova priamo z vlakov. Sovietske jednotky bojovali s veľkým zápalom a odhodlaním, prinajmenšom rovnako usilovne pre nich v zázemí moskovskí robotníci bez oddychu vyrábali množstvo munície, granátov a zbraní. Nemecký postup sa v dôsledku tvrdého odporu spomaľoval. Pomohlo tomu aj zhoršujúce sa počasie ako aj povestná ruská zima. 22. novembra Nemci dosiahli severne od Klinu a západne od Istry najbližší bod od Moskvy, aký kedy v pozemnom boji dosiahli. Toto miesto bolo necelých od Moskvy. Začiatkom decembra už Nemci západne od Moskvy neboli schopní postupovať, bojovalo sa iba pri Tule, ktorá sa nakrátko ocitla v obkľúčení, sovietske vojská sa však boli schopné prebiť zablokovanou cestou na Moskvu a znovu sa spojiť s mestom.
Krach bleskovej vojny.
Keďže nedošlo k reálnej zmene strategických cieľov nemeckých vojsk od začiatku operácie Barbarossa ani po útoku na Moskvu, tento možno považovať za jej pokračovanie. Operácia Taifun ako taká však už mala iné operačné zámery a znamenala opustenie pôvodných plánov Barbarossy.
Na prelome novembra a decembra 1941 sovietske jednotky vytlačili nacistické vojská z Rostova, išlo o prvý rozsiahly ústup nemeckých vojsk na východnom fronte. V decembri 1941 Červená armáda zozbierala zálohy a neočakávane napadla krídla nemeckých vojsk pred Moskvou. Sovietske vojská postúpili južne od Iľmenského jazera, vyrazili tiež smerom na Kalinin a zastavili sa až pri Rževe a Gžatsku. Na juhu vyrazili pri Voroneži, Jelci a Tule, pričom postúpili po Mcensk a ďaleko za Kalugu. Neboli však schopní obkľúčiť nemecké vojská, ktoré sa v rozhodujúcom okamihu stiahli od Moskvy na západ a zabránili tak svojej likvidácii. Ofenzíva pri Moskve bola koordinovaná s ostatnými operáciami po celom východnom fronte, ktoré zahnali Nemcov stovky kilometrov na západ. Boli oslobodené mnohé oblasti, v ktorých nacistické vojská napáchali veľké zverstvá. Útočiaca Červená armáda prinútila Wehrmacht po prvýkrát za celú druhú svetovú vojnu prejsť do obrany. Pri hodnotení výsledkov bojov je potrebné brať do úvahy predovšetkým fakt, že sa Nemcom nepodarilo získať ani jeden z ich troch hlavných cieľov operácie. Moskva, ktorá bola hlavným dopravným uzlom krajiny zostala pevne v sovietskych rukách. Druhý cieľ, ktorým bol Leningrad sa však ocitol v obkľúčení trvajúcom až do januára 1944. Mesto a jeho obyvatelia sa predovšetkým na prelome roku 1941 a 1942 potácali na hranici života a smrti hladom. Mesto Astrachaň na rieke Volge, tretí cieľ nemeckej ofenzívy, zostalo neohrozené až do ďalšej nemeckej ofenzívy v lete 1942.
Pri bojových operáciách v Bielorusku, na Ukrajine i za polárnym kruhom stratilo ZSSR do októbra vyše 2 milióny mŕtvych a nezvestných a asi 800 000 ranených. Straty do konca roka boli ďaleko vyššie a odhadujú sa na vyše 3,3 milióna. Nemci zajali v priebehu bojových operácií od júna 1941 do februára 1942 3,9 milióna sovietskych vojakov. Nemecké velenie však s vojnovými zajatcami jednalo bezprecedentne, veľmi brutálnym a nehumánnym spôsobom. Z 3,9 milióna zajatých vo februári 1942 zostávalo na žive len asi 1,1 milióna, z nich už len asi 400 000 bolo ešte fyzicky schopných vykonávať prácu. Zaobchádzanie s nimi je viacerými porovnávané s holokaustom. Nemci do decembra 1941 stratili asi 918 000 mŕtvych, ranených a nezvestných.
Príčiny nemeckých neúspechov.
Zúfalá situácia, do ktorej sa dostali vojská osi na konci roku 1941, mala viacero príčin. Hlavnou príčinou neúspechu bola vzrastajúca sila Červenej armády v kombinácii s množstvom ďalších faktorov, ktoré výrazne znižovali bojaschopnosť a výkon Nemcov aj ich spojencov. Týmito faktormi bolo najmä preťaženie jednotiek, vážna dopravná a zásobovacia situácia, oslabenie a veľké straty jednotiek v bojoch. Nedostatok pechoty, ktorý sa začal prejavovať už 1. septembra 1941 sa nepodarilo Nemcom vyriešiť do konca vojny. Niektoré faktory poukazujú na podobnosť s Napoleonovým vpádom do Ruska v roku 1812.
Podcenenie sovietskych síl.
Nemecké velenie pri plánovaní operácie veľmi podhodnotilo schopnosť sovietskej armády zmobilizovať do vojny dostatok mužov (a žien, keďže v zúfalej situácii krajina bojovo nasadila aj čisto ženské jednotky, zvyčajne tvorené dobrovoľníčkami). Schopnosť Sovietov rýchlo vycvičiť množstvo brancov, vyzbrojiť ich a poslať na front bola odhadovaná na základe predvojnových mierových analýz, ktoré sa ukázali nepresné. Sovieti vycvičili a poslali do boja dvakrát viac mužov a žien, než nemeckí plánovači očakávali. Začiatkom augusta 1941 stihli novosformované sovietske armády nahradiť na fronte tie, ktoré sa Nemcom medzi časom podarilo zničiť. To malo na krach operácie Barbarossa významný vplyv. Nemci museli v priebehu mesiaca doplňovať zásoby, čo spomalilo ich postup a naštrbilo pôvodný harmonogram, takže im na dokončenie bojových operácií pred začiatkom obdobia blata zostávalo len 6 týždňov, čo bol neuskutočniteľný zámer. Červená armáda bola schopná nahradzovať svoje ťažké straty vo vysokom tempe, a tak jej jednotky ako súvislá sila neprestali nikdy existovať. Keď boli divízie pozostávajúce z brancov vycvičených pred vojnou zničené, boli už nahrádzané novými. V priemere bolo každý mesiac v krajine povolaných asi pol milióna mužov. Sovietom sa rovnako úspešne darilo vycvičiť nové jednotky z rôznych etnických skupín národov Sovietskeho zväzu. Práve schopnosť dlhodobo mobilizovať veľké množstvo ľudí (aj keď často zle vycvičených a slabo vybavených) v krátkej dobe umožnila Sovietskemu zväzu prežiť prvých 6 mesiacov vojny a celkom podryla nemecké plány.
Neskôr zohrali významnú úlohu aj spravodajské informácie z Japonska získané vďaka Richardovi Sorgemu. Na ich základe si boli Sovieti istí, že Japonsko nebude na ich východných hraniciach vyvíjať žiadnu aktivitu a mohli tak z oblasti Ďalekého východu na Európske bojisko prisunúť početné jednotky.
Nemecké vrchné velenie tiež výrazne podcenilo schopnosti sovietskej výkonnej moci. Nemci sa nesprávne domnievali, že sovietska vláda je neefektívna a neschopná. Vyhliadky na rýchle víťazstvo opierali najmä o vieru v rýchly pád sovietskeho komunistického systému a celkovej štátnej organizácie. Sovietsky systém sa však vo vojne prejavil ako veľmi pružný a prekvapivo prispôsobivý. Tvárou v tvár zdrvujúcim porážkam boli Sovieti schopní demontovať fabriky ohrozené nemeckým postupom, a väčšinu svojich najdôležitejších fabrík spolu so skúsenými robotníkmi premiestniť do bezpečných oblastí mimo dosahu nemeckých armád a letectva. Napriek strate dôležitých ložísk nerastných surovín, významných priemyselných oblastí a veľkého množstva pracovných síl v chaose, ktorý vypukol po nemeckej invázii, sa im podarilo vybudovať dostatok priemyselných podnikov, ktoré im v rozhodujúcom momente vojny dodávali spolu s pomocou západných Spojencov dostatok vojenského materiálu. Vďaka tomu sa sovietska vláda nikdy nedostala do zvlášť kritickej situácie, kedy by musela čeliť zrúteniu systému a po celú dobu si udržala pevnú kontrolu nad sovietskym vojnovým úsilím.
Faktor, ktorý zohral počas vojny významnú úlohu bolo pôsobenie nacistických síl na obsadenom území ZSSR. Vojnové zločiny spáchané na sovietskom území sú všeobecne považované za najväčšie a najhoršie, ktoré sa udiali v novodobých dejinách. Zlému a krutému zaobchádzaniu boli vystavení nielen sovietski vojnoví zajatci ale aj obyvateľstvo okupovaných území. Toto nacistické konanie vyvolalo prudkú nenávisť v mysliach a srdciach väčšiny sovietskeho obyvateľstva. Nenávisť k Nemcom umožnila sovietskej moci vydolovať z obyvateľstva veľkú mieru sebaobetovania neporovnateľnú so západoeurópskymi národmi.
Nemci rovnako podcenili aj obyvateľov Sovietskeho zväzu ako celok. Všeobecne si predstavovali sovietskych vojakov ako slabých a väčšinu z nich vnímali ako podradné ľudské bytosti. Počas nasledujúcich bojov však boli nemeckí vojaci ohromení odhodlaním a zúrivosťou, s ktorou Červená armáda často bojovala. Plánovači boli zaskočení mierou utrpenia, ktorú sovietski ľudia dokázali zniesť a pritom ďalej pracovať či bojovať.
Ďalšími činiteľom nemeckého neúspechu bolo podcenenie sovietskych technických možností a kapacít. Niektoré sovietske zbrane a vybavenie boli na začiatku bojov skutočne na dosť nízkej úrovni, v porovnaní so svojimi nemeckými konkurentmi. Túto medzeru sovietska armáda plánovala zaceliť vývojom a výrobou nových vzorov. Priemerný sovietsky branec bol všeobecne slabo vybavený. Kráčal do vojny v rovnakých čižmách ako jeho predkovia v prvej svetovej vojne, no na prvý pohľad horšia výzbroj v skutočnosti nemusela zvlášť zaostávať za jeho protivníkom. Väčšina sovietskych pešiakov bola vyzbrojená štandardnou puškou Mosin-Nagant 1891/30, celkom porovnateľnou s nemeckou puškou Mauser Karabiner 98k, ktorá bola štandardnou zbraňou nemeckej pechoty počas celej vojny. V roku 1941 bolo rovnako ako v sovietskej armáde väčšina príslušníkov nemeckých pozemných síl vyzbrojená puškami. Nemci začali samopaly vo väčšom meradle používať až v rokoch 1944 a 1945. Sovietske velenie však bolo pomalšie pri implementácii samopalov a automatických zbraní. Počas vojny zavedené konštrukcie samopalov ako bol PPŠ-41, či poloautomatických pušiek SVT-40, vzbudili obdiv nemeckých konštruktérov aj vojakov v poli. Sovietskej armáde navyše v prvých dňoch Barbarossy nechýbali ani zbrane, ani munícia. Nemecká armáda mala v priemere na jedného vojaka asi len polovicu zbraňových a muničných zásob. Podobne na tom boli aj tankové sily, ktoré vojnu začínali s tankmi T-26, BT-5 a BT-7, ktoré boli porovnateľné so svojimi nemeckými konkurentmi, a zlyhali najmä kvôli nesprávnemu spôsobu nasadenia, zlému logistickému zabezpečeniu a nedostatku kvalitnej protitankovej munície. Sovieti počas nemeckého vpádu práve zavádzali aj nové typy tankov ako bol T-34 a KV-1, ktoré až do príchodu tankov PzKpfw VI Tiger, boli nadradené nemeckým konštrukciám. Sovietske ozbrojené sily na začiatku bojov trpeli nedostatkom kvalitných rádiostaníc, čo bolo najvypuklejšie u tankových a leteckých jednotiek, kde boli rádiostanicami vybavené zväčša iba veliteľské stroje. Aj tento nedostatok bol počas vojny postupne odstránený. Výraznú prevahu malo spočiatku najmä nemecké letectvo. Bolo to preto, že vpád zastihol sovietske vzdušné sily počas prezbrojovania na moderné typy, ktorých vývoj ešte nebol celkom ukončený.
Chyby logistického plánovania.
Začiatok bojových operácií počas suchého leta bol pre Nemcov najúspešnejší, vďaka faktoru prekvapenia v prvých týždňoch zničili veľkú časť sovietskych síl. Keď sa však príhodné poveternostné podmienky začali zhoršovať a sovietske vojská, ktoré sa pozbierali z počiatočného prekvapenia začali klásť čoraz silnejší odpor, nemecká ofenzíva začala za pôvodným plánom pokrivkávať. Nemecká vojnová mašinéria nebola na dlhodobú vojnu pripravená. Chýbal najmä dostatok pohonných hmôt aby mohli byť požadované ciele vôbec fyzicky dosiahnuté. S týmto sa pred začiatkom operácie nepočítalo, celý plán bol založený na tom, že po piatich týždňoch nemecké jednotky získajú úplnú operačnú voľnosť, v dôsledku kolapsu Červenej armády. Až potom malo prebehnúť dodatočné doplnenie zásob pohonných látok pre časť pohyblivých jednotiek, ktorých úlohou malo byť obsadenie zvyšných strategických cieľov.
Nemeckým silám sa podarilo za prvý týždeň bleskovo postúpiť o , ale ich zásobovacie línie sa za ten čas natiahli natoľko, že tylové jednotky museli vynakladať veľké úsilie, aby zabezpečili prísun potrebných zásob. Sovietska železničná sieť s väčším rozchodom kolies ako vo zvyšku Európy, na ktorú sa vo veľkej miere spoliehala infraštruktúra celej krajiny, nemohla byť okamžite použitá, pretože Nemci nemali dostatok lokomotív s požadovaným rozchodom. Na začiatku vpádu do krajiny v roku 1941 pritom nebolo nemecké tylo natoľko narúšané činnosťou partizánov ako tomu bolo v neskoršom období. Nedostatok zásob výrazne spomaľoval nemecký postup.
Nemci tiež pri plánovaní operácií nesprávne vyhodnotili stav sovietskej dopravnej siete. Cesty a železnice vo východnom Poľsku a západnej časti ZSSR síce známe boli, ale pri postupe ďalej do vnútrozemia boli ich informácie podstatne skromnejšie. Stávalo sa tak, že cesty, ktoré na mapách vyzerali pôsobivo, boli v skutočnosti iba ujazdená hlina alebo len v štádiu výstavby.
Počasie.
Nemecký plán pre útok bol vo veľkej miere založený na predpoklade, že víťazstvo bude dosiahnuté veľmi skoro. Hitler v plánoch vôbec nezobral na zreteľ možnosť, že by sa boje mohli predĺžiť až do zimy. Táto trestuhodná nepripravenosť a nekompetentnosť mala značný dopad na neúspech v rozhodujúcej fáze operácie, pričom už v novembri, ešte pred začiatkom tvrdej zimy Nemci pociťovali nedostatok zásob a ľudských síl. Počasie v ZSSR nebolo také mierne ako v západnej Európe. Na jeseň rozbahnený terén spomalil postup Wehrmachtu aj preto, že len časť ciest bola spevnená. Nemci mali až do roku 1942 všetky tanky na rozdiel od Sovietov vybavené úzkymi pásmi, ktoré v blate a hlbokom snehu nemali dostatočný ťah, čím sa rýchlosť nemeckého postupu výrazne znižovala. Ich logistický systém a mobilita delostrelectva do značnej miery závisela na 600 000 európskych koňoch, ktoré neboli zvyknuté na výkyvy počasia, aké boli typické pre tieto časti Sovietskeho zväzu s výrazne kontinentálnym podnebím. Menšie stepné kone zvyčajne používané Červenou armádou boli domácim podmienkam podstatne prispôsobenejšie.
Nemecké jednotky boli vystavené tvrdému počasiu, bez adekvátneho výstroja a teplého oblečenia, ktoré síce existovalo, ale nebolo včas prisunuté a distribuované na fronte. Nemeckí vojaci boli nútení vo viacerých prípadoch, najmä pri teplotách pod −10 °C siahnuť po alternatívach ako bolo vkladanie vrstvy novín do kabátov, ak sa chceli vyhnúť omrzlinám. Na zahrievanie a rozkúrenie pecí boli často nútení míňať dodatočné pohonné hmoty, ktoré rovnako míňali aj na udržanie funkčnosti bojovej techniky, ktorá na veľké mrazy nebola vôbec pripravená. Niektoré nemecké zbrane sa stali v dôsledku veľkých mrazov celkom nefunkčné. Mazadlá zbraní a motorov, ktoré za bežných podmienok zvyšovali ich životnosť, pri nízkych teplotách zamŕzali.
Dnes mnohí mylne usudzujú, že nástup obdobia blata a následné silné mrazy, na východnom fronte spôsobovali celkové zastavenie bojových operácií, čo nie je celkom pravda. Vojenské operácie boli týmito okolnosťami síce výrazne spomalené, ale to sa týkalo najmä nemeckej strany. Sovieti napríklad v decembri 1941 pri protiútoku pred Moskvou, počas veľkého prívalu snehu postúpili na niektorých úsekoch až , čím demonštrovali, že na počasie pripravená strana mohla viesť mobilnú vojnu aj za takýchto podmienok.
Počas bojov pred Moskvou Hitler obávajúci sa rozpadu svojich vojsk, nariadil držať dosiahnuté pozície za každú cenu a neustupovať. Jednotky na fronte v dôsledku toho utrpeli veľké straty a na viacerých úsekoch, ako napr. pri Demiansku, sa dostali na čas do obkľúčenia.
Naproti Nemcom, bola väčšina sovietskych jednotiek zásobovaná adekvátnym zimným výstrojom, hlavne kožušinovými čiapkami a prešívanými uniformami s dostatočným predstihom. Sovietski vojaci mali tiež väčšie skúsenosti s použitím zbraní v zime a tak sa napríklad pri údržbe ručných zbraní vyhýbali používaniu akýchkoľvek mazadiel. Technika ako tanky a lietadlá bola od začiatku koncipovaná a pripravená na domáce podmienky. Bolo by však mylné sa domnievať, že „generál zima“ či „generál blato“ sovietskych vojakov nijako netrápili. Aj sovietske jednotky v dôsledku veľkých mrazov utrpeli nezanedbateľné straty.
Odporujúce si ciele.
Väčšina Hitlerových generálov sa zhodovala v názore, že je potrebné zaútočiť vojskami skupiny armád Stred v prvom rade na Moskvu. Jej obsadenie, pri ktorom by boli s veľkou pravdepodobnosťou zničené veľké sily Červenej armády a mohli by významne ovplyvnené ďalšie možnosti krajiny viesť vojnu. Hitler však v priebehu kampane, zmenil ciele tejto skupiny armád, ktorá sa v rozhodujúcom momente počas bojov o Smolensk namiesto na Moskvu vydala obsadiť viaceré ciele na Ukrajine. Po obsadení týchto oblastí vojská skupiny armád Stred síce pokračovali ďalej na Moskvu, no boli počas zimy zastavené. Mnohí odborníci sa domnievajú, že tak bol stratená najväčšia príležitosť vyhrať vojnu na východe.
Príčiny sovietskych neúspechov.
Chyby, ktoré urobilo sovietske velenie pred napadnutím krajiny a v prvých týždňoch vojny, mali katastrofický vplyv na dianie na fronte a boli natoľko závažné, že krajina sa z nich spamätávala až do konca vojny.
Prvým a zásadným omylom bolo Stalinove konanie ignorujúce informácie a varovania o nemeckých prípravách na vpád do krajiny. Je veľmi pravdepodobné, že okrem Stalina mali na svedomí toto konanie aj ďalší vedúci predstavitelia krajiny. S týmto prístupom súviselo aj potieranie iniciatívy velenia prihraničných okruhov smerujúce k zvyšovaniu obranyschopnosti týchto oblastí. Hlavné velenie armády, generálny štáb a Stalin nevydali žiadne rozkazy, ani k obrane, ani k protiútoku. Posledné platné rozkazy od generálneho štábu, ktoré armáda dostala boli rozkazy zakazujúce reagovať na akékoľvek provokácie. Toto bezvládie vnieslo do armádnych jednotiek značný chaos. Po 21. júni 1941, trvalo generálnemu štábu niekoľko dní, kým velenie začalo koordinovať činnosť jednotlivých armádnych skupín a mnohokrát už bolo pre množstvo sovietskych vojakov neskoro.
Druhým podstatným faktom, pre ktorý svedčí množstvo dôkazov z viacerých zdrojov, bola v prvých dňoch bojov nečinnosť celých armádnych zborov. Vojaci jednoducho nebojovali, buď utiekli, alebo sa nechali zajať. Mnohí sovietski vojaci boli sklamaní z boľševikov a komunizmus všeobecne a medzi ľuďmi, ktorí si pamätali, ako slušne sa k nim správali Nemci počas prvej svetovej vojny, jednoducho panovalo presvedčenie, že radšej nemeckí okupanti ako sovietski komunisti. Až neskôr sa ukázalo, že nemecké sily, ktoré vtrhli do krajiny v roku 1941, nekonajú ako ich predchodcovia v prvej svetovej vojne.
Ďalším kritickým omylom bolo precenenie schopností Červenej armády, najmä dôstojníckeho zboru na viacerých úrovniach. Sovietska armáda sa v predvojnovom období zúčastnila viacerých ozbrojených kampaní, jednak proti Poľsku a Fínsku, ale bojovala tiež na Ďalekom východe proti Japoncom a v španielskej občianskej vojne sa zapojila do bojov proti Frankistom. Kým možno považovať boje na Ďalekom východe a ťaženie proti Poľsku za úspešné, bojové akcie proti Fínsku sú považované za značne neúspešné. Aj keď sa červenej armáde podarilo v konečnom dôsledku zlomiť Fínsky odpor, bolo toto víťazstvo veľmi ťažko zaplatené. Najdôležitejším prínosom bolo neskoršie poučenie z chýb, ktoré urobili. Sovietske sily v Európskej časti ZSSR boli rozmiestnené pozdĺž hraníc a boli celkom nepripravené na okamžité vedenie bojových operácií. Sovietske mechanizované zbory boli namiesto stíhania nemeckých tankových jednotiek celkom nepripravené na boj po technickej aj morálnej stránke, navyše utrpeli ťažké straty pri leteckých útokoch Luftwaffe.
Napriek tomu, že sovietske sily mali obrovský počet tankov a mechanizovanej techniky, ako boli ťahače diel. Tanky a ostatná pozemná technika trpeli značnou poruchovosťou, kvôli neskúsenosti posádok a nedostatku náhradných dielov, ktorý sa ťahal už od mierového obdobia, čo malo na svedomí značné výpadky v zásobovaní jednotiek a na to sa viažuce ďalšie problémy. Sovietske jednotky neboli konkurencieschopné rýchlo manévrujúcim a postupujúcim silám Osi aj kvôli svojej nízkej motorizácii. Ich tankové divízie mali na začiatku vojny síce takmer 2x viac tankov ako nemecké, ale o polovicu nákladných automobilov menej. Jednotky nestíhali zásobovať v boji svoje postupujúce tankové oddiely. Príkladom boli boje pri Grodne v júni 1941, kam bol poslaný 6. mechanizovaný zbor s asi 1000 tankmi vrátane asi 300 KV a T-34, ktorému sa ani nepodarilo doraziť na bojisko, pretože jeho jednotkám došlo palivo. Problémom bola často koordinácia, ktorú podľa väčšiny zdrojov okrem nedostatočných skúseností sťažoval aj nedostatok vysielačiek a spojovacej techniky. Niektorí však poukazujú, že počet vysielačiek vôbec nebol taký tragický, ako sa po skončení druhej svetovej vojny pokúšali podsúvať komunistickí historici. Podľa archívov bol počet vysielačiek a ich rozmiestnenie v štruktúrach červenej armády, približne rovnaký, ako v roku 1944 a 1945, takže tento fakt v žiadnom prípade nemohol hrať takú úlohu, aká mu bola prisudzovaná. Na mobilitu rovnako nemalo vplyv nasadenie sovietskych hipomobilných (jazdeckých) jednotiek. Počas celej nasledujúcej vojny nasadzovali hipomobilné jednotky, a kone ako ťažné zvieratá obe strany.
Sovietske ozbrojené sily nemali na začiatku vojny nedostatok skúsených vojakov. Stav bol porovnateľný s nemeckými silami. Na západných hraniciach krajiny čakal na Nemcov výkvet červenej armády. Niektorí autori poukazujú, že viac ako 90 % nemeckých vojakov, ktorí sa zúčastnili Barbarossy sa predtým aktívne nezúčastnili žiadnych bojov v Poľsku a ani útoku na Francúzsko. Drvivá väčšina nemeckých síl bola bojovo neskúsená rovnako, ako drvivá väčšina tých sovietskych, ak nie dokonca viac. Problémom ZSSR bolo, že v priebehu prvých mesiacov vojny bola veľká časť týchto skúsených síl stratená.
Stalinova snaha zabrániť ústupom a vzdávaniu veľkého počtu vojakov, často aj s veliteľmi napr. pomocou rozkazu č. 270, mala za následok držanie pozícií za každú cenu, čo však často viedlo k neúspechom, keď pohyblivé nemecké tankové jednotky prenikli cez tieto postavenia do tyla sovietskych vojsk, odrežúc ich tak od tylového zabezpečenia a zásob. Kým si Stalin uvedomil chybu a dovolil svojim vojskám v správnej chvíli ustúpiť, čím umožnil ich zachovanie, prišiel vo viacerých veľkých obkľúčeniach do decembra 1941 o viac než 2,6 milióna mužov. Väčšina z týchto vojnových zajatcov bola v rukách nacistov cielene vystavená zlému zaobchádzaniu, hladu a chorobám, čo malo za následok, že veľká časť z nich do jari 1942 zahynula.
Za neúspech možno považovať aj krach sovietskych protiútokov, ktoré sa uskutočnili na konci roku 1941 a na jar 1942. Všeobecne sa usudzuje, že v tejto dobe sovietske velenie nebolo schopné zhodnotiť potenciál vlastných jednotiek a namiesto toho aby sa pokúšalo o cielené protiútoky na jednom úseku frontu, snažilo sa neustále o vedenie operácií na čo najširšom fronte, na čo armáda nemala ani dostatok síl, vybavenia ani dostatočné skúsenosti. Väčšina týchto operácií nebola dobre pripravená, podporovaná dostatočným prísunom zásob, čo malo za následok ich všeobecný neúspech a ťažké straty.

</doc>
<doc id="26416" url="https://sk.wikipedia.org/wiki?curid=26416" title="Bratislava – mestská časť Rusovce">
Bratislava – mestská časť Rusovce

Bratislava – mestská časť Rusovce (iné názvy: Bratislava-Rusovce, Mestská časť Rusovce, Rusovce; , , chorv. "Rosvar") sú mestská časť Bratislavy na pravom brehu Dunaja, južne od mestskej časti v okrese Bratislava V.
Rusovce sú najväčšou bratislavskou mestskou časťou na juh od Petržalky a svojím charakterom pripomínajú menšie mesto.
Dejiny.
Rusovce majú veľmi zaujímavú a pestrú históriu. Okrem historických udalostí regionálneho dosahu stopy tu zanechali aj epizódy svetodejinného významu.
Počiatky osídlenia terajšieho územia Rusoviec siahajú do staršej bronzovej doby (2200 – 1600 pred Kr.). Na mieste tunajšieho cintorína boli objavené dve desiatky hrobov tzv. wieselburskej kultúry. Okrem ľudských pozostatkov sa našla aj keramika a drobné bronzové predmety.
Pre územie dnešnej mestskej časti mimoriadne dôležité obdobie nastalo za vlády rímskeho cisára Trajána (98 – 117), kedy sa Rusovce dostali pod bezprostredný vplyv Rímskej ríše. Cisár v roku 103 rozdelil dovtedajšiu provinciu Panóniu na dve časti – Hornú ("Pannonia Superior") a Dolnú ("Pannonia Inferior"), pričom hranica medzi nimi viedla severojužným smerom. Rusovce pripadli do Hornej Panónie, ktorú jej miestodržiteľ spravoval zo západne ležiaceho Carnunta. Pre bezpečnosť rímskeho impéria mala dôležitý význam severná, dunajská hranica ríše. Neustále nájazdy výbojných germánskych kmeňov (predovšetkým Markomanov a Kvádov) mali za následok vybudovanie sústavy pohraničných vojenských táborov, nazvanej Limes Romanus. Jeden z nich vznikol aj na území dnešných Rusoviec. Podľa fragmentu pieskovcového oltára s votívnym nápisom z konca 2. storočia vieme, že dostal pomenovanie Gerulata (dokladom o existencii a pomenovaní rímskeho kastelu v dnešných Rusovciach je aj tzv. Peutingerova cestovná mapa z 13. storočia, zostavená na základe starovekých podkladov, obsahujúca cestnú sieť z Hispánie do Indie). Rímsky kastel Gerulata pretrval až do začiatku 5. storočia, kedy vrcholil tlak germánskych kmeňov na rímske hraničné opevnenia.
Začiatkom 6. storočia územie dnešného južného Slovenska a severozápadného Maďarska zabrali kmene Longobardov, ktorí na strategicky dôležitých miestach zakladali sieť sídlisk, medzi inými aj na území dnešných Rusoviec. O prítomnosti Longobardov v tejto lokalite svedčí nález veľkého množstva hrobov v polohe Pieskový hon. Od 9. storočia sa na zvyškoch rímskej Gerulaty usádzali slovanské kmene.
Pôvod názvu.
V 10. – 12. storočí na územie Uhorska prenikli príslušníci kmeňového zväzu Pečenehov. Ich pôvodnou domovinou bolo územie medzi riekou Volga a ústím Dunaja. V roku 1036 utrpeli porážku od kyjevského kniežaťa Jaroslava Múdreho. Časť pečenežských kmeňov sa dostala aj na územie Rusoviec, kde pôsobili ako strážcovia obchodnej cesty. Zrejme tu treba hľadať pôvod dnešného maďarského pomenovania Rusoviec – "Oroszvár", t. j. Ruský hrad.
Potvrdením tejto teórie malo byť dielo historika, univerzitného profesora Františka Karola Palmu (1735 – 1787) "Brevis Notitia Rerum Hungaricarum" z roku 1770, v ktorom o pôvode názvu Rusoviec píše:
Podľa inej verzie názov je odvodený z osobného mena istého grófa Uroza, veliteľa jazdy uhorského kráľa Gejzu II., ktorý toto územie získal darom od panovníka na jeseň roku 1145.
Prvý známy názov obce ako "terra Uruzwar" sa nachádza v listine kráľa Ondreja II. z 19. augusta 1208, ktorou potvrdil založenie benediktínskeho opátstva v maďarskej obci Lébény a v tejto súvislosti sa tu spomínajú územia ležiace v susedstve kláštorných majetkov.
Menej prozaické je vysvetlenie nemeckého pomenovania Rusoviec – "Karlburg" (iné varianty "Kerseburch", "Kerelburg", "Kerchenburg"), t. j. Karolov hrad, ktoré sa začalo v listinách objavovať v polovici 14. storočia. To historici dávajú do súvislosti s panovaním cisára Karola Veľkého. Podľa tradície cisárske vojská pri presune na nové pozície v dnešnom Taliansku, po porážke Avarov v roku 796, prechádzali aj týmto územím.
Vzostupy a pády obce.
13. storočie prinieslo pre Rusovce ťažké časy. V roku 1241 ich zničili počas svojich bojových výpadov Tatári. O tridsať rokov neskôr podľahli plieneniu českého kráľa Přemysla Otakara II.
Z roku 1264 pochádza písomný dokument, v ktorom sa spomína vybudovanie hradu na tomto území; postavili ho na kopci Bergl, ktorý umelo navŕšili na zvyškoch rímskych stavieb vojenského tábora Gerulata.
V 13. a 14. storočí boli Rusovce kráľovským majetkom a tvorili súčasť panstva Mosonmagyaróvár. Kráľ ich dával do zálohu verným šľachticom. Tak napr. v roku 1266 kráľ Belo IV. daroval obec trenčianskemu županovi Herrandovi Hedervárymu, ktorého potomkovia ju vlastnili do roku 1297.
Druhá polovica 14. storočia znamenala pre Rusovce vzostup, keď sa stali obchodným strediskom (už pred rokom 1365 získali trhové právo). V prvej polovici 15. storočia sa Rusovce spomínajú ako "oppidum" a z roku 1477 pochádza záznam, ktorý uvádza richtára a obecných prísažných. Už v tomto období sa predpokladá používanie jedného z mestských symbolov, pečate. Jeho existenciu sa však nepodarilo dokázať (najstaršie známe pečatidlo pochádza až z obdobia o takmer dvesto rokov neskôr a zobrazuje jednochvostého leva v skoku, držiaceho v pravej prednej končatine šabľu).
Majitelia rusovského panstva.
Počnúc začiatkom 15. storočia začína história Rusoviec, kedy môžeme na základe poznatkov o majiteľoch panstva presne určiť rodové väzby. Rokom 1410 začína obdobie panstva šľachtickej rodiny Tompekovcov, ktorí sa ako majitelia opäť spomínajú v sedemdesiatych rokoch, po prechodnej držbe rodu Rozgoňovcov. V roku 1502 dostala donáciu na rusovské panstvo dcéra Magdalény Tompekovej a Ambrózia Jolatha de Paar, Uršuľa. Donácia sa vzťahovala aj ne jej deti a tak panstvo prešlo v roku 1518 na jej prostredného syna Štefana Josu. Na základe donácie kráľa Ferdinanda I. Habsburského prešli v roku 1557 Rusovce na Štefanovho syna Wolfganga, podžupana Mošonskej stolice. Aby uspokojil majetkové nároky svojich štyroch detí, Wolfgang v roku 1568 rozdelil panstvo na štyri diely. Pre budúcnosť Rusoviec mal veľký význam sobáš Wolfgangovej dcéry Heleny s príslušníkom zámožného rodu Zičiovcov, Jurajom.
Zičiovci (Zichy) pochádzajú zo Zalianskeho komitátu (v dnešnom juhozápadnom Maďarsku). I keď patrili k starým rodom, cestu k sláve nastúpili až v 17. storočí, keď Pavol (1598 – 1638) ako veszprémsky hlavný kapitán získal od kráľa Ferdinanda II. Habsburského dediny v okolí Komárna. Slávu rodu založil Pavlov syn Štefan (I.) (1616 – 1693), predseda Uhorskej kráľovskej komory a župan Mošonskej stolice. Okrem toho, že v roku 1655 získal barónsky a v roku 1679 grófsky titul, začal používať aj druhý predikát „de Vásonkeö“ (podľa panstva dediny Vásonkö). V roku 1646 kúpil rusovské panstvo a o desať rokov neskôr začal s prestavbou pôvodného hradu na neskororenesančný kaštieľ. Vrchol politickej kariéry dosiahol v roku 1690, keď sa stal kráľovským tavernikom. Po Štefanovej smrti, 15.3.1593, prešlo panstvo na jeho syna z druhého manželstva s Magdalénou Amade (zomr. 1714), Adama (1659 – 1701). Adamovým nástupcom sa stal syn Karol (1690 – 1741), pochádzajúci z druhého Adamovho manželstva s Teréziou Rozáliou rod. Jakusichovou (1674 – 1721).
Panstvo Zičiovcov znamenalo slávne obdobie v histórii obce. K významným predstaviteľom rodu patril gróf Emanuel Zichy-Ferraris (1808 – 1877), počas panstva ktorého dostal kašieľ výzor aký poznáme dnes, a jeho brat Felix (1810 – 1885). Felix bol posledným majiteľom Rusoviec z tohto rodu.
V roku 1872 sa panstvo kúpou dostalo do vlastníctva grófa Huga Henckela von Donnersmarck, príslušníka starobylého rodu pochádzajúceho zo Spiša. Hugo Henckel bol veľmi prezieravý a rozhľadený hospodár a za jeho panstva Rusovce prosperovali.
Poslednými majiteľmi sa v roku 1906 stali manželia Lónayovci – Štefánia, vdova po následníkovi cisárskeho trónu Rudolfovi, a gróf Elemér. Tí ho vlastnili až do roku 1945, kedy pripadol štátu.
Po moháčskej katastrofe.
Do dejín Rusoviec významnou mierou zasiahli turecké výboje v 16. a 17. storočí. Prehratá bitka pri Moháči priniesla o. i. veľký pohyb obyvateľstva v tejto oblasti. Zo severných oblastí Balkánskeho polostrova sa do strednej Európy presúvali masy predovšetkým chorvátskeho obyvateľstva. V rokoch 1515 – 1575 v celkom štyroch migračných vlnách na naše územie presídlilo podľa odhadov okolo stotisíc príslušníkov tohto národa. Postupne sa usádzali na opustených územiach a s pribúdajúcim časom dokonca vytlačili dovtedy dominujúce nemecké a maďarské obyvateľstvo. Chorváti priniesli na naše územie svojbytnú kultúru ako aj hospodárske zvyklosti a do súčasnosti patria k významnej národnostnej menšine žijúcej v tejto mestskej časti. Príchod Chorvátov znamenal premenu pôvodného charakteru obce na poľnohospodársku oblasť. Matej Bel v jednom zo svojich spisov z roku 1744 hovorí o prevažujúcom nemeckom a chorvátskom etniku medzi obyvateľmi Rusoviec.
V 18. storočí vyvrcholil rozvoj obce.
Dôležitú úlohu zohrali Rusovce počas napoleonských vojen, kedy tu existoval poľný tábor Francúzov.
Rusovce súčasťou Maďarska.
V roku 1871 stratili Rusovce výsadné postavenie samostatnej obce a boli pričlenené do maďarského okresu Rajka. Po skončení prvej svetovej vojny na základe Trianonskej zmluvy pripadli Rusovce spolu s Jarovcami a Čunovom Maďarsku a boli včlenené do okresu Magyaróvár.
V medzivojnovom období sa tri štvrtiny obyvateľstva Rusoviec hlásili k nemeckej národnosti a preto privítali nástup nacizmu v Nemecku. Vojnové udalosti doľahli na obyvateľov obce veľmi ťažko. Okrem toho, že muži boli postupne odvedení do armády, obec, vzhľadom na jej poľnohospodársky charakter, musela front zásobovať potravinami. V posledných mesiacoch vojny obec obsadilo nemecké komando a čoskoro nato sa tu na dlhé mesiace usadila Červená armáda. Zriadila si tu prechodnú stanicu počas presunu z Viedne a Bratislavy späť do vlasti.
V Česko-Slovensku.
Ani po skončení druhej svetovej vojny sa nič nezmenilo na administratívnom postavení Rusoviec. Naďalej ostali súčasťou Maďarska. Zmenu priniesla až Parížska mierová konferencia z 29. júla – 13. októbra 1946, ktorá prijala rozhodnutie v neprospech Maďarska o postúpení obcí Rusovce, Jarovce a Čunovo (vrátane ich katastrálnych území) Československej republike. Toto uznesenie bolo v Paríži podpísané 10. februára nasledujúceho roku a v praxi sa zrealizovalo 15. októbra 1947, kedy boli tieto tri obce pričlenené k Československu. V tom čase žilo v Rusovciach 907 obyvateľov.
Od tohto dátumu sa začali písať nové stránky histórie Rusoviec, pôvodne ako samostatnej obce v okrese Bratislava-vidiek, od 1. januára 1972 ako jednej z mestských častí hlavného mesta Slovenska.
Erb a vlajka Rusoviec.
Erb tvorí v spodnej časti zaoblený štít, v ktorom na modrom pozadí stojí na zelenom kopci zlatý, doprava otočený dvojchvostý lev v skoku, držiaci v pravej prednej končatine vytasenú striebornú šabľu.
Vlajku tvoria tri vodorovné nerovnako široké pruhy, pričom dva krajné, horný modrý a dolný zelený, sú širšie ako medzi nimi vložený žltý pruh. Vlaka je zakončená tzv. lastovičím chvostom.
Pamätihodnosti Rusoviec.
Na katastrálnom území Rusoviec nachádzame viacero zaujímavých historických pamätihodností, z ktorých dve najvýznamnejšie – pozostatky rímskeho kastelu Gerulata a neogotický kaštieľ s areálom – sa dostali do zoznamu chránených kultúrnych pamiatok. V roku 1990 boli Rusovce vyhlásené za pamiatkovú zónu.
Obyvateľstvo a kultúra.
Podľa sčítania obyvateľov k 31.12.2013 žilo na území mestskej časti 3269 obyvateľov. Pôsobí tu niekoľko občianskych združení s rôznym zameraním; informácie občanom prinášajú miestne "Rusovské noviny". Na Vývojovej ulici sa nachádza Základná škola s materskou školou Rusovce.
Sčítanie - národnostné zloženie:
Doprava.
Rusovce sú dopravne napojené cestnou a železničnou sieťou. Okrem MHD sú Rusovce obsluhované aj prímestskými autobusmi prevádzkovanými SAD Dunajská Streda. Cez mestskú časť prechádza štátna cesta č. 2 spájajúca Bratislavu s Maďarskou republikou (cez hraničný prechod Rusovce – Rajka). Alternatívne cestné spojenie je diaľnicou D2 (cez diaľničný zjazd pri mestskej časti Jarovce).
Cez Rusovce prechádza železničná trať č. 132 Bratislava – Rusovce – Rajka (MÁV). Nachádza sa tu železničná stanica, obsluhovaná železničnou linkou, ktorá je v úseku Petržalka-Rusovce súčasťou IDS BK.
Ekonomika.
Rusovce sú ekonomicky málo významné. Nenachádza sa tu žiaden výrobný závod; existujú tu iba prevádzky pohostinského charakteru a drobné obchody. Miestna časť slúži predovšetkým ako obytná prímestská štvrť (individuálna bytová výstavba), príp. ako prímestská rekreačná oblasť.
Poloha a prírodné podmienky.
Rusovce sú spolu so susediacou mestskou časťou Čunovom najjužnejšie položenou mestskou aglomeráciou Bratislavy. Katastrálne územie Rusoviec sa rozkladá v rovine, zo severovýchodu ohraničené tokom rieky Dunaj (resp. hrušovskou zdržou). Kataster na tomto území zasahuje do jedinečnej prírodnej rezervácie – Chránenej krajinnej oblasti Dunajské luhy; nájdeme tu zaujímavé výtvory – Rusovské rameno a Rusovské jazero. Vďaka tomu sú Rusovce pomerne obľúbenou a vyhľadávanou rekreačnou lokalitou. V mestskej časti hniezdi bocian biely.

</doc>
<doc id="26417" url="https://sk.wikipedia.org/wiki?curid=26417" title="Bratislava – mestská časť Čunovo">
Bratislava – mestská časť Čunovo

Bratislava – mestská časť Čunovo (iné názvy: Bratislava-Čunovo, Mestská časť Čunovo, Čunovo; nesprávne: "Čuňovo"; maď. "Dunacsún", ) je mestská časť Bratislavy v okrese Bratislava V. Je to najjužnejšia mestská časť Bratislavy a bezprostredne susedí s Maďarskom a Rakúskom. Nachádza sa v blízkosti Dunajskej cyklistickej cesty i Vodného diela Gabčíkovo. 
K Česko-Slovensku bolo pripojené 15. októbra 1947 na základe Parížskej mierovej konferencie (spolu s Rusovcami a Jarovcami). Dôvodom malo byť umožnenie výstavby bratislavského prístavu na Dunaji. V tom čase išlo z národnostného hľadiska o prevažne chorvátsku obec, časť z tamojších obyvateľov stále používa chorvátčinu a uchováva si národný folklór. 
Na severnom cípe ostrova v strede mohutného toku Dunaja bolo 9. septembra 2000 otvorené jedno z najmladších európskych múzeí moderného umenia – Danubiana.
Demografia.
Ku koncu roka 2014 žilo v mestskej časti 1 248 obyvateľov.

</doc>
<doc id="26419" url="https://sk.wikipedia.org/wiki?curid=26419" title="Dlhá nad Váhom">
Dlhá nad Váhom

Dlhá nad Váhom () je obec na Slovensku v okrese Šaľa.

</doc>
<doc id="26420" url="https://sk.wikipedia.org/wiki?curid=26420" title="Hájske">
Hájske

Hájske (v minulosti "Kepešd, Dverníky", , ) je obec na Slovensku v okrese Šaľa.
Polohopis.
Obec Hájske je situovaná 26 km na západ od mesta Nitra v Podunajskej nížine na juhozápadnom okraji Nitrianskej pahorkatiny.
Nadmorská výška obce je Katastrálne územie má rozlohu 1407 ha. Odlesnený, rovinný až pahorkatinový chotár tvoria treťohorné uloženiny, v severovýchodnej časti s vrstvou spraše. Z pôd prevažuje úrodná černozem. Samotné pôdne a klimatické podmienky určujú poľnohospodársky charakter obce.
Dejiny.
Prvá písomná zmienka o Hájskom pochádza z roku 1113, obec sa v nej spomína pod názvom "Copusde" ako majetok Nitrianskeho hradu. Obec následne vystriedala viacerých majiteľov - Balogovci, Naďovci, Turčániovci, Esterháziovci a iní. Pomenovanie obce sa v priebehu ďalších storočí menilo. V roku 1270 sa uvádza názov "Kopusd", v roku 1773 "Kőpösd" a v roku 1786 dokonca aj nemecky znejúci variant "Köppeschd". Začiatkom 19. storočia sa uvádzali tri názvy "Köpösd, Kepessd, Kepežd" a od roku 1867 už len maďarská verzia "Köpösd".
Súpis z roku 1715 udáva, že v Hájskom sa v tom čase nachádzalo 21 domácností. Ďalšia štatistika z roku 1751 tu vykazovala trvalý pobyt 109 rodín. Písomné pramene z roku 1787 dokumentujú 143 domov a 709 obyvateľov, v roku 1828 sa spomína 123 domov a 861 obyvateľov. V uhorskom geografickom lexikóne z roku 1851 sa obec spomína ako prevažne slovenská s 858 obyvateľmi. Štatistika z roku 1910 vykazovala v Hájskom 1289 obyvateľov, z toho bolo 1215 Slovákov, 34 Maďarov, 26 Nemcov a 14 obyvateľov inej, resp. nezistenej národnosti.
Po prvej svetovej vojne pripadla obec na základe Trianonskej mierovej zmluvy Česko-Slovenskej republike. V medzivojnovom období sa používal čiastočne poslovenčený názov "Kepešd". V novembri 1938 po Viedenskej arbitráži pripadla obec Maďarsku, no po vyjednávaniach o výmene obcí sa Hájske dostalo späť do teritória Česko-Slovenska. V roku 1948 došlo k zmene názvu obce na "Dverníky" a o tri roky neskôr bol názov opätovne zmenený do súčasnej podoby.

</doc>
<doc id="26421" url="https://sk.wikipedia.org/wiki?curid=26421" title="Horná Kráľová">
Horná Kráľová

Horná Kráľová je obec na Slovensku v okrese Šaľa.
Polohopis.
Katastrálne územie obce je rozložený v Podunajskej nížine, na Nitrianskej tabuli a pahorkatine, západná časť sa znižuje k brehom rieky Váh. Centrum Kráľovej je položené vo výške Najnižšia časť chotára je vo výške Intravilán dediny je v doline pozdĺž potoka Dlhý kanál.
Staré mapy chotára sa uchovávajú v Štátnom oblastnom archíve v Ivanke pri Nitre, v archívnom fonde Hospodárstva Nitrianskeho biskupstva. Je tam plán obce z roku 1797, mapa močenského rybníka od Hornej Kráľovej z roku 1797, Jozefínska mapa dediny z roku 1780-1790, ako aj spoločná mapa obcí Močenok, Kráľová, Čápor a Jarok. Sú to vzácne pamiatky. Staršie a novšie mapy chotára našej obce sa nachádzajú na Geodézii v Nitre.
Celý dnešný chotár je rozložený na 1 917 hektároch, z čoho je 1 545 ha ornej zeme, 33 ha sú vinohrady, 42 ha záhrady, 105 ha pasienky a obec má aj 47 ha lesov.
Dejiny.
Prvá zmienka o obci pochádza z roku 1113. Podľa legendy kráľ Koloman mal rád poľovačky v okolitých lesoch. Raz po dlhej ceste a poľovačke oddychoval pri prameni, ktorého občerstvujúcou vodou si uhasil smäd. Posedel si tu a rozhodol sa, že si na mieste terajšej obce založí usadlosť.
V listine z roku 1113 je táto usadlosť zapísaná ako „De villa Crali...“, čo malo význam - kráľovský dvorec, letohrádok, kráľova zem, dedina. Studnička nachádzajúca sa v chotári obce zapísali do tejto listiny ako „furras“, čo znamená prameň, žriedlo. V súčasnosti je tento prameň známy ako „Studnička na Geríci“. 
Obyvateľstvo.
Obyvateľstvo obce bolo v roku 2011 zložené z 85,9% slovenskej a 12,9% maďarskej národnosti.

</doc>
<doc id="26422" url="https://sk.wikipedia.org/wiki?curid=26422" title="Močenok">
Močenok

Močenok (v minulosti "Močonok, Mučeníky, Sládečkovce", ) je obec na Slovensku v okrese Šaľa.
Dejiny.
Prvá písomná zmienka o Močenku sa nachádza v Zoborskej listine z roku 1113, uloženej v Biskupskom archíve v Nitre. Ďalšia z dávnych historických zmienok o obci je z 13. júna 1623, keď cisár Ferdinand II. udelil obci právo vyberať mýto na terajšom Zúgovskom moste. Historici predpokladajú, že staroslovenský názov obce "Močenok" pochádza z latinského názvu "musenic". Pomenovanie obce prešlo v priebehu ďalších storočí len drobnými zmenami. V roku 1773 sa uvádza názov "Mocsonok", v ďalšom súpise z roku 1786 zas "Mocschonok" a od roku 1808 opätovne "Mocsonok". V uhorskom geografickom lexikóne z roku 1851 sa obec spomína ako prevažne maďarská s 1 828 obyvateľmi. Štatistika z roku 1910 vykazovala v Močenku 3 878 obyvateľov, z toho bolo 3 041 Slovákov, 706 Maďarov, 47 Nemcov, 3 Rómovia a 81 obyvateľov inej, resp. nezistenej národnosti.
Po prvej svetovej vojne pripadla obec na základe Trianonskej mierovej zmluvy Česko-Slovenskej republike. V medzivojnovom období sa používal poslovenčený názov "Močonok" resp. "Močonek", neskôr bol zmenený na "Močenok". V roku 1948 došlo k zmene názvu obce na "Mučeníky" a o tri roky neskôr bol názov opätovne zmenený na "Sládečkovce". V roku 1992 bol obci prinavrátený pôvodný historický názov "Močenok".
Kultúra a zaujímavosti.
Pravidelné podujatia.
V obci sa od roku 1993 každoročne koná festival kresťanského divadla Gorazdov Močenok na počesť biskupa svätého Gorazda, ktorý bol jedným z najznámejších žiakov vierozvestov Konštantína a Metod. 
Osobnosti obce.
Rodáci
Žili, pôsobili alebo zomreli v Močenku

</doc>
<doc id="26423" url="https://sk.wikipedia.org/wiki?curid=26423" title="Neded">
Neded

Neded () je obec na Slovensku v okrese Šaľa.
Podľa sčítania v roku 2021 malo 41,7% slovenskú, 51,5% maďarskú, 2,8% rómsku a 3,6% nezistenú národnosť. 
Občianska vybavenosť.
V obci sa okrem reformovaného a rímskokatolíckeho kostola nachádza aj moderný evanjelický kostol, vybudovaný po druhej svetovej vojne presídlencami z Dolnej zeme a baptistická modlitebňa.

</doc>
<doc id="26424" url="https://sk.wikipedia.org/wiki?curid=26424" title="Tešedíkovo">
Tešedíkovo

Tešedíkovo (historicky , ) je obec na Slovensku v okrese Šaľa. 
Názov.
Obec je pomenovaná od roku 1948 po Samuelovi Tešedíkovi. V referende v roku 2012 väčšina obyvateľov hlasovala za premenovanie obce na historický názov Pered.
Obyvateľstvo.
Sčítanie 2021: 
70,4% obyvateľov je maďarskej, 24,6% slovenskej národnosti a 4,5% nezistenej národnosti. 

</doc>
<doc id="26425" url="https://sk.wikipedia.org/wiki?curid=26425" title="Žihárec">
Žihárec

Žihárec je obec na Slovensku v okrese Šaľa.
Podľa sčítania v roku 2021 malo slovenskú národnosť 35 %, maďarskú 59,4 % a 4,7 % nezistenú. 
Občianska vybavenosť.
V obci sa okrem rímskokatolíckeho a reformovaného kostola nachádza aj moderný evanjelický kostol z roku 1972, vybudovaný presídlencami z Dolnej zeme.

</doc>
<doc id="26426" url="https://sk.wikipedia.org/wiki?curid=26426" title="Trnovec nad Váhom">
Trnovec nad Váhom

Trnovec nad Váhom () je obec na Slovensku v okrese Šaľa.
Polohopis.
Leží vo východnej časti Podunajskej nížiny, na ľavobrežnom vale rieky Váh. Chotár obce sa rozprestiera na riečnych nivách s priečnymi valmi. Má prevažne rovinatý povrch. V severovýchodnej a východnej časti sa nachádzajú pieskové presypy – duny. Na širokom vale sú lužné a nivné pôdy s opustenými ramenami Váhu.
Časti obce.
Miestne časti: Trnovec nad Váhom, Horný Jatov, Kľučiareň a Nový Dvor.
Obyvateľstvo.
Etnické zloženie v roku 2021: 75,7% Slováci, 12% Maďari, Česi 0,6% a nezistení 11,3%.
Etnické zloženie v roku 2011: 76,2 % Slováci, 17,7 % Maďari.
Dejiny.
Prvá písomná správa o obci sa vyskytuje v zoborskej listine z roku 1113 vo forme "Durmuz" a "Dormuzc". V dobe vzniku tejto listiny boli teda dve dediny s týmto názvom, ktoré boli kráľovským majetkom. Jedna časť patrila kráľovským lámačom ľadu a druhá kráľovským nosičom rybárskych sietí.
V [13. storočí tu mal majetky Bartolomej z Veče, neskôr, po vymretí jeho rodu sa dedina stala majetkom Aladára a Petra, synov Ivánku. Počas stredoveku v dedine mali významnejšie majetky príslušníci rodiny Čúzi, Aponi a kastelán šintavského hradu Juraj Byb. Dedina sa v stredoveku delila na Horný Trnovec, Veľký Trnovec a Malý Trnovec. V 17. storočí okrem spomínaných tu mali majetky aj príslušníci rodín Amade, Sembery, neskôr Huňadi. Táto rodina postupne nadobudla majetkovú prevahu a stala sa najvýznamnejším zemepánom až do zrušenia poddanstva.
V roku 1869 mala obec 220 domov a 1613 obyvateľov, ktorí sa zaoberali prevažne poľnohospodárstvom. Zastúpené boli však aj niektoré remeslá, najmä krajčíri, obuvníci a čižmári.

</doc>
<doc id="26427" url="https://sk.wikipedia.org/wiki?curid=26427" title="Kráľová nad Váhom">
Kráľová nad Váhom

Kráľová nad Váhom () je obec na Slovensku v okrese Šaľa.
V roku 2021 malo v obci slovenskú národnosť 41,7%, maďarskú 53,6% a nezistenú 3,7% obyvateľov.
Dejiny.
Prvá písomná zmienka o Kráľovej nad Váhom pochádza z roku 1237. V nasledujúcich listinách sa obec spomína pod názvom "villa Regis" (1332), neskôr v roku 1371 ako "Kyral" a v roku 1570 ako "Kyralfalva".
Pomenovanie obce sa v priebehu ďalších storočí čiastočne menilo. V súpise z roku 1773 sa Kráľová nad Váhom uvádza po názvom "Kiralyfalva", v roku 1786 ako "Királyfalwa" a v roku 1808 je uvedený maďarský názov "Királyfalva" a aj jeho slovenský ekvivalent "Králowá". Od roku 1867 sa používala už len pozmenená maďarská verzia "Vágkirályfalu", ktorá bola o desať rokov neskôr zmenená na "Vágkirályfa". V uhorskom geografickom lexikóne z roku 1851 sa obec spomína ako prevažne maďarská s 974 obyvateľmi. Štatistika z roku 1910 vykazovala v Kráľovej nad Váhom 1650 obyvateľov, z toho bolo 1644 Maďarov a 6 Slovákov.
Po prvej svetovej vojne pripadla obec na základe Trianonskej mierovej zmluvy Česko-Slovenskej republike. V medzivojnovom období sa používal starší slovenský názov z roku 1808 upravený podľa pravidiel pravopisu a s pridaním lokalizačnej prípony "Kráľová nad Váhom". V novembri 1938 po Viedenskej arbitráži pripadla obec Maďarsku, no po druhej svetovej vojne sa vrátila späť do teritória Česko-Slovenska.

</doc>
<doc id="26428" url="https://sk.wikipedia.org/wiki?curid=26428" title="Diakovce">
Diakovce

Diakovce () je obec na Slovensku v okrese Šaľa.
Polohopis.
Obec leží v Podunajskej rovine, približne juhozápadne od Šale. Prístupná je cestami III. triedy 1349 a 1366 a východným okrajom vedie železničná trať Šaľa – Neded. Galanta je vzdialená , Kolárovo a Nitra .
Dejiny.
Diakovce ležia v blízkosti starého riečneho brodu cez Váh, ktorým od praveku putovali ľudia. Potvrdzuje to nález sídliska z mladšej doby bronzovej, ktoré bolo na území dnešnej obce. Slovania si tu vybudovali sídlo v období Veľkej Moravy, na ktorého základoch vznikla osada "Vag", spomínaná už v roku 1002. Listina kráľa Ladislava z roku 1090 nepriamo poukazuje na existenciu benediktínskeho kláštora. Rímskokatolícky kostol tu stál už v roku 1102 a súčasný kostol Panny Márie Nanebovzatej pochádza z roku 1228. Rozsiahla oprava kostola bola vykonaná v roku 1700, v tomto období bol vybudovaný aj kaštieľ, pôvodne slúžiaci pre obnovené priorstvo.
Škola bola v obci už v 17. storočí, koncom 18. si svoju školu, kostol i modlitebňu postavili aj reformovaní veriaci. Kalvária pri katolíckom kostole dola postavená v roku 1822, zvonica a kamenný kríž pri ceste do Tešedíkova je z roku 1883. V obci sa zachoval tiež cintorínsky kríž z roku 1798, socha Sv. Juraja z prelomu 19. a 20. storočia, socha Sv. Trojice pri kostole z roku 1905, socha Sv. Jána Nepomuckého z roku 1936 a prícestný kríž z roku 1992.
V roku 1898 bol postavený parný mlyn, v roku 1911 bola dokončená výstavba novej katolíckej školy, nová kalvínska škola bola otvorená v roku 1928. Kultúrny dom bol vybudovaný v roku 1938, budovanie Novej osady začalo v 50. rokoch 20. storočia. Postupne boli upravené cesty a chodníky, vybudovaná kanalizácia, vodovod i plynovod, termálne kúpalisko, evanjelický kostol a fara, no tiež materská a základná škola. Medzi najnovšie stavby patrí nový obecný dom.
Obyvateľstvo.
Národnostné a jazykové zloženie.
Sčítanie 2021 (národnosť v %): 
slovenská 42,2%, maďarská 51,7%, rómska 0,8% a nezistená 4,5%

</doc>
<doc id="26429" url="https://sk.wikipedia.org/wiki?curid=26429" title="Selice">
Selice

Selice sú obec na Slovensku v okrese Šaľa.
Podľa sčítania v roku 2021 malo 50,5% slovenskú, 35,1% maďarskú, 1,5% rómsku, 0,6% českú a 12% nezistenú národnosť.
Kultúra a zaujímavosti.
Prírodné zaujímavosti.
Národná sústava chránených území:

</doc>
<doc id="26430" url="https://sk.wikipedia.org/wiki?curid=26430" title="Vlčany">
Vlčany

Vlčany () sú obec na Slovensku v okrese Šaľa. 
Podľa sčítania v roku 2021 malo 30,9% slovenskú, 62,1% maďarskú a 6,2% nezistenú národnosť. 
Polohopis.
Obec susedí s obcou Neded. Cez obec preteká rieka Váh. V obci je mŕtve rameno Váhu.

</doc>
<doc id="26431" url="https://sk.wikipedia.org/wiki?curid=26431" title="Gánovce">
Gánovce

"O náleze neandertálca pozri Gánovce 1."
Gánovce je obec na Slovensku v okrese Poprad. Je známa nálezom travertínového odliatku mozgovne neandertálca, ako aj odtlačkov vtedajšieho rastlinstva. Je to tiež nálezisko otomanskej kultúry.
Polohopis.
Obec leží v južnej časti Vrbovskej pahorkatiny, geomorfológickej časti Podtatranskej kotliny, na severnom okraji Kozích chrbtov. Okraj mesta Poprad je vzdialený približne severozápadne, centrum mesta , Spišská Nová Ves je vzdialená a Kežmarok . Južným okrajom vedie železničná trať Žilina – Košice, severne prebieha trasa cesty I/18 z Liptova na Prešov.
Dejiny.
Archeologické nálezy dokladajú pohyb človeka v Spiši už v strednom paleolite (250 000 - 40 000 pred Kr.). Potvrdzuje to napríklad nález skamenenej výplne lebky neandertálca v travertínovej kope Hrádok, ktorým sa Gánovce stali známymi. Teplé minerálne pramene lákali ľudí i zver, ktorých pozostatky sú nachádzané v takýchto travertínových kopách dodnes. Súčasné Gánovce vznikli z osady „Villa Ganau“, písomne doloženej v roku 1317, no staršie osídlenie dokladá ranogotický kostol z polovice 13. storočia. Jedným z majiteľov územia bol Bazilius, syn Gaana, podľa ktorého bola obec pomenovaná. Súčasťou obce je i časť Filice, pomenovaná podľa kolonistu Filu, ktorému uhorský kráľ Belo IV. daroval tunajšie pozemky už v roku 1236. Názov obce sa postupne menil a tak sa v písomných dokumentoch spomína v roku 1473 ako Ganfal, v roku 1521 ako Ganovecz a v roku 1808 sa objavuje dnešná podoba. Osady sa spojili v roku 1924. 
Obe obce patrili medzi kopijnické - zemianske obce, ktoré tvorili Stolicu X. spišských kopijníkov. V stredoveku kopijníci zabezpečovali ochranu územia, preto mali priznané určité výsady. Počet obyvateľov bol dlhodobo do 300 obyvateľov, ktorí sa živili poľnohospodárstvom a ovocinárstvom. V súvislosti s minerálnymi prameňmi sa spomínajú ich liečebné účinky už v roku 1549, preto v ich blízkosti vznikla kúpeľná osada. Tú dal v roku 1852 Augustín Korponaj zbúrať a na jej mieste vybudoval letohrádok, kúpeľný dom, reštauráciu a spoločenský pavilón. Artézsku studňu dal v rokoch 1877-79 prehĺbiť na 184 m, neskôr pribudol krytý bazén. Po znárodnení v roku 1948 boli vojnou značne poškodené kúpele čiastočne zrekonštruované a až do roku 1992 slúžili verejnosti. 
Výraznou zmenou v živote ľudí bolo otvorenie Košicko-bohumínskej železnice v decembri 1871, ktorej zastávka na okraji obce umožnila zjednodušenie prepravy tovaru i osôb. Rozšírená bola i cesta z Popradu na Prešov, na ktorú je miestnou komunikáciou napojená aj obec. Slovenský hydrometeorologický ústav má v Gánovciach vybudované okrem meteorologickej stanice aj aerologické a radiačné centrum.
Turizmus.
Turisticky atraktívnou je lokalita travertínov, no turistický chodník vedie z centra Popradu obcou cez Kvetnicu na vrch Zámčisko ().

</doc>
<doc id="26432" url="https://sk.wikipedia.org/wiki?curid=26432" title="Gerlachov">
Gerlachov

Gerlachov môže byť:

</doc>
<doc id="26433" url="https://sk.wikipedia.org/wiki?curid=26433" title="Gerlachov (okres Poprad)">
Gerlachov (okres Poprad)

Gerlachov (nem. Gerlsdorf) je obec na Slovensku v okrese Poprad.
Dejiny.
Vznik obce sa datuje po mongolskom vpáde roku 1241, kedy podtatranskú oblasť pokrýval súvislý prales. Osídľovanie sa sústreďovalo okolo väčších riek, kde v tomto čase už nebolo takmer nijakých pozemkov, ktoré by nemali majiteľa. Pozornosť sa začala sústreďovať na neosídlené územie pod horami. Ako prvá sa v dokumentoch spomína osada Batizovce (roku 1286), v roku 1342 sa spomína aj osada Gerlachov. Presný rok vzniku obce Gerlachov je neznámy. Názov obce mohol byť odvodený od mena spišskosobotského Gerlacha, vtedajšieho pána v obci, alebo od vodcu kolonizátorov, ktorí sa sem neskôr prisťahovali. Spomína sa aj slovo "Geröl", čo bol názov pre hrubý štrk blízko potoka "Stará voda" - Stovoda, v okolí ktorého bola pôvodne obec založená. Názov "Gerölsdorf" (dedina na štrku) sa pod vplyvom slovenčiny zmenil a vznikol Gearlsdorf - slovenský Gerlachov.
Prvá písomná zmienka o obci pochádza z roku 1326. Založená bola zlatokopmi, preto sa v erbe objavujú kladivká. Je v ňom zobrazený aj Gerlachovský štít, pomenovaný podľa obce, najvyšší vrchol Vysokých Tatier i celých Karpát ().
V minulosti sa obec spomínala aj v knihe polyhistora Mateja Bela "Hungariae antiquae et novae prodromus" (Posol starého a nového Uhorska) z roku 1723 a to: "Malá dedinka Gerlachov, ktorej obyvatelia okrem roľníctva hotovením tatranského oleja (terpentín) sa zamestnávali, bola pred dvesto rokmi známa". Historicky známa bola aj udalosť, že posledný gerlachovský farár Samuel Augustini Abhortis výrobou tohto oleja tak vynikol, že aj v ďalekých krajinách bolo jeho meno známe. Okrem roľníctva a výroby oleja bola obec známa aj bielením plátna na ktoré sa tu dával vtedy veľký dôraz. Aj preto dosahovalo veľmi vysokú kvalitu. Z tohto plátna sa potom šili odevy a kroje pre ľudí v obci ale aj pre okolité dediny.
O kultúrny rozhľad a o vzdelanosť sa v minulosti starali učitelia. Z prvých záznamov uvedených v zápisnici kanonickej vizitácie z roku 1825 sa spomína meno prvého učiteľa Jozefa Kerschuta z Bielej (Turčiansky Martin), ktorý nielenže vyučoval od roku 1786, ale aj vykonával v obci bohoslužby ako farár. Obec ani po jeho odchode neostala bez učiteľa, najmä keď postavila školu. Len do roku 1961 mal Gerlachov okolo 26 nástupníkov. Učitelia sa nevenovali len vyučovaniu v škole, ale aj kultúrno-vzdelávacej práci. V obci sa hralo po prvýkrát divadlo roku 1926. Vtedy ešte nemali divadelníci kde vystupovať, lebo kultúrny dom sa postavil až v rok 1951. Javisko si stavali sami v triede obecnej školy. Vtedajší riaditeľ školy Ondrej Vargha nacvičil s mládežou hry: Už sme všetci v jednom vreci, Pani richtárka a iné. V roku 1935, na Majstrovstvách sveta v lyžovaní "FIS", divadelníci z Gerlachova zahrali hru Škriatok v Novom Smokovci, za čo im vtedajší "Park hotel" vyplatil dlžobu vo výške 600,-KČ a od toho roku začali divadelníci vystupovať s predstaveniami aj v odľahlejších tatranských osadách. Neskôr bol v obci založený aj spevácky krúžok.
Novodobé dejiny.
Gerlachov bol v priebehu druhej svetovej vojny oslobodený spod nemeckej okupácie 28. januára 1945 spolu s väčšinou obcí popradského okresu. V priestoroch miestneho hotela Hubert sa 3. decembra 1999 konal samit prezidentov Vyšehradskej skupiny Schustera, Havla, Kwaśniewskeho a Göncza. V novom tisícročí nastal v obci rozvoj turizmu, ktorý tvorí významnú časť príjmov obce.
Kultúrne pamiatky.
Najstaršou stavbou v obci Gerlachov je starý katolícky kamenný kostol Povýšenia svätého Kríža. Z kostola, pôvodne zasväteného svätému Martinovi, ktorý pochádza z 13. storočia, zostala iba veža a zvon odliaty v roku 1525. Podľa kanonickej vizitácie z roku 1700 ho mali postaviť templári z kláštora v neďalekej Štôle. Na rozdiel od väčšiny spišských chrámov nebol v neskoršom období zaklenutý a až do svojho zániku mal v lodi rovný drevený strop.
Počas reformácie prešiel do rúk evanjelikom, ktorí ho využívali až do roku 1710, kedy im ho odobrali. V prvej tretine 20. storočia bola stavba už v zlom stave, doskový strop úplne prehnitý. Veža kostola bola po 2. svetovej vojne v katastrofálnom stave a hrozilo jej, že sa rozpadne. Nakoniec sa našli ľudia aj prostriedky na záchranu tejto stavby.
Tento kostol sa datuje približne od roku 1800. Je to jediný zachovalý kostol v obci, ktorý je plne funkčný, v súčasnosti ho spravuje Evanjelická cirkev augsburského vyznania. Aj tento kostol si pamätá skazu a ničenie 2. svetovej vojny. Po jej skončení bol taktiež v dezolátnom stave a bolo nutné opraviť celú vonkajšiu krytinu. Kostol bol vynovený aj neskôr, kedy sa v ňom zaviedla elektrina a vynovil sa aj celý vnútorný priestor. Pri dvestoročnici sa obnovil oltár a dal sa namaľovať nový oltárny obraz. Od postavenia kostola boli dvakrát menené lavice a vykurovacie telesá, trikrát bol vymaľovaný zvnútra.
Dňa 17.7.2010 sa začalo s generálnou opravou interiéru kostola. Zrušil sa bočný chór. Kompletne sa vymenila elektroinštalácia aj so svietidlami, okrem lustrov. Urobili sa nové omietky na stenách, nová podlaha s podlahovým vykurovaním. Osadili sa nové lavice a obklad na chóre. Počas rekonštrukcie, ktorá trvala približne jeden rok sa Služby Božie konali v škole. Slávnostné Služby Božie po rekonštrukcii chrámu sa konali 26.6.2011.
Kamenný most ponad Gerlachovský potok nachádzajúci sa v dolnej časti obce medzi Hlavnou a Mlynskou ulicou bol postavený najneskoršie v roku 1865. Most je nositeľom individuálnych hodnôt veku, urbanistickej hodnoty pôsobenia vo vidieckom prostredí a hodnoty dokumentu staviteľstva mostov v 2. polovici 19. storočia spolu s haťou situovanou nižšie pod mostom. Most je postavený z lomového kameňa spájaného maltou. Konštrukcia mosta je spevnená dvomi kovovými tiahlami, so zakrivením, ktoré sleduje oblúk klenby.
Po vyše ročnom úsilí bol Ministerstvom kultúry Slovenskej republiky dňa 15. decembra 2008 most vyhlásený za národnú kultúrnu pamiatku. V rokoch 2018-2019 prebehla jeho rekonštrukcia v hodnote priližne 37 000 €, spolufinancovaná zo zdrojov Európskej únie. 
Tento pomník bol postavený na konci 2. svetovej vojny, na počesť rodákov z Gerlachova, ktorí v tejto vojne padli pri oslobodzovaní vlasti spolu so sovietskymi vojskami a partizánmi. Vďační občania k úcte za ich utrpenie a odhodlanie im postavili v strede obce tento pomník z tatranskej žuly. Do mramorovej tabule sú vyryté mená všetkých tých rodákov, ktorí sa z bojov už domov nevrátili. Česť ich pamiatke!
9. októbra 1944 sa v katastri obce stalo letecké nešťastie. Lietadlo Lisunov Li-2, ktoré viezlo z Ľvova na letisko Tri Duby 24 ľudí (16 príslušníkov 2. česko-slovenskej paradesantnej brigády v ZSSR, 5 vojakov Červenej armády a 3 členov posádky) na pomoc Slovenskému národnému povstaniu, havarovalo na zadnej strane Gerlachovského štítu. Lietadlo po strate orientácie v zlom počasí vystúpilo do výšky 2600 m.n.m. Napriek tomu, že pôvodne smerovalo z Ukrajiny smerom na západ, lietadlo nečakane zmenilo smer a narazilo do vrcholovej časti Zadného Gerlachu zo západnej strany.
O havárii sa vzhľadom na vojnovú situáciu dlho nevedelo. Mŕtve telá a vrak lietadla boli objavené až o rok po udalosti - koncom roka 1945. Z poveternostných príčin nebolo možné telá transportovať z vrcholu nadol, postarali sa o to členovia horolezeckého oddielu IAMES za asistencie Vojenskej správy v Poprade a Horskej služby. Obete boli čestne pochované na gerlachovskom cintoríne v lete 1946. Náhrobné kamene na cintoríne hovoria o hrdinstve a tragickej smrti týchto vojakov. Pamätná tabuľa tejto udalosti s textom „24 hrdinom SNP, ktorí zahynuli v októbri 1944 pri havárii lietadla na Zadnom Gerlachu“sa nachádza tiež na Symbolickom cintoríne pri Popradskom plese. Nehodu pripomína vrtuľa lietadla, ktorá je umiestnená pri tabuli.
Občianska vybavenosť.
V obci sa nachádza pošta, potraviny, hostinec, malé miestne múzeum nazývané Gerlachovská izba, v okolí sú kvalitné bežecké trate využívané v zime aj v lete, cyklistické chodníky. Existuje tu mnoho možností ubytovania na súkromí i v malých penziónoch, nad obcou pri ceste na Tatranskú Polianku, je situovaný hotel "Hubert".
Samospráva.
V obci je zriadená samospráva na čele so starostom a obecným zastupiteľstvom. Od roku 2014 stojí na čele obce Ján Hroboň. Počet obecných poslancov sa upravoval, v súčasnom volebnom období 2018-2022 je ich 7.
Doprava.
Vzdialenosť od Tatranskej Polianky je 2,5 km, do Starého Smokovca 6 km. Do obce je možné dopraviť sa autobusom, autom, najbližšie železničné stanice sú: Tatranská Polianka, Svit 6 km a Poprad 12 km.

</doc>
<doc id="26434" url="https://sk.wikipedia.org/wiki?curid=26434" title="Hôrka">
Hôrka

Hôrka je obec na Slovensku v okrese Poprad.
Časti obce.
Delí sa na časti Kišovce, Primovce, Ondrej, Hôrka . Historické názvy miestnych osád boli Hurka, Svätý Ondrej, Kišovce, Primovce, Miklušovce a Komárovce.
Hôrka.
Prvá písomná zmienka pochádza z roku 1346. Existenciu Hôrky už pred rokmi jej písomnej zmienky priamo dokladá spor Lacka voči Matúšovi a Jánovi, synovi Mikuláša z Barce z roku 1350 o tunajšie majetky, ktoré Lacko vydokladoval voči druhej strane dedičov staršími listinami na svoj majetok.
Dnešný názov obce sa po spomínanom a ustálenom pomenovaní Bozafalua vyskytuje až od roku 1506.
Kišovce.
Prvá písomná zmienka je z roku 1311. 
Po objasnení najstarších dejín vystávajú v 14. storočí nové majetkové spory. Tiahli sa od roku 1311 až do roku 1349, keď celú záležitosť uzavrel s ustanovaním večného mlčania sudca Pavol. Početné dedičné nároky riešil na žiadosť kartuziánov zo Skaly útočiska a Matúša.
S druhým podstatným pomenovaním Kišoviec sa stretávame pravidelnejšie od roku 1344. Po búrlivom začiatku 14. Storočia sa v jeho druhej polovici vytrácajú z prameňov zmienky o Kišovciach a strácame tak kontinuitu vlastníckych vzťahov. 
Pozoruhodné postavenia a slobody kopijníckych poddaných nie len v Kišovciach dokumentuje svedecká listina župana spišských kopijníkov. 
Významní šľachtici z Kišoviec vystupujú v mandáte uhorského kráľa Mateja. Z Kišoviec pochádzali viacerí predstavitelia kopijníckej samosprávy. Za jedného z najvýznamnejších treba v druhej polovici 13. storočia považovať Mikuláša Šedivého.
Primovce.
Len necelých 5 rokov po udelení výsad spišským kopijníkom sa stretávame s prvou listinou pre kataster dnešnej Hôrky. Vznikli na území Gulz predanom v roku 1248 Pirinovi. Pretože po ňom dostali svoje meno, ich vznik predpokladáme až po tomto roku, v druhej polovici XIII. storočia. Vyplýva to napokon aj so samotnej kúpno-predajnej zmluvy potvrdenej panovníkom, ktorá vyslovene povoľuje Pirinovi založiť na tomto území svoje nové sídlo. 
Prvá priama písomná zmienka o Prímovciach pochádza zo 14. apríla 1312. Vtedy sa pred Spišskú kapitulu dostavil " Dytricus, filius Suur de villa Pyrin", aby si nechal vyhotoviť hodnoverný odpis najstaršej listiny k svojej dedovizni z roku 1248. 
Nasledovnú listinnú zmienku nachádzame už v roku 1371 a prináša nám viaceré zaujímavé zistenia o rozrode Pirinových potomkov aj o rozvoji obce. Rovnako je listinou potvrdený zdarný rozvoj dediny so všetkými náležitosťami, z ktorých, z hľadiska infraštruktúry, je tu najvýznamnejší spomenutý mlyn. 
Prímovce ostali vo vlastníctve Piriniových dedičov, žiaľ, viackrát sa s nimi v listinách nestretávame. Nasledujúca písomná zmienka o Prímovciach je až v roku 1376 a nechal si ju u hodnoverného miesta vyhotoviť už Vavrinec, syn Jakuba z Jakloviec. 
Nevedno, ako sa Prímovce dostali do vlastníctva Levoče, no nepochybne sa tak stalo až koncom 14. storočia.
Svätý Ondrej.
Prvá zmienka o Svätom Ondreji pochádza až z 24. júna 1315. Územie tejto kopijníckej obce patrilo pôvodne Mikulášovi Šedivému bolo súčasťou jeho majetkov v roku 1273 chotár neskoršieho sv. Ondreja v rozlohe jedného poplúžie odpredal Mikulovi, synovi Rothena. O štvrťročie neskôr v roku 1298, územie kontinuálne vlastnil Mikulov syn Mikul, označený ešte ako „ de Zeek“. No už v tomto období sa na vymedzenom území musela rozvíjať dedina, v ktorej si okolití kopijníci v roku 1280 vymohli postaviť svoj kostol, podľa patrocínia ktorého dedina aj získala svoje meno Svätý Ondrej. 
Až do začiatku 16. storočia nemáme o Svätom Ondreji iné zmienky. V roku 1511 sa prvýkrát stretávame s Lazarom zo Svätého Ondreja, vtedajším županom Stolice X spišských kopijníkov, a objaví sa aj v kráľovskom mandáte na reambuláciu a introdukciu z roku 1514, už len ako Lazar zo Svätého Ondreja. 
V úplnom závere stredoveku, roku 1526, bol Hodnoverným miestom Spišská kapitula na kráľov mandát vovedený do vlastníctva vo svojej úplnosti Lazar zo Svätého Ondreja spolu so svojimi bratmi Stanislavom a Matejom ich majetok vtedy predstavoval celú dedinu Svätý Ondrej vrátane jej troch domov označených ako šľachtické kúrie.
Dejiny.
Všetky spomínané lokality patrili v minulosti k Stolici X spišských kopijníkov, ktorým roku 1243 uhorský kráľ Belo IV. obnovil a potvrdil ich privilégiá. Kopijníckym obciam sa hovorilo aj "zemianske dediny", pretože ich obyvateľstvo bolo privilegované podobne ako ostatní uhorskí zemania. Pomenovanie "kopijníci" (lanceati od latinského lancea = kopija) dostali podľa toho, že do kráľovského vojska mali povinnosť postaviť za každú usadlosť určitý počet ozbrojencov – kopijníkov. Kopijnícke obce mali bezpochyby strážnu, resp. vojenskú funkciu. Pôvod kopijníkov doposiaľ nie je objasnený. Starší historici ich pokladali za maďarských strážcov uhorských hraníc smerom do Poľska, novšie výskumy slovenských historikov naznačujú skôr ich slovanský pôvod, niektorí (Javorský) ich považujú ešte za pôvodných strážcov slovanských hradísk na Čingove a Dreveníku.
Faktom je, že tieto obce (v určitom období ich bolo až 29) si udržali vlastnú samosprávu až do začiatku 19. storočia. Až roku 1803 splynula Stolica X spišských kopijníkov tzv. "malá župa" so Spišskou stolicou.
Do zlúčenia začiatkom 20. storočia mali spomínané obce (osady) samostatný vývoj. Hoci sa v stredovekých listinách objavujú ich názvy až v druhej polovici 13. storočia (Svätý Ondrej – 1280), ostatné až v 14. storočí (Miklušovce – 1311, Primovce – 1312, Kišovce – 1324, Hôrka – 1347), počiatky ich existencie siahajú pred 13. storočie. Uvedené kopijnícke obce nepatrili k veľkým dedinám (najväčšou z nich boli v roku 1787 Kišovce, kde v 38 domoch žilo 192 ľudí; v roku 1828 mali Kišovce 32 domov a 238 ľudí).
Svätý Ondrej mal v roku 1787 24 domov a 186 ľudí,v roku 1828 20 domov a 148 ľudí.
Primovce mali v roku 1787 8 domov a 47 ľudí, v roku 1828 10 domov a 79 ľudí.
Hôrka mala v roku 1787 12 domov a 78 ľudí, v roku 1828 9 domov a 61 ľudí. 
V priebehu storočí sa názvy jednotlivých dedín menili:
Zjednotenie názvu v roku 1900 pre všetky časti obce rešpektovalo ich príslušnosť k spišským kopijníkom, pretože zjednotená obec dostala pomenovanie: "Landzsásfalu" (kopijnícka obec) a v roku 1907 "Landzsásötfalu" (päť kopijníckych obcí). Po vzniku I. ČSR sa ujal slovenský názov Hôrka.
Obyvatelia týchto kopijníckych obcí sa popri pôvodnej vojenskej funkcii venovali väčšinou poľnohospodárstvu a povozníctvu. Od 18. storočia, keď sa v chotári Kišoviec objavili ložiská mangánovej a železnej rudy. Možno konštatovať, že práve ťažba a spracovanie týchto rúd podporili rozvoj obce. Ťažbu vo väčšom rozsahu začal gróf Szakmary v roku 1695, v oblasti známej ako baniská. Najstaršie banské oprávnenia v okolí Kišoviec sú spomínané už v roku 1857 a boli udelené Vítkovickým železiarňam. Okrem uvedeného podniku a po dodnes nie celkom ujasnených okolnostiach mali banský majetok v držbe arciknieža Albrecht, knieža Coburg, železiarske učňovské spoločnosti, bratia Szent-Istványiovci a Pajerovci.
V Kišovciach bola už v roku 1556 zriadená poštová stanica. Táto pošta bola poštou aj pre Poprad, kde vznikla až v roku 1809. Vo Svätom Ondreji v rokoch 18501854 mal sídlo a fungoval okresný súd.
V 13. storočí tu bol postavený kostol, ktorý bol v 18. storočí prestavaný.
V roku 1939 sa zvýšila ťažba mangánovej rudy, čo malo za následok príliv prisťahovalcov za prácou nielen z rôznych častí Slovenska, ale aj z Maďarska, Poľska i Rumunska. Ťažba bola ukončená 1. apríla 1971. 
Rodina Kissoczy.
Rodina Kissoczy poskyovala obyvateľom Hôrky prácu. Bola to zemepánska rodina.
Zo spomienok priameho potomka tejto šľachtickej rodiny
Jozefa Kissoczyho vyberáme: Dr. Pavel Kissoczy mal za manželku Eriku, rod.
Scholtzovú z Matejoviec. Mali dve deti – Melindu a Jozefa. Mal
ukončený doktorát z práva a poľnohospodársku akadémiu
v Košiciach. Bol veľkostatkárom a okrem svojho majetku mal tiež
prenajatý statok v Prímovciach. Následne nakúpil množstvo zariadenia
a hospodárskych zvierat na úver, ktorý vďaka svojej usilovnosti splatil do
troch rokov. Podrobne študoval počasie v regióne, takže bol pri
poľnohospodárskych prácach oveľa úspešnejší ako ostatní farmári. Produkoval
veľa zrna, zemiakov, mlieka, syra, alkoholu (páleného zo zemiakov) a iných
produkotov. Jeho veľkým hobby bolo včelárstvo. Priblížime si, ako podľa
spomienok Jozefa Kissoczyho vyzeral kaštieľ, v ktorom rodina bývala: "„Postavil ho Kalman Glosz a kúpil starý
otec. Stred domu v tvare T mal predsieň s veľkým vešiakom, vedľa
vešiaka boli dvere vedúce do izby starej mamy, ktorá prichádzala každý rok
z Prešova stráviť s rodinou leto. Ďalšie dvere z predsiene
viedli do veľkej jedálne s úžasným tmavo čerešňovým nábytkom. Jedálny stôl
mal min. 12 stoličiek, ale jedlo sa tam iba pri vzácnych príležitostiach alebo
muzikálnych večeroch. Ďalšie dvere z predsiene viedli do chodby smerujúcej
k spálni a obývačke. Na konci chodby bola kúpeľňa. Ďalšia chodba
viedla do kuchyne, špajze a miestnosti pre služobníctvo. Ešte jedny dvere
viedli z predsiene na veľké nádvorie, toto bol hlavný vstup do domu. Na
nádvorí sa nachádzala podzemná voda s pumpou. Iba v jedinom dome
v dedine sme mali telefón. Bola to veľká drevená krabica na stene, kde sa
muselo otočiť kľukou pre zvonenie a rozprávať do veľkého nastaviteľného
rohu. Pamätám si to, pretože moja mama volala svojej mame každý deň. Na
svietenie v noci sa používali petrolejové lampy. "
Krypta Kissócziovcov.
V Kišovciach pri kostole sa nachádza krypta rodiny Kissoczy. Sú v nej pochovaní títo rodinní príslušníci: 
Krypta bola postavená začiatkom 19. storočia.
Erb na krypte.
Dr. Kissóczy Józef = jeden z troch synov Mátyása Uhlarika  /ďalší dvaja sú Pál a István/  dňa 27.11.1958 poskytol nasledovnú informáciu:
„Tento erb venoval Ferdinand III. 20. marca 1655 Jurajovi /Gyorgy/ Uhlarikovi, ktorého priamy potomok Uhlarik Mátyás a jeho sestra Gabriella to potvrdzujú.
So súhlasom Franza Jozefa v roku 1916 bolo prijaté meno „Kissóczy“ namiesto Uhlarik pri zachovaní maďarského šľachtického rodu.“

</doc>
<doc id="26435" url="https://sk.wikipedia.org/wiki?curid=26435" title="Hranovnica">
Hranovnica

Hranovnica (nem. "Grenitz" alebo "Gränitz)" je obec na Slovensku v okrese Poprad v oblasti Severného Spiša 
Názov obce.
Všeobecne prevláda názor, že názov obce je odvodený od slova "granica", "hranica". Vychádza zrejme zo slovansko-germánskeho prvotvaru v zmysle označenia „hraničného miesta“. Pravdepodobne preto, že leží na hranici medzi Spišom a Gemerom alebo snáď aj Uhorska a Poľska. Jej názov sa nám dochoval v rôznych podobách: Granich (12941320), Greniz, Grenic (13211328), Grenicz (1423), Hranowycza (1598), Hranowcze (1773) a v roku 1786 sa už stretávame s dnešným názvom v podobe Hranownicza. Latinsky sa uvádzala ako villa Granich, nemecky ako Grencz, maďarsky Grénic alebo Veghély či Szépesveghely.
Symboly obce.
Erb.
Heraldická komisia Ministerstva vnútra Slovenskej republiky odporúčala prijať erb obce v tejto podobe: v červenom štíte strieborná, zlatovlasá, strieborno odetá, zlatým plášťom zahalená sv. Barbora, vo vystretej pravici so striebornou trojokennou vežou, v ľavici pred sebou so zlatou knihou, po jej bokoch po jednej veľkej zlatej hviezde. Tento symbol obce Hranovnica je zaevidovaný v Heraldickom registri Slovenskej republiky pod signatúrou H-80/97. Sv. Barbora bola v stredoveku jednou z najpopulárnejších svätíc. Dve zlaté hviezdy plnia funkciu odlišovacích prvkov v erboch a pečatiach s jej obrazom, keďže zobrazení tejto svätice v stredovekých erboch bolo veľa. Červená farba štítu je symbolom jej preliatej mučeníckej krvi. Zlatá alebo žltá farba je v kresťanskej symbolike znakom cnosti, úcty a vznešenosti. Strieborná alebo biela farba je zas vyjadrením nevinnosti, čistoty a radosti. Žltá a biela farba v heraldike symbolizujú tiež vzácne kovy zlato a striebro, kým červená farba je aj symbolom železa. Vlajka obce pozostáva z piatich pozdĺžnych pruhov vo farbách červenej (3/10), žltej (1/10), bielej (2/10), žltej (1/10) a červenej (3/10). Pomer strán vlajky je 2:3 a je ukončená tromi cípmi, t. j. dvoma zástrihmi siahajúcimi do tretiny listu vlajky. 
Pečať.
Prvý záznam o vydaní listiny predstaviteľmi obce Hranovnica pochádza z roku 1502. Listina je opatrená pečaťou s clonou priemeru . V pečatnom poli sa nachádza postava ženy s dlhými vlasmi, ktorá v pravej zdvihnutej ruke drží vežu, v ľavej ruke, v úrovni pásu, má pravdepodobne knihu. Po jej stranách sa nachádzajú dve šesťcípe hviezdy. Hoci doložené patrocínium miestneho chrámu z roku 1396 hovorí o sv. Márii Magdaléne, atribút veža identifikuje ženu z obecnej pečate ako sv. Barboru. Kruhopis pečate obsahuje text „S.GRENICZ“ (Sigillum Grenicz), písaný gotickým minuskulským písmom. Typ pečate a písma umožňuje položiť vznik typária už do 1. polovice 15. storočia. Existujú ešte ďalšie dva dokumenty overené touto pečaťou, a to z roku 1518, kedy bol richtárom istý Matúš, a z roku 1529, keď bol richtárom Melchior Flayshacker. 
Medzi rokmi 16741693 došlo k zmene typária a to z dôvodu zmeny patrocínia miestneho chrámu na sv. Martina. Najstarší odtlačok so sv. Martinom, ktorý sa našiel v obecnom urbári pochádza z roku 1771. Táto pečať má priemer . Vo svojom poli má sv. Martina na koni, ako si mečom odsekáva z plášťa, aby zaodel žobráka. Po bokoch jazdca sú písmená “S” a “M”, ktoré identifikujú jazdca (Sanctus Martinus). Kruhopis pečate obsahuje text: „SIGILLVM+COMMVNITATIS+GRENNIZENSE“. Okraj pečate je zdobený vencom. Túto pečať používala obec ešte aj v 60. rokoch 19. storočia. Pečatidlo sv. Martina akoby plnilo funkciu veľkého autentického typária, pretože súčasne s ním, medzi rokmi 18011870 obec používala na pečatenie svojich listov aj menšie pečatidlo (priemeru ). Obsahuje postavu sv. Barbory, ale v inej podobe ako na najstaršej pečati. Rytcovi tohoto typária slúžila najstaršia pečať obce ako predloha, ale nenapodobnil ju do detailov. Svätica drží v pravej zohnutej ruke pravdepodobne knihu a vľavo ju sprevádza veža s krížikom. Svätici pridal ešte aj korunu a vynechal obe hviezdy po stranách postavy. Je zaujímavé, že do pečate neprevzal nového patróna chrámu sv. Jána Krstiteľa, ktorého Hranovnica získala v roku 1775, ale vrátil sa k sv. Barbore. Zvláštnosťou pečate je, že jej kruhopis nekorešponduje s názvom obce Hranovnica, ktorá ju používala na overovanie svojich písomností, ani s obsahom pečatného poľa. Text kruhopisu je totiž nasledovný: „S:FRIS IODOVI“ (Sigilum fratris Iodovici). Keďže sa v pečati evidentne nachádza sv. Barbora a nie sv. Jodok ako hovorí nápis, pravdepodobne ide o pretrvávajúci kult a obľúbenosť tejto patrónky u miestnych obyvateľov a môže to súvisieť aj s rozvojom baníctva, hámorníctva a kováčstva v obci koncom 18. a začiatkom 19. storočia. Nápis zas môže odrážať reminiscenciu zemepánov obce, pretože sv. Jodok bol patrónom pútnikov, slepcov, dobrej úrody a dobytka, ochranca proti moru, ohňu a búrke. Hranovnica teda do 70. rokov 19. storočia používala na overovanie svojich dokumentov obrazové pečate. Autor I. Ponduša uvádza existenciu pečate s textom „GRENICZ MEZÖVÁROS PECSETJÉ 1873“, ale bez citácie prameňa. Teda nevedno, či ide o obrazovú pečať alebo o nápisovú pečať.
Koncom 19. storočia sa začala používať pečiatka s maďarským textom „GRENICZ SZEPESMEGYE KÖZSETJE“, ktorú začiatkom 20. storočia nahradila pečiatka vyhotovená budapeštianskym rytcom Ignácom Felsenfeldom. Obsahovala text so zmeneným názvom obce: „PESVÉGHELY KÖZSÉG SZEPES VÁRMEGYE +1906+”. Súčasná pečať obce je kruhová, bez heraldického šrafovania, v strede pečatného poľa má zvolený obecný symbol so sv. Barborou. Kruhopis pečate obsahuje text „OBEC HRANOVNICA”.
Dejiny.
Prvá písomná zmienka, história a význam obce do 20. storočia.
Prvá písomná zmienka o obci pochádza až z roku 1294. Ide o listinu, ktorou cisterciánsky štiavnický opát Ján uzatvoril zmluvu so svojim šoltýsom Helbrandom zo Stoján o zakúpení 120 jutár zeme v Hranovnici a 120 jutár zeme v Kubachoch. Je pravdepodobné, že Hranovnica i Kubachy (dnes Spišské Bystré) boli šoltýsovi dané už ako jestvujúce dediny, iba o nich nemáme žiadne písomné dokumenty. Túto zmluvu v roku 1299 obnovil opát Ján v súvislosti s prechodom dedičstva na Helbrandových potomkov – Helbranda z Hranovnice a Menharda z Kubách. Opätovne ju potvrdil kráľ Žigmund v roku 1423, keď sa zdržiaval na Spiši kvôli sporu medzi opátom a hranovnickým šoltýsom (synom Helbranta) o mlyn.
V roku 1347 uhorský kráľ Ľudovít Veľký udelil spišskému cisterciánskemu kláštoru právo súdobníctva u svojich poddaných. Toto právo sa vzťahovalo na všetky dediny, ktoré patrili opátstvu. Opátstvo bolo tzv. hodnoverným miestom s právom vlastniť úradnú pečať a vyhotovovať listiny majetkoprávneho charakteru a ich overené odpisy. Cisterciáni značne ovplyvnili život na Spiši. Boli známi svojim vzťahom k poľnohospodárstvu i k stavebníctvu. Po príchode začali klčovať lesy a zúrodňovať pôdu. Preto mali záujem o zakladanie dedín, ktorých obyvatelia predstavovali potrebnú pracovnú silu. Medzi týmito dedinami zaujímala Hranovnica osobitné miesto, prechádzala ňou totiž jedna z najstarších obchodných ciest a bola sídlom šoltýsov. Pôvodným a najrozšírenejším zamestnaním obyvateľstva bolo poľnohospodárstvo, spolu so včelárstvom a rybolovom. Práca na poli zároveň predstavovala najstaršiu povinnosť poddaného. Poddaní museli odvádzať dávky v rôznych formách (deviatky, desiatky, regálie), boli povinné dávky z ovčiarstva, včelárstva, ale i z varenia piva a pálenia alkohol. K predpísaným robotám patrila aj práca so záprahom – furmanka. Z tejto povinnosti sa vyvinula špecifická forma zamestnania ľudí v tejto oblasti – povozníctvo, ktoré tu pretrvalo až do polovice 20. storočia. Zemepáni podporovali pálenie vápna a drevného uhlia, lov rýb a zveriny a neskôr aj kutačstvo a baníctvo. S kopaním rúd začali už cisterciáni. Ďalšia vlna záujmu o baníctvo nasledovala v 16. storočí, na popud Thurzovcov, ktorí stáli aj za obchodom s meďou. Hranovnica sa stala v tomto období hospodársky najvýznamnejšou zo všetkých okolitých dedín. Nachádzalo sa tu skladište medi – Kupferhaus a vlastnila zvláštne výsady. Sklad na meď slúžil ako prechodná stanica, odtiaľ sa meď vyvážala furmankami. V 17. a 18. storočí pokračovali v ťažbe štiavnickí jezuiti. Aj v súčasnosti možno nájsť medzi Hranovnicou a Vernárom početné povrchové bane. 
Zo Zápisníka o konaní poddanských povinností z rokov 17971836 sa možno dozvedieť o živote v obci toto: na čele obce stál richtár, ktorý ju reprezentoval, bol zodpovedný obecnej rade. Medzi dôležitých členov rady patrili šafári – pivovarnícky a mlynský. Richtára volili na jedno, príp. dvojročné obdobie. Na jeho voľbu mali vplyv dobrá povesť a majetkové pomery. Richtár a obecná rada sa pravidelne schádzali na zasadnutia v „gminskom dome“. V obci prosperoval panský mlyn a pivovar, ale obec vlastnila obecný mlyn aj pivovar. Z oboch musela platiť panstvu daň. V roku 1786 bola v Hranovnici vybudovaná obecná sýpka. Obec mala aj vlastnú krčmu, ktorú spravoval šafár. Napriek prevažujúcemu poľnohospodárstvu v dedine prosperovalo aj remeslo. V r. 1824 bola v obci založená modrotlačiarenská dielňa. V Hranovnici boli vyhlásené farbiarske a modrotlačiarenské dielne. Prosperovali tu aj ďalší remeselníci. Na prelome 18. a 19. storočia sa najviac darilo kováčom, krajčírom a mäsiarom.
Ekonomický význam obce stúpol po tom, keď sem z Teplice preložili jarmoky celej Hornádskej kotliny. Obyvateľstvo v minulosti veľmi často postihovali požiare a choroby. Z chorôb to boli hlavne mor a cholera, ktoré tu zúrili v rozmedzí rokov 13121315, v rokoch 1453, 1645 i 1710.
Hranovničania sa zapojili aj do revolučného hnutia v rokoch 18481849 prevážaním vojakov i munície. Tradičné zamestnania ako boli ovčiarstvo, včelárstvo, výroba vápna a uhliarstvo zaznamenali konjunktúru. Najrozšírenejším a v mnohých prípadoch aj jediným zdrojom obživy bolo poľnohospodárstvo. V štatistike Spišskej župy z konca 19. storočia sú o Hranovnici tieto údaje: obec mala 1 221 obyvateľov, nachádzalo sa v nej 144 domov, mala vlastný poštový úrad. Administratívne obec patrila do pohornádskeho okresu, Levočskej súdnej stolice, súdneho okresu v Spišskej Sobote a daňového úradu v Kežmarku.
Na prelome storočí sa ľudia zamestnávali predovšetkým poľnohospodárstvom, prácou v lese, povozníctvom, uhliarstvom a drobnou remeselnou výrobou. Obyvatelia boli často nútení odchádzať za prácou do cudziny. V celej doline existovalo množstvo páleníc, ktoré však panstvo starostlivo kontrolovalo. Tradičná pripútanosť ľudí k pôde, ale bez jej vlastníctva, neumožňovala ľahký prechod na nové výrobné vzťahy.
Sídla a obydlia.
Sídelná forma Hranovnice do 19. storočia nie je známa. Predpokladá sa, že bola radová, pretože v roku 1820 celá obec vyhorela aj s kostolom a po tomto roku bola doslova vybudovaná od základu. Terajší sídelný ráz Hranovnice pochádza z obdobia 18201830. Vyznačuje sa kompaktným intravilánom v tvare trojuholníka. V hornej časti sa domy zbiehajú až k potoku, ktorý preteká stredom obce. Pri ceste z Popradu vyúsťujúcej na námestie sú drevené a murované sypance (lemhauzy). Odstránením spancov sa vytvorili podmienky na rozšírenie parku pred kostolom. Pri poslednej prestavbe sa vybudovala nová cesta smerom na Vernár, ktorá obchádza námestie z ľavej strany. Po druhej svetovej vojne sa pri tejto ceste postupne vytvára nové centrum obce, najmä vybudovaním školy, budovy miestneho zastupiteľstva a nákupného strediska.
Po zaniknutí banského podnikania získava dominujúce postavenie poľnohospodárstvo, pre potreby ktorého sa riešila aj urbanistika celého sídla. Okrem spomenutých sypancov sústredených na námestí pred domami ide predovšetkým o stodoly, ktoré v súvislom rade uzatvárajú hospodárske dvory v ich zadnej časti. Pred stodolami viedla hospodárska cesta, z nej bol prístup do každého dvora. Toto riešenie umožňovalo hospodársku komunikáciu bez toho, aby sa vozy so senom, obilím či hnojom dostávali na námestie, kde sa mohla udržiavať nielen väčšia čistota, ale vytvárala sa “pešia zóna”, ak použijeme súčaasnú terminológiu. Námestie bolo využívané ako trhovisko. Jarmoky sa tu konali štyrikrát do roka. Aj kvôli trhom sa niekdajšia radová zástavba domov s otvorenými dvormi uzatvárala vstupnými bránami a vytvorila sa tak súvislá uličná zástavba, čím boli domy chránené pred nezvanými hosťami. Obec tak aj zo stavebnej stránky ziskala zo strany námestia mestský charakter. Naopak zo zadnej strany si zachovala poľnohospodársky ráz až do založenia JRD. Zánikom individuálneho hospodárenia sa vytvorili podmienky pre výstavbu bytoviek či individuálnu výstavbu, pri ktorej sa postupne búrali nepotrebné stodoly a z pôvodne hospodárskej cesty vznikla nová ulica. Sídelná forma sa postupne rozrástla o bočné ulice, pôvodné mestečko tak nadobudlo všetky znaky súčasného mesta.
Po poslednom veľkom požiari (1820) sa domy stavali už z kameňa a tehál. Na rozdiel od trojpriestorových drevených domov mali murované domy prednú, parádnu izbu, pitvor, zadnú izbu a komoru. Izby boli umiestnené za sebou a domy boli orientované do ulice užšou, štítovou stranou. Dvory od cesty sa postupne uzatvárali bránami. Na pozdĺžnej strane domu, kde je umiestnený vchod do pitvora, je vysunutá strecha, vytvárajúca tak podstrešie so šírkou 40. Ak je strecha vysunutá viac ako , podopierajú ju drevené alebo murované stĺpy, čím sa vytvára arkáda označovaná ako ganek. Obytná časť pokračovala hospodárskou, v ktorej najmä maštaľ bola konštrukčne spojená do jedného celku s domom a zakrytá spoločnou strechou. Dvor uzatvárala záhrada – humno, končiace pri zadnej hospodárskej ceste, kde bola umiestnená stodola. Celé usporiadanie sa opakovalo na každom dvore, pričom pozdĺžnu hranicu dvora tvorila zadná – chrbtová časť susedného domu. Murované domy boli podpivničené, pričom pivnice sa umiestňovali pod prednou izbou a mali valené klenby. Dodržiavanie rozostupu domov, stavebný materiál i strešná krytina boli predmetom vrchnostenského nariadenia, čo dokazuje kurentálny protokol z 19. júla 1789. Skutočnosť, že obec vyhorela ešte v polovici 19. storočia, svedčí o tom, že sa nariadenia nedodržiavali dôsledne. Príčina je asi v tom, že k opracovaniu dreva mali ľudia bližší vzťah ako ku kameňu. 
Najstarší objekt.
Keďže v roku 1820 celá obec vyhorela do tla aj s kostolom, v obci sa nenachádza žiadna veľmi stará budova. Za najstarší objekt sa považuje rímskokatolícky Kostol sv. Jána Krstiteľa. Pôvodne bol neskororománsky, z tohto obdobia sa zachovala veža. Koncom 14. storočia bol prestavaný na gotický a v 17. až 19. storočí upravovaný na barokový až klasicistický. 
Charakteristika z geografického hľadiska.
Územie obce sa nachádza vo východnej časti Fatransko-tatranskej oblasti, ktorá patrí k Vnútorným alebo Centrálnym Karpatom a rozprestiera sa na častiach rozličných geomorfologických celkov. Južnú polovicu katastrálneho územia vypĺňa Predná hoľa, časť Kráľovohoľských Tatier, najvýchodnejšieho podcelku Nízkych Tatier. Severná časť katastra šplhá po svahu Dúbravy až ku jej hrebeňu. Tá je podcelkom Kozích chrbtov, ktoré vznikli ako hrasť len za posledných 1 milión rokov.
Medzi uvedenými geomorfologickými celkami sa rozprestiera úzky západný výbežok Hornádskej kotliny – Vikartovská priekopa. Je vyplnená flyšovými usadeninami, najmä pieskovcami, ílovcami a slieňovcami. V západnej časti sa nachádzajú taktiež travertíny, ktorý boli spojené s výstupom silne mineralizovaných vôd na zlomových líniách. Základnú kostru vodných tokov tvorí rieka Hornád a jej prítoky, z ktorých je najvýznamnejší Vernársky potok.
Obec sa nachádza v centrálnej časti Vikartovskej priekopy, južne od metropoly Spiša a Tatier-Popradu, na frekventovanej dávnej spojnici Spiša a Gemera, dnes na ceste 1. triedy z Popradu cez Dobšinú do Rožňavy. Spolu s obcami Spišské Bystré, Kravany, Vikartovce, Spišský Štiavnik a Vydrník ju od Popradu oddeľuje hrebeň Kozích chrbtov. Táto prírodná bariéra spôsobila, že uvedené obce a s nimi aj Hranovnica boli akoby zabudnuté, menej známe.
Absolútna poloha obce je od 20°18' do 20°20' východnej zemepisnej dĺžky. Katastrálne územie je pretiahnuté v severojužnom smere. Stred obce je v nadmorskej výške Najvyšší vrchol na území katastra je v nadmorskej výške 
Chotár obce s rozlohou z východu hraničí s chotárom Spišského Štiavnika a zo západu so Spišským Bystrým. Na juhu hraničí s katastrálnym územím obce Vernár a na juhozápade s katastrálnym územím obce Betlanovce, čo je zároveň hranica okresu Spišská Nová Ves. Na severe je hranica spojená s chotárom obcí Filice a Gánovce, čiastočne na severozápade Popradu, a na severovýchode je to Hozelec. Administratívne obec patrila vždy do Spišskej stolice (neskôr župy) a do okresu Poprad. Od roku 19491960 patrila do Košickeho kraja, od roku 19601991 patrila do Východoslovenského kraja. V súčasnosti patrí do Prešovského kraja.

</doc>
<doc id="26436" url="https://sk.wikipedia.org/wiki?curid=26436" title="Jánovce">
Jánovce

Jánovce môže byť:

</doc>
<doc id="26437" url="https://sk.wikipedia.org/wiki?curid=26437" title="Jánovce (okres Poprad)">
Jánovce (okres Poprad)

Jánovce (, ) sú obec na Slovensku v okrese Poprad.
Polohopis.
Obec sa nachádza na juhozápadnom okraji Levočských vrchov a v severozápadnej časti Hornádskej kotliny. Je vstupnou bránou do okresu Poprad, nakoľko leží na hranici okresov Levoča, Spišská Nová Ves a Kežmarok. Obcou prechádza cesta 1. triedy č. 18, spájajúca Spišský Štvrtok a Poprad a križovatka s cestou II/536 na Kežmarok. Severne od obce vedie v trase diaľnice D1 významná európska cesta E50, ktorá odbremenila miestnu komunikáciu od tranzitnej dopravy. 
Stredom obce preteká potok Sihoť, ktorý na južnom okraji intravilánu priberá menší pravostranný prítok. Obec leží v nadmorskej výške 579 m, jej rozloha je 976 ha. 
Susedné obce: Spišský Štvrtok, Hôrka, Abrahámovce.
Dejiny.
V okolí Jánoviec sa nachádza viacero archeologických lokalít s nálezmi, dokladajúcimi praveké osídlenie regiónu. Necelý kilometer južným smerom od centra obce sa nachádza Myšia hôrka, nálezisko stredoeurópskeho významu zo začiatku strednej doby bronzovej (cca 1 500 rokov pred Kr.). Prvá písomná zmienka o obci Jánovce je z roku 1312, no osada Machalovce sa spomína už v roku 1209 a osada Čenčice v roku 1272. Obec sa nachádza v strede historického Spiša a so starým osídlením patrila do Stolice X. spišských kopijníkov. Východnú časť obce zaberá miestna časť Machalovce, ku ktorej bola v roku 1913 pripojená osada Čenčice. 
Z novodobej histórii je významný pre históriu obce dátum 6. december 2008, kedy bol sprejazdnený úsek dialnice Jánovce - Poprad, čím bola odľahčená doprava v obci a zvýšená bezpečnosť obyvateľov obce. Z obce pochádza slovenský prekladateľ a mních člen Kamaldulského rádu Rumuald Hadbavný 10.10.1716 Jánovce - 30.8.1780 .
Šport.
V obci sú z organizovaných športov zastúpené futbal, floorball (tím Strieborní Vlci) a stolný tenis.

</doc>
<doc id="26438" url="https://sk.wikipedia.org/wiki?curid=26438" title="Kravany">
Kravany

Kravany môže byť:

</doc>
<doc id="26439" url="https://sk.wikipedia.org/wiki?curid=26439" title="Post- och Inrikes Tidningar">
Post- och Inrikes Tidningar

Post-och Inrikes Tidningar ("Poštové domáce noviny") bol donedávna najstarší vychádzajúci denník na svete. Vychádzať začal v roku 1645 vo Švédsku. Pôvodne prezentoval názory Švédska na zahraničné udalosti, neskôr sa stal oficiálnym hlasom verejných oznamov.
Zakladateľkou novín bola kráľovná Kristína a jej radca Axel Oxenstiern.
Od 1. januára 2007 sú "Post-och Inrikes Tidningar" dostupné len na internete. 
Po zániku "Post-och Inrikes Tidningar" prvenstvo medzi najstaršími papierovými novinami získali švajčiarske noviny Neue Zürcher Zeitung. 

</doc>
<doc id="26440" url="https://sk.wikipedia.org/wiki?curid=26440" title="Kravany (okres Poprad)">
Kravany (okres Poprad)

Kravany sú obec na Slovensku v okrese Poprad.
Poloha a prírodné pomery.
Táto obec sa nachádza v Podtatranskom regióne, v Prešovskom kraji, v okrese Poprad. Konkrétne 12 km na juhozápad od Popradu. Kravany ležia na hornom toku Hornádu v jeho priekopovej prepadline, vyplnenej v starších treťohorách ílovcovým súvrstvím. Významné sú i štvrtohorné uloženiny. Severná časť chotára sa rozprestiera na Vikartovskej hrasti, na južných a severných svahoch Nízkych Tatier.
Má hnedé lesné pôdy, často oglejené, alebo pozolované a nivné pôdy. V prepadline je odlesnený. Svahy Vikartovskej hraste pokrývajú listnaté lesy a na svahoch Nízkych Tatier sú ihličnaté lesy.
Dejiny.
Obec vznikla na majetku cisterciátskeho opátstva v Spišskom Štiavniku. Spomína sa v roku 1317 ako "Villa Michaelis". Odvtedy prešla táto obec mnohými zmenami názvov od "Scenthymhal", "Cravan", "Krawen," "Krawjany", maďarského "Kravján", alebo "Erzsébetháza", či nemeckého "Kuhschwanz" až po súčasnú podobu - Kravany. Od konca 18. storočia patrila Spišskému biskupstvu. Pečaťou Kravan je obraz svätej Alžbety na štíte, ktorej je obec zasvätená.
V súčasnosti majú Kravany 903 obyvateľov.

</doc>
<doc id="26441" url="https://sk.wikipedia.org/wiki?curid=26441" title="Liptovská Teplička">
Liptovská Teplička

Liptovská Teplička je obec na Slovensku v okrese Poprad. 
Polohopis.
Leží v hornej časti Čiernovážskej doliny v Teplickej kotline na severnom úpätí Nízkych Tatier, asi 8 km južne od Štrby a 20 km juhozápadne od Popradu. Obcou preteká potok Teplica, ktorá sa na jej severnom okraji vlieva do Čierneho Váhu.
Dejiny.
Prvá písomná zmienka o obci je z roku 1634. Historici predpokladajú, že obec bola osídlená už skôr ako v tomto roku. Na severnej strane Kráľovej hole sa usadili Gorali, ktorí prišli zo slovensko-poľského pomedzia. Dokladom toho je dodnes zachované originálne nárečie, ktoré prevzalo mnohé slová z poľského jazyka. Toto pozoruhodné nárečie sa používa ešte aj dnes v ustálenej podobe v dôvernom familiárnom a bežnom pracovnom, ale aj zábavnom styku. Goralské nárečie dnes aktívne ovláda 50% dospelých a 20% detí. Obyvatelia obce si tradične udržiavali vzťahy s obcou Pohorelá, ktorá taktiež vznikla goralskou kolonizáciou, ale na opačných, južných svahoch Kráľovej hole. 
Lesnatý kraj pod Kráľovou hoľou kolonisti osídlili na popud liptovsko-hrádockého panstva. Obyvatelia novovzniknutej obce predovšetkým ťažili drevo v lesoch. Obrábali úzke pásiky polí a na pasienkoch chovali dobytok. Drevo splavovali v koryte Čierneho Váhu do Liptovského Hrádku. 
V rokoch 19121972 viedla z Liptovského Hrádku údolím Čierneho Váhu Považská lesná železnica, ktorej jedna z vetiev zachádzala i do Liptovskej Tepličky.
Obec bola v decembri 1944 čiastočne vypálená počas povstaleckých bojov, nemeckými vojakmi. Zhorelo 17 budov.
Kultúra a zaujímavosti.
Zaujímavosti.
V okolí obce sa zachovali unikátne, hlboko vyhĺbené pivničky. Každoročne sa tu konajú Folklórne slávnosti pod Kráľovou hoľou. 
Nárečie.
Ukážka nárečia, o sadení smriečkov rozprávala Anna Šebestová, rod., Smolárová v roku 1953:
"Ešče v marcu iďeme do śnegovich jam śneg nośiť. Tam je taka jama, jak ta kuchina medze śihlakami, abe beu ťen. A teraz vebereme śihláčki ze školnice, potem ich počiceme, každich sto še zvjonže a potem še po ťisicke ukuada do tej śnegovej jame. Keť skape śnek, začneme zakopovať a śihlački saďiť. Ale to še mauo inakši. To śe mauo tag napisať: S tej jame śe te śihlački bero do bremen na cherbet a śe zaneso tam, ďe śe iďe zakopovať a teraz uš kopeme jamki a saďime do nich śihlački. Jedno od drugego meter". 
Turistika.
Poloha obce vytvára dobré podmienky na horskú cyklistiku, letnú i zimnú turistiku a je jedným z východiskovým bodom pre výstup na Kráľovu hoľu. 

</doc>
<doc id="26442" url="https://sk.wikipedia.org/wiki?curid=26442" title="Lučivná">
Lučivná

Lučivná môže byť:

</doc>
<doc id="26443" url="https://sk.wikipedia.org/wiki?curid=26443" title="Mengusovce">
Mengusovce

Mengusovce () sú obec na Slovensku v okrese Poprad. Mengusovce sú vstupnou bránou do Vysokých Tatier. Ležia na križovatke ciest E50 a diaľnice D1. Súčasným starostom je Ján Šoltis.
Obec leží na úpätí Vysokých Tatier v nadmorskej výške 825 metrov nad morom, pričom najvyššie položená časť mengusovského chotára (950 ha) sa nachádza vo výške 1040 metrov nad morom.
Prvá písomná zmienka o obci pochádza z roku 1398, pritom však s určitosťou vieme, že jej historické pramene siahajú minimálne do obdobia rokov 1245-1250 a zrejme až do čias tatárskeho vpádu, čo znamená do samého začiatku 13.storočia.
Medzi najvýznamnejšie kultúrne pamiatky obce patria rímskokatolícky kostol sv. Tomáša zo 40. až 50. rokov 14. storočia, Evanjelický kostol (1840) a zvonica (1932), Modlitebňa Bratskej jednoty baptistov (1943).
Dnes Mengusovce predstavujú modernú obec, ktorá je vďaka svojej výhodnej polohe a krásnej okolitej prírode v podtatranskom regióne vyhľadávanou turistickou oblasťou. V obci sa nachádza predajňa potravín, pohostinstvo, knižnica, materská škola, futbalové ihrisko, multifunkčné ihrisko, detské ihrisko, náučný chodník Kimbiark, bežkárske trate - v zime, jazdecké spoločnosti a pod. Nachádza sa tu viacero rekreačných a ubytovacích zariadení. Pri výjazde z obce smerom k obci Štôla sa nachádza turistická chata oddielu KČT 1. Brněnská. Výhodou je taktiež blízkosť diaľničného pripojenia smer Žilina-Košice (1 km), a taktiež vlakové spojenie: pre osobné vlaky je to zastávka Lučivná Kúpele (1,5 km), a pre rýchliky stanica Poprad-Tatry (12 km) resp. zastávka na Tatranskej Štrbe (6 km).
V obci je najvyššia povolená rýchlosť 30 km/hod nakoľko obec myslí na bezpečnosť najmä malých detí hrajúcich sa na uliciach a bezpečnosť svojich občanov.

</doc>
<doc id="26444" url="https://sk.wikipedia.org/wiki?curid=26444" title="Mlynica (obec)">
Mlynica (obec)

Mlynica je obec na Slovensku v okrese Poprad. Disponuje výhodnou polohou pre turistiku. Najvýznamnejšou pamiatkou je románsko-gotický Kostol sv. Margity Antiochijskej z polovice 13. storočia stojaci v opevnenom vyvýšenom areáli. V 15. storočí bol goticky prestavaný a zmenený na dvojlodie. Donedávna sa v obci nachádzalo aj Múzeum veteránov, ktoré sa presunulo do Kežmarku. Múzeum sa nachádzalo v evanjelickom kostole, ktorý je v súčasnosti bez vhodného využitia.

</doc>
<doc id="26445" url="https://sk.wikipedia.org/wiki?curid=26445" title="Nová Lesná">
Nová Lesná

Nová Lesná (, , ) je obec na Slovensku v okrese Poprad.

</doc>
