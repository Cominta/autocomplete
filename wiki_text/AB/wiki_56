<doc id="294931" url="https://sk.wikipedia.org/wiki?curid=294931" title="Stredná priemyselná škola elektrotechnická (Bratislava, Karola Adlera 5)">
Stredná priemyselná škola elektrotechnická (Bratislava, Karola Adlera 5)

Stredná priemyselná škola elektrotechnická Karola Adlera 5 je stredná škola sídliaca na ulici Karola Adlera číslo 5 v Bratislave.
SPŠE sídli na súčasnej adrese od roku 1976. Vznik školy sa datuje do roku 1968, kedy sa rozdelila pôvodná škola na Zochovej ulici. V rokoch 1968 až 1976 bola umiestnená na Palisádach 44. V roku 1976 bola škola presťahovaná do novej budovy 18 - triednej základnej školy v Dúbravke. Nasledovalo prebudovanie, prispôsobenie budovy novým potrebám, dostavba dielní.
História.
Škola vznikla v roku 1968 oddelením od pôvodnej školy na Zochovej ulici. Do roku 1976 bola umiestnená na Palisádach 44. V roku 1976 sa presťahovala do novej budovy v Dúbravke. Pôvodne budova patrila základnej škole a teda bolo potrebné prebudovať ju a prispôsobiť novým potrebám.
Štúdium je 4 – ročné, ukončené maturitou. Školský vzdelávací program: "Špecialista IT". Škola poskytuje znalosti a zručnosti v štyroch oblastiach prípravy na povolanie:
Vzdelávanie a príprava zahrňuje hardvér počítača, počítačové siete, operačné systémy, programovanie, elektroniku, elektrotechnické meranie a prácu s médiami.
Vzdelávanie a príprava v prvých dvoch ročníkoch sú založené na širokom základe odborne teoretických a odborne praktických vedomostí a zručností. Vyučujú sa predmety, ktoré poskytnú základné vedomosti zo strojníctva, elektrotechniky, elektroniky, výpočtovej techniky, programovania, informatiky, technickej dokumentácie, matematiky. Je tu aj aplikovaná matematika, praktické cvičenia. Vyučujú sa dva cudzie jazyky (angličtina, nemčina, ruština).
Vo vyšších ročníkoch na ne nadväzujú odborné teoretické a praktické predmety určené na vytvorenie príslušnej odbornosti, teoretických vedomostí, praktických zručností a návykov pre zvolenú oblasť odbornej prípravy a vzdelávania. Dopĺňajú a rozširujú vedomosti z výpočtovej techniky, sieťových technológií, priemyselnej informatiky, riadenia, regulácie, merania, snímania veličín, ako aj poznatky snímania, reprodukcie a spracovania obrazu a zvuku.
Na výučbu slúžia učebne teoretického vyučovania, špeciálne laboratóriá (elektroniky, merania, priemyselnej informatiky, výpočtovej techniky), dielne, Wifi sieť, štúdio zvukové, obrazové, ale aj telocvične, posilňovňa a športový areál.
Práca na projektoch a ich obhajoba sú ťažiskom posledného ročníka. Spracúvajú rôzne témy blízke im a oblasti ich prípravy na povolanie. Pri práci využívajú CAD systémy, simulačné programy pre návrh, výpočty a spracovanie projektu, ktorý tvorí hmotný objekt, program, ich kombinácia, www stránka a podobne. Súčasťou práce je aj technická dokumentácia obsahujúca postup práce, výpočty, výkresy, tabuľky, grafy, merania, kalkulácia nákladov, ale aj scenár, fotografie a podobne, podľa oblasti prípravy na povolanie a druhu projektu. Súčasťou je aj prezentácia. Všetko maturitná komisia komplexne hodnotí.
Je to príprava pre budúce povolanie, pre trh práce, aby absolvent bol pripravený na výkon pozície konštrukčnej, prevádzkovej a po získaní praxe aj riadiacej v širokej škále firiem. Pripravujeme ho aj na vysokoškolské štúdium a na celoživotné vzdelávanie.Študent môže získať certifikát CISCO akadémie, a osvedčenie: §26 – elektrotechnická spôsobilosť, ktoré majú veľký význam pri uplatnení sa na trhu práce.
Na streche je ako piata škola na Slovensku vybudovaná solárna elektráreň s výkonom 19,8 kW, energia vyrobená a dodávaná do siete od apríla 2009 je vyše 13,7 MWh.

</doc>
<doc id="294988" url="https://sk.wikipedia.org/wiki?curid=294988" title="Valeč (okres Karlovy Vary)">
Valeč (okres Karlovy Vary)



</doc>
<doc id="294992" url="https://sk.wikipedia.org/wiki?curid=294992" title="Aristokrati">
Aristokrati



</doc>
<doc id="294993" url="https://sk.wikipedia.org/wiki?curid=294993" title="Demokrati">
Demokrati

Demokrati môže byť:

</doc>
<doc id="294994" url="https://sk.wikipedia.org/wiki?curid=294994" title="Verla">
Verla

Verla je dobre zachovalá malá dedina vo Fínsku. Je známa najmä vďaka svojim papierňam, ktoré tu stoja dodnes a sú unikátnou technologickou ukážkou. Prvé továrne tu boli zakladané už v 2. polovici 19. storočia. 
Dnes je Verla často navštevovanou turistickou lokalitou, ktorá je od roku 1996 zapísaná na zozname svetového dedičstva UNESCO.

</doc>
<doc id="294995" url="https://sk.wikipedia.org/wiki?curid=294995" title="Hans Ferdinand Emil Julius Stichel">
Hans Ferdinand Emil Julius Stichel

Hans Ferdinand Emil Julius Stichel (* 16. február 1862, Wronke, Nemecko – † 2. október 1936, Berlín, Nemecko) - menej známy, ale významný entomológ – lepidopterológ, ktorý bol autorom niektorých opisov nových druhov, poddruhov a individuálnych foriem motýľov. Okrem tohto študoval aj rod Parnassius Latr. 
Biografia.
Hans Ferdinand Emil Julius Stichel sa narodil roku 1862 v malom západonemeckom mestečku Wronke. Po skončení základnej školy študoval na reálnom gymnáziu v Berlíne (Königliche Realgymnasium). Po jeho ukončení v máji roku 1882 pokračuje v štúdiu filozofie na Kráľovskej univerzite Friedricha-Wilhelma (Königliche Friedrich-Wilhelm-Universität). Po náhlej smrti svojho otca však musel z finančných dôvodov v treťom semestri svoje štúdium v roku 1883 ukončiť. Následne pracuje ako železničný úradník a v roku 1921 sa stal vrchným železničným inšpektorom. Hans Stichel zomrel v Berlíne v roku 1936. 
Entomologické aktivity.
V entomológii sa venoval hlavne štúdiu a zberu motýľov. Asi od roku 1892 pracoval ako dobrovoľný spoluredaktor a prispievateľ do viacerých odborných entomologických časopisov v Nemecku. V rokoch 1912 až 1923 bol vedúcim vydavateľom časopisu: „Zeitschrift für wissenschaftliche Insektenbiologie“ a „Neuen Beiträge zur systematischen Insektenkunde“. Počas svojho života napísal niečo okolo stovky odborných entomologických článkov, ktoré sa zaoberali prevažne motýľmi. Bol aj spoluautorom viacerých kolektívnych publikácií, ako napr.: „Das Tierreich“, „Großschmetterlinge der Erde“, „Nomenclator Animalium Generum et Subgenerum“, „Genera Insectorum“, „Catalogus Lepidopterum“. Bol členom viacerých entomologických spoločností a v roku 1927 získal aj čestný doktorát. V roku 1907 opísal najväčší poddruh pestroňa z oblasti Bulharska (Schipka Pass) "Allancastria cerisyi" ssp. "ferdinandi" Stichel, 1907. Tento poddruh nesie meno Ferdinanda Coburga. 
Počas svojho života opísal okrem vyššie uvedeného aj napr.: "Zerynthia rumina" ssp. "africana" Stichel, 1907,
"Parnassius apollo" ssp. "limicola" Stichel, 1907 a mnohé iné.
Jeho zbierka hmyzu je uložená na viacerých miestach. Naposledy získaná zbierka z čeľade "Riodinidae" je od roku 1936 uložená v Zoologische Museum v Berlíne.

</doc>
<doc id="294997" url="https://sk.wikipedia.org/wiki?curid=294997" title="Kadidlová cesta">
Kadidlová cesta

Kadidlová cesta (hebr. דרך הבשמים) je jedna zo starovekých ciest, ktoré slúžili najmä Nabatejcom na prepravu tovaru z Ázie do Európy. Väčšinu tovaru tvorilo korenie, parfumy, soľ (v staroveku mala veľmi vysokú cenu pre svoju schopnosť konzervovať jedlo), asfalt, ktorý slúžil na utesňovanie lodí, a kadidlo, po ktorom cesta dostala meno.
V roku 2005 bola kadidlová cesta zapísaná na zoznam svetového dedičstva UNESCO.
Podoba cesty.
Z Ázie sa tovar prevážal na lodiach do prístavov v oblasti dnešného Jemenu, odkiaľ cesta vychádzala a viedla cez púšť v Saudskej Arábii do Jordánska, kde sa rozdeľovala na dve základné vetvy. Jedna viedla cez Negev do niekdajšieho veľkého prístavu v Gaze. Odtiaľ bol potom tovar prevážaný na lodiach do Európy. Druhá vetva potom viedla cez Damask k pobrežiu mora v Libanone.
Nabatejcom, ktorí spojenie medzi prístavmi v Jemene a na pobreží Stredozemného mora sprostredkovávali a strážili, plynuli z tejto činnosti nemalé príjmy, takže mohli v púšti okolo cesty vznikať bohaté nabatejské mestá, ako napr. Petra.
Sieť obchodných ciest zahŕňala v staroveku aj Kráľovskú cestu, „Morskú cestu“ (Via Maris) či Soľnú cestu.

</doc>
<doc id="294998" url="https://sk.wikipedia.org/wiki?curid=294998" title="Gymnázium Antona Bernoláka (Senec, Lichnerova 69)">
Gymnázium Antona Bernoláka (Senec, Lichnerova 69)

Gymnázium Antona Bernoláka je osemročné a štvorročné štátne gymnázium so všeobecným zameraním sídliace v Senci. Založené bolo v roku 1949 a v súčasnosti ho navštevuje okolo 300 žiakov. Škola je členom ACES (Academy of Central European Schools) a pravidelne sa zapája do rôznych projektov a súťaží.
História.
Začiatky.
Prvé snahy o založenia gymnázia v Senci sa objavili už v roku 1946 pre narastajúci záujem o štúdium na strednej škole a pre nedostatok miesta na školách v Bratislave, Trnave a Galante pre žiakov z okolitých obcí. Povereníctvo školstva, vied a umení v Bratislave (PŠVU) preto začalo robiť preventívne opatrenia. Dňa 20. júla 1949 nariadilo Krajskému národnému výboru (KNV) v Bratislave, referátu pre školstvo, osvetu a telesnú výchovu premiestniť žiakov kvinty a sexty bratislavských gymnázií, ktorých rodičia nemali trvalé bydlisko na katastrálnom území Bratislavy (smerom k Sencu) a tiež žiakov gymnázií v Trnave a Galante do Senca.
Tiež nariadilo riaditeľstvám všetkých gymnázií v Bratislave, Trnave a Galante, aby do 15. augusta 1949 predložili Krajskému národnému výboru, referátu pre školstvo presný zoznam všetkých žiakov 5. a 6. ročníka, ktorých rodičia bývajú trvale v mieste s možnosťou denného dochádzania do Senca. Toto rozhodnutie PŠVU dalo tiež na vedomie vtedajšiemu Mestskému národnému výboru a Okresnému národnému výboru Senec s tým, že podrobnosti určí Krajský národný výbor, vrátane konania dodatočného zápisu do 5. a 6. ročníka v Senci.
Počet prijatých bol limitovaný priestorovou kapacitou tried. 9. septembra 1949 Okresný národný výbor v Senci požiadal PŠVU o zriadenie Gymnázia v Senci, pre ktoré boli od 1.9.1949 vytvorené vhodné priestorové podmienky. Oznámili aj, že 1. januára 1950 odíde škola Národnej bezpečnosti a celá budova bude k dispozícii gymnáziu.
Dňa 11. septembra 1949 Povereníctvo školstva, vied a umení v odpovedi Okresnému národnému výboru v Senci oznámilo, že s účinnosťou od 1. septembra 1949 umiestňuje približne 40 žiakov 6. ročníka a približne 30 žiakov 6. ročníka z gymnázií v Bratislave a Galante do Senca. Gymnázium dostalo názov "Gymnázium v Senci".
Definitívne zriadenie samostatného gymnázia sa malo doriešiť, keď vláda ČSR schváli plán siete gymnázií, v ktorom sa už rátalo so zriadením samostatného gymnázia v Senci.
Prvým riaditeľom sa stal František Majtán a prvým profesorom Ondrej Margitfalvi, ktorý predtým pôsobil na Gymnáziu v Martine. Ďalšími členmi pedagogického zboru boli Vladimír Kotulan, Gašpar Radošínsky, Ján Hajdušek, Jozef Lančarič, Ervín Záhorec, Jozef Hrobár-Hronský a Vojtech Klein.
Ďalší vývoj.
Pod vedením F. Majtáňa dosahovalo senecké gymnázium veľmi dobrú úroveň, čo dokázali aj prvé maturitné skúšky v roku 1952. V roku 1953 boli gymnáziá zrušené a gymnázium sa zmenilo na jedenástročnú strednú školu. Novým riaditeľom sa stal Július Sklárš. Od školského roku 1961/1962 bola škola zameraná na humanitné a prírodovedné predmety. V školskom roku 1963/1964 z budovy odišla základná deväťročná škola do novopostavenej školskej budovy na Tajovského ulici.
V šk. roku 1970/1971 sa škola zmenila na štvorročné gymnázium a v tomto období tu pôsobilo školské športové stredisko zamerané na volejbal. Kvôli rozvoju športu sa postavila telocvična na Športovej ulici (tzv. Slávia). V školskom roku 1976/1977 sa riaditeľom školy stal Boris Bulla. V tom istom školskom roku začal vychádzať školský časopis "Náš Svet." V školskom roku 1979/80 sa zaviedlo vyučovanie odborných predmetov – základy strojárstva a základy ekonomiky a organizácie. V roku 1989 do riaditeľského kresla zasadol Ľudovít Ruttkay a v roku 1994 ho vystriedal RNDr. Jozef Radzo. V školskom roku 1993/1994 začal vychádzať školský časopis Gymkáč. V šk. roku 1996/1997 bolo otvorené osemročné gymnázium a v nasledujúcom školskom roku 1997/98 bol gymnáziu udelený čestný názov „Gymnázium Antona Bernoláka“. V roku 2019 sa riaditeľkou stala Zuzana Synaková.
Vybavenie školy.
Budova.
História.
Budovu postavila Slovenská liga v roku 1933, ktorá vtedy kupovala tehly na stavbu slovenských škôl za symbolickú jednu korunu československú. Ešte pred 2. svetovou vojnou sa začalo s prístavbou školskej budovy, no dokončená bola až po vojne v roku 1947.
Pri vytvorení v roku 1949 bolo gymnázium umiestnené v staršej časti budovy, zo smeru od železničnej stanice. 1. januára 1950 sa riaditeľstvo školy stalo správcom budovy a budovu preregistrovali do stavu gymnaziálnych budov.
Vnútorné vybavenie sa postupom rokov menilo a modernizovalo, jednou z najvýznamnejších zmien bola prístavba školy, ktorou sa vytvorilo 6 kmeňových učební a 2 jazykové učebne v školskom roku 2003/2004. V školskom roku 2017/2018 bola škola zateplená a dostala tak nový šat.
Súčasnosť.
Na škole sa nachádza 12 kmeňových učební, ktoré sú vybavené didaktickou technikou, 4 učebne cudzích jazykov, odborné učebne fyziky a biológie, 2 učebne informatiky a 2 multimediálne učebne. V roku 2011 bolo zriadené moderné laboratórium chémie a v roku 2012 laboratórium biológie. Laboratória a odborná učebňa fyziky je vybavená senozormi VERNIER, sústavou meracích jednotiek a čidiel. Na škole sa nachádza robotická učebňa so stavebnicami Lego Mindstorms, na telesnú výchovu slúžia 2 telocvične. Na výchovné predmety a voľnočasové aktivity sa používa klubovňa v podkroví s rozlohou 180 m2. Žiaci si môžu požiačiavať knihy zo školskej knižnice.
V rovnakej budove ako Gymnázium A. Bernoláka sídli aj Spojená škola s vyučovacím jazykom maďarským.
Športový areál Slávia.
V školskom roku 1974/1975 bola postavená a daná do užívania telocvičňa na Športovej ul., tzv. Slávia, ktorá od svojho otvorenia prešla viacerými rozšíreniami a rekonštrukciami.
Projekty.
Projekt Comenius (téma: Miesta svetového kultúrneho dedičstva UNESCO v srdci Európy).
V rámci tohto bilaterálneho projektu Európskej únie žiaci počas dvoch rokov (šk. roky 2013/14 – 2014/15) navštívili spolu so žiakmi Amerlinggymnasium vo Viedni miesta UNESCO na Slovensku a v Rakúsku. Výsledkom projektu bol viacjazyčný kalendár, vydaný v roku 2015.
Medzinárodná cena vojvodu z Edinburghu (DofE).
Žiaci školy majú od októbra 2017 možnosť zúčastniť sa tohto vzdelávacieho programu organizovaného pod záštitou britskej kráľovskej rodiny.
Zelená škola.
Zelená škola je environmentálny vzdelávací program, ktorý na Slovensku zabezpečuje Centrum environmentálnej a etickej výchovy Živica. Cieľom projektu je riešenie reálnych potrieb svojej školy a okolia a schopnosť pracovať v tíme. Na škole projekt prebieha od šk. roku 2017/18.
Program Socrates pod názvom E-legends (Európske legendy).
Do projektu bolo zapojených 7 štátov - Belgicko, Nemecko, Poľsko, Fínsko, Taliansko, Rumunsko a Slovensko. Žiaci GAB-u sa v roku 2004 zapojili do medzinárodného projektu "Nemci a ich susedia". Dve žiačky gymnázia obsadili 7. a 8. miesto z celkového počtu 1500 účastníkov a ako cenu dostali týždenný pobyt v Bádensku-Württenbersku.

</doc>
<doc id="294999" url="https://sk.wikipedia.org/wiki?curid=294999" title="Pútnický kostol vo Wies">
Pútnický kostol vo Wies

Pútnický kostol vo Wies () je rokokový kostol oválneho tvaru v bavorskej v obci Steingaden. Výstavba prebiehala počas rokov 1745 a 1754, kedy kostol nahradil kaplnku na miestnom návrší. Stavby sa ujal Dominik Zimmermann, nemecký rokokový architekt, ktorý poslední roky života strávil v blízkosti kostola. V roku 1754 bol kostol vysvätený. 
V súčasnosti je to často navštevované miesto pútnikov a kostol patrí k významným rokokovým stavbám. Od roku 1983 je zapísaný na zozname svetového dedičstva UNESCO.

</doc>
<doc id="295002" url="https://sk.wikipedia.org/wiki?curid=295002" title="Zámky Augustusburg a Falkenlust">
Zámky Augustusburg a Falkenlust

Zámky Augustusburg a Falkenlust sú rokokové zámky v nemeckom Brühle. 
Obe budovy boli postavené na začiatku 18. storočia na popud arcibiskupa a kurfirsta Clemensa Augusta z Kolína. V minulosti aj v súčasnosti slúžia nemeckej vláde ako reprezentatívne budovy. Patria k významným rokokovým i nemeckým pamiatkam.
Od roku 1984 sú oba zámky zapísané na zozname svetového dedičstva UNESCO.

</doc>
<doc id="295004" url="https://sk.wikipedia.org/wiki?curid=295004" title="Demokrat">
Demokrat

Demokrat môže byť:

</doc>
<doc id="295005" url="https://sk.wikipedia.org/wiki?curid=295005" title="Kočka">
Kočka

Kočka môže byť:

</doc>
<doc id="295006" url="https://sk.wikipedia.org/wiki?curid=295006" title="Pomocník">
Pomocník

Pomocník môže byť:

</doc>
<doc id="295007" url="https://sk.wikipedia.org/wiki?curid=295007" title="Tisícročná včela">
Tisícročná včela

Tisícročná včela môže byť:

</doc>
<doc id="295009" url="https://sk.wikipedia.org/wiki?curid=295009" title="Cárovič">
Cárovič

Cárovič môže byť:

</doc>
<doc id="295010" url="https://sk.wikipedia.org/wiki?curid=295010" title="Jednobunkové organizmy">
Jednobunkové organizmy



</doc>
<doc id="295013" url="https://sk.wikipedia.org/wiki?curid=295013" title="Lawangan">
Lawangan

Lawangan môže byť:

</doc>
<doc id="295014" url="https://sk.wikipedia.org/wiki?curid=295014" title="Lawangan (jazyk)">
Lawangan (jazyk)

Lawangan je austronézsky jazyk, ktorý patrí medzi východobaritské jazyky. 
Hovorí ním asi 100 000 domorodcov z dajackého kmeňa Lawangan, ktorí žijú v strednej časti Kalimantanu v Indonézii.

</doc>
<doc id="295021" url="https://sk.wikipedia.org/wiki?curid=295021" title="Ma’anyan">
Ma’anyan

Ma’anyan môže byť:

</doc>
<doc id="295023" url="https://sk.wikipedia.org/wiki?curid=295023" title="Ma’anyan (etnikum)">
Ma’anyan (etnikum)

Ma’anyan alebo Dayak Maanyan alebo Maanyak sú jeden z pôvodných národov južného Kalimantanu, Indonézii, kde žijú v zmiešaných komunitách spolu s Dajakmi, Malajcami a Jávčanmi. Hovoria ma’anyančinou.

</doc>
<doc id="295024" url="https://sk.wikipedia.org/wiki?curid=295024" title="Ngaju">
Ngaju

Ngaju môže byť:

</doc>
<doc id="295025" url="https://sk.wikipedia.org/wiki?curid=295025" title="Ngaju (jazyk)">
Ngaju (jazyk)

Ngaju je austronézsky jazyk, ktorý patrí medzi západobaritské jazyky. 
Hovorí ním 890 000 domorodcov z dajackého kmeňa Ngaju, ktorí žijú na Kalimantane v Indonézii. Jazyk Ngaju je blízko príbuzný jazyku bakumpai. Ngaju má 3 nárečia pulopetak, ba'amang a mantangai.
Fonológia.
Spoluhlásky.
Ngaju má tieto spoluhlásky. 
Samohlásky.
Ngaju má tieto samohlásky. Všetky samohlásky okrem môžu byť krátke alebo dlhé. 
Slovná zásoba.
Slovná zásoba je z 75% spoločná s jazkom bakumpai, 62% s kohin a 35% banjarčinou.
Porovnanie slovnej zásoby medzi jazykmi bakumpai, ngjau a indonézštinou.
Zdroje.
Ashn E. Johannes. 1971. "An Introduction to Dayak Ngaju Morphology," Malang MA thesis.
T.W.J. Mihing &amp; W.A.L. Stokhof. 1977. "On the Ngaju Dayak Sound System," "Miscellaneous Studies in Indonesian and Languages in Indonesia" 3:49-59.

</doc>
<doc id="295026" url="https://sk.wikipedia.org/wiki?curid=295026" title="Opistokonty">
Opistokonty

Opistokonty (lat. "Opisthokonta") je v súčasných systémoch veľký taxón živých organizmov (niekedy konkrétne hodnotený ako nadskupina [angl. supergroup], ríša a pod.). Zahŕňa okrem určitých jednobunkovcov (golierikovce) aj všetky huby a živočíchy, preto ide z hľadiska praxe o veľmi dôležitý taxón. V tradičných systémoch tento taxón neexistuje - huby a živočíchy v nich tvoria samostatné veľké taxóny (spravidla ríše) a spomínané jednobunkovce sú obyčajne zaradené pod rôznymi názvami medzi prvoky ("Protozoa").
Pôvodný význam názvu Opisthokonta.
Pôvodne mal vedecký názov Opisthokonta iný význam než dnes. Copeland 1956 názvom Opisthokonta totiž označil prahuby (Archimycetes), čo je taxón, ktorý uňho prakticky zodpovedá tomu, čo sa inde volá bunkovky (Chytridiomycetes), čo je taxón patriaci pod huby. 
Systematika.
"(Vysvetlivky: znak / oddeľuje synonymá; značky A, B, C označujú rôzne významy toho istého názvu)"
Základným zdrojom pre uvedený systém je Adl et al. 2018:
Opisthokonta (po slovensky opistokonty):
Možné alternatívne zoskupenia (taxóny) v rámci opistokontov sú:
Ako vidno, ak sa použije taxón Choanozoa B, tak opistokonty vlastne pozostávajú len z 3 taxónov: Choanozoa, Fungi a Animalia, čiže po slovensky z golierikatcov, húb a živočíchov.
Charakteristika.
Zlúčenie živočíchov a húb do jedného taxónu sa uskutočnilo na základe molekulárnych údajov a to napriek tomu, že staršie systémy zaraďovali huby k rastlinám. Spoločnými znakmi zástupcov tejto ríše je, že pokiaľ tieto organizmy tvoria bičíkaté bunky, ich bičík je vždy iba jeden a je posteriórny (opistokontný). Ich mitochondrie majú ploché priehradky (kristy). Ďalej sa táto ríša líši od iných moderných eukarotických ríš schopnosťou syntetizovať bielkovinu kolagén a špecifickým spôsobom biosyntézy sterolov.
Opistokonty sú druhovo najbohatšia ríša živých organizmov na Zemi. Zahŕňa samostatné aj koloniálne bičíkovce, rôzne typy améb, vláknité, skôr nepohyblivé organizmy bez bičíkatých štádií aj pohyblivé mnohobunkové organizmy s bičíkatými spermiami. Je tiež možné, že opistokonty sú bazálnou skupinou eukaryotov.
Opistokonty nemajú ani nikdy nemali plastidy. Sú odkázané výhradne na heterotrofný spôsob života, hoci niektoré huby a živočíchy môžu žiť v mutualistickom vzťahu s autotrofnými organizmami a sú preto zdanlivo autotrofné (napr. lišajník).

</doc>
<doc id="295044" url="https://sk.wikipedia.org/wiki?curid=295044" title="Gymnázium (Nováky, Chemikov 8)">
Gymnázium (Nováky, Chemikov 8)

Gymnázium Nováky (GYMNO) je gymnáziom s osemročnou a štvorročnou dĺžkou štúdia, okrem všeobecného zamerania je zamerané na výučbu informatiky a cudzích jazykov.

</doc>
<doc id="295046" url="https://sk.wikipedia.org/wiki?curid=295046" title="Bitka pri Coroneli">
Bitka pri Coroneli

Bitka pri Coroneli bola námorná bitka prvej svetovej vojny. Uskutočnila sa 1. novembra 1914 pri pobreží Čile. Británia v bitke s nemeckou eskadrou lodí utrpela prvú námornú porážku od bitky pri Grand Port, ktorá sa odohrala v roku 1810.
Na začiatku vojny Nemecká východoázijská eskadra opustila prístav Čing-tao v Číne a vypravila sa na cestu do nemeckých prístavov, kam ale žiadna z nich nedorazila. Velil jej viceadmirál Maximilian von Spee a bola zložená z pancierových krížnikov "Scharnhorst" a "Gneisenau" a ľahkých krížnikov "Nürnberg", "Leipzig" a "Dresden".
Pôvodne k eskadre patril ešte ľahký krížnik "Emden", ktorému velil kapitán Karl von Müller a ktorý vyplával do Indického oceánu prepadať spojenecké obchodné lode. V októbri zviedol víťaznú bitku pri Penangu a v novembri bol potopený v bitke pri Kokosových ostrovoch.
Keď nemecká eskadra priplávala k juhoamerickým brehom bola jej rádiová komunikácia zachytená britskou západoindickou eskadrou pod velením admirála Cradocka. Cradock mal k dispozícii iba pancierové krížniky "Good Hope" a "Monmouth", nový ľahký krížnik "Glasgow" a prestavanú linkovú loď "Otranto". Žiadal preto admiralitu o posily a ta mu poslala starú bojovú loď "Canopus".
Nakoniec sa však posily nedočkal a 1. novembra pri západe slnka bola začatá bitka, v ktorej priebehu boli presnou nemeckou paľbou potopené oba britské pancierové krížniky. "Good Hope" bol potopený v 19:57 a "Monmouth" v 21:18. "Glasgow" a "Otranto" stihli utiecť, ale Briti aj tak stratili 1570 námorníkov vrátane admirála Cradocka.
Nemecká eskadra potom vplávala do prístavu Valparaíso kde bola privítaná početnou nemeckou komunitou. Dlho sa však zo svojho úspechu neradovala, pretože už za mesiac bola porazená v bitke pri Falklandských ostrovoch kde Nemci stratili väčšinu svojich lodí.
Predohra.
Po vypuknutí prvej svetovej vojny sa na svetových oceánoch nachádzalo viacero nemeckých vojnových lodí. V západnom Atlantiku krížniky "SMS Karlsruhe" a "Dresden", pri západoafrickom pobreží delový čln "Eber", pri východoafrickom "SMS Konigsberg", v Oceánii delový čln "Geier". Najdôležitejší zväz bol dislokovaný v Číne na nemeckej základni Čching-tao. Bola to tzv. Eskadra krížnikov východnej Azie pod velením viceadmirála Maximiliána von Spee. Pozostávala z pancierových krížnikov "SMS Scharnhorst" a "Gneisenau", ľahkých krížnikov "SMS Emden", "Leipzig" a "Nurberg". Ku eskadre patrilo i šesť delových člnov, starý krížnik "Cormoran",torpédoborec S-90 a rakúsko-uhorský krížnik "Kaiserin Elisabeth".
Správa o vypuknutí vojny zastihla admirála na Karolínach. Okamžite nariadil sústredenie všetkých lodí eskadry schopných dlhej plavby po oceáne pri ostrove Pagan. Nemecká základňa v Čching-tau bola izolovaná dohodovými krížnikmi a po vstupe Japonska do vojny na strane Dohody sa stala neudržateľnou, už 7. novembra 1914 musela kapitulovať. Spee mal tri možnosti ako zachrániť eskadru a súčasne čo najviac škodiť Dohode. Mohol lode rozptýliť do rôznych oblastí čím by narušoval plavbu na svetových moriach a aspoň časť lodí by sa možno vrátila do Nemecka. Druhým a tretím variantom bola spoločná plavba eskadry okolo mysu Horn alebo mysu Dobrej nádeje s cieľom prebiť sa cez britskú blokádu. Zostávať v západnom Pacifiku by znamenalo koniec eskadry. 13. augusta 1914 večer loďstvo vyplávalo smerom k Marshallovým ostrovom a k Južnej Amerike. O deň neskôr bol ľahký krížnik "SMS Emden" prepustený k samostatným akciám v Indickom oceáne s cieľom škodiť doprave Dohody, rozptýliť jej sily a zneistiť jej vedenie o zámeroch eskadry.
Plavba.
Aktuálnym problémom bolo zásobovanie palivom a potravinami. Spee sa spoliehal na dosiaľ nezadržané nemecké obchodné lode, zajaté nepriateľské a juhoamerické prístavy, kde boli viaceré vlády naklonené Nemecku. Od 19 do 22. augusta eskadra doplňovala zásoby na atole Eniwetok. "SMS Nurberg" bol vyslaný ku Havajským ostrovom s úlohou zorganizovať dopĺňanie zásob. V septembri zničil transmisnú káblovú stanicu na ostrove Fannig. 22. septembra eskadra ostreľovala mesto a prístav Papeete na Tahiti. Pokus o výsadok bol odrazený francúzskymi pobrežnými batériami. Jediným úspechom bolo potopenie delového člna "Zeléé" a poškodenie niekoľkých budov. Táto z vojenského hľadiska úplne bezvýznamná a zbytočná akcia prezradila Britskej Admiralite smer plavby eskadry. Veliteľ štvrtej krížnikovej eskadry, kontra-admirál sir Christopher Cradock dostal rozkaz nemecké lode zničiť. Sily ktorými disponoval mal rozdeliť tak aby súčasne zničil i krížniky "SMS Dresden" a "Karlsruhe" operujúce pri východnom pobreží Južnej Ameriky. Cradock mal pod svojím velením pancierové krížniky "HMS Good Hope" a "Monmouth", ľahký krížnik "HMS Glasgow" a pomocný krížnik "Otranto" čo bola obchodná loď s nainštalovanými štyrmi delami kalibru 120 mm, pre danú úlohu úplne bezcenná. 
Cradock dôrazne žiadal o posilnenie. Admiralita mu na zvýšenie palebnej sily poslala semi-dreadnought "HMS Canopus" vyzbrojenú štyrmi delami kalibru 305 mm. Canopus dosahoval maximálnu rýchlosť 16 uzlov a pri stretnutí s nemeckými loďami dosahujúcimi rýchlosť 24 uzlov bol nepoužiteľný. Koncom októbra sa eskadra zhromaždila na Falklandských ostrovoch. Ukázalo sa, že Canopus je vo veľmi zlom technickom stave, mohol dosiahnuť iba 9 uzlovú rýchlosť a nutne potreboval opravy. Preto Cradock odplával s tým aby ho Canopus nasledoval po opravách. Eskadra oboplávala mys Horn, pri južnom pobreží Čile sa k nej pripojil ľahký krížnik "Glasgow" pod velením kapitána Johna Lucea a vzápätí bol vyslaný na prieskum prístavu mesta Coronel. Admirál Cradock opakovane požiadal 26. októbra o posily. Admiralita v presvedčení o nadradenosti britských lodí i námorníkov všetky jeho požiadavky o dva dni nato zamietla. Medzitým nemecký zväz 20. októbra dorazil k ostrovom Juana Fernandéza a zásoboval sa palivom a potravinami. Pripojil sa k nemu ľahký krížnik "SMS Dresden" priplávajúci z Atlantiku. "SMS Leibzig" dostal rozkaz preskúmať situáciu v Coroneli. 31. októbra o 19 hodine dostal von Spee rádiovú depešu o prítomnosti britského ľahkého krížnika. Depešu zachytil i Glasgow a informoval Cradocka o prítomnosti nemeckého krížnika. Oba admiráli zamierili ku Coronelu v presvedčení o ľahkom víťazstve nad osamelým protivníkom.
Bitka.
Pozorovatelia na "HMS Glasgow" uvideli 1. novembra 1914 o 15:40 dym na pravoboku. Loď zmenila kurz zo severu na východný naprieč kurzu neznámej lode nasledovaná celou eskadrou. O 16. hodine a 25 minúte bolo už vidieť dve veľké lode v sprievode menších. Cradock ich správne identifikoval ako Speeovu eskadru. Hlavná výzbroj britskej eskadry pozostávala z dvoch diel kalibru 230,4 mm na vlajkovej lodi "HMS Good Hope" a 32 diel kalibru 150,2mm rozmiestnených nerovnomerne na všetkých lodiach. Veľká časť diel bola umiestnená na nízko položených kazematách a pri búrlivom počasí sa nemohli používať. Výzbroj nemeckej eskadry predstavovalo šestnásť diel kalibru 230mm, dvanásť diel kalibru 150mm na "Sharnhorstovi" a "Gneisenau". "Leipzig", "Dresden" a "Nurberg" disponovali spolu tridsiatimi delami kalibru 100,5mm. Váha bočnej salvy nemeckej eskadry bola celkom 1921 kilogramov oproti britským 1379 kg. Nevýhodou Britov bolo i zloženie posádok. Na vlajkovej lodi štyridsať percent členov tvorili záložníci a na "Monmouthovi" to bolo dokonca 90 percent. V nemeckej eskadre slúžili iba aktívny alebo ďalejslúžiaci námorníci. Ich delostrelci boli považovaný za jedných z najlepších v námorníctve, posádka "Scharnhorsta" dostala v roku 1912 cenu cisára za ostré streľby. Britský admirál si bol vedomý týchto skutočností, napriek tomu sa rozhodol riskovať boj. Snažil sa ho viesť na čo najmenšiu vzdialenosť aby mohol využiť svoju jedinú výhodu v delách kalibri 150mm. Zrejme dúfal, že poškodí nemecké lode natoľko, že nebudú môcť pokračovať v plavbe a budú sa musieť uchýliť do neutrálneho prístavu kde budú internované. 
Rozhodol sa využiť situáciu keď zapadajúce slnko oslňovalo Nemcov. O 18. hodine a 4 minúte dal rozkaz k obratu o štyri dielce a zvýšiť rýchlosť na maximum. Spee jeho úmysel vystihol a vďaka vyššej rýchlosti sa vzdialil z dostrelu. Po západe slnka sa britská eskadra začala jasne rysovať proti svetlejšiemu západnému horizontu zatiaľ čo nemecká sa strácala v tme na východe. Vtedy Spee nariadil znížiť rýchlosť aby sa Briti dostali na dostrel a zahájil paľbu z 230mm diel na vzdialenosť 10,5 km. Na túto vzdialenosť mohol odpovedať iba "Good Hope" svojimi dvoma 234mm delami. Nemci strieľali oveľa presnejšie a už tretia salva z "Scharnhorsta" vyradila jednu z delových veží na "Good Hope". Briti sa mohli zameriavať iba podľa zábleskov z nemeckých diel pri výstreloch. Medzitým sa vzdialenosť znížila na 9 km a do boja mohlo zasiahnuť i delostrelectvo kalibru 150mm. Ale i predtým zlé počasie sa ešte viac zhoršilo, more bolo rozbúrené a vietor dosahoval 6 stupňov Beaufortovej stupnice. To donútilo Britov uzavrieť dolné delostrelecké kazematy a Cradock prišiel o tretinu delostrelectva.
O siedmej hodine a desiatej minúte sa vzdialenosť znížila na 4,5km a Nemci videli, že na oboch britských pancierových krížnikoch zúria požiare. Samotná vlajková loď utrpela najmenej štyridsať zásahov. V tom okamihu sa otočila a zamierila čelne proti nemeckým lodiam. Tento manéver bol vysvetľovaný snahou Cradocka taranovať niektorú nemeckú loď. Na "Good Hope" sa sústredila paľba všetkého delostrelectva oboch pancierových krížnikov. Po niekoľkých minútach sa zastavil, vlnobitie ho unášalo medzi oboma bojujúcimi eskadrami. Po obrovskom výbuchu v podpalubí plamene vyšľahli do 60 metrovej výšky sa loď prevrátila na bok a okamžite potopila i s admirálom a celou 800 člennou posádkou. Pomocný krížnik "Otranto", ktorého kapitán si bol vedomý, že nemá žiadnu nádej v boji opustil bojisko a unikol severozápadným kurzom. "Glasgow" tak mal proti sebe naraz dvoch protivníkov, "Dresden" a "Leipzig". "Nurberg" sa pre poruchu strojov boja nezúčastnil. Paľba z ľahkých krížnikov bola na rozbúrenom mori veľmi nepresná a preto unikli väčším poškodeniam. Po úteku "Otranta" sa vďaka vyššej rýchlosti odpútal i "Glasgow" a odplával na západ. 
Na "Monmouthovi" sa posádke podarilo uhasiť požiare. Zastavil paľbu a snažil sa uniknúť na západ. Po niekoľkých minútach zmenil kurz na sever a stratil sa Nemcom z dohľadu. Spee s pancierovými krížnikmi opustil bojisko a nariadil "Nurbergu", ktorý sa pripojil k eskadre aby "Monmouth" vypátral a torpédoval. Po dvadsiatich minútach ho našiel. Z lode bol už neovládateľný vrak a mal zničené všetky delá, posádka sa ho neúspešne pokúšala obrátiť aby Nemcov odrazila torpédami. "Nurberg" začal paľbu a "Monmouth" potopil i s celou posádkou. Straty Speeovej eskadry boli bezvýznamné, "Gneisenau" bol zasiahnutý štyrikrát a "Scharnhorst" iba dvakrát. 3. novembra nemecká eskadra zakotvila vo Valparaíse. Britská admiralita dostala správu o porážke nasledujúci deň. V Británii vzbudila veľké pobúrenie – išlo o prvú porážku britskej flotily po vyše sto rokoch. Admiralita bola rozhodnutá Speeovu eskadru zničiť i za cenu oslabenia Home Fleet. Toto rozhodnutie viedlo ku bitke pri Falklandských ostrovoch.

</doc>
<doc id="295048" url="https://sk.wikipedia.org/wiki?curid=295048" title="Stredná zdravotnícka škola (Košice, Moyzesova 17)">
Stredná zdravotnícka škola (Košice, Moyzesova 17)

Stredná zdravotnícka škola Moyzesova 17 je stredná škola v Košiciach, ktorá vznikla v roku 1949.
História.
1. septembra 1949 bola zriadená Vyššia sociálno-zdravotná škola v budove na Kováčskej ulici č. 30. Následne v školskom roku 1950/51 bol zmenený názov školy na "Zdravotnícka škola s odbormi zdravotná sestra, zubný laborant, zdravotnícky laborant". V nasledujúcom školskom roku 1951/1952 na škole pribudol odbor detská sestra. V školskom roku 1962/1963 škola zmenila sídlo a presťahovala sa na Moyzesovu ulicu č. 17. kde sídli do dnes.
1. septembra 1988 sa škola rozdelila na dve samostatné zdravotnícke školy. Jedna mala sídlo na Moyzesovej ulici a druhá na Kukučínovej ulici. Zriaďovacou listinou vydanou predsedom KSK s účinnosťou od 1. júla 2002 sa zriaďovateľom školy stal Košický samosprávny kraj.
Štúdium.
V súčasnosti pripravuje kvalifikovaných zdravotníckych pracovníkov v štvorročných denných študijných odboroch:
Absolventi stredných škôl s maturitou môžu studovať trojročné denné vyššie odborné štúdium v odbore:
Dvojročné denné pomaturitné kvalifikačné štúdium v odbore:
Popri zamestnaní poskytuje možnosť študovať nasledujúci odbor:
Doterajší riaditelia.
Riaditelia školy od roku vzniku školy:

</doc>
<doc id="295057" url="https://sk.wikipedia.org/wiki?curid=295057" title="Denise Richardsová">
Denise Richardsová

Denise Lee Richardsová (* 17. február 1971, Downers Grove, Illinois, USA) je americká herečka, televízna osobnosť a bývalá modelka. Známou sa stala na prelome milénia vďaka sérii filmov ako "Hviezdna pechota, Nebezpečné hry" a bondovka "Jeden svet nestačí", ktoré upozornili na jej sex appeal. Moderuje tiež svoju vlastnú reality show "Denise Richards: It's Complicated" "(Denise Richards: Je to zložité)" na káblovej televízii E!.
Osobný život.
Narodila sa v Downers Grove v štáte Illinois. Otec Irv je inžinier, matka Joni vlastnila kaviareň. Má sestru Michelle. Strednú školu "El Camino High School" v Oceanside (Kalifornia) ukončila v roku 1989, kde s rodinou od šestnástich rokov žila. Na začiatku filmovej kariéry pracovala ako modelka. Objavila sa v rade seriálov vo vedľajších rolách, napríklad "Ženatý so záväzkami, Superman, Melrose Place " alebo " Beverly Hills 90210". Prvú významnú filmovú rolu získala v snímku "Hviezdna pechota" v roku 1997. Nasledovali ďalšie vo filmoch "Nebezpečné hry " (1998) a "Jeden svet nestačí" (1999), kde sa stala bond girl v roli jadrovej fyzičky Christmas Jonesovej. 
V roku 2002 sa vydala za herca Charlieho Sheena, s ktorým sa o štyri roky neskôr rozviedla. Narodili sa im dve dcéry "Sam J" (nar. 2004) a "Lola Rose Sheen" (nar. 2005). Spoločne s manželom si zahrali vo filme Scary Movie 3 (2003). Pravidelne sa umiesťuje na predných pozíciách zoznamov najkrajších žien, ktoré sú vyhlasované rôznymi časopismi a agentúrami. V decembri 2004, len päť mesiacov po pôrode, pózovala pre časopis "Playboy". 

</doc>
<doc id="295059" url="https://sk.wikipedia.org/wiki?curid=295059" title="Nannorrhops">
Nannorrhops

Nannorrhops ritchiana je jediný zástupca rodu Nannorrhops z čeľade arekovité. Rastie v juhovýchodnej Ázii, od Arabského polostrova cez Irán a Afganistan až do Pakistanu a severozápadnej Indie (štát Kašmír). Vyskytuje sa až do nadmorskej výšky 1600 m. Patrí medzi najmrazuvzdornejšie palmy (až do -23 °C). 

</doc>
<doc id="295062" url="https://sk.wikipedia.org/wiki?curid=295062" title="Obchodná akadémia (Martin, Bernolákova 2)">
Obchodná akadémia (Martin, Bernolákova 2)

Obchodná akadémia Martin je stredná škola, ktorá sídli v Martine.
Súčasťou školy je jazyková škola. Zriaďovateľom školy je Žilinský samosprávny kraj.
História.
História obchodnej akadémie sa datuje od roku 1885. Škola od svojho založenia vychovávala odborníkov na priemysel, obchod a financie. Je prvou strednou školou obchodného charakteru na slovenskom území. Počas svojho vývoja prešla viacerými zmenami a niesla niekoľko rôzných názvov. 
Od roku 1990 je súčasťou obchodnej akadémie štátna jazyková škola, ktorá má šesť ročníkov a je ukončená všeobecnou štátnou skúškou. 
Externé odkazy.
Oficiálna stránka

</doc>
<doc id="295067" url="https://sk.wikipedia.org/wiki?curid=295067" title="Stredná zdravotnícka škola milosrdného Samaritána">
Stredná zdravotnícka škola milosrdného Samaritána

Stredná zdravotnícka škola milosrdného Samaritána vo Svidníku vznikla v roku 1991. Zriaďovateľom školy je Rímskokatolícka cirkev, Arcibiskupstvo Košice.
Škola pripravuje kvalifikovaných zdravotníckych pracovníkov v študijných odboroch:

</doc>
<doc id="295070" url="https://sk.wikipedia.org/wiki?curid=295070" title="Clodovil Hernandes">
Clodovil Hernandes

Clodovil Hernandes (* 17. jún 1937, São Paulo, Brazília – † 17. marec 2009, Brasília) bol brazílsky módny návrhár, moderátor a politik.
Módnemu návrhárstvu sa venoval v 60. a 70. rokoch, následne bol pozvaný k práci v televízii ako moderátor, kde moderoval mnoho programov na niekoľko staniciach. Bol prvým brazílskym kongresmanom, ktorý sa otvorene priznal, že je gay.

</doc>
<doc id="295072" url="https://sk.wikipedia.org/wiki?curid=295072" title="Mário Bližňák">
Mário Bližňák

 
 
Mário Bližňák (* 6. marec 1987, Trenčín) je bývalý slovenský hokejový útočník.
Klubový hokej.
S hokejom začínal v Dubnici, kde si prvýkrát zahral aj medzi seniormi. V roku 2005 ho draftoval klub Vancouver Canucks v 7. kole ako 205. v poradí. Po sezóne odišiel do zámoria, kde hrával tri sezóny vo WHL v klube Vancouver Giants, s ktorým v roku 2007 vyhral Memorial Cup. V sezóne 2008/2009 hral za klub Manitoba Moose, kde v 64 zápasoch 7 gólov a 16 bodov, čím sa zaradil na druhé miesto medzi nováčikmi. S klubom sa dostal do finále Calder Cupu, kde však prehral s klubom Hershey Bears. Prvý duel v NHL odohral 30. októbra 2009, keď s číslom 62 nastúpil v zápase proti Anaheimu. 11. novembra 2010 v zápase v Ottawe strelil svoj premiérový gól v NHL, ktorý bol zároveň aj jeho prvým bodom v tejto súťaži. Sezónu 2011/2012 odohral v klube HC Sparta Praha. Po skončení sezóny podpísal dvojročnú zmluvu so Slovanom Bratislava.
31. októbra 2019 ukončil v dôsledku zranenia svoju aktívnu hráčsku kariéru.
Reprezentácia.
Zúčastnil sa Majstrovstiev sveta juniorov do 18 rokov a to v roku 2005 a Majstrovstiev sveta juniorov do 20 rokov v roku 2007. Bol tiež súčasťou kádra na Majstrovstvách sveta v roku 2012.

</doc>
<doc id="295078" url="https://sk.wikipedia.org/wiki?curid=295078" title="Jozef Bátora (archeológ)">
Jozef Bátora (archeológ)

Prof. PhDr. Jozef Bátora, DrSc. (* 21. jún 1950, Nevidzany) je slovenský archeológ, vedec a vysokoškolský pedagóg. Špecializuje sa na na výskum obdobia eneolitu a bronzovej doby v strednej a východnej Európe vrátane Kaukazu a Eurázijskej oblasti.
Štúdiá, vzdelanie.
Jozef Bátora študoval odbor archeológia na Filozofickej fakulte Univerzity Komenského v Bratislave, ktorú absolvoval roku 1973. Titul doktora filozofie (PhDr.) obhájil na FiF UK rigoróznou skúškou roku 1976. Vedeckú hodnosť kandidáta vied (CSc.) obhájil dizertačnou prácou v Archeologickom ústave Slovenskej akadémie vied v Nitre roku 1982. Na docenta (doc.) sa habilitoval na Masarykovej univerzite v Brne roku 2000. Titul doktor vied (DrSc.) obhájil doktorskou dizertáciou v Archeologickom ústave SAV v Nitre roku 2001. Profesorské konanie absolvoval a titul profesora (prof.) získal roku 2003 na Masarykovej univerzite v Brne.
Odborná špecializácia, zameranie.
Medzi hlavné témy, ktorým sa v archeológii venuje, patria okrem výskumu obdobia eneolitu a bronzovej doby otázky kultúrnych kontaktov s bližšími i vzdialenejšími oblasťami; problematika sídliskovej štruktúry a sociálnej stratifikácie; metalurgia farebných kovov; opevnené sídliská, pohrebiská a pohrebný rítus.
Vedecké a pedagogické pôsobenie.
Jozef Bátora je vedúcim vedeckým pracovníkom Archeologického ústavu SAV v Nitre a vysokoškolským pedagógom na Katedre archeológie FiF UK v Bratislave. Ako vysokoškolský pedagóg prednášal resp. prednáša na viacerých domácich (FiF v Bratislave, 1977 – 2002 a od roku 2007) i zahraničných univerzitách (Univerzita Viedeň, 1999 a 2004, a Masarykova univerzita v Brne, 2001 – 2006).
Zahraničné štipendiá a študijné pobyty.
Ako štipendista Nadácie Alexandra von Humboldta pôsobil v Nemecku v Berlíne v Institut für Prähistorische Archäologie na Freie Universität (1990 – 1992, 1997, 1999, 2002) a vo Franfurkte nad Mohanom v Römisch-Germanische Kommission des Deutschen Archäologischen Instituts Frankfurt am Main (1999, 2001, 2006), na študijnom pobyte v Poľsku v Poznani v Instytut Prahistorii Uniwersytet im. Adama Mickiewicza Poznań (1999), ako aj v Rakúsku vo Viedni v Institut für Ur- und Frühgeschichte Universität Wien (2000) a v Nemecku v Mníchove v Institut für Ur- und Frühgeschichte und Provinzialrömischen Archäologie der Ludwigs-Maximilians-Universität München (2002).
Archeologické výskumy, prieskumy a medzinárodné expedície.
Terénne archeologické výskumy.
Popri teoretickej vedeckej práci sa J. Bátora dlhodobo venuje terénnemu archeologickému výskumu na Slovensku, ktorý realizoval v obciach a mestách: Komjatice (1974), Nevidzany (1975), Hoste (1976), Mužla-Čenkov (1980), Mochovce (1980 – 1982), Jelšovce (1982 – 1987), Mýtna Nová Ves (dnes miestna časť obce) (1982 – 1989 a 2003), Rybník (od 2004), Santovka (od 2006) či Vráble (od 2008)). 
Medzinárodné archeologické expedície.
Zúčastnil sa aj viacerých medzinárodných archeologických expedícií v zahraničí (výskum jaskyne Lazaret v Nice vo Francúzsku roku 1993, nemecko-grécka archeologická expedícia v Agios Mamas v Grécku roku 1994).
Odborné inštitúcie a redakčné rady časopisov.
Jozef Bátora je člen korešpondent Nemeckého archeologického ústavu v Berlíne, člen redakčnej rady časopisov Musaica (FiF UK v Bratislave) a Geochronometria (Gliwice, Poľsko).
Knižné diela, odborné príspevky, personálna bibliografia.
Bibliografia knižných diel.
J. Bátora je autor 6 domácich knižných monografií a pedagogických publikácií a skrípt (2 autorské a 4 spoluautorské) a 1 monografie vydanej v zahraničí (Nemecko).
Ďalšie odborné práce a citácie.
Viac ako 200 odborných článkov a štúdií v domácich a zahraničných časopisoch, kapitol v monografiách, pôvodných vedeckých publikácií vo vedeckých časopisoch, vedeckých správ, slovníkových a encyklopedických hesiel, popularizačných publikácií a článkov, publikovaných recenzií, anotácií, nekrológov, spomienkových statí atď.
Má vyše 900 registrovaných citácií.

</doc>
<doc id="295082" url="https://sk.wikipedia.org/wiki?curid=295082" title="Alatau Sports Palace">
Alatau Sports Palace



</doc>
<doc id="295089" url="https://sk.wikipedia.org/wiki?curid=295089" title="Gymnázium Antona Bernoláka (Námestovo, Mieru 307/23)">
Gymnázium Antona Bernoláka (Námestovo, Mieru 307/23)

Gymnázium Antona Bernoláka je gymnázium v Námestove so štvorročným a osemročným štúdiom (zameraným na cudzie jazyky) s alternatívnym učebným plánom. Na gymnáziu je Štátna jazyková škola. Od začiatku šk. roka 2018/2019 sa na ňom otvorilo Bilingválne Gymnázium zamerané na Ruský Jazyk.
Vznik a vývoj školy.
História námestovského školstva siaha až do 17. storočia, no ešte v druhej polovici 20. storočia chýbala v tomto regióne stredná škola. Chýbala o to viac, že Námestovo sa stáva práve v tomto období skutočným politicko-správnym, hospodárskym a kultúrnym centrom Hornej Oravy. Snahy o založenie strednej školy — gymnázia siahajú do dvadsiatych rokov 20. storočia, avšak reálnu podobu nadobúdajú až začiatkom 50-tych rokov, kedy rada Okresného národného výboru v Námestove v roku 1952 podala návrh na zriadenie pedagogického gymnázia a Povereníctvo školstva v Bratislave s platnosťou od 1. 9.1953 návrh založenia školy schválilo. Napriek týmto skutočnostiam do platnosti vstupuje iný variant vytvorenia strednej školy, vyplývajúci zo zákona o úprave jednotného školstva. Na jeho základe aj v Námestove dochádza najskôr k zjednoteniu bývalej ľudovej a meštianskej školy na osemročnú strednú školu a ďalšou školskou reformou vymedzenou zákonom č 35/53 sa zriaďuje jedenásťročná stredná škola prostredníctvom výberových tried v 9. -11. ročníku. Skutočná realizácia tejto reformy a jej presadenie si vyžiadala nemalé úsilie miestnych funkcionárov, za ktorých je potrebné spomenúť aspoň Fridricha Heseka, vtedajšieho riaditeľa osemročnej školy. Jedenásťročná stredná škola (JSŠ) bola zriadená Krajským národným výborom v Žiline v auguste 1953 s platnosťou od 1.9.1953. Preto tento dátum považujeme za dátum vzniku všeobecnovzdelávacej strednej školy, dnešného gymnázia.
Školská budova, v ktorej sa dnešné gymnázium nachádza, bola postavená v rokoch 1935 — 1937. Vyučovať sa v nej začalo začiatkom januára 1938 v triedach ľudovej a meštianskej školy. Po vzniku JSS sa v nej vyučovali triedy všetkých troch stupňov. Súčasťou školy sa od roku 1953 stal aj žiacky domov (ZD), ktorého miestnosti sa nachádzali najskôr v provizórnych priestoroch mesta a v triedach školskej budovy, neskôr v novopostavenom drevenom baraku pri školskej budove. ZD riešil prostredníctvom ubytovania problémy dochádzajúcich žiakov z väčších vzdialeností, pretože v tom období boli spoje značne obmedzené. Funkciu riaditeľa i vychovávateľov vykonávali pedagógovia školy na čiastočný úväzok (Mazúr, Hleba, Radzo, Urbanova, Jagelka). Aj budova a školské priestory majú svoju osobitnú históriu. Prvou vážnou udalosťou bolo jej veľké poškodenie pri prechode frontu na sklonku druhej svetovej vojny. Rekonštrukcia nebola poslednou, pretože vplyvom nárastu žiakov a tried sa uskutočnili ďalšie tri prístavby školy (1985, 1989, 1993) a rôzne stavebné úpravy.
Projekty.
Na škole sú každý rok realizované rôzne projekty. Momentálne je zapojená v nasledujúcich:

</doc>
<doc id="295102" url="https://sk.wikipedia.org/wiki?curid=295102" title="Josef Sudek">
Josef Sudek

Josef Sudek (* 17. marec 1896, Kolín – † 15. september 1976, Praha) bol významný a slávny český fotograf pražských motívov, ateliérových aranžmánov, zátiší, reportáží, krajiny a reklamy. Začal fotografovať vo svojich 17 rokoch. Svoje vrcholné diela vytvoril v zrelom veku – potom, čo rezignoval na vplyvy moderných prúdov. V 30. rokoch odrážali jeho fotografie predovšetkým vonkajší svet a až od 40. rokov našiel obratom k sebe samému svoju nezameniteľnú tvorivú podobu, vďaka ktorej je známy aj v zahraničí. Vtedy začali vznikať jeho preslávené pohľady z okna ateliéru a pozoruhodné zátišia, oboje spracované kontaktným odtlačkom rôzne veľkých negatívov na pozitív. Sudkovu prácu neprerušila ani vojna, ani povojnový vonkajší tlak, ktorý nútil umelcov riadiť sa doktrínou socialistického realizmu. V tej dobe sa Sudek naopak vrátil k piktorializmu a v rade svojich prác predpovedal neskorší vývoj fotografie k postmodernej syntéze, aby sa tak stal stále živým zdrojom inšpirácie pre ďalšie generácie. Spolu s Františkom Drtikolom a Jaromírom Funkem patrí k najvýznamnejším českým fotografom obdobia medzi prvou a druhou svetovou vojnou. Je súčasne výnimočný avantgardný fotograf v Európe.
Život a dielo.
Mladosť.
Narodil sa v Kolíne otcovi Václavovi a matke Johanne. Jeho otec, ktorý bol maliar a dekoratér, zomrel 1. januára 1899 na zápal pľúc. Sudek začal základné štúdium na obecnej škole v Nových Dvoroch (19021908). Potom ho na dva roky prijala Kráľovská zemská škola řemeslnícka v Kutnej Hore, aby sa v júli 1910 zapísal do trojročného učenia u pražského knihára Františka Jermanna, kde po prvýkrát začal fotografovať. V roku 1913 ukončil štúdium a získal tovarišský list od Spoločenstva knihárov, kartonážníkov, ozdobníkov a puzdrarov, s ktorým nastúpil do zamestnania knihára v Nymburku.
Bolo krátko pred začiatkom prvej svetovej vojny, keď Sudek narukoval do Žatca, vzápätí do Kadane, kde sa stretol s ďalšími vojakmi fotoamatérmi. Na začiatku roku 1916 zostavil malý album 156 originálnych záberov Prahy na formáte 3,5 x . V máji 1916 bol Sudek počas bojov na talianskom fronte zasiahnutý granátom a prišiel o pravú ruku, ktorú mu amputovali lekári v Grazi.
Z vojnových rokov sa dochovali tri albumy s malými fotografiami z vojenského života. Temer desať rokov (19221927) žil na pražskej Invalidovni, kde sa na štátne útraty rekvalifikoval na profesionálneho fotografa. Tu vznikol cyklus "Z Invalidovny (1922 – 7)", ktorý pripomína žánrové maliarstvo 19. storočia a impresionizmus. V Kolíne sa zoznámil s Jaromírom Funkem a fotografoval zrkadlovkou 9x krajinu okolo Labe, za ktorú získal prvú cenu na členskej výstave v Českom klube fotografov amatérov v Prahe. Inšpiroval sa dielom Drahomíra Josefa Růžičku, Alfreda Stieglitza a Clarence H. Whitea, nechal sa ovplyvniť praxou amerického puristického piktorializmu a zaujali ho postupne mäkko vykreslené svetelné situácie „novej školy“. Fotografoval portréty, žánre, pražskú architektúru a svetelné nálady krajiny. V rokoch 19221924 vyštudoval fotografiu na Štátnej grafickej škole v triede u profesora Karla Nováka, kde získal výučný list potrebný pre založenie vlastnej fotografickej živnosti.
Po demonštratívnom odchode pre generačné rozpory z Českého klubu fotografov amatérov založil spolu s Jaromírom Funkem a Adolfom Schneebergom v roku 1924 Českú fotografickú spoločnosť. V rokoch 19271928 fotografoval dostavbu katedrály sv. Víta a v roku 1928, k 10. výročiu založenia republiky, vydal album 15 originálnych fotografií s názvom "Svätý Vít". K tomuto obdobiu prehlásil: 
"„Tam to začalo, tam som zažil zjavenie.“" Tento neveľký súbor bol na aukcii v Prahe v roku 1996 vydražený za 130 000,- českých korún.
Profesionálna dráha.
Medzi rokmi 19271936 pracoval pre nakladateľstvo "Družstevní práce", ktoré vydávalo knihy, časopisy, gramofónové platne. Tu pre Ladislava Sutnara fotografoval portréty, reklamu i reportáže v propagačnom duchu funkcionalizmu. Spolupracoval aj s ďalšími významnými časopismi svojej doby – napr. s Pestrým týdnem. V lete 1927 uzatvoril zmluvu na užívanie záhradného ateliéru „na Újezdě“, založil svoju firmu a stal sa vyhľadávaným odborníkom na reklamu a tlač, portrét, architektúru a fotografovanie obrazov a plastík. Svoju živnosť inzeroval: "Uměleckou fotografii a vše, co chcete, denně 10-18, neděle 10-13". Sudkova voľná tvorba splývala s užitou, boli to všetko ostro a detailne vykreslené fotografie v duchu novej vecnosti, podobné Strandovým alebo Westonovým. Podobný rukopis ako Navrátil mal aj Albert Renger-Patzsch, ktorý zrejme ovplyvnil voľakedajšie prírodné snímky z roku 1935 ako "Spadlý list, Jarní listy, Ranní rosa" a "Ostružiny". V roku 1934, keď vznikla pražská skupina surrealistov, fotografoval Sudek zoomorfné korene stromov, ktoré v tom istom roku maľoval predstaviteľ českého surrealizmu Jindřich Štýrský. To bol prvý náznak vstupu do racionálneho sveta novej vecnosti a funkcionalizmu.
Dielo.
Sudkovo dielo z doby pred druhou svetovou vojnou netvorí žiadny kompaktný celok. Začiatky patrili secesným ušľachtilým tlačiam, bromolejotlači a uhľotlači, ktoré menili fotografiu na grafiku. Vplyvom D. J. Růžičku sa po r. 1921 priklonil k nemanipulovanej fotografii so záujmom o mäkkú svetelnú kresbu. Čitateľný je vplyv romantizmu, pokiaľ ide o zobrazovanie deja v krajine, Sudkovou špecialitou bola príroda vo vetre ("Vietor", 1923 – 1924, "Pred búrkou", 1924) a mraku ("Dieťa a mrak", 1924 – 1929). V prechodnej dobe (1926 – 1929) objavoval nové motívy a využíval ostrého a neostrého vykreslenia námetov. Na konci dvadsiatych rokov sa priklonil k precíznemu popisu skutočnosti v neutrálnom svetle. Tento spôsob tvorby dominuje od roku 1930 v celej Európe a jeho centrom bola nemecká nová vecnosť. V Sudkovom diele sa však rysujú súbory sústreďujúce sa na určité lokality, žánrové a námetové okruhy. Napríklad súbory Praha, krajina alebo stromy fotografuje stále. V období druhej svetovej vojny sa jeho tvorba značne zmenila. Po strate komerčných zákaziek sa zameral na fotografovanie čisto umeleckých snímok. Od roku 1940 prestal negatívy zväčšovať a pracoval iba technikou kontaktných odtlačkov. Používal veľkoformátové platňové kamery, neskôr sa vrátil k uhľotlači v obave o trvanlivosť bromostrieborných pozitívov.
V päťdesiatych rokoch poznal maliarske zátišia Josefa Navrátila (1798 – 1865), ktoré reprodukoval nielen pre tlač, ale tiež sám pre seba. Nechal sa nimi ovplyvniť pri zaznamenávaní kolínskej krajiny a po druhej svetovej vojne vytvoril cyklus "Zátišia podľa Navrátila", 1954. Na otázku časopisu "Světozor" v článku "Je fotografie umění?" odpovedal: "„Nie je. Je to pekné remeslo, potrebujúce určitý vkus. Umenie to byť nemôže, pretože je odkázané na veci, ktoré existujú už pred ním a mimo neho, na svete okolo nás.“"
Sudkovi priatelia.
Sudek vyhľadával osobnosti, s ktorými mohol spolupracovať na nových projektoch. Medzi jeho priateľov patril Ladislav Sutnar, dizajnér podniku "Družstevní práce", fotograf a dizajnér firmy Aero Ing. Josef Voříšek, kubistický maliar, teoretik a člen spolku Mánes Emil Filla, ktorého obrazy reprodukoval pre revue "Volné směry". Básnik Jaroslav Seifert Sudkovi písal básne a úvody ku knihám a pre architekta pražského hradu Otto Rothmayera dokumentoval rekonštrukciu Pražského hradu a ten potom ozvláštnil Sudkove fotografie špeciálnymi adjustáciami. Josef Sudek pôsobil ako mecenáš. Podporoval maliarov Františka Tichého, Jana Bendu a Andreje Belocvetova. Cez vojnu našli útočisko v jeho ateliéri ako učni fotograf Jarosav Kysela, významní výtvarní umelci Vladimír Fuka a Václav Sivko a po vojne Sonja Bullaty. Od roku 1945 bol Sudkovým učňom a pomocníkom fotograf, ilustrátor a knižný grafik Jiří Toman, ktorý mu pomáhal okrem iného pri fotografovaní "Prahy panoramatické" a zorganizoval Sudkovu výstavu v Pardubiciach v roku 1962. So Sudkom sa priatelil a spolupracoval až do svojej smrti v roku 1972. 
Posledné roky.
Po roku 1974 sa Sudkova tvorba uzatvára, fotograf bilancoval svoje životné dielo a zo starších negatívov urobil nové kontakty. Roku 1976 fotograf usporiadal v Prahe, Brne a v nemeckom Aachen tri súborné výstavy ku svojim osemdesiatinám. Josef Sudek zomrel na rakovinu 15. septembra toho istého roku. Nekrológ napísal budúci laureát Nobelovej ceny za literatúru Jaroslav Seifert. Po Sudkovej smrti darovala Božena Sudková Sudkovo fotografické dielo Umeleckopriemyslovému múzeu v Prahe a zbierku výtvarného umenia Národnej galérii v Prahe, ďalšie dary získali Moravská galéria v Brne, inštitúcie v Roudnici nad Labem, Kolíne, Ústav dejín a umenia ČR a Bibliothèque Nationale v Paríži.
Sudek ako inšpirácia.
Po Sudkovej smrti ovládli médiá anekdoty, ktoré dával k dobru už sám umelec. Napríklad časopis amatérskeho Zväzu českých fotografov "Dobré světlo" o ňom napísal: 
"„Sudkova ruka bola neobyčajne veľká – asi preto, že mal iba jednu a všetko s ňou musel robiť“."
Už počas svojho života bol Sudek považovaný za významného svetového fotografa. V jeho bohatom diele sa objavili portréty, zátišia, krajiny a architektúra. Jeho práce sú vo svete uznávané pre svoju poetickosť, romantiku a priezračnú čistotu. Rozsiahla tvorba zahŕňa rad magicko-nostalgických cyklov. Jeho práce sú cenené aj na svetových aukciách. Sudkova pozostalosť, o ktorú sa stará Anna Fárová, má 70 000 položiek, z toho je 21 660 pozitívov, 54 519 negatívov a 618 výtvarných diel (obrazy, kresby, sochy, grafiky). Dielom Josefa Sudka sa inšpirovalo mnoho fotografov, napríklad Jan Reich, ktorý po Sudkovi dokonca zdedil jeho kameru, Josef Koudelka sa nechal inšpirovať jeho konceptuálnymi panoramatickými snímkami, Jan Svoboda, Pavel Hudec Ahasver a František Provazník (fotograf) pokračujú v Sudkových zátišiach. V roku 1996 vznikla "Nadácia Josefa Sudka". Jej zakladajúcimi členmi boli Sonja Bullaty, Eva Fuková, Jindřich Brok, Miroslav Hucek, Angelo Lomeo, Miloň Novotný, Pravoslav Rada a Jindřich Štreit.
Výstavy.
Prvú samostatnú výstavu mal Sudek v roku 1932 v pražskej Aventinskej manzarde, čo v tej dobe nebolo obvyklé. Roku 1976 fotograf usporiadal v Prahe, Brne a v nemeckom Aachen tri súborné výstavy ku svojim osemdesiatinám. V období 19821986 usporiadal kurátor Zdeněk Kirschner celkom 5 výstav s názvom "Josef Sudek, Cykly fotografií" na zámku Kozel. V roku 2006 sa uskutočnila výstava Josef Sudek neznámy – salónne fotografie 19181942 v Brne. Výstavy sa uskutočňujú tiež v galérii Josefa Sudka na "Újezdě". Napríklad v roku 2007 "Privatissima – Poznámky, 50. – 70. léta 20. st.", o dva roky neskôr sa uskutočnilo ďalšie pokračovanie s názvom "Privatissima – Nocturno".
Sudkove pracovne v Prahe.
Josef Sudek získal ateliér od vinohradského fotografa Laubeho. Najstaršia dochovaná nájomná zmluva je z 1. júna 1927. Budova bola drevená, do tvaru „L“, hneď vedľa ateliéru s veľkým zaskleným oknom bola tmavá komora so zväčšovacím prístrojom. V ateliéri Josef Sudek počas druhej svetovej vojny vytvoril napríklad cykly "„Okno mého ateliéru“" (19401954), "„Procházka po mé zahrádce“" (19441953), "„Zahrada mého ateliéru“" (19501970) a "„Zátiší na okně mého ateliéru“" (19501958). Ateliér slúžil ako miesto pre stretávanie s priateľmi. Objekt po Sudkovej smrti chátral, aj keď v ňom bývala Sudkova sestra Božena Sudková, ktorá zomrela 1. 5. 1990. V máji 1985 objekt vyhorel. V júli roku 2000 na podnet Anny Fárovej sa postavila replika zdevastovanej budovy a od septembra toho istého roku objekt slúži verejnosti ako múzeum a galéria.
Od roku 1958 pôsobil Josef Sudek v byte na prízemí domu na Úvoze, ktorý používal do svojej smrti. Vznikol tu rad slávnych kompozícii z cyklov "Letecké vzpomínky", "Velikonoční vzpomínky", "Labyrinty" a "Skleněné labyrinty". Dnes sa v objekte nachádza Galéria Josefa Sudka.
Galéria Josefa Sudka.
Pobočka Umeleckopriemyslového múzea v Prahe so špecifickou atmosférou a so zaujímavým výstavným programom, zahŕňujúca nielen osobnosť Josefa Sudka, ale tiež fotografov, ktorí sa stali pokračovateľmi jeho odkazu.
Bibliografia.
K významným publikáciám povojnového obdobia patrí "Katedrála svatého Víta v obrazech Josefa Sudka" a najmä kniha panoramatických fotografií "Praha panoramatická". O vydanie radu monografií o Josefovi Sudkovi v Česku i v zahraničí sa zaslúžila Anna Fárová.
Planétka.
Český astronóm Antonín Mrkos pomenoval po Josefovi Sudkovi jednu z planétiek, ktoré objavil v observatóriu na Kleti. Stalo sa tak 24. februára 1987, planétke bolo pridelené číslo 4176 Sudek 
Poštová známka.
13.3.1996 bola v Česku vydaná príležitostná poštová známka s portrétom Josefa Sudka a jeho platňovým fotoaparátom. Poštová známka vyšla i v dobe Sudkovej smrti v roku 1976.

</doc>
<doc id="295103" url="https://sk.wikipedia.org/wiki?curid=295103" title="Pet Sounds">
Pet Sounds

Pet Sounds je jedenásty štúdiový album americkej rockovej kapely The Beach Boys. Album vydalo hudobné vydavateľstvo Capitol Records 16. mája 1966. Tento projekt je považovaný za jeden z najvýznamnejších, ktoré boli realizované v západnej populárnej hudbe. Dostal sa na prvé miesta hodnotení kritík a zoznamov najlepších albumov všetkých čias, napríklad v časopisoch ako sú "New Musical Express", "The Times" and "Mojo" Magazine. V roku 2003 ho časopis "Rolling Stone" hodnotil ako druhý v zozname 500 najlepších albumov všetkých čias. Podľa hodnotenia hudobných žurnalistov na serveri "Acclaimedmusic.net" je tento album najuznávanejším.
Album "Pet Sounds" vznikol niekoľko mesiacov po tom ako sa kapela Beach Boys rozhodla, že sa po zdravotných problémoch jej člen Brian Wilson nebude zúčastňovať koncertných turné a začne sa venovať komponovaniu a nahrávaniu skladieb. Počas práce na nahrávkach Wilson spojil vrstvené vokálne harmónie s bežnými klávesovými nástrojmi, gitarami a rôznymi v tomto období nekonvenčnými zvukmi od zvukov bicyklových zvoncov, rôznych generovaných šumov, čembala, fláut, elektrického theremínu, píšťaliek na psa.
Zoznam skladieb.
Autormi skladieb sú Brian Wilson a Tony Asher, okrem uvedených výnimiek.

</doc>
<doc id="295107" url="https://sk.wikipedia.org/wiki?curid=295107" title="Družstevní práce">
Družstevní práce

Družstevní práce (DP) bola kultúrno-spoločenská organizácia, ktorá pôsobila v 20.–40. rokoch 20. storočia v Česko-Slovensku. Bola založená ako nakladateľstvo v roku 1922 a sústredila sa na uplatnenie umenia a moderného dizajnu pri predmetoch masovej spotreby pre najširšie vrstvy obyvateľstva. Tieto zo začiatku teoretické snahy v roku 1927 vyústili do založenia obchodnej firmy Krásná jizba, ktorá predávala predmety spĺňajúce náročné požiadavky na funkčnosť a dizajn. DP svojou produkciou publikácií a ďalších tlačovín (napr. Magazín Družstevní práce), bytových doplnkov a predmetov každodennej potreby zo skla, porcelánu, kovu a textilu sa usilovala o masové šírenie nového životného štýlu. 
Vizuálny štýl DP bol dielom dizajnéra Ladislava Sutnara a fotografa Josefa Sudka. Do okruhu "Družstevní práce" patrili o. i. tiež Emanuel Frinta, Antonín Pelc, Jaroslav Šváb, Adolf Hoffmeister, Bohumil Južnič, Antonín Kybal či Toyen.

</doc>
<doc id="295111" url="https://sk.wikipedia.org/wiki?curid=295111" title="Ivan Stanislav">
Ivan Stanislav

Ivan Stanislav (* 29. september 1939, Bratislava – † 4. marec 2003, Bratislava) bol slovenský diplomat, novinár, spisovateľ, spevák a organizátor kultúrneho života.
Vzdelanie a pracovná činnosť.
V roku 1961 absolvoval štúdium filológie na Filozofickej fakulte UK v Bratislave. V roku 1969 získal titul PhDr.
Zo života.
Ivan Stanislav sa narodil v rodine významného slovenského jazykovedca, slavistu Jána Stanislava. Neskôr sa rozhodol študovať filológiu na Filozofickej fakulte UK v Bratislave (jeho doménou bola hispanistika). Niekoľko sezón pôsobil aj ako redaktor bratislavského Večerníka. V tomto období sa kultúrne oddelenie tohto bratislavského denníka stalo významnou platformou reflexie živej kultúry na Slovensku. Dodnes sa pri spracúvaní monografií orchestrov, interpretov či javov v slovenskej kultúre významne využívajú práve informácie uverejnené v niekdajšom Večerníku. V tomto období bol Ivan Stanislav, okrem redaktorskej práce, známy aj ako príležitostný spevák v rôznych zoskupeniach, a ako interpret mal za sebou v bratislavskom rozhlase viac ako dve desiatky štúdiových nahrávok. Sú to predovšetkým slovenské evergreeny, skladby autorov swingovej generácie slovenskej populárnej hudby alebo prevzaté skladby z juhoslovanského repertoára (zo slovenských najmä dusíkovské skladby, s jednou z nich – Marínou – sa predstavil aj v deväťdesiatych rokoch v Krajíčkovej televíznej relácii Repete). Od začiatku 60. rokov minulého storočia spieval Ivan Stanislav napríklad s Orchestrom Gustáva Offermanna, známym telesom najmä v západných krajinách Európy. Predstavil sa aj v televízii (v TV relácii "Malá televízna hitparáda" bola v roku 1970 úspešná jeho nahrávka „Belinda“) a na doskách legendárneho divadla Tatra-revue. Je známy aj z projektu "Slovenská kuchárka", v ktorom v tomto období účinkoval.
Opus.
V januári 1971 vzniklo prvé slovenské hudobné vydavateľstvo OPUS, a Ivan Stanislav sa na 19 rokov stal jeho riaditeľom. Aj keď toto obdobie bolo poznačené silnejúcimi normalizačnými tlakmi, vydavateľskú politiku inštitúcie to výraznejšie nepoznačilo. Potvrdzujú to aj spomienky niektorých predstaviteľov populárnej hudby v memoárových dielach (napr. spomienky artrockového hudobníka Mariána Vargu na vtedajšieho ministra kultúry SSR Miroslava Válka), podľa ktorých sa vždy našiel spôsob, akým nahrávku zrealizovať. Slovenská hudobná kultúra vznikom OPUS-u dostala svoju národnú tvár. Na rozdiel od dovtedy neproporčne pokrivkávajúcich aktivít existujúcej bratislavskej pobočky pražského Supraphonu, sa dramaturgia OPUS-u plne zamerala na mapovanie slovenskej hudobnej kultúry. Hneď v prvých piatich rokoch existencie vydavateľstva stihli zaznamenať a vydať desiatky významných diel – od základných diel ako Suchoňovej Krútňavy, cez aktivity Slovenskej filharmónie a Slovenského komorného orchestra, cez nahrávky Dariny Laščiakovej a Jána Berkyho-Mrenicu až po poéziu a skladby skupiny Prúdy, Collegium Musicum, Evy Kostolányiovej, Jany Kocianovej, Karola Duchoňa a ďalších. V neskoršom období ponúkol realizáciu nahrávok aj niektorým mladým rockovým skupinám (napr. skupine Tublatanka). Na dlhé roky sa stal OPUS značkou, ktorá sprevádzala Slovensko v zahraničí, ale aj doma – napríklad na Bratislavskej lýre, Bratislavských hudobných slávnostiach, či Východnej. Napriek trvalému komerčnému záujmu o populárnu hudbu sa vďaka prezieravej vydavateľskej politike Ivana Stanislava podarilo na prvé priečky záujmu dostať tzv. vážnu a ľudovú hudbu. Význam myšlienky zaznamenávania a vydávania slovenskej hudobnej a slovenskej kultúry vyvrcholil v roku 1985 vybudovaním komplexného prevádzkového centra vydavateľstva OPUS na Mlynských nivách v Bratislave podľa návrhu architekta Dušana Mitterpacha. Súčasťou centra boli unikátne digitálne štúdiá so špeciálnou protihlukovou ochranou, každé z nich určené pre iný hudobný žáner. V tom čase patrili medzi najmodernejšie v Európe, aj preto oň (okrem obligátnych interpretov zo strednej a východnej Európy) prejavili záujem aj hudobníci zo západnej Európy a USA. Žiaľ, porevolučné vedenie rezortu kultúry rozhodlo o privatizácii vydavateľstva, a tak archív, toto národné kultúrne dedičstvo v podobe tisícok záznamových pásov hudby a hovoreného slova, či knižnej produkcie, čakala neistá budúcnosť. Sčasti sa potvrdila už po niekoľkých rokoch, keď nový vlastník budovy rozhodol o zbúraní tej časti, v ktorej sa nachádzali unikátne digitálne štúdiá.
Ista a diplomacia.
Začiatkom deväťdesiatych rokov založil Ivan Stanislav po odchode z OPUS-u vydavateľstvo Ista – spoločnosť pre obchod s kultúrnymi komoditami. Okrem vydávania vlastnej produkcie (napríklad ľudových rozprávok, ktoré upravil a nahral so slovenskými hercami pred desaťročiami) sa venoval aj dovozu a vývozu artefaktov. V rokoch 1998 – 1999 bol veľvyslancom Slovenskej republiky v Chorvátsku.
Zákulisie tvorivých aktivít Ivana Stanislava je známe aj z jeho dvoch autorských kníh – v prvej "Život v slove" spomína na svojho otca, jazykovedca Jána Stanislava, a v druhej, "Showbusiness má rande v Cannes", píše o zákulisí hudobných veľtrhov v Cannes. V tejto knihe sa vracia aj k interpretom, ktorých ako riaditeľ festivalového výboru Bratislavskej lýry (na tomto poste pôsobil v rokoch 1972 – 1974) pozýval do Bratislavy.

</doc>
<doc id="295112" url="https://sk.wikipedia.org/wiki?curid=295112" title="Albert Renger-Patzsch">
Albert Renger-Patzsch

Albert Renger-Patzsch (* 22. jún 1897, Würzburg – † 27. august 1966, Wamel) bol významný nemecký fotograf. Radí sa do svetovej medzivojnovej avantgardy ako zástupca nemeckej Novej vecnosti (Neue Sachlichkeit) spoločne s umelcami ako boli Karl Blossfeldt, Walter Peterhans, Helmar Lerski a August Sander. Táto skupina predstavovala nový smer, ktorým sa vydala fotografia v Európe - tzv. "nemanipulovaná fotografia". Bol tvorcom programu fotografie Novej vecnosti. Inšpiroval okrem iného tiež Josefa Sudka, ktorý pod jeho vplyvom urobil svoje prírodné snímky z roku 1935 ako "Spadlý list, Jarní listy, Ranní rosa" a "Ostružiny".
Život.
Regnerem-Patzsch sa narodil vo Würzburgu a fotografovať začal ako dvanásťročný. Po vojenskej službe v prvej svetovej vojne vyštudoval chémiu na Drážďanskej Technickej Univerzite. Na začiatku dvadsiatych rokov pôsobil ako fotožurnalista pre "Chicago Tribune" neskôr sa stal nezávislým a v roku 1925 vydáva knihu "The choir stalls of Cappenberg". Svoju prvú výstavu mal v roku 1927. Druhá kniha "The World is Beautiful" (Svet je krásny) nasledovala o rok neskôr. Táto jeho najznámejšia kniha je kolekciou stovky fotografií, v ktorej sú rôzne prírodné formy, priemyslové objekty a výrobky prezentované s čistotou a brilantnosťou technickej ilustrácie. Jednotlivé predmety sú prevažne vytrhnuté z kontextu a zobrazované vo svojej jednoduchosti a tesnom oreze. Snímky fascinujú diváka svoju jednoduchosťou a prehľadnosťou.
Počas tridsiatych rokov Regner-Patzsch fotografoval pre priemysel a reklamu. Jeho archívy však boli zničené cez druhú svetovú vojnu. V roku 1944 sa presťahoval do Wamel Dorfu, kde strávil zvyšok svojho života. 

</doc>
<doc id="295114" url="https://sk.wikipedia.org/wiki?curid=295114" title="Láhaur">
Láhaur

Láhaur je hlavné mesto provincie Pandžáb v Pakistane. V roku 2009 bol s počtom 10 000 000 obyvateľov 27. najväčším mestom sveta a po Karáčí 2. najväčším mestom v krajine. Rozloha mesta je viac ako . Priemerná nadmorská výška je 
Dejiny.
Podľa legendy je vznik mesta spojený s Alexandrom Macedónskym a jeho koňom Bukefalom, podľa ktorej v bitke pri Hydaspese kôň svojho pána zachránil a aj keď bol sám zranený, odniesol Alexandra až do stanu. Tam Bukefalos padol mŕtvy na zem. Alexander mu usporiadal pohreb, vybudoval hrobku a vedľa nej položil základný kameň novej osady, nazvanej Alexandria Bucefalis - dnešného Láhauru.
Najstaršie zmienky v historických prameňoch pochádzajú zo 7. storočia. V roku 1398 mesto vyplienil Timúr Chromý, ale v 16. storočí bolo obnovené. Vtedy nastal čas jeho najväčšej slávy, keď boli v priebehu dvoch storočí vybudované najslávnejšie pamiatky mesta, vrátane Šalimarových záhrad.
Pamiatky.
Medzi najslávnejšie pamiatky mesta patria Šalimarove záhrady, ktoré sú príkladom výnimočnej mughalskej stavby. Od roku 1981 sú zaradené aj na zoznam svetového dedičstva UNESCO. Založená bola v roku 1641 a tvorili ju tri obdĺžnikové terasy, na ktorých boli vodné plochy, kaskády a viac ako 400 fontán. Inými významnými pamiatkami sú cisársky palác, niekdajšie sídlo mughalských vládcov, alebo mešita Badšahi, na ktorej nádvorí sa môže modliť naraz až 60 tisíc moslimov.
Doprava.
V roku 2003 sa rozhodlo mesto pre narastajúcu dopravu vybudovať nové letisko, "Letisko Allamu Iqbala" a nazvalo ho po národnom pakistanskom básnikovi Allamovi Muhammadovi Iqbalovi, a je to jedna zo základní vlajkovej národnej leteckej spoločnosti, Pakistan International Airlines.

</doc>
<doc id="295115" url="https://sk.wikipedia.org/wiki?curid=295115" title="Západoslovenský kraj">
Západoslovenský kraj

Západoslovenský kraj bol kraj na Slovensku od 11. apríla 1960 do 18. decembra 1990 (okrem 1.7.1969 - dec. 1970). Rozkladal sa na západe a juhozápade Slovenska.
Hlavným mestom (sídlom úradov) kraja bola Bratislava, ktorá však od 22. marca 1968 (vyhlásenie Bratislavy za samostatnú územnú jednotku Hlavné mesto Slovenska resp. po federalizácii Česko-Slovenska Hlavné mesto SSR) do územia Západoslovenského kraja nepatrila a tvorila samostatnú územnú jednotku na úrovni kraja.
1. júla 1969 bola činnosť krajov na Slovensku krátkodobo pozastavená, znovu obnovená bola od 28. decembra 1970. Krajské orgány mali naďalej sídlo v Bratislave.
Územie Západoslovenského kraja sa rozprestieralo od hraníc s Rakúskom na Záhorí až po svahy Inovca a Tribeča na východe. Najvýznamnejšími riekami kraja boli Dunaj, Nitra a dolné toky Moravy, Váhu a Hronu. Najväčším mestom kraja bola Nitra, nasledovala Trnava a Trenčín. Najvyšším bodom územia bol vrch Inovec (1 042 m) v Považskom Inovci.
Kraj mal v roku 1978 rozlohu 14 491 km² a 1 660 030 obyvateľov. Priemerná hustota zaľudnenia kraja bola 115 obyvateľov/1 km².
Kraje boli na Slovensku zrušené s účinnosťou od 19. decembra 1990. Po vzniku samostatného Slovenska v roku 1993 sa začalo pracovať na novom administratívnom usporiadaní štátu. Od 1. júla 1996 vzniklo na Slovensku 8 nových krajov. Na území bývalého Západoslovenského kraja vznikol Bratislavský kraj, Trnavský kraj, Trenčiansky kraj a Nitriansky kraj. Došlo aj k výrazným územným zmenám v štruktúre okresov. Mnoho miest sa po novom stalo sídlami okresov.

</doc>
<doc id="295116" url="https://sk.wikipedia.org/wiki?curid=295116" title="SSR">
SSR



</doc>
<doc id="295117" url="https://sk.wikipedia.org/wiki?curid=295117" title="Karáčí">
Karáčí



</doc>
<doc id="295120" url="https://sk.wikipedia.org/wiki?curid=295120" title="Revolver (album)">
Revolver (album)

Revolver je siedmym štúdiovým albumom britskej rockovej skupiny The Beatles, ktorý vydalo hudobné vydavateľstvo Parlophone 5. augusta 1966. Je považovaný za jedno z najvýznamnejších diel skupiny The Beatles ako aj histórie populárnej hudby. Nachádza sa na treťom miestne zoznamu 500 najlepších albumov všetkých čias, ktorý v roku 2003 zverejnil časopis "Rolling Stone" (na prvom mieste tohto zoznamu je ďalší album The Beatles s názvom "Sgt. Pepper’s Lonely Hearts Club Band"). Na treťom mieste sa "Revolver" nachádza aj v zozname "hudobných albumov milénia", ktorý zverejnila stanica BBC, čitatelia časopisu "Q" ho v roku 2000 dali na 1. a v roku 2006 na 4. pozíciu svojho zoznamu stovky najlepších britských albumov všetkých čias, televízny kanál VH1 ho v roku 2001 dal na vrchol zoznamu najlepších albumov všetkých čias. Album je na vrcholoch rebríčkov časopisov "Guitar World", ako aj "Time".
V porovnaní s predchádzajúcim skôr folk rockovým albumom "Rubber Soul" je album "Revolver" viacej založený na spájaní zvuku elektrických gitár a experimentálnej tvorby s pomocou orientálnych (hlavne indických) hudobných nástrojov. 
Zoznam skladieb.
Autormi skladieb je (okrem uvedených výnimiek) dvojica Lennon/McCartney.

</doc>
<doc id="295121" url="https://sk.wikipedia.org/wiki?curid=295121" title="Stredná odborná škola lesnícka Jozefa Dekreta Matejovie">
Stredná odborná škola lesnícka Jozefa Dekreta Matejovie

Stredná odborná škola lesnícka J. D. Matejovie Liptovský Hrádok sídli na Hradnej ulici 534 v Liptovskom Hrádku.
História.
Škola vznikla už v 18. storočí a neskoršie malo lesníctvo remeselnícko-priemyselný charakter. Z iniciatívy Františka Wisnera z Morgensternu 1796 vzniká Lesnícka škola v Liptovskom Hrádku. Bola to prvá lesnícka škola v Uhorsku a zároveň jedna z najstarších v Európe. V roku 1802 povýšili Wisnerove učilište na hlavnú školu, jej nový názov bol "Kráľovská komorská lesná a hlavná národná škola" v Liptovskom Hrádku.
Veľká osobnosť slovenského lesníctva.
Jozef Dekret Matejovie (narodil sa 12. 7. 1774 v Dobroči pri Čiernom Balogu, zomrel 18. 1. 1841, pochovaný je v Banskej Bystrici) – bol zakladateľom nového perspektívneho lesníctva. Pôsobil v Brezne vo funkcii lesného pojazdného (1808 – 1814) a potom v Banskej Bystrici vo funkcii komorského lesmajstra (1814 – 1837). Významnou mierou prispel k zveľadeniu lesov na Hornom Pohroní, ktoré boli zdevastované dlhoročným exploatovaním pre potreby baníctva a hutníctva. Medzi novátorské metódy, ktoré uplatňoval, patrili také činností ako umelé zalesňovanie, pestovanie nového lesa, efektívnejšia ťažba, zdokonaľovanie evidencie vyťaženého dreva, ochrana vysadených stromov, sociálna starostlivosť o lesníkov). Jeho reformy sa stali vzorom pre efektívne obhospodarovanie lesov v celom Uhorsku.
Pamätnica lesníckej školy v Liptovskom Hrádku.
Publikácia bola vydaná pri príležitosti osláv 200. výročia založenia lesníckej školy v Liptovskom Hrádku, ktoré sa uskutočnili v dňoch 3. – 5. októbra 1996.
Almanach 210 rokov lesníckej školy v Liptovskom Hrádku.
Táto publikácia bola vydaná v roku 2006 pri príležitosti osláv 210 výročia založenia lesníckej školy v Liptovskom Hrádku, ktorá sa uskutočnili 23. novembra 2006. Publikácia je voľným pokračovaním „Pamätnice lesníckej školy v Liptovskom Hrádku“. Zachytáva dianie a zmeny v Strednej lesníckej škole Jozefa Dekreta Matejovie v období od roku 1996 po rok 2006.

</doc>
<doc id="295122" url="https://sk.wikipedia.org/wiki?curid=295122" title="Východoslovenský kraj">
Východoslovenský kraj

Východoslovenský kraj bol kraj na Slovensku od 11. apríla 1960 do 18. decembra 1990 (okrem 1.7.1969 - dec. 1970).
Rozkladal sa v najvýchodnejšej časti Česko-Slovenska, na východe Slovenska. Na severe susedil s Poľskom, na juhu s Maďarskom, na západe so Stredoslovenským krajom a na východe s vtedajším Sovietskym zväzom (dnes Zakarpatská oblasť Ukrajiny). Krajským mestom boli Košice so 190-tisíc obyvateľmi v roku 1978. Druhým najväčším mestom bol Prešov (70-tisíc), na treťom mieste boli vtedy rovnako ľudnaté okresné mestá Poprad a Spišská Nová Ves (30-tisíc).
V rokoch 1960-1968 kraj tvorilo 9 okresov. V roku 1968 boli vyhlásené nové okresy Stará Ľubovňa, Svidník a Vranov nad Topľou. 1. júla 1969 bola činnosť krajov na Slovensku krátkodobo pozastavená, obnovená bola od 28. decembra 1970. V roku 1971 bolo mesto Košice uznané ako samostatný okres Košice-mesto.
Na území Východoslovenského kraja v pohorí Vysoké Tatry dosahoval povrch Česko-Slovenska najvyšších nadmorských výšok - najvyšší vrchol kraja, Tatier, celého Česko-Slovenska a celých Karpát - Gerlachovský štít má nadmorskú výšku 2 655 m. Práve Vysoké Tatry tvoria prirodzenú severozápadnú hranicu kraja s Poľskom. Severnú hranicu ďalej tvorí podstatne nižšie pohorie - Spišská Magura a veľmi rozsiahle Nízke Beskydy siahajúce od severozápadu kraja až k severovýchodu. Nad mestom Humenné sa dvíha pohorie Vihorlat, v strednej časti dominujú Slanské vrchy. Veľké plochy v juhovýchodnej časti kraje na hraniciach s Maďarskom a Ukrajinou zaberá Východoslovenská nížina. V juhozápadnej oblasti kraja sa nachádza Slovenské rudohorie, a Slovenský kras, v západnej Slovenský raj. Kraj leží na rozvodí Baltského a Čierneho mora. Rieka Poprad odteká do Visly a ďalej do Baltského mora. Rieka Hornád pramení na okraji Slovenského raja, preteká Košicami a odvádza svoje vody postupne do Tisy, Dunaja a Čierneho mora. Z oblasti Bardejova priteká rieka Topľa, od Svidníku rieka Ondava. Zlievajú sa pri Vranove a pokračujú ďalej ako Ondava až k sútoku s Latoricou na Zemplíne, odkiaľ pokračuje ďalej pod názvom Bodrog do Tisy. Rieka Laborec priteká zo severovýchodnej časti kraja od Medzilaboriec. Preteká Humenným a neďaleko Kráľovského Chlmca sa vlieva do Latorice. V juhovýchodnom cípe kraja pri Čiernej nad Tisou tvorí hranicu Slovenska rieka Tisa, prítok Dunaja.
Kraj mal v roku 1978 rozlohu 16 179 km² a 1 356 066 obyvateľov. Priemerná hustota zaľudnenia kraja bola 84 obyvateľov/1 km².
Kraje boli na Slovensku zrušené s účinnosťou od 19. decembra 1990. Po vzniku samostatného Slovenska v roku 1993 sa začalo pracovať na novom administratívnom usporiadaní štátu. Od 1. júla 1996 vzniklo na Slovensku 8 nových krajov. Na území bývalého Východoslovenského kraja vznikol Košický kraj a Prešovský kraj. Časť bývalého okresu Rožňava (dnešný okres Revúca) pripadla Banskobystrickému kraju. Došlo aj k výrazným územným zmenám v štruktúre okresov. Mnohé mestá sa po novom stali ich sídlami.

</doc>
<doc id="295124" url="https://sk.wikipedia.org/wiki?curid=295124" title="Seth (prvé meno)">
Seth (prvé meno)

Seth je mužské krstné meno. V hebrejčine znamená "menovaný, umiestnený". Vo Starom zákonu to bol tretí syn Adama a Evy – predok celého národa. Seth je tiež grécka podoba Egyptského boha Sutecha znamenajúca "stĺp". Seth bol zlý boh chaosu a púšte, otrok Usirov.

</doc>
<doc id="295128" url="https://sk.wikipedia.org/wiki?curid=295128" title="Highway 61 Revisited">
Highway 61 Revisited

Highway 61 Revisited je šiesty štúdiový album amerického speváka a skladateľa Boba Dylana, ktorý v auguste 1965 vydalo hudobné vydavateľstvo Columbia Records. Po svojom vydaní album dosiahol tretie miesto v rebríčku amerického Billboardu a štvrtú pozíciu v rebríčkoch Spojeného kráľovstva. V roku 2003 sa album dostal na 4. miesto zoznamu 500 najlepších albumov všetkých čias, ktorý zverejnil časopis "Rolling Stone".
Medzi významné diela pre históriu populárnej hudby patrí skladba „Like a Rolling Stone“, ktorá sa v rebríčku amerických popových singlov dostala na 2. miesto a v britských rebríčkoch dosiahla 4. pozíciu. V roku 2004 sa táto pieseň dostala na prvé miesto zoznamu 500 najlepších skladieb všetkých čias, ktorý zverejnil časopis "Rolling Stone". Do tohto zoznamu sa dostali aj ďalšie dve skladby, ktoré boli vydané na tomto albume: „Desolation Row“ (#185) a titulná pieseň „Highway 61 Revisited“ (#364).
Zoznam skladieb.
Autorom všetkých piesní je Bob Dylan.

</doc>
<doc id="295131" url="https://sk.wikipedia.org/wiki?curid=295131" title="Green River">
Green River

Green River môže byť:

</doc>
<doc id="295134" url="https://sk.wikipedia.org/wiki?curid=295134" title="Spolok výtvarných umelcov Mánes">
Spolok výtvarných umelcov Mánes

Spolok výtvarných umelcov Mánes – SVU Mánes, Mánes – bol založený v roku 1887, jeho účelom bolo diskutovať a prednášať o umení, ako českom tak európskom, vydávať časopis „Volné směry“ (od 1897), umelecké publikácie a poriadať výstavy.
História.
Spolok sa pomenoval po maliarovi Josefovi Mánesovi. Prvým predsedom bol zvolený Mikoláš Aleš, redaktorom sa stal Luděk Marold.
Prvou výstavou bola v roku 1896 súborná výstava Mikoláša Alša v Topičovom salóne.
Otvorenie kultúrneho obzoru, cesty umelcov do zahraničia, správy o nich a výstavy priniesli podnety českému umeniu – ako napríklad secesiu, impresionizmus, kubizmus.
V lete roku 1902 poriadal Mánes výstavu sôch Augusta Rodina, výstavu ruského umenia v roku 1904, v roku 1905 výstavu malieb Edvarda Muncha, francúzskych impresionistov v roku 1907, vedľa výstav nemeckého, poľského, chorvátskeho, dánskeho, anglického umenia.
SVU Mánes vydával edíciu "Zlatoroh" - zbierka ilustrovaných monografií, ktorú viedol Max Švabinský:
Po februárovom prevrate v roku 1948 bol SVU Mánes šikanovaný a nakoniec v roku 1956 násilne rozpustený, na jeho miesto funkcionári komunistického režimu dosadili Český fond výtvarných umení. Vtedy síce už v Sovietskom zväze, ktorý určoval dianie vo svojich satelitoch, prebiehala krátká doba uvoľnenia, tá ale do socialistického Česko-Slovenska dorazila s meškaním až začiatkom 60. rokov.
Budova spolku Mánes.
Šítkovský mlyn v Prahe je doložený od 12. storočia, rozšírený v roku 1495 o vodáreň a Šítkovskú vodárenskú vežu. Nasledujúce prestavby rešpektovali vodárenskú vežu s barokovou strechou. Vodáreň zásobovala štyri mestské fontány.
V rokoch 1928 – 1930 na tomto mieste vystaval spolok Mánes funkcionalistický komplex reštaurácie, klubovne a výstavnej siene, navrhnutý Otakarom Novotným.

</doc>
<doc id="295139" url="https://sk.wikipedia.org/wiki?curid=295139" title="Green River (album)">
Green River (album)

Green River je tretí štúdiový album americkej skupiny Creedence Clearwater Revival, ktorý v roku 1969 vydalo hudobné vydavateľstvo Fantasy Records. V roku 2003 sa tento album umiestnil na 96. mieste v zozname The 500 Greatest Albums of All Time, ktorý zverejnil časopis "Rolling Stone".
Zoznam skladieb.
Strana B.
Poznámka:

</doc>
<doc id="295153" url="https://sk.wikipedia.org/wiki?curid=295153" title="Stredná zdravotnícka škola (Trenčín, J. Veľkomoravská 14)">
Stredná zdravotnícka škola (Trenčín, J. Veľkomoravská 14)

Stredná zdravotnícka škola v Trenčíne (SZŠ Trenčín) je stredná odborná škola, ktorá sídli na ulici Veľkomoravskej 14 v Trenčíne. Jej poslaním je vzdelávanie a výchova stredných zdravotníckych pracovníkov pre všetky typy štátnych i neštátnych zdravotníckych zariadení.
História.
Stredná zdravotnícka škola v Trenčíne je škola s viac ako 60 – ročnou tradíciou. Jej vznik je spojený s dátumom 1. september 1947, keď Povereníctvo zdravotníctva v Bratislave založilo dvojročnú ošetrovateľskú školu pod názvom „Zdravotná škola Dcér kresťanskej lásky v Trenčíne“. Odvtedy škola prešla rôznymi zmenami – boli tu aktivované rôzne študijné odbory diktované potrebami samotnej praxe. 
Súčasnosť.
Stredná zdravotnícka škola v Trenčíne je rozpočtovou organizáciou na základe zriaďovacej listiny vydanej Ministerstvom zdravotníctva SR dňa 18. decembra 1991. Od 1. júla 2002 vykonáva zriaďovateľskú funkciu Trenčiansky samosprávny kraj.
Stredná zdravotnícka škola:
Študijné odbory.
Na škole je možné študovať v odboroch:

</doc>
<doc id="295159" url="https://sk.wikipedia.org/wiki?curid=295159" title="Sirôtka">
Sirôtka

Sirôtka môže byť:

</doc>
<doc id="295162" url="https://sk.wikipedia.org/wiki?curid=295162" title="CCR">
CCR



</doc>
<doc id="295167" url="https://sk.wikipedia.org/wiki?curid=295167" title="Meat Loaf">
Meat Loaf

Meat Loaf (vlastným menom Michael Lee Aday, pôvodným menom Marvin Lee Aday; * 27. september 1947, Dallas, Texas, USA† 20. január 2022, Austin) bol americký rockový hudobník a herec. Za jeho najvýznamnejšie albumy je považovaná trilógia s názvami "Bat Out of Hell", ' a '. Z albumu "Bat out of Hell" sa predalo viac ako 40 miliónov kópií, a nachádza sa v prvej desiatke zoznamu najpredávanejších hudobných albumov sveta. Tento album je na 343. pozícii zoznamu 500 najlepších albumov všetkých čias, ktorý v roku 2003 zverejnil časopis "Rolling Stone". Meno Meat Loaf sa nachádza na popredných pozíciách zoznamu najpredávanejších hudobných umelcov sveta.
Bol držiteľom ceny Grammy pre najlepšieho rockového sólového speváka, no objavil sa aj vo viac ako 50 filmoch, či televíznych show, kde niekedy prezentoval seba, alebo postavy, ktoré vystupovali podobne ako on. Jeho najvýznamnejšími postavami boli Eddie a Dr. Scott v "The Rocky Horror Show", Eddie v "The Rocky Horror Picture Show", Robert „Bob“ Paulson vo filme "Klub bitkárov" a nezabudnuteľná postava vyhadzovača Tinyho vo filme "Wayneov svet", či vodiča Spice Busu v polodokumente "Spice World" a v iných.
Zomrel v noci z 20. na 21. januára 2022 vo veku 74 rokov. Príčina smrti zatiaľ nie je známa.

</doc>
<doc id="295171" url="https://sk.wikipedia.org/wiki?curid=295171" title="Justičný palác (Bordeaux)">
Justičný palác (Bordeaux)

Justičný palác () je budova Najvyššieho súdu v Bordeaux (), ktorá bola postavená v rokoch 1839 až 1846 architektom Joseph-Adolphe Thiacom. Od roku 1979 je chránenou budovou (monument historique). K budove v rokoch 1992-1998 pribudla prístavba, ktorej autorom bola architektonická kancelária Richard Rogers Partnership. Prístavba reprezentuje modernú architektúru mesta Bordeaux a stala sa miestom návštevy turistov.
Prístavba.
Architektonická kacelária Richarda Rogersa vyhrala zakázku na projekt prístavby budovy súdneho dvora v Bordeaux v roku 1992. Jednou z podmienok zadávateľa bolo vytvoriť koncept, ktorý svojou otvorenosťou a prístupom k verejnosti bude demonštrovať transparentnosť francúzskeho súdnictva a zmení pohľad na túto inštitúciu, ale zároveň striktne oddelí prevádzku administratívnej budovy sudcov a verejných priestorov. Kľúčová bola taktiež integrácia budovy do prostredia historickej časti mesta. Lord Richard Rogers bol veľmi dlho vnímaný ako zástanca high-tech materiálov ako sklo, hliník a oceľ. Drevenou konštrukciou a obložením súdnych sál prelomil túto bariéru a demonštroval ekologický prístup high-tech riešení v architektúre konca 20. storočia. 
Dizajn.
Verejný vstup do budovy je cez schodisko umiestnené v rohu, ktoré preklenutím vodnej plochy sprístupňuje jadro budovy, tzv. „Salle des Pas Perdus“. V tejto vstupnej hale prebiehajú stretnutia právnikov, klientov a verejnosti. Sedem súdnych sál, obložených cédrovým drevom vyrastá na stĺpoch s travertínovou pätkou. Chránené sú sklenenou membránou a medenou zvlnenou strechou. S kanceláriami sú prepojené mostíkmi ponad átrium. Toto riešenie zabezpečuje nerušené cesty pre verejnosť aj úradníkov. Materialitou a formou budova veľmi dobre zapadá do citlivého prostredia v ktorom je ummiestnená. Tvarmi súdnych siení reflektuje nielen stredovekú architektúru v jej tesnej blízkosti ale aj vinohradnícku tradíciu regiónu.
Objemy sál sú tienené strechou a systémom slnolamov na západnej fasáde regulujúcim tepelné zisky. Tvar fľaše umožňuje prístup denného svetla cez strešné svetlíky, vytvára komínový efekt pre prirodzenú ventiláciu priestorov a má vynikajúce akustické vlastnosti. Sály obklopuje sklený box so systémom slnolamov a ventiláciou v streche, ktorý im takto vytvára chránenú atmosféru a optimalizuje tepelnú bilanciu budovy v zimnom aj letnom období. Aj kombinácia rôznych materiálov ako preglejka, drevo a hliník spolu s tvarom znížili energetickú náročnosť budovy. 

</doc>
<doc id="295177" url="https://sk.wikipedia.org/wiki?curid=295177" title="Slovenské telekomunikácie extraliga 2002/2003">
Slovenské telekomunikácie extraliga 2002/2003

Slovenské telekomunikácie extraliga 2002/2003 bola desiatou sezónou hokejovej extraligy. Víťazom sa stalo družstvo HC Slovan Bratislava, ktoré porazilo vo finále družstvo HC Košice 4:0 na zápasy v sérii hranej na 4. víťazné zápasy. Vypadlo družstvo HK Spišská Nová Ves, ktorú nahradilo v nasledujúcej sezóne družstvo HKM Nitra

</doc>
<doc id="295187" url="https://sk.wikipedia.org/wiki?curid=295187" title="Tannhäuser">
Tannhäuser



</doc>
<doc id="295191" url="https://sk.wikipedia.org/wiki?curid=295191" title="Cirkevná spojená škola (Poprad, Dlhé hony 3522/2)">
Cirkevná spojená škola (Poprad, Dlhé hony 3522/2)

Spojená škola sv. Jána Pavla II. (do 1. septembra 2018 "Cirkevná spojená škola") je cirkevná škola na ulici Dlhé hony v Poprade na Slovensku. Zriaďovateľom školy je Rímskokatolícka cirkev Biskupstvo Spišské Podhradie
Vznik školy.
Cirkevná spojená škola v Poprade vznikla v roku 2004 zlúčením troch organizačných zložiek:
Od 1. septembra 2018 škola zmenila meno na Spojená škola sv. Jána Pavla II. s tromi zložkami:

</doc>
<doc id="295208" url="https://sk.wikipedia.org/wiki?curid=295208" title="Radlická (stanica pražského metra)">
Radlická (stanica pražského metra)

Radlická je stanica metra v Prahe na linke B. Nachádza sa v rovnomennej štvrti. Bola otvorená 26. októbra 1988 na počesť 70. výročia založenia ČSR. Je to najmenej vyťažená stanica metra v Prahe.
Charakteristika stanice.
Radlická je podzemná, hĺbená stanica, založená v otvorenej jame, bezpilierová, krytá kotvenými prefabrikovanými doskami, plytko pod povrchom (11,5 metrov). Dĺžka stanice je 251 metrov, z čoho nástupište tvorí zhruba 100 a ďalšie technologické zázemie ostatných zhruba 150 metrov. Stanica má celkom 170 prevádzkových miestností. Vestibul stanice je veľmi malý, vstavaný na úrovni polootvoreného átria a spojený s nástupišťom pevným schodišťom. Z átria vychádzajú ďalšie kryté schodištia na úroveň Radlickej ulice, kde je zastávka autobusov. Obklad stanice tvoria zelené sklenené tabule a kovový pruh s názvom stanice. Na strope nástupišťa boli umiestnené špeciálne lamely, ktorých úlohou je tlmiť hluk prechádzajúcich vlakov.
História stanice.
Stanica bola budovaná v rokoch 1984 až 1988. Na jeseň roku 1988 bola uvedená do prevádzky. Vzhľadom na jej umiestnenie, rovnako ako výstavba celého úseku III. B., však stála mimo záujem väčšinovej verejnosti. Povrchové uzávery boli malé a nenarušili miesta s hustou premávkou. Pri budovaní Radlickej ale došlo k zničeniu veľkej časti starých Radlíc. Okrem metra tu vznikol aj autobusový terminál a plavecký bazén. V roku 2007 bol v susedstve stanice dobudovaný administratívny komplex patriaci banke ČSOB. Od októbra 2008 je k stanici metra vedená električková trať Smíchov - Radlice, ktorá je obsluhovaná linkou č. 7.

</doc>
<doc id="295211" url="https://sk.wikipedia.org/wiki?curid=295211" title="Balashikha Arena">
Balashikha Arena



</doc>
<doc id="295215" url="https://sk.wikipedia.org/wiki?curid=295215" title="Katedrála svätého Bartolomeja (Plzeň)">
Katedrála svätého Bartolomeja (Plzeň)

Katedrála svätého Bartolomeja je gotický trojloďový chrám a dominanta mesta Plzeň nachádzajúca sa v historickom centre na Námestí republiky. 
Dejiny.
Výstavba sa začala po roku 1295 a dokončená (v dnešnej dispozícií) bola na začiatku 16. storočia.
Výstavba pôvodného kostola skončila v 13. storočí a kostol mal v tom období dve veže. Menšia južná veža v roku 1525 vyhorela a bola zmenšená do výškovej úrovne bočnej lode, pričom zanikla. Neskôr v 16. storočí bola ku kostolu pristavená Šternberská kaplnka. Strechu a zvony kostola zničil veľký požiar v roku 1835.
Z architektonického hľadiska nejde o katedrálu ale o väčší gotický kostol. Od roku 1993 sa nariadením Jána Pavla II. stala nielen farským kostolom, ale aj sídelným kostolom biskupa plzenskej diecézy, preto bol kostol premenovaný na katedrálu. Predtým bol kostol arcidekanským. 
Veža chrámu je vysoká 102,26 metrov a je najvyššou kostolnou vežou v Česku. Na vyhliadku vo výške 62 metrov vedie 301 schodov. Katedrála je dlhá 58 metrov, široká a jej klenby dosahujú výšku .
Interiér.
Cennou výzdobou chrámu je opuková plastika Plzenskej madony (z približne 1390) v stredu hlavného novogotického oltára navrhnutého architektom Josefom Mockerom. Výnimočným dielom gotického rezbárstva je aj monumentálne súsošie Kalvária zo 60. rokov 15. storočia. Z hlavnej lode je možné vstúpiť do neskorogotickej Šternberskej kaplnky v pravej časti chrámu s visutým svorníkom. Tu sa nachádza "Český oltár", secesné dielo rezbára Jana Kastnera. V chráme sa nachádza aj bohato zdobené vitráž, napr. okno s motívom "Golgota" od plzenského maliara Josefa Mandla alebo ostatných významných umelcov. 

</doc>
<doc id="295218" url="https://sk.wikipedia.org/wiki?curid=295218" title="Milan Kostolný">
Milan Kostolný

 
Milan Kostolný (* 19. január 1976, Dubnica nad Váhom) je bývalý slovenský hokejový útočník hrajúci na pozícii centra. Je odchovancom klubu MHK Dubnica nad Váhom.
Klubový hokej.
Milan Kostolný začínal s hokejom v klube HK Spartak Dubnica nad Váhom. V sezóne 1993/94 si zahral na Majstrovstvách Európy do 18 rokov v kategórii C, ktoré sa konali v Slovinsku. Odohral tam 4 stretnutia. Slovenská reprezentácia na tomto šampionáte získala zlato a postúpila do B kategórie. Jeho spoluhráčmi na týchto ME boli napr. Ľubomír Višňovský, Radoslav Suchý, Ronald Petrovický, Richard Zedník, Rastislav Pavlikovský, Ľubomír Vaic, Rudolf Verčík, Juraj Štefanka, Juraj Faith, Róbert Tomík či Mário Kazda. 
Pred sezónou 1994/95 odišiel do zámorskej OHL do klubu Detroit Junior Red Wings. S klubom získal titul v OHL. Následne klub vyhral Memorial Cup (OHL, WHL, QMJHL). Práve v tomto klube zaujal skautov klubu NHL Hartford Whalers, ktorí ho v následnom drafte v roku 1995 vybrali ako 191. v poradí v 8. kole. V OHL zostal aj naďalej. Sezónu začal v rovnakom klube, ktorý si ale zmenil názov na Detroit Whalers. Počas sezóny zmenil klub v rámci OHL a jeho novým klubom sa stal North Bay Centennials za ktorý odohral prevažnú časť ročníka. Ešte v tej istej sezóne sa mu podarilo zahrať si 3 stretnutia v ECHL za Richmond Renegades a 1 zápas na farme Hartfordu v AHL za Springfield Falcons. 
Aj sezónu 1996/1997 začal v OHL v klube Sarnia Sting, kde však odohral len dve stretnutia a vrátil sa do Európy do materského klubu MHK Dubnica nad Váhom. Do zámoria sa už nevrátil. Na Slovensku hral striedavo v kluboch HC Dukla Senica, Dukla Trenčín a rodnej Dubnici nad Váhom. Medzi tým si vyskúšal belgickú ligu v klube HYC Herentals a britskú ligu za kluby Telford Tigers (súťaž EPIHL) a Invicta Dynamos (súťaž ENL). S klubom Invicta Dynamos sa stal v sezóne 2008/09 víťazom Konferencie Juh. Vo finále už, ale klub úspešný nebol. Celkovým víťazom sa stal klub zo severnej Konferencie Nottingham Lions. V tejto sezóne sa stal Milan Kostolný najlepším hráčom v kanadskom bodovaní v celej lige. Rovnako tak aj najlepším strelcom a nahrávačom.
V sezóne 2009/10 hrával 2. hokejovú ligu za rodnú Dubnicu, ale na netradičnom poste. Ako center hrával v obrane. Bola to jeho posledná sezóna. Po jej skončení ukončil aktívnu kariéru. Kariéru, tak ukončil v klube kde pred rokmi s hokejom začínal.
Víťaz Memorial cupu.
Milan Kostolný bol členom víťazného tímu Detoit Jr. Red Wings v sezóne 1994/95 a získal tak s tímom Memorial cup. Vo finále nastúpil v 5 zápasoch. Zaznamenal v nich 4 body za 1 gól a 4 asistencie.

</doc>
<doc id="295219" url="https://sk.wikipedia.org/wiki?curid=295219" title="Derňa">
Derňa

Derňa je nížinný vodný tok na Podunajskej nížine. Smer jeho toku je zo severu na juh, tečie poľnohospodársky intenzívne využívanou krajinou v okresoch Trnava, Galanta a Šaľa, pričom vytvára početné meandre. Je to ľavostranný prítok Salibského Dudváhu, meria a je tokom VI. rádu.
Opis toku.
Potok vzniká v Podunajskej pahorkatine, v podcelku Dolnovážska niva východne od obce Križovany nad Dudváhom, odkiaľ tečie výrazne meandrujúc na juh po ľavej nive Dolného Dudváhu. Okrem spomenutých Križovian tečie aj územím susednej obce Vlčkovce, za ktorou vstupuje do geomorfologického celku Podunajská rovina, tiež do okresu Galanta a zároveň na územie mesta Sereď. Tu medzi osadami Malý háj a Nový Majer do Derne ústi sprava Derňodudvážsky kanál, pričom sa koryto potoka výraznejšie rozširuje. Derňa ďalej tečie okrajom obce Veľká Mača, cez obec Gáň i galantskú mestskú časť Nebojsa. Za mestskou časťou sa stáča prechodne smerom na juhovýchod a tečie v blízkosti Galanty. Západne od obce Kajal sa oblúkom stáča a východným smerom obteká obec na ľavom brehu, pričom do Derne tu ústi Kajalský kanál zľava. Potom sa potok znovu stáča na juh, preteká okrajom obce Topoľnica na ľavom brehu, opäť zľava priberá Diakovský kanál a tečie v blízkosti obce Dolné Saliby. Napokon vteká na územie okresu Šaľa a juhozápadne od obce Tešedíkovo pri obci Kráľov Brod v nadmorskej výške okolo 110 m n. m. sa vlieva do Salibského Dudváhu.
Charakteristika toku.
Potok cyklicky vysychá začiatkom jari a v letnom období. Flóru samotného potoka tvoria vodné, močiarne a vlhkomilné rastliny napr.: vodný hyacint, okrasa močiarna, kosatec, ostrica, trstina, pálka, vrbica vŕbolistá a mnoho iných. Miestami sa v povodí potoka vyskytujú lesné plochy, ktoré tvoria porasty kríkov (baza čierna, vŕba, ruža šípová) a stromov (agát, topoľ, jaseň) a ďalšie. Potok a jeho flóra poskytujú dobré životné podmienky pre rôzne živočíchy počnúc hmyzom, rybami až po vodnú a lesnú zver. 
V jarnom období potok zaplavujú neresiace sa ryby – karas, plotica, pleskáč ako aj šťuka severná. Každoročne na potoku hniezdi lyska čierna, kačica divá, rybárik riečny. V lese pri mestskej časti Galanty – Nebojsa bol pozorovaný aj bučiak nočný. V povodí potoka žije veľký počet ondatry pižmovej. 
V priľahlých lesoch potoka hniezdia rôzne spevavce (stehlík, sýkorka, mlynárka dlhochvostá), hrdlička, holub hrivnák, dravé vtáky (napr.: jastrab krahulec, myšiaky) a sovy.

</doc>
<doc id="295221" url="https://sk.wikipedia.org/wiki?curid=295221" title="Cirkevná spojená škola">
Cirkevná spojená škola



</doc>
<doc id="295222" url="https://sk.wikipedia.org/wiki?curid=295222" title="Jaroslav Vojtek">
Jaroslav Vojtek

Doc. Mgr. art. Jaroslav Vojtek, ArtD. (* 1968, Žilina) je slovenský dokumentarista a režisér.
Narodil sa v roku 1968 v Žiline. V rokoch 1994-1998 vyštudoval na VŠMU v Bratislave odbor réžia dokumentárneho filmu u Dušana Hanáka. 
Od roku 1993 nakrútil niekoľko krátkometrážnych a strednometrážnych dokumentov. Jeho dlhometrážny debut "My zdes" z roku 2005 bol uvedený na MFF Karlovy Vary a na ďalších festivaloch, kde získal množstvo ocenení (napríklad v roku 2006 Hlavnú cenu na MFF dokumentárnych filmov o ľudských právach Jeden svět v Prahe). V roku 2009 mal premiéru jeho druhý dlhometrážny dokument '[Hranica", ktorý vyhral na MFDF Jihlava 2009 cenu "Medzi moři" za najlepší východoeurópsky dokumentárny film.
Filmografia.
Krátke a stredometrážne filmy.
Réžia dokumentárnych filmov: 
Ocenenia.
2012 - laureát Krištáľového krídla v oblasti divadlo a audiovizuálne umenie

</doc>
<doc id="295223" url="https://sk.wikipedia.org/wiki?curid=295223" title="Ermitáž">
Ermitáž

Ermitáž alebo Štátna Ermitáž ( - Gosudarstvennyj Ermitaž, z ) je umeleckohistorické múzeum v ruskom Petrohrade, jedna z najvýznamnejších a najväčších svetových umeleckohistorických inštitúcií.
Dnešné múzeum, ktorého umelecké fondy evidujú viac ako tri milióny artefaktov svetového kultúrneho dedičstva od praveku až po súčasnosť, vystavované vo viac ako štyristo sálach, je rozmiestnené v komplexe šiestich budov rozložených na nábreží rieky Nevy susediacich s ústrednou budovou Zimného paláca, niekdajšieho sídla ruských cárov.
Význam múzea.
Do Októbrovej revolúcie Ermitáž ako súčasť cárskeho sídla zostávala pre obyčajného človeka uzatvorená. Vyvíjala sa však ako neoddeliteľná súčasť ruskej kultúry. Po Októbrovej revolúcii sa jej zbierky európskeho ale i svetového umenia viac ako strojnásobili a galéria bola otvorená pre verejnosť.
Ermitáž, dnes štátna kultúrnohistorická inštitúcia, však nie je iba múzeom v tradičnom zmysle slova. Okrem zbierok sú samotné budovy historickými pamätníkmi a tvoria významnú pamiatku ruského staviteľstva 18. a 19. storočia. Múzeum patrí medzi najvýznamnejšie centrá vedeckej a osvetovej činnosti a popri ďalších významných obrazárňach na svete poskytuje ucelený obraz dejín ľudskej civilizácie a podieľa sa na ich záchrane.
Najstaršia história múzea.
Ermitáž vznikla pôvodne ako súkromná zbierka ruskej cárovnej Kataríny II. V roku 1764 získala Katarína II. kolekciu dvestodvadsiatich piatich diel kúpou od berlínskeho obchodníka so starožitnosťami Johanna Ernesta Gotzkowského, pôvodne určenú pre pruského kráľa Fridricha II. Bohatý obchodník a zakladateľ porcelánky v Berlíne bol pruským kráľom poverený vyhľadávaním a nakupovaním umeleckých diel pre kráľovskú zbierku. Finančné problémy spôsobené vyčerpávajúcou sedemročnou vojnou však Fridrichovi II. znemožnili zbierku zakúpiť. Podnikavý starožitník bol nútený ohliadnuť sa po iných kupcoch a ponúkol zbierku do Ruska ako úhradu sumy, ktorú dlhoval ruskej štátnej pokladnici.
V majetku Kataríny II. sa tak ocitla rozsiahla kolekcia obrazov najmä holandského a flámskeho maliarstva: diela napr. Rembrandta, Rubensa, van Dycka, ale aj talianski maliari Paolo Veronese a Tizian. Obrazy sa stali ozdobami miestností nedávno dostavaného Zimného paláca.
História zbierok západoeurópskeho umenia má však v Rusku staršiu históriu: už na začiatku 18. storočia sa za panovania Petra I. Veľkého do krajiny dostala zbierka holandského maliarstva.
Ďalšie obohacovanie zbierok sa udialo ešte za Kataríny II. Jej veľký záujem o umenie a takmer neobmedzené finančné možnosti umožňovali ňou povereným sprostredkovateľom uskutočňovať kúpy na aukciách po celom svete, či zadávaním objednávok na diela priamo u maliarov. Veľmi aktívne si počínal vtedajší veľvyslanec v Paríži gróf Golycin. V roku 1768 sprostredkoval kúpu zbierky štyridsiatich šiestich obrazov rakúskeho vyslanca Cobenzla, medzi ktorými bol i vzácny obraz Rubensa "Venuša a Adonis", a štyritisíc kresieb, ktoré sa stali základom grafickej zbierky Ermitáže.
O rok nato získala Ermitáž pozostalosť grófa Heinricha von Brühla, obsahujúcu viac ako šesťsto obrazov, vrátane diel Rembrandta ("Portrét starca v červenom"), Rubensa ("Perseus a Andromeda"), Poussina, Watteaua a Ruysdaela, Lucasa Cranacha staršieho a iných, rovnako ako množstvo grafických listov a kresieb.
Významným prírastkom bolo v roku 1772 obohatenie zbierok o štyristo obrazov, medzi ktorými boli Giorgioneho "Judita", Tizianova "Danae", Veronesovo "Oplakávanie Krista" a ďalšie.
V roku 1779 sa zbierky galérie rozrástli o významnú kolekciu lorda Roberta Walpola, ktorá bola svojho času považovaná za najväčšiu v Anglicku. Pozostalí po lordovi ju ponúkli Rusku. Zbierky Ermitáže sa rozšírili o takmer dvesto diel najmä holandských a francúzskych maliarov. Už v tomto období počet exponátov Ermitáže predstavoval 3996 obrazov. Okrem toho zbierka Kataríny II. obsahovala tridsaťosemtisíc kníh, desaťtisíc kresieb a rozsiahlu prírodovedeckú zbierku. Kolekcia ruskej cárovnej sa na konci jej života stala jednou z najväčších súkromných zbierok v Európe.
V uvedenom období sa začali budovať i ďalšie múzejné fondy. Z Ríma pribudli prvé exponáty tvoriace základ antickej kolekcie. Súčasne pribudla kolekcia diel tvoriacej sa sochárskej zbierky.
Poslednou veľkou akvizíciou v 18. storočí bol zisk vyše stovky diel (o. i. obrazy Rembrandta a van Dycka, zakúpených v Paríži v roku 1781).
Výstavba nových budov.
Existujúce priestory časom nestačili neustále sa rozrastajúcim zbierkam. Francúzsky architekt Jean-Baptiste Vallin de la Mothe v rokoch 1764 – 1767 pristaval k Zimnému palácu menšiu budovu ("Malá Ermitáž"), ku ktorej priliehali dve galérie. Tu našli zbierky svoje nové umiestnenie. Katarína II. tu zriadila súkromné priestory, kde prijímala svojich priateľov. Podľa pomenovania, ktoré týmto miestnostiam dala (v duchu módnej francúzštiny ich volala "ermitage", t. j. pustovňa, samota) dostalo svoje meno i novovzniknuté múzeum. O niekoľko rokov neskôr (v r. 1771 – 1787) dokončil ruský architekt nemeckého pôvodu Jurij Matvejevič Feľten stavbu ďalšej veľkej budovy, pozdĺž nevského nábrežia, ktorá neskôr dostala pomenovanie "Stará Ermitáž".
Začiatkom 19. storočia za vlády Kataríninho vnuka Alexandra I. Ermitáž získala v Ríme niekoľko významných diel, medzi nimi napr. Caravaggiovho "Lutnistu". V roku 1814 múzeum získalo podstatnú časť zbierky obrazov a sôch po prvej Napoleonovej manželke Joséphine de Beauharnais z jej zámku Malmaison.
Najmä diela španielskych umelcov Velázqueza, Zurbarána, Luisa Moralesa a de la Cruza obsahovala zbierka anglického bankára Coesvelta, ktorá obohatila zbierkové fondy Ermitáže v rokoch 1814 – 1815.
V prvej polovici 19. storočia zaznamenala galéria vo svojej činnosti niekoľko dôležitých udalostí. Od roku 1802 sa začala zaoberať dielami ruského maliarstva, pre ktoré bola v roku 1824 vyčlenená samostatná sála. Rozmach zaznamenala i antická zbierka a kolekcia skulptúr. Počet exponátov a ich umelecká hodnota už presiahli rámec dvorskej zbierky a narastal tlak na zriadenie verejného múzea. No až v polovici storočia vláda Mikuláša I. rozhodla vybudovať novú budovu múzea, tzv. "Novú Ermitáž", ktorá tvorila s jestvujúcimi stavbami architektonický celok. Podľa projektu nemeckého architekta Lea Klenza ju postavil N. J. Jefimov pod vedením V. P. Stasova. Cár Mikuláš I. sa veľmi živo zaujímal priebeh stavebných prác a starostlivo študoval projekty. Stavba bola dokončená v roku 1851 a vo februári nasledujúceho roku bolo múzeum otvorené pre verejnosť.
Otvorenie múzea malo okrem umeleckohistorickej stránky i politický aspekt. Rusko sa podľa Mikuláša I. týmto aktom malo právo zaradiť medzi európske mocnosti a jej vládca medzi osvietených monarchov.
Sály na prvom poschodí Novej Ermitáže boli vyhradené zbierkam obrazov, na prízemí boli umiestnené antické a sochárske zbierky, presťahované z Cárskeho Sela a Tauridského paláca.
Významné prírastky pokračovali i v nasledujúcom období. V roku 1865 Leonardova "Madona Litta" z galérie vojvodu de Litta a o päť rokov neskôr Raffaelova "Madona Conestabile" našli svoje umiestnenie v Ermitáži. Výnimočný prírastok zaznamenala galéria v roku 1914 v podobe Leonardovej "Madony s kvetinou". Obraz sa stal majetkom múzea pod názvom "Madona Benois" na počesť pôvodného majiteľa, architekta L. N. Benoisa. V roku 1915 galériu obohatila rozsiahla zbierka obrazov holandských a flámskych majstrov.
V roku 1859 bola pod kuratelou Ermitáže zriadená Archelogická komisia, ktorej význam pre rozvoj ruskej archeológie a obohacovanie múzejných fondov bol neoceniteľný. Všetky nálezy, objavené počas archeologických expedícií, našli svoje miesto v zbierkach Ermitáže.
K významnému rozšíreniu zbierok o exponáty úžitkového umenia z 11. – 16. storočia prišlo v roku 1855 v Paríži. Vtedy Ermitáž získala základ kolekcie unikátnych byzantských pamiatok, ktoré dnes patria medzi najväčšie svojho druhu v Európe.
K zásadným zmenám v charaktere Ermitáže prišlo po Októbrovej revolúcii. Záchrana kultúrneho dedičstva, rozptýleného v opustených cárskych sídlach, sa stali jedným z hlavných rysov mladého sovietskeho štátu. Ešte v roku 1917 bol Zimný palác a Ermitáž vyhlásené za štátne múzeá. V októbri 1918 bol vydaný dekrét o ochrane a registrácii umeleckých a historických pamiatok, ktorým sa o. i. zriadila Štátna komisia pre súpis a evidenciu umeleckých pamiatok.
Rok 1922 možno považovať za prerod Ermitáže na umeleckohistorické múzeum moderného typu. K budovám, ktoré sa už využívali na múzejné účely bol pričlenený bývalý Zimný palác so všetkým inventárom. Komisia, ktorá našla svoje pôsobisko v palácových sálach, sa zameriavala na zhromažďovanie a evidenciu umeleckých pamiatok po rodinách ruskej šľachty, ktorá bola nútená z krajiny utiecť. Zásluhou nových prírastkov sa zbierkové fondy Ermitáže strojnásobili. Prišlo i k novej reorganizácii výstavných priestorov. Otvárali sa nové oddelenia, v mnohých prípadoch s dielami umelcov, ktorí tu dovtedy nemali žiadne zastúpenie. Z bývalých súkromných zbierok sa do Ermitáže dostali kolekcie porcelánu, nábytku, strieborných predmetov, textilu a pod. V tom istom roku sa pod správu múzea dostali zbierky z tzv. Konského múzea, predstavujúce dvorné kočiare z 18. a 19. storočia, ale i napr. vzácne tapisérie.
Ťažké obdobie priniesli Ermitáži roky nasledujúce po prevzatí moci sovietmi. Mnoho umeleckých exponátov sa v chaose, v ktorom sa krajina nachádzala, nenávratne stratilo, často boli vzácne umelecké diela z múzea použité na splácanie štátneho dlhu (napr. dve desiatky obrazov takto skončili vo washingtonskej Národnej galérii).
Druhá svetová vojna so sebou priniesla zabrzdenie pozitívneho vývoja Ermitáže. Časť exponátov bola v obave pred poškodením či zničením uschovaná v odľahlých oblastiach za Uralom. Viac ako milión umeleckých diel bolo špeciálnymi vlakmi prevezených do Jekaterinburgu. Pamiatky, ktoré sa nestihli previezť boli ukryté v rôznych štvrtiach obliehaného Leningradu.
Ďalší impulz rozvoja múzea prinieslo ukončenie vojny. Okamžite po oslobodení mesta bolo Radou ľudových komisárov rozhodnuté o rekonštrukcii poškodených budov múzea. Z Uralu sa vracali počas vojny odvezené exponáty a tak už 7. novembra 1944 mohla byť v rekonštruovaných miestnostiach otvorená prvá výstava. Presne o rok nato sa konalo slávnostné otvorenie celej Ermitáže.
V roku 1964 pri príležitosti 200-tého výročia založenia Ermitáže bol múzeu udelený Leninov rad.
Významným prírastkom k rozširovaniu výstavných priestorov bolo otvorenie bývalého Menšikovovho paláca ako pobočky Ermitáže v roku 1981.
Budovy Ermitáže.
 Vzhľadom k rozsiahlosti a rôznorodosti zbierkového fondu sú expozície Ermitáže rozmiestnené v niekoľkých petrohradských stavbách.
"Bližšie informácie v samostatných článkoch – Nová Ermitáž, Stará Ermitáž, Malá Ermitáž, Zimný palác, Divadlo Ermitáže, Budova Generálneho štábu, Menšikovov palác"
Expozície Ermitáže.
Staroveké a ranostredoveké kultúry.
Zbierka pamiatok starovekých a ranostredovekých kultúr obsahuje takmer dva milióny exponátov. Exponáty zahŕňajúce obdobia od paleolitu a doby železnej pozostávajú z nálezov objavených v archeologických vykopávok v Rusku, prevádzaných od 18. storočia do súčasnosti.
Prvenstvo vo veku exponátov patrí soškám predstavujúcim ženské postavy a figúrky vtákov z kameňa a kostí, ktoré boli objavené neďaleko dediny Maľta pri Irkutsku. Vek týchto predmetov sa odhaduje na 20 000 rokov pred Kr. Rovnako bohaté a zaujímavé sú i zbierky predmetov z obdobia neolitu, nájdených v náleziskách na Urale a staršej doby bronzovej z južného Ruska, Sibíri a severného Kaukazu.
Grécke, rímske a orientálne umenie.
Zbierka Ermitáže eviduje viac ako stošesťtisíc pamiatok kultúry a umenia starovekého Grécka, starovekého Ríma a oblastí Orientu. Najstaršie z nich majú pôvod až v 3. tisícročí pred Kr. 
Všeobecne možno povedať, že kolekcia tohto umenia v Ermitáži je najobsiahlejšou a najlepšou zbierkou mimo územia Talianska a Grécka. Exponáty tvoria umelecké predmety z mramoru, bronzu, keramiky, skla a pod. Oddelenie je pozoruhodné aj tým, že je jedno z najstarších v celom múzeu; prvé antické sochy sa do Ruska dostali už začiatkom 18. storočia.
Ďaleko za hranicami Ruska je múzeum známe rozsiahlou zbierkou gréckych a rímskych maľovaných váz, ktorá sa skladá z pätnásťtisíc exponátov. Krásna zbierka starožitných šperkov obsahuje takmer desaťtisíc exponátov a nemá vo svete obdobu.
Úplné zastúpenie má rímske sochárstvo: kultové sochy, reliéfy, dekoratívne plastiky, portréty. Významné miesto v expozíciách zaujímajú zbierky z vykopávok z gréckych miest a pohrebísk na severnom pobreží Čierneho mora. Rozsiahla výstava starého umenia sa nachádza v sálach na prvom poschodí Novej Ermitáže.
Kolekcia egyptského, sumerského, babylonského a sýrskeho umenia zahŕňa exponáty od monumentálnych reliéfov až po jemné zlatnícke práce. Okrem nich sa v tejto expozícii nachádzajú umelecké výtvory z Číny, Japonska, Turecka, Indonézie, z oblasti Kaukazu a z Malej Ázie.
Maliarstvo.
Maliarske umelecké práce (najmä zbierky západoeurópskeho umenia), ktoré založili slávu Ermitáže, tvoria najobsiahlejší zbierkový fond múzea a zahŕňajú diela takmer všetkých európskych maliarskych škôl. Počtom takmer šestotisíc exponátov, sa zbierky maliarstva Ermitáže radia k najväčším na svete. Expozície sú rozmiestnené v stodvadsiatich sálach v štyroch budovách.
Najbohatšou zbierkou maliarskych prác sa pýši francúzska maliarska škola zahŕňajúca diela z 15. – 20. storočia. Dominujú jej diela najmä z obdobia klasicizmu: Nicolas Poussin, Claude Lorrain. 18. storočie je zastúpené vyše tristo dielami všetkých významných maliarov tej doby: napr. Antoina Watteaua, Jeana-Honoré Fragonarda a iných. Prelom 19. a 20. storočia reprezentujú diela impresionistov: Clauda Moneta, Augusta Renoira, Edgara Degasa. Významná je i kolekcia neskoršieho obdobia francúzskeho maliarstva: Paula Cézanna, Paula Gauguina, Henriho Matissea.
Druhé najpočetnejšie zastúpenie má zbierka talianskeho umenia, predstavujúca diela z 13. – 18. storočia. Za jej základ možno považovať zbierku baróna Pierra Crozata, ktorú získala Katarína II. v roku 1772 v Paríži. Dnes talianske maliarstvo zaberá tridsať sál Starej a Novej Ermitáže. Najmenšie zastúpenie má rané obdobie (13. – 14. storočie), no počnúc 15. storočím v zbierkach nachádzame diela maliarov zvučných mien: Fra Angelico, Sandro Botticelli, Filippino Lippi, Pietro Perugino. Slávna je kolekcia maliarov vrcholnej renesancie: Leonarda da Vinci (ako jediné múzeum v Rusku vlastní Leonardove diela), Andreu del Sarta, Giorgioneho (so slávnou "Juditou" vlastní Ermitáž osem Giorgioneho obrazov), Tiziana, Paola Veroneseho, Raffaela (Ermitáž vlastní dve jeho diela: "Madonu Conestabile" a "Svätú rodinu") a ďalších. S tvorbou Raffaela sa môžu návštevníci oboznámiť i prostredníctvom kópií vatikánskych fresiek v známej „Raffaelovej loggii“, zriadenej na konci 18. storočia na príkaz Kataríny II.
Nemenej zaujímavá je i zbierka diel talianskeho baroka reprezentovaná dielami Carravaggia, Alessandra Magnasca, Giovanniho Castiglioneho a iných.
Svetové uznanie si čo do množstva i kvality získala zbierka flámskeho a holandského maliarstva; tvorí ju viac ako jeden a pol tisíca exponátov pochádzajúcich z 17. – 18. storočia. V expozíciách múzea sa v piatich sálach Novej Ermitáže nachádza viac ako päťsto obrazov flámskeho umenia. Len napr. Rubensových obrazov vlastní Ermitáž dvadsaťdva; počet diel van Dycka dosahuje číslo dvadsaťštyri.
Z holandských umelcov, zbierky ktorých, umiestnené v priestoroch Novej Ermitáže, sa radia k najpočetnejším na svete, dominujú plátna Rembrandta: "Danae", "Návrat márnotratného syna", "Portrét starca v červenom" a ďalšie. Okrem týchto umelcov vlastní Ermitáž diela ďalších zástupcov holandskej maliarskej školy: romantika Jacopa van Ruisdaela, krajinárov Jana van Goyena, Salomona van Ruysdaela, či žánrového maliara Pietera de Hoocha a iných.
Pomerne skromná (okolo stopäťdesiat obrazov) je kolekcia španielskeho umenia (zahŕňa obdobie 15. – 18. storočia); nechýbajú však medzi nimi diela El Greca, Diega Velázqueza, Francisca Zurbarána, Bartolomé Estebana Murilla, Josého de Riberu či Pabla Picassa.
Počtom najchudobnejšia je zbierka nemeckého a anglického maliarstva. K najlepším ukážkam nemeckého renesančného maliarstva patria práce Lucasa Cranacha staršieho, z anglických autorov je zaujímavá kolekcia portrétistu a krajinára Thomasa Gainsborougha.
Nezastupiteľné miesto v maliarskych expozíciách má zbierka ruského umenia, obsahujúca diela z 15. – 19. storočia. Systematické získavanie diel domácich maliarov začalo s príchodom 19. storočia. Už v roku 1824 bola zriadená samostatná sála venovaná ruskému umeniu. Svoje miesto tu našli pozoruhodné kolekcie maliarskych diel, vrátane ikon (z 13. – zač. 20. storočia), kresieb a grafiky, sochárskych prác a úžitkového umenia.
Výber z maliarskych diel 
Sochárstvo.
Zbierka západoeurópskeho sochárstva, radiaca sa k najväčším na svete, obsahuje takmer dvetisíc exponátov. Popri súborných expozíciách obsahuje niekoľko špecializovaných stálych výstav – napr. samostatná sála obsahuje diela Rodina.
K najvýznamnejším exponátom sochárskej expozície patria diela Michelangela – "Schúlený chlapec" a socha "Mŕtveho chlapca na delfínovi", ktorú podľa Raffaelovej predlohy vytvoril Lorenzo Lorenzetto. Talianska neoklasicistická plastika má v Ermitáži zastúpenie v dielach Antonia Canovu: "Amor a Psyché", "Kajúca sa Mária Magdaléna".
Významné je zastúpenie francúzskej, holandskej a nemeckej plastiky.
Výber zo sochárskych diel 
Ostatné exponáty.
Galérijné fondy evidujú niekoľko desiatok tisíc exponátov kresieb a grafík. Predovšetkým ide o diela talianskych, francúzskych a flámskych majstrov. Zbierky v Ermitáži svojou obsiahlosťou a kvalitou konkurujú ostatným svetovým galériám.
Rovnako bohaté je v Ermitáži zastúpené i dekoratívne a úžitkové umenie. Románske a gotické obdobie je zastúpené najmenej. Neskoršie vývojové etapy európskeho úžitkového umenia sú už v Ermitáži zastúpené takmer úplne. Iba napr. zbierka porcelánu, obsahujúca viac ako tisícštyristo exponátov, prináša výrobky všetkých európskych porcelániek. To isté platí i o majolike (od španielskej fajansy 12. storočia), skla (vrátane benátskeho z 15. storočia), striebra a zlatníckych a klenotníckych výrobkov. Viac ako tristo exponátov obsahuje zbierka francúzskych, flámskych a nemeckých tapisérií. Množstvom i kvalitou sú významné i zbierky nábytku, textílií, odevov, fotografií, zbraní a numizmatická kolekcia.

</doc>
<doc id="295226" url="https://sk.wikipedia.org/wiki?curid=295226" title="Ľuboš Velebný">
Ľuboš Velebný

Ľuboš Velebný (* 9. február 1982, Zvolen) je slovenský hokejový obranca.
S hokejom začínal vo Zvolene, kde si prvýkrát zahral aj medzi seniormi. V roku 2000 ho draftovalo Toronto Maple Leafs v 7. kole ako 223. v poradí. Po drafte odišiel do zámoria kde hrával postupne v USHL v klube Waterloo Blackhawks, v OHL za kluby London Knights a Belleville Bulls a nakoniec aj v UHL za kluby Quad City Mallards a Kalamazoo Wings. V sezóne 2003/2004 sa vrátil do Európy kde si zahral v slovenských kluboch HKm Zvolen a HC ’05 Banská Bystrica. Od sezony 2007/2008 hrával dve sezóny v Nemecku za ESV Kaufbeuren a Dresdner Eislöwen. Pred sezónou 2009/2010 odišiel do IHL a to klubu Muskegon Lumberjacks, ale pre problémy s pracovným povolením sa rozhodol v priebehu novembra vrátiť na Slovensko do klubu MHC Martin
Reprezentácia.
Zúčastnil sa Majstrovstiev sveta juniorov do 18 rokov a to v rokoch 1999 a 2000 a Majstrovstiev sveta juniorov do 20 rokov v rokoch 2001 a 2002. 

</doc>
<doc id="295234" url="https://sk.wikipedia.org/wiki?curid=295234" title="Asonancia">
Asonancia

Asonancia (z a ) je básnická figúra založená na zvukovej zhode samohlások na konci slov vo verši. Väčšinou sa pod asonanciou rozumie taká zhoda samohlások, ktorá sa vyskytuje na konci verša – v takom prípade asonancia nahrádza rým. Často sa vyskytuje v kombinácii s aliteráciou. Vyskytuje sa aj v hudbe, mnoho príkladov sa dá nájsť aj v slovenských moderných popových skladbách.

</doc>
<doc id="295237" url="https://sk.wikipedia.org/wiki?curid=295237" title="Michal Šeda">
Michal Šeda

Michal Šeda (* 15. október 1982, Pardubice, Česko) je český hokejový obranca.
Klubový hokej.
Michal Šeda začal hrať hokej v klube HC Moeller Pardubice. Pôsobil v českých kluboch HC Šumperk, HC VČES Hradec Králové a HC Chrudim. V novembri 2009 prestúpil z HC Eaton Pardubice do slovenského klubu HC Košice. Po zisku štyroch titulov a dvoch druhých miest odišiel pred sezónou 2015/2016 späť do rodných Pardubíc

</doc>
<doc id="295253" url="https://sk.wikipedia.org/wiki?curid=295253" title="Ján Damscénius">
Ján Damscénius



</doc>
<doc id="295260" url="https://sk.wikipedia.org/wiki?curid=295260" title="Zlatoroh">
Zlatoroh

Zlatoroh, edícia ilustrovaných monografií vydávaná Spolkom výtvarných umelcov Mánes pod vedením Maxa Švabinského v rokoch 1909-1930

</doc>
<doc id="295270" url="https://sk.wikipedia.org/wiki?curid=295270" title="Deryck Whibley">
Deryck Whibley

Deryck Jason Whibley (* 21. marec 1980), známy tiež pod pseudonymom Bizzy D, je hudobník a producent, gitarista, textár a spevák kanadskej pop punkovej skupiny Sum 41. Bol jedným zo zakladateľov a riaditeľov produkčnej spoločnosti Bunk Rock Productions.
Whibley sa narodil v ontárijskom Scarborough, jeho domovom je však mesto Ajax. 15. júla 2006 sa v kalifornskom Montecitu oženil s kanadskou textárkou a speváčkou Avril Lavigne. V septembri 2009 oficiálne oznamujú, že sa rozvádzajú. 
Sum 41.
Bol členom niekoľkých kapiel do okamihu, než na strednej škole stretol Stevea Jocza. Deryck a Steve sa stali dobrými priateľmi a založili skupinu "Kaspir", v ktorej okrem frontamna Whibleyho a bubeníka Jocza účinkovali aj basgitarista Mark Spicoluk a gitarista Marc Costanzo. Neskôr vyhodili problematického Spicoluka, Costanzo odišiel do popovej skupiny Len a na jeho miesto prišiel Dave Baksh. Súčasne skupina zmenila svoje meno na Sum 41.
Profesná dráha.
Vedľa Sum 41 si Whibley vybudoval v hudobnom priemysle kariéru producenta a manažéra. V Bunk Rock Productions spoluprodukoval niekoľko dosiek skupiny Treble Charger Greiga Noriho, na albume "Detox" naspieval vedľajšie vokály. Na začiatku roku 2005 svoj podiel v spoločnosti predal.
Počas tvorivej pauzy Sum 41 v rokoch 2005 a 2006 spolupracoval s Tommym Lee na albume "Tommyland: The Ride" a s Iggy Popom na doske "A Million in Prizes: The Antology".
V súčasnosti pracuje ako producent prvého albumu vedľajšieho projektu svojho kolegu Cona McCaslina "The Operation M.D.". Podieľal sa tiež na doske Avril Lavigne "The Best Damn Thing", ktorú nielen produkoval, ale hral tu na gitaru, nahrával vedľajšie hlasy a písal hudbu pre rockovo a punk-rockovo orientované piesne.
Okrem svojej hudobnej kariéry vystupuje príležitostne aj ako herec. Zahral si napríklad Tonyho v snímku "Dirty Love" a sám seba vo filme "King Of the Hill"
Súkromný život.
V roku 2003 údajne pol roka chodil s Paris Hilton.
V januári 2004 začal chodiť so speváčkou Avril Lavigne. Počas jej európskeho turné spoločne podnikli cestu do Benátok, kde sa zasnúbili. Svadba s tradičným obradom sa konala 15. júla 2006 v súkromnom sídle v kalifornskom pobrežnom meste Montecito (140 kilometrov severozápadne od Los Angeles).
Diskografia.
Ďalšie.
"Hviezdičkou je označená spolupráca so Sum 41."

</doc>
<doc id="295273" url="https://sk.wikipedia.org/wiki?curid=295273" title="Bizzy D">
Bizzy D



</doc>
<doc id="295277" url="https://sk.wikipedia.org/wiki?curid=295277" title="Majstrovstvá sveta v ľadovom hokeji žien do 18 rokov">
Majstrovstvá sveta v ľadovom hokeji žien do 18 rokov

Majstrovstvá sveta v ľadovom hokeji žien do 18 rokov sú ženské majstrovstvá sveta v ľadovom hokeji hráčok do 18 rokov. Majstrovstiev sa zúčastňujú ženské národné tímy s hráčkami max. do osemnástich rokov. Súťaž organizuje každoročne od roku 2008 IIHF. Rovnakú licenciu vlastní federácia aj na mužské kategórie MS "20" a MS "18". 
Prvé MS sa konali v januári 2008 v kanadskom meste Calgary. Majstrovstvá sa v súčasnosti hrajú v piatich výkonnostných kategóriách: Elitná kategória (nazývaná aj Top divízia), I. A divízia, I. B divízia, II. A divízia a II. B divízia. Víťaz nižšej divízie nahrádza zostupujúceho z vyššej divízie. Slovenky sa do elitnej kategórie prebojovali na MS 2019 a o rok neskôr sa tak predstavili na MS v Bratislave.
Pozri aj.
Majstrovstvá sveta v ľadovom hokeji žien

</doc>
<doc id="295280" url="https://sk.wikipedia.org/wiki?curid=295280" title="Backstreet Boys">
Backstreet Boys

Backstreet Boys je americká spevácka chlapčenská skupina, ktorej účinkovanie začal 20. apríla 1993 hudobný producent Lou Pearlman. Tento jeho komerčný projekt má na svojom konte 13 hitov v "Top 40" amerického rebríčka Billboard Hot 100, sedem nominácií na ceny Grammy a má predaných viac ako 100 miliónov hudobných nosičov, čím sa radí na vrchol rebríčka najpredávanejších hudobných umelcov sveta.. V rebríčku Billboard 200 je Backstreet Boys jednou z mála skupín, ktorá dosiahla to, že sa jej prvých sedem albumov dostalo do jeho prvej desiatky. 
História skupiny.
Založenie projektu.
Inšpiráciou pre založenie speváckej chlapčenskej skupiny bol pre Loua Pearlmana koncom 80. rokov úspech formácie New Kids on the Block, ktorú založil v Bostone v roku 1984 producent Maurice Starr. Peniaze, 3,5 milióna dolárov, na rozbeh kapely získal Pearlman podvodnou investorskou operáciou, Ponziho schémou. Pearlman v období od júna 1992 do začiatku roku 1993 cez inzeráty v novinách "Orlando Sentinel" postupne prijal: po reakcii v auguste 1992 matky Denise McLean, A. J. McLeana, potom postupne v októbri Nicka Cartera a v decembri Howie Dorougha. Štvrtý člen, Kevin Richardson sa do zoskupenia dostal v marci 1993, po viacerých pokusoch, kedy sa v ňom vystriedali: Burk Parsons, Sam Licata a Charles Edwards. Piateho člena formácie, Briana Littrella, zavolal v apríli 1993 telefonicky jeho bratranec Kevin Richardson. Názov kapely „"Backstreet Boys"“, ktorá oficiálne vznikla 19. apríla 1993, je inšpirovaný pomenovaním pokútneho blšieho trhu v Orlande („"Orlando's Backstreet flea market"“). 
Prvý koncert skupiny sa konal 8. júla v zábavnom parku "SeaWorld" v Orlande pred 3 000 tínedžermi. Menežovali ho Johnny Wright a Donna Wrightová, ktorí v tomto období spolupracovali s New Kids on the Block (ale aj s ’N Sync, či Janet Jackson, Justinom Timberlakem, Britney Spears a ďalšími úspešnými produktami hudobného priemyslu). 
Debutový album.
Nahrávanie ich debutového albumu, "Backstreet Boys", oficiálne začal na jeseň roku 1994. Prvý singel s názvom „We've Got It Goin' On“ vyšiel v rádiách koncom augusta 1995. Bol úspešnejší skôr v európskych krajinách. Nahrávanie albumu bolo dokončené v apríli roku 1996. Po nahraní albumu bolo nakrútené video „Get Down (You're The One For Me)“, ich debut bol medzinárodne úspešný, nebodoval iba v USA a Kanade. Backstreet Boys sa stali hitparádovou jednotkou v Nemecku, skladba „I'll Never Break Your Heart“ sa tam stala zlatou a číslom jedna aj v Rakúsku. Po zisku platinového albumu sa formácia vydala na ázijské turné, ktoré pokračovalo v Kanade a stala sa jednou z najúspešnejších debutujúcich skupín na svete.
Backstreet's Back.
V januári 1997 skupina začala v USA nahrávať svoj druhý album "Backstreet's Back", ktorý vyšiel v júni toho istého roku. V tomto období nahrali aj skladbu „If You Stay“ pre soundtrack k filmu "Booty Call". Album "Backstreet's Back" vyšiel v zahraničí a pre Spojené štáty vznikla kompilácia z nahrávok z prvých dvoch albumov zoskupenia. Obidva albumy sa stali hitmi na americkom trhu ale dosiahli vrcholy hudobných rebríčkov aj v Nemecku, Nórsku, Švajčiarsku, Fínsku a v Rakúsku a predalo sa z nich na celom svete viac ako 28 miliónov nosičov (v USA sa predalo 14 miliónov). V decembri 1998 skupina vystúpila na koncertnom truné v 20 krajinách a v šesťdesiatich mestách. 
Millennium.
V septembri 1998 začala zostava pripravovať ďalší album, ktorý vyšiel v máji 1999 pod názvom "Millennium". Vydanie albumu bolo sprevádzané silnou publicitou a koncertným vystúpením v televíznej stanici MTV. 
Do rebríčka "Billboard 200" vstúpil album "Millennium" hneď na prvú pozíciu a na tomto mieste sa udržal desať týždňov. Prvý týždeň sa z neho predalo 1 134 000 kópií, čím sa prekonal týždňový rekord, ktorý do tejto doby držal Garth Brooks.. Len v USA sa z neho v prvý deň predalo 500 000 kópií. Bol to ďalší rekord, ktorý prekonala v roku 2000 Britney Spears a následne ďalšia chlapčenská formácia, ktorú zmenežoval Lou Pearlman s názvom ’N Sync s albumom "No Strings Attached". Z albumu "Millennium" pochádzajú štyri single: „I Want It That Way“, „Larger Than Life“, „Show Me The Meaning Of Being Lonely“ a „The One“. V USA sa predajom 9 445 732 kusov stal najlepšie predávaným albumom roku 1999, v rebríčku Billboardu sa držal 93 týždňov a predalo sa z neho v Spojených šátoch viac ako 12 miliónov kópií, čím sa stal trinásťkrát platinovým. Podľa informačného systému "Nielsen SoundScan" bol štrvtým najlepšie predávaným albumom USA. Na celom svete sa z neho predalo viac ako 40 miliónov kusov.
Black &amp; Blue.
V novembri 2000 vydala skupina Backstreet Boys nový album "Black &amp; Blue", ktorý sprevádzalo koncertné promo po Švédsku, Japonsku, Austrálii, Južnej Afrike, Brazílii a Spojených štátoch. V prvý týždeň sa z albumu v USA predalo viac ako milión nosičov, na celom svete to bolo spolu viac ako päť miliónov kusov. Počas prvého týždňa bol platinový v 30 štátoch a zlatý v 10 ďalších krajinách na celom svete.. Jeho singel „Shape of My Heart“ prvom týždni vysielalo 170 rádií medzi Top 40. Na svete sa dostal do Top 5 v 
Švédsku (#1), Nórsku (#1), v Kanade (#1), Nemecku (#1), Švajčiarsku (#1), v Rakúsku a Holandsku (#1). Na celom svete sa z albumu "Black &amp; Blue" predalo 24 miliónov nosičov. Na vrchol hudobných rebríčkov sa dostali v Spojenom kráľovstve aj ďalšie dva single albumu: „The Call“ a „More Than That“. Skupina nasledujúce dva roky absolvovala celosvetové koncertné turné.
Prestávka a comeback.
Medzi rokmi 2002 až 2004 došlo k prerušeniu účinkovania zoskupenia. V roku 2004 skupina vydaním singlu „Incomplete“ ohlásila comeback, po ktorom nasledoval v júni 2005 album "Never Gone", ktorý debutoval v americkom rebríčku na treťom mieste. Po vydaní zoskupenie absolvovalo koncertné turné s rovnomenným názvom. V júni 2006 odišiel od skupiny Kevin Richardson. 
Šiestym projektom tentoraz speváckeho kvarteta Backstreet Boys, bol album "Unbreakable", ktorý oficiálne vyšiel 30. októbra 2007. Prvým singlom tohto abumu bola skladba „Inconsolable“ z júla 2007 po ktorom koncom roku 2007 vyšiel ďalší, „Helpless When She Smiles“. Tieto single a album "Unbreakable" nemali úspech porovnateľný s predošlými projektami. Single sa v americkom rebríčku Billboard Hot 100 chvíľu pohybovali v prvej stovke, jedine v Japonsku sa dostala skladba „Inconsolable“ na vrchol. Album "Unbreakable" sa po svojom vydaní dostal na siedmu priečku v The Billboard 200 a v prvom týždni sa z neho predalo 81 000 kópií. Dva týždne od vydania album z prvej stovky rebríčka Billboardu vypadol. Začiatkom roku 2008 sa skupina vybrala na koncertné "Unbreakable Tour" do Austrálii, Japonska, Mexika, Spojeného kráľovstva, Európy, Ázie, Kanady a od konca júla 2008 do Spojených štátov. Na poslednom koncerte turné v Los Angeles, v Palladiu (Hollywood) s nimi vystúpil aj Kevin Richardson.
V druhej polovici júla 2009 vyšiel formácii Backstreet Boys nový singel „Straight Through My Heart“, ktorý bol avizovaný prevydanie ich nového albumu. Dňa 30. septembra v Japonsku a 6. októbra 2009 v USA a Kanade vydali nový album s názvom "This Is Us". na ktorom s nimi spolupracovali aj: Max Martin, Lady Gaga, OneRepublic spevák Ryan Tedder, RedOne, Ne-Yo, producent Brian Kennedy, Jazze Pha, raper Pitbull, Claude Kelly, Jim Jonsin, Eddie Galan, T-Pain, Rami Yacoub, Kristian Lundin a ďalší. 5. októbra bol u Briana Littrella diagnostikovaný vírus H1N1. Dňa 30. októbra skupina oficiálne začala koncertné turné k tomuto albumu. Počas promo-tour v Japonsku skupina nahrala materiál, ktorý bude použitý pre videklip k ďalšiemu singlu s názvom „Bigger“..

</doc>
<doc id="295282" url="https://sk.wikipedia.org/wiki?curid=295282" title="Iggy Pop">
Iggy Pop

Iggy Pop (* rod. James Newell Osterberg, Jr. 21. apríl, 1947, Muskegon, Michigan, USA) je americký punk rockový spevák a občasný herec. 
Napriek tomu že mal iba čiastočný komerčný úspech, Pop sa považuje za jedného z najväčších vzorov punk rocku a jeho príbuzných štýlov. Niekedy nazývaný aj ako „Krstný otec punku“ alebo „Rockový leguán“ a je známy aj svojou dynamikou na pódiu.
Pop bol spevákom kapely The Stooges z prelomu 60. a 70. rokov ktorá mala veľký vplyv na podobu hard rocku a začiatky punku (medzi fanúšikov Stooges patrili aj Ramones). The Stooges sa preslávili svojimi koncertmi, na ktorých Pop skákal z pódia (týmto sa objavil tzv. „stage diving“), s hruďou natretou syrovým maslom a niekedy aj arašidovým maslom alebo dorezaný rozbitou fľašou. Veľa neskorších spevákov tieto Popove kúsky imitovalo.
Aj keď už nebol taký divý, ako za čias Stooges, Pop bol striedavo úspešný ako sólový spevák 25 rokov. Medzi jeho najznámejšie pesničky patrí napríklad „Lust for Life“, „I'm Bored“ alebo „The Passenger“ (založená na básničke od Jima Morrisona).
Kariéra.
V roku 1964 začína v skupine Iguanas ako bubeník (vyšiel 1 singel). Roku 1965 odchádza už ako spevák do detroitskej R&amp;B skupiny The Prime Movers. V tom čase si dáva prezývku Iggy Pop. Až v roku 1967 zakladá legendárnu skupinu The Psychedelic Stooges (následne Iggy &amp; The Stooges) a to v zložení Iggy Pop, Ron Asheton, Scott Asheton, Dave Alexander. Prvý album produkoval John Cale a darilo sa mu pomerne dobre. Nasleduje rok 1970 a personálne zmeny v kapele: v lete prichádza S. Mackay, B. Cheatham a J. Williamson, no už po mesiaci Cheatham kapelu opúšťa, spolu s D. Alexandrom. Nový člen je Z. Zettner, onedlho vystriedaný Reccom.
V nasledujúcom roku sa kapela rozpadáva, keď jedna z príčin sú drogy (Iggy sa lieči na Floride). V 1972 dochádza k obnoveniu Stooges v zložení Iggy Pop, R. Asheton, S. Asheton, (J. Williamson), Scott Thurston. V tom čase používali názov Iggy Pop &amp; The Stooges. Kapela sa po dvoch rokoch opäť rozpadáva (1973 - J. Williamsona nahradil S. Thurston). V roku 1975 s Iggy opäť lieči a v tom čase mu pomáha jeho kamarát David Bowie a ich spolupráca je obojstranná, keď sa Pop objaví aj na Bowieho albume Low.
Veľmi sa cení album "Idiot", ktorý sa zvačajne označuje za prvú sólovú platňu. V roku 1979 sa na Iggyho koncertnej kapele objavuje o. i. Glen Matlock (ex - Sex Pistols), Jackie Clark (ex - Ike &amp; Tina Turner) a S. Thurston. Na albume "New Values" (1979) sa zúčastňuje S. Thurston, S. Asheton, J. Williamson a Fred “Sonic” Smith. Album "Soldier" (1980) sa veľmi cení a medzi hudobníkmi sa tu objavuje o. i. Barry Andrews zo skupiny XTC, D. Bowie, členovia skupiny Simple Minds - Ivan Král a G. Matlock.
V roku 1981 sa Iggy Pop presadzuje tanečným hitom "Bang Bang". O rok neskôr spolupracuje s Chrisom Steinom na hudbe k filmu Rock´n´Rule a v roku 1985 účinkuje vo filme Sid and Nancy (o rok neskôr hrá aj vo filme Farba peňazí).
Album "Instinct" (1988) produkoval Bill Laswell a spolupracoval na ňom Steve Jones (ex - Sex Pistols). Stvárnil hlavnú úlohu vo filme Cry Baby (1990) a hrá aj vo filme "Hardware". Pomerne dobre sa darilo albumu "Brick By Brick" (1990) vrátane singla Candy (duet s Kate Piersonovou so skupinou B-52´s).

</doc>
<doc id="295292" url="https://sk.wikipedia.org/wiki?curid=295292" title="The Stooges">
The Stooges

The Stooges je americká rocková hudobná skupina založená v roku 1967. Bola hudobne aktívna do roku 1974, kedy zanikla. Od roku 2003 kapela vystupuje znovu. Tvorivou osobnosťou celej kapely je Iggy Pop.
V prvom období svojej existencie kapela vydala tri albumy, ďalšie album s názvom "The Weirdness" nasledovalo v roku 2007.
História.
Začiatky.
Detroitský rodák James Newell Osterberg si prešiel niekoľkými lokálnymi skupinami (z nich najznámejšia asi The Iguanas), než prišiel na to, že hrať klasické blues nie je nejak zvlášť progresívne a že je čas tu muziku uchopiť tak nejako inak. No a samotnému sa mu do toho tiež nechcelo, a tak k sebe pribral bratov Rona (gitara) a Scotta Ashetonových (bicie) a ako bonus aj basáka Dave Alexandera.
Písal sa rok 1967, kapela dostala názov The Stooges, Osterberg prijal umelecký pseudonym Iggy Pop a skupina začala koncertovať.
A že to boli koncerty veľmi netradičné. Bizarné pseudo-blues korenili páni mikrofónom snímaným vysávačom príp. mikrofónom umiestneným do pusteného mixéru. Korunu týmto pekelným vystúpeniam však dával spevák Iggy Pop, ktorý sa vyznačoval kotúľaním sa po črepinách, skákaním do davu či obľúbenou hrou „Hoď po mne, čo chceš a já si to na seba namažem". Jednoducho a dobre, bolo to šialené.
Práve živelné vystúpenia boli to, čo Stooges rýchlo získavalo popularitu a v roku 1968 s nimi a s hudobne spriaznenou kapelou MC5 uzavrela kontrakt spoločnosť Elektra.
Debutové album a Fun House.
Debutová eponymná doska bola vydaná v roku 1969 a produkcie sa ujal John Cale, ale syrový garážový rock sa nestretol ako s komerčným úspechom, tak ani s pochvalou kritiky.
O rok neskôr sa v obchodoch zjavilo dielo druhé a nieslo názov "Fun House", ale viedlo si snáď navlas rovnako ako jeho predchodca.
Stooges sa teda rozhodli reagovať a do kapely pribrali druhého gitaristu Jamesa Williamsona a pianistu Boba Sheffa, ktorý bol ale zavčas nahradený Scottom Thurstonom. To už ale kapelu opúšťa Alexander, ktorého nahradzuje najprv Zeke Zettner, ktorý však vzápätí uvoľňuje miesto pre Jamesa Reccu.
Kapela sa v tom čase nachádzala v ťažkom rozklade, lebo drogy tvorili podstatnú časť ich jedálničku a obzvlášť Iggy sa v spoločensky prijateľnom stave takmer nevyskytoval. Koncerty sa stali jednou veľkou lotériou o tom, či bude Pop schopný vôbec vyliezť na pódium a keď navyše aj niečo zaspieval a nepobil sa s polkou hľadiska, tak sa dalo hovoriť o malom zázraku. Logickým vyústením neschopnosti kapely plnohodnotne pracovať bol vyhadzov Stooges od Elektry, ktorý znamenal prerušenie ich fungovania.
Raw Power a rozpad.
Iggy Pop sa v tom čase zoznámil s Davidom Bowiem, ktorý bol vtedy plne ponorený do svojho Ziggy Stardusta a obidve ikony sa rýchle skamarátili. Bowie presvedčil Popa k presunu do Británie, kde sa rozhodli reformovať The Stooges a preto so sebou vzali aj Williamsona. Ale nájsť k Iggymu vhodných spoluhráčov z rad anglických hudobníkov sa furt nejak nedarilo, a tak bolo do USA poslané pre bratov Ashetonovcov.
Kapela pod hlavičkou Iggy &amp; The Stooges a pod producentským dohľadom Bowieho natočila brilantnú dosku "Raw Power" (1973), ale opakoval sa rovnaký problém, ako s prvými dvoma doskami tz. komerčný neúspech. Kapela síce začala koncertovať, ale v roku 1974 bol Iggy opäť úplne zničený heroínom, a tak to chlapci zabalili.
Iggy Pop sa 2 roky dával do kopy a potom za pomoci Bowieho a Williamsona odštartoval úspešnú sólovu kariéru, Ashetonovi založili vlastnú kapelu, ktorá však dlho nevydržala a Ron presídlil do kultovej americkej formácie Destroy All Monsters.
Dave Alexander zomrel v roku 1975 na zápal pečene.
Reunion.
V roku 2003 natočil Iggy Pop album "Skull Ring" a obohatil ju o niektoré skladby na ktorých spolupracoval s bratmi Ashetonovými a reunion bol na svete. Po takmer 30 rokoch začali Stooges opäť koncertovať a v roku 2007 vydala kapela po 34 rokoch nové album s názvom "The Weirdness".
Význam The Stooges.
Rovnako ako mnoho svojich súčasníkov z americkej klubovej scény sa The Stooges v svojej dobe nestretli s masovou popularitou a s masívnym prísunom peňazí. Ale rovnako ako u iných tzv. proto-punkových kapiel u The Stooges platí, že svojou tvorbou predčili svoju dobu o niekoľko rokov a mnohí punkeri a nielen oni (napr. Kurt Cobain, Jack White z White Stripes) označujú ich tvorbu za celkom zásadný vplyv na svoje hudobné cítenie. Kritika, ktorá ich prvé dosky príliš nešetrila, ich na konci 70. rokov vynášala do nebies a Iggy Pop sa dočkal priezviska „Kmoter Punku" (niekedy tiež otec punku). Skrátka a dobre, The Stooges ovplyvnili hudobný vývoj nezanedbateľnou mierou a svojimi prvými tromi albumami sa zaradili medzi legendy.

</doc>
<doc id="295293" url="https://sk.wikipedia.org/wiki?curid=295293" title="Iggy &amp; The Stooges">
Iggy &amp; The Stooges



</doc>
<doc id="295294" url="https://sk.wikipedia.org/wiki?curid=295294" title="Iggy Pop &amp; The Stooges">
Iggy Pop &amp; The Stooges



</doc>
<doc id="295295" url="https://sk.wikipedia.org/wiki?curid=295295" title="The Psychedelic Stooges">
The Psychedelic Stooges



</doc>
<doc id="295299" url="https://sk.wikipedia.org/wiki?curid=295299" title="Franz Marc">
Franz Marc

Franz Marc (* 8. február 1880, Mníchov, Nemecko – † 4. marec 1916, Verdun, Francúzsko) bol nemecký maliar, predstaviteľ expresionizmu. Bol zakladajúcim členom skupiny "Der Blaue Reiter".
Život.
Narodil sa 8. februára 1880 v Mníchove do rodiny Wilhelma Marca (ktorý bol profesionálnym krajinkárom). Jeho matka bola striktná kalvinistka. V roku 1900 začal Franz študovať na akadémii umení v Mníchove. Medzi jeho učiteľov patrili Gabriel von Hackl a Wilhelm von Diez.
V rokoch 1903 až 1906 žil v Paríži kde navštevoval múzeá a sledoval práce iných autorov. Nadviazal kontakty s inými umelcami ako boli Sarah Bernhardtová alebo Vincent van Gogh. V tomto období zažíval veľa búrlivých vzťahov, dlhoročný pomer s Anette von Eckardtovou, bol dvakrát ženatý raz s Mariou Franckovou a potom s Mariou Schnurovou.
V roku 1906 odcestoval z bratom za obchodom do Saloniki a na Athos a do iných miest v Grécku.
V roku 1910 nadviazal Franz priateľstvo z Augustom Mackem a spolu s ďalšími založili hnutie Der Blaue Reiter. Svoje práce predstavil na prvej výstave Der Blaue Reiter v Mníchove. Nemecký expresionizmus bol však následne vystavovaný v Kolíne, Berlíne, Frankfurte nad Mohanom a iných mestách.
V roku 1912 stretol Roberta Delaunaya ktorý bol futuristom. Silno zapôsobil na prácu Franza Marca. Ten začal následne tvoriť futuristické a kubistické práce, ktoré boli inšpirované prírodou.
Zomrel počas prvej svetovej vojny pri Verdune v roku 1916. Tesne pred zavelením ústupu ho zabil výstrel z pušky ostreľovača.
Franz Marc povedal: Umenie nie je nič iné ako vyjadrenie nášho sna. Čím viac sa mu poddávame a dostávame sa bližšie do vnútornej pravdy vecí, tým je bližšie život vo sne, náš pravý život, ktorý pokladá otázky ale nie je vidieť.

</doc>
<doc id="295305" url="https://sk.wikipedia.org/wiki?curid=295305" title="Madona Conestabile">
Madona Conestabile

Madona Conestabile ("Madona s Dieťaťom") je názov obrazu talianskeho renesančného maliara Raffaela Santiho
Obraz patrí k najranejším umelcovým dielam; vznikol pravdepodobne okolo roku 1504. Za svoje pomenovanie vďačí menu svojho pôvodného majiteľa, grófa Connestabileho.
Rozmerovo malý obraz predstavuje Pannu Máriu nežne držiacu na ľavej ruke svojho syna Ježiša. Ježiško je zaujatý stránkami v otvorenej knižke, ktorú jeho matka drží v druhej ruke. 
Scéna v Raffaelovom podaní je preniknutá vnútornou harmóniou a hlbokým lyrizmom. Na pozadí otvorenej krajiny so snehom pokrytými vrcholkami hôr a jazierkom so zrkadliacou sa oblohou, zobrazuje Máriu ako mladú ženu, spokojnú až zádumčivú. Scéna na diváka pôsobí dôstojne a harmonicky, vyvolávajúc príjemný pocit z majstrovho dokonalého vyjadrenia súladu človeka a prírody.
Dielo svojou kompozíciou nadviazalo na Peruginovu "Madonu s Dieťaťom a granátovým jablkom". Raffaelova "Madona" bola pôvodne namaľovaná na drevenej doske a pri prenášaní maľby na plátno v roku 1881 sa zistilo, že i jeho madona pôvodne podávala Ježiškovi granátové jablko. Počas práce maliar tento detail zmenil, pričom to nespôsobilo zmenu celkového poňatia.
Pôvodná drevená doska a zlatený rám, zhotovený pravdepodobne podľa návrhu samotného autora, tvorili jednoliaty celok. Ornamenty vypĺňajúce rohy okolo kruhovej maľby zdôrazňujú jemnú, takmer miniatúrnu maľbu.
Obraz je dnes v majetku petrohradskej Ermitáže, kam sa dostal po tom, ako bol v roku 1871 darovaný ruskému cárovi Alexandrovi II. rodinou grófa Connestabileho z Perugie.

</doc>
<doc id="295307" url="https://sk.wikipedia.org/wiki?curid=295307" title="Obchodná akadémia (Rožňava, Akademika Hronca 8)">
Obchodná akadémia (Rožňava, Akademika Hronca 8)

Obchodná akadémia Rožňava je verejná stredná odborná škola nachádzajúca sa na Ulici Akademika Hronca 8 v Rožňave. Zriaďovateľom školy je Košický samosprávny kraj.
História.
V roku 1924 bola založená Obchodná škola v Dobšinej, ktorej pôsobnosť v zmenených formách trvala až do roku 1967. V roku 1964 zaniká denné štúdium v Dobšinej, ale ekonomické vzdelanie sa rozvíjalo ďalej na Strednej škole pre pracujúcich v Rožňave formou večerného štúdia. 1. septembra 1967 sa stredná škola pre pracujúcich organizačne pričleňuje k novovytvorenej Strednej ekonomickej škole v Rožňave. Stredná ekonomická škola mala hneď na začiatku dva študijné odbory: štvorročné štúdium so zameraním na všeobecnú ekonomiku a dvojročné štúdium so zameraním na hospodársku administratívu. Otvorené boli 4 triedy (2+2) s počtom žiakov 160.
Súčasnosť.
V súčasnosti poskytuje škola štúdium v dvoch odboroch: obchodná akadémia - ekonóm - informatik a obchodná akadémia: bilingválne štúdium anglický jazyk. V novembri 2017 si škola pripomenula slávnostným galavečerom 50. výročie svojho založenia. V júni 2018 zadržala polícia učiteľa školy podozrivého zo sexuálneho obťažovania študentiek. V októbri 2019 spustil Košický samosprávny kraj výstavbu jedálne pri Obchodnej akadémii, ktorá od uvedenia do prevádzky slúži trom školám - Obchodnej akadémii, Gymnáziu a Strednej zdravotníckej škole. V školskom roku 2021/22 študuje na škole 187 žiakov v 9 triedach.

</doc>
<doc id="295317" url="https://sk.wikipedia.org/wiki?curid=295317" title="Budova súdneho dvora (Bordeaux)">
Budova súdneho dvora (Bordeaux)



</doc>
<doc id="295338" url="https://sk.wikipedia.org/wiki?curid=295338" title="Gallaratese">
Gallaratese

Obytný komplex Gallaratese sa nachádza v rovnomennej štvrti Gallaratese na okraji talianskeho mesta Miláno s kapacitou 2 400 obyvateľov. Jeho autormi sú architekti Carlo Aymonino a Aldo Rossi. Aymonino zodpovedá za objekty A1, A2, B a C a Rossi zodpovedá za objekt D.
Vznik.
Komplex bol postavený v rokoch 19671974 ako sebestačná obec, ktorú samotný nájomníci budú prezývať „"Palais social"“. Zhoduje sa to s Rossiho filozofiou architektúry, podľa ktorej hlavnú náplň architektúry obsiahnu objekt školy, nemocnice a väzenia. To sa odráža na usporiadaní foriem, orientácií osí a opakujúcich sa elementoch na fasáde.

</doc>
<doc id="295358" url="https://sk.wikipedia.org/wiki?curid=295358" title="Peter Grünberg">
Peter Grünberg

Peter Andreas Grünberg (* 18. máj 1939, Plzeň† 9. apríl 2018, Jülich, Nemecko) bol nemecký fyzik. 
V roku 2007 dostal spolu s Albertom Fertom Nobelovu cenu za fyziku za ich objav obrej magnetorezistancie - javu komerčne využívaného v oblasti výroby pevných diskov. Spolu s Fertom je tiež držiteľom Wolfovej ceny za fyziku za rok 2006.

</doc>
<doc id="295359" url="https://sk.wikipedia.org/wiki?curid=295359" title="Peter Andreas Grünberg">
Peter Andreas Grünberg



</doc>
<doc id="295360" url="https://sk.wikipedia.org/wiki?curid=295360" title="Peter Grunberg">
Peter Grunberg



</doc>
<doc id="295361" url="https://sk.wikipedia.org/wiki?curid=295361" title="Peter Gruenberg">
Peter Gruenberg



</doc>
<doc id="295362" url="https://sk.wikipedia.org/wiki?curid=295362" title="Peter Andreas Grunberg">
Peter Andreas Grunberg



</doc>
<doc id="295363" url="https://sk.wikipedia.org/wiki?curid=295363" title="Peter Andreas Gruenberg">
Peter Andreas Gruenberg



</doc>
<doc id="295364" url="https://sk.wikipedia.org/wiki?curid=295364" title="Gymnázium Ivana Kupca">
Gymnázium Ivana Kupca

Gymnázium Ivana Kupca je štvorročné, bilingválne a osemročné gymnázium v Hlohovci. Nachádza sa blízko centra mesta Hlohovec.
Gymnázium Ivana Kupca je pomenované podľa slovenského básnika, esejistu a prekladateľa Ivana Kupca, ktorý sa narodil v Hlohovci v roku 1922 a zomrel v Bratislave v roku 1997.
História školy.
Gymnázium v Hlohovci vzniklo začiatkom 17. storočia. Bolo známe po celom Slovensku. Školu založil majiteľ panstva a hradu Hlohovec Stanislav Thurzo. Najväčší rozkvet gymnázia bol za Rudolfa II. Písomné správy o existencii gymnázia sú uložené v maďarskom krajinskom archíve v Budapešti. Zánik gymnázia kladieme do roku 1636, kedy vymrel rod Thurzovcov a v Hlohovci sa naplno rozvinula rekatolizácia.
S myšlienkou založenia gymnázia v Hlohovci sa vtedajší predstavitelia mesta zaoberali už v roku 1930. Zrejme vzhľadom na vtedajšiu veľmi zlú hospodársku situáciu sa zámery založiť v Hlohovci gymnázium nerealizovali. Myšlienky znova ožili v polovici 30. rokov. V roku 1936 bolo v Hlohovci založené Mestské československé reálne gymnázium.
Sídlom školy bola terajšia staršia budova I. ZŠ na Štefánikovej ulici, postavená v roku 1882. Prvým riaditeľom školy bol Konrád Rotrekl. V školskom roku 1936/1937 školu navštevovalo 151 žiakov.
Nástupom moci fašizmu na Slovensku najmä v roku 1939 sa začala písať v histórii hlohovského gymnázia tienistá stránka histórie školy. Postupná likvidácia školy začala v roku 1941 a na jeseň v roku 1943 spelo všetko k likvidácii gymnázia. Dá sa povedať, že len zotrvačnosťou sa vyučovalo i v historických rokoch 1944/1945. Budova školy bola sčasti obsadená nemeckým okupačným vojskom. V škole bola zriadená nemocnica.
Nová kapitola v dejinách školy sa začala písať 1. apríla 1945. Začínajúc školským rokom 1945/1946 bolo gymnázium zoštátnené. V roku 1947 malo hlohovecké gymnázium prvých maturantov. V septembri 1953 vznikla jedenásťročná stredná škola, v školskom roku 1959/1960 dvanásťročná stredná škola. Od školského roku 1960/1961 to bola stredná všeobecnovzdelávacia škola, pričom systém trojročného vzdelávania na SVŠ trval do roku 1975. Súbežne od školského roku 1970/1971 začala znova gymnaziálna forma štúdia. Štvorročné gymnázium ako typ školy existuje aj v súčasnosti.
Po revolúcii roku 1989 bola obnovená osemročná forma štúdia na gymnáziu. Po roku 1990 sa na škole obnovilo osemročné gymnázium so zameraním na matematiku a fyziku. V roku 2008 bola otvorená posledná trieda zameraná na matematiku a fyziku. Od roku 2010 študenti a učitelia používajú systém Edupage s elektronickou žiackou knižkou a elektronickou triednou knihou a od roku 2015 elektronické zaznamenávanie dochádzky, obedov a pod. Od školského roka 2017/2018 k štvorročnej a osemročnej forme štúdia pribudla aj päťročná bilingválna forma štúdia v anglickom jazyku.
Riaditelia.
Od roku 1936 do súčasnosti malo gymnázium 6 riaditeľov a 3 riaditeľky.

</doc>
<doc id="295367" url="https://sk.wikipedia.org/wiki?curid=295367" title="Obchodná akadémia (Topoľčany, Inovecká 2041)">
Obchodná akadémia (Topoľčany, Inovecká 2041)

Obchodná akadémia Topoľčany je stredná odborná škola zameraná na vyučovanie odborných ekonomických predmetov a cestovného ruchu.
Škola poskytuje úplné stredné odborné vzdelanie v dennom štvorročnom štúdiu v odbore – obchodná akadémia ukončené maturitnou skúškou.
História.
Prvé zmienky o Obchodnej akadémii v Topoľčanoch (Strednej odbornej školy pre študujúcich popri zamestnaní v Topoľčanoch) registrujeme od roku 1963. Prvým riaditeľom bol Ing. Ladislav Daňo a tajomníčkou školy bola pani Mária Škriputová. V roku 1968 podľa zriaďovacej listiny vznikla z menovanej školy Stredná ekonomická škola v Topoľčanoch, odbor ekonomika služieb. V roku 1983 sa stal riaditeľom školy Ing. Jozef Žaťko. V roku 1990 dostáva škola oficiálny názov Obchodná akadémia. V tom čase mala 16 tried, 2 učebne strojopisu, 2 jazykové učebne, kabinety, telocvičňu a knižnicu. V roku 1991 sa stala riaditeľkou školy Ing. Kvetoslava Kyselová.
V roku 1997 kedy sa stala riaditeľkou školy Ing. Beáta Gunišová, prešla škola rozsiahlou rekonštrukciou:
V roku 2014 sa riaditeľkou školy stala Ing. Mária Malinková. Škola prešla rozsiahlou obnovou interiéru. V roku 2015 škola získala akreditáciu na projekt Erasmus+, ktorý ponúka študentom odbornú prax v krajinách Európskej únie.

</doc>
<doc id="295368" url="https://sk.wikipedia.org/wiki?curid=295368" title="Jelcz 272">
Jelcz 272

Jelcz 272 je typ poľského autobusu, ktorý bol na základe česko-slovenskej licencie vyrábaný v 60. a 70. rokoch 20. storočia v meste Jelcz (dnes mesto Jelcz-Laskowice). V Česko-Slovensku bol tento autobus vyrábaný pod označením Škoda 706 RTO.
Konštrukcia.
Konštrukčne bol Jelcz 272 MEX zhodný s česko-slovenskými vozidlami 706 RTO. Išlo o dvojnápravový autobus s trambusovou, polosamonosnou karosériou, ktorá bola umiestnená na nosnom ráme. Vstup do vozidla zaisťovali dvoje dvojkrídlové dvere, pre šoféra boli určené malé dvierka v ľavej bočnici, ktoré viedli priamo na jeho stanovisko. Na prvý pohľad poznateľný rozdiel medzi poľskými Jelczami a česko-slovenskými Škodami sú predné svetlá. Vozidla 706 RTO mali predné svetlá zaoblené podľa línie vozovej skrine, zatiaľ čo Jelczy mali svetla rovné, vystúpené z karosérie.
Autobusy Jelcz 272 MEX boli vyrábané len v mestskom variante. Linkové vozidla (obdoba česko-slovenských 706 RTO CAR) boli označené Jelcz 041.
Prevádzka.
Vozidla Jelcz 272 MEX boli v hojnom počte exportované tiež do Česko-Slovenska, kde jazdili v mnohých mestách (napr. Praha, Brno).
Historické vozidlá.
Poľsko:

</doc>
<doc id="295371" url="https://sk.wikipedia.org/wiki?curid=295371" title="HK VTJ Trebišov">
HK VTJ Trebišov



</doc>
<doc id="295373" url="https://sk.wikipedia.org/wiki?curid=295373" title="Julian Ursyn Niemcewicz">
Julian Ursyn Niemcewicz

Julian Ursyn Niemcewicz (* 6. február 1758, Skoki, Poľsko-litovské kráľovstvo – † 21. máj 1841, Paríž, Francúzsko) bol poľský politik a spisovateľ.
Život.
Narodil sa do síce starobylej ale chudobnejšej šľachtickej rodiny v lokalite Skoki pri meste Brest (dnes Bielorusko). Od mladosti veľa cestoval po celej Európe a veľmi rýchlo sa stal jedným z popredných poľských politikov. Študoval na Rytierskej škole vo Varšave, ktorú založil kráľ Stanislav August Poniatowski a ktorá mala vychovávať nových vojenských dôstojníkov a štátnych úradníkov. Po ukončení vzdelávania na škole Niemcewicz vstúpil do služieb magnáta Adama Kazimierza Czartoryskeho. S ním a jeho rodinou navštívil Francúzsko, Anglicko a niektoré talianske územia. 
Niemcewicz sa v rokoch 1788 – 1792 zúčastnil Štvorročného (aj Veľkého alebo Reformného) snemu, ktorý mal priniesť krajine isté modernizačné reformy. Na sneme patril k tzv. Národnej strane (poľsky: "Stronnictwo Patriotyczne"; jeho členom bol aj A. K. Czartoryski) ktorá podporovala niektoré liberálne reformy, spísané napokon do Ústavy 3. mája (rok 1791). Niemcewicz patril k horlivým stúpencom reforiem, bol členom politického spolku (či skôr strany) s názvom "Priatelia ústavy", ktorý presadzoval implementáciu ústavy do reálneho života (spolok či strana mala viac ako 200 členov na čele s kráľom, členmi strany boli vedúci činitelia snemu, ktorí sa zaslúžili o vytvorenie Ústavy 3. mája, ako napr. Hugo Kołłątaj, Ignacy Potocki, Tadeusz Mostowski alebo Michał Ossowski).
Proti zavedeniu ústavy do praxe však stála konzervatívna šľachta, ktorá sa združila v tzv. Targowickej konfederácie (názov podľa mesta, v ktorej vznikla). Konfederáti sa obrátili na ruskú cárovnú Katarínu II. so žiadosťou o intervenciu proti poslancom reformného snemu a ich stúpencom. S cieľom posilniť svoj vplyv v Poľsko-litovskom kráľovstve cárovná súhlasila s intervenciou a Targowická konfederácia s ruskou vojenskou pomocou po krátkej – len tri mesiace trvajúcej – vojne napokon dosiahla anulovanie ústavy (bola oficiálne zrušená v novembri 1793 na sneme v Grodne, poslanci ktorého prijali aj rozhodnutie o druhom delení územia Poľsko-litovského kráľovstva medzi Prusko a Rusko). Po porážke pokrokových síl vo vojne v roku 1792 sa Niemcewicz, spolu s ďalšími liberálnymi členmi snemu, emigroval do Saska.
Od roku 1792 žil v cudzine, hlavne vo Francúzsku a v Taliansku. V exile sa zoznámil s Kosciuszkom, ktorý ho menoval svojím pobočníkom. Spolu s ním tiež padol do ruského zajatia. Keď boli obaja cárom Pavlom I. prepustení, spolu s Kościuszkom odišiel do Británie a následne do USA. V rokoch 1798 – 1802 a 1804 – 1807 žil v Spojených štátoch amerických. V roku 1798 sa stal členom "Americkej filozofickej spoločnosti" v Philadelphii.
V USA sa Niemcewicz v roku 1800 oženil s bohatou americkou vdovou Susan Livingston Kean (1759 – 1833; pochádzala z bohatej rodiny Livingstonovcov zo štátu New York; jej manželom bol John Kean, delegát za Južnú Karolínu na Kontinentálnom Kongrese v rokoch 1785 – 1787). S manželkou sa Niemcewicz spoznal ako vychovávateľ jej syna Petra Keana (1788 – 1828).
Niemcewicz sa v októbri 1802 vrátil do Poľska, kde sa zdržal do jari 1804 (v októbri 1804 bol späť v USA). V roku 1807 sa vrátil späť do Poľska a stal sa senátorom a štátnym tajomníkom v obnovenom Varšavskom kniežatstve (1807 – 1813). Zúčastnil sa aj novembrového povstania v roku 1831, po ktorom opäť emigroval, tentokrát do Francúzska, kde v roku 1841 zomrel.
Literárna činnosť.
Niemcewicz sa venoval tiež básnickej, prozaickej a dramatickej činnosti. Vydal napr. zbierku poviedkovo ladených veršovaných "Bájok", cyklus "historických spevov", ospevujúcich dôležité postavy poľských dejín, radu historických drám (napr. "Prometeusz", "Powrót posla") a historické romány.

</doc>
<doc id="295375" url="https://sk.wikipedia.org/wiki?curid=295375" title="Jakub Schikaneder">
Jakub Schikaneder

Jakub Schikaneder (* 27. február 1855, Praha – † 15. november 1924, Praha) bol český maliar.
Život.
Pochádzal z rodiny colného úradníka, bol umelecky veľmi nadaný, rodinné zázemie, aj keď mierne biedne, mu však poskytlo možnosť štúdia. Toto pochopenie pre Jakubove umelecké zameranie vychádzalo z divadelnokultúrnej tradície rodiny, ktorej príslušníkom bol aj Emanuel Schikaneder (koniec 18. storočia), preslávený ako libretista Mozartovej Čarovnej flauty. Študoval v Prahe a Mníchove. Bol súčasťou tzv. "Generácie českého Národného divadla". Maľoval často melancholicky ladené obrazy so starenami. Jeho obľúbeným námetom bola jeseň; častými motívmi v pokročilej starobe boli pražské zákutia a nábrežia na Vltave. Jeho prvým známym obrazom boli "Lollardé".

</doc>
<doc id="295379" url="https://sk.wikipedia.org/wiki?curid=295379" title="Karakalpacko">
Karakalpacko

Karakalpacko, dlhý tvar Karakalpacká republika (karakalpacky Qaraqalpaqstan Respublikası / Қарақалпақстан Республикасы; uzbecky Qoraqalpog'iston Respublikasi / Қоракалпоғистон Республикаси) je autonómna republika na severozápade Uzbekistanu. Hlavné mesto je Nukus (karakalpacky No'kis, v cyrilike Нөкис).
Demografia.
V Karakalpacku žije asi 1 200 000 obyvateľov - 400 000 Karakalpakov, 400 000 Uzbekov a 300 000 Kazachov. Karakalpaci boli pôvodne nomádski pastieri a rybári. Prvá zmienka o Karakalpakoch je zo 16. storočia. Názov je odvodený od ich typického čierneho klobúka ("qara" = čierny, "qalpaq" = klobúk). Karakalpacká kultúra bola výrazne narušená počas sovietskej okupácie. Ich jazykkarakalpačtina, je viac príbuzný s kazaštinou než s uzbečtinou. 

</doc>
<doc id="295380" url="https://sk.wikipedia.org/wiki?curid=295380" title="Teloméra">
Teloméra

Teloméra ("telos" – koniec, "meros" – časť) je koncová časť eukaryotických chromozómov. Keďže eukaryotické chromozómy sú na rozdiel od prokaryotických lineárne a nie uzavreté do kruhu, existujú na nich koncové časti s niekoľkými špecifickými vlastnosťami.
Na rozdiel od dvojvláknového zlomu v DNA telomérické konce chromozómov neumožňujú vzájomné spájanie týchto častí chromozómov. Teloméry sa zúčastňujú na udržaní polohy chromozómov v bunkovom jadre a na správnom spárovaní homologických chromozómov počas redukčného delenia – meiózy. Niekedy obsahujú špeciálne proteíny, ktoré sa na iných miestach chromatínu nevyskytujú. DNA v telomérach patrí k nekódujúcej DNA (neobsahuje gény) a tvorí ju motív s dĺžkou 6 – 10 bázových párov, ktorý má rôzny počet opakovaní (u človeka niekoľko sto až tisíc). V ľudských bunkách je táto opakujúca sa sekvencia TTAGGG.
Na úplnom konci teloméry vzniká previs jedného vlákna dvojzávitnice DNA a to na jej 5´ konci. Táto prevísajúca DNA môže vytvárať tzv. vlásenkový ohyb.
Počas replikácie DNA nastáva problém s replikáciou telomér. Pri každom bunkovom delení sa teloméry skracujú. Predĺžiť na pôvodnú dĺžku ich dokáže enzým telomeráza, ktorá má vlastnosti reverznej transkriptázy. 

</doc>
<doc id="295382" url="https://sk.wikipedia.org/wiki?curid=295382" title="Technická akadémia">
Technická akadémia

Technická akadémia je prvou školou na Slovensku, kde bolo zriadené Centrum odborného vzdelávania (COV) pre potreby strojárstva.
História.
V minulosti bol Spiš známy najmä ako centrum baníctva a geológie. Vyžadoval si však stredoškolsky vzdelaných absolventov nielen v týchto oblastiach, ale aj v oblasti strojárstva.
Súčasnosť.
V školskom roku 2018/2019 študuje na škole 500 žiakov v 16 triedach denného štúdia. Žiaci študujú v odboroch:

</doc>
<doc id="295383" url="https://sk.wikipedia.org/wiki?curid=295383" title="Karakalpaci">
Karakalpaci

Karakalpaci alebo Karakalpakovia sú turkický národ pozostávajúci z asi 650 000 ľudí, z toho asi 500 000 žije v Karakalpacku, ostatní v Afganistane a inde. Veriaci sú moslimovia, hlavne sunniti. Hovoria po karakalpacky, jazykom príbuzným kazaštine.

</doc>
<doc id="295384" url="https://sk.wikipedia.org/wiki?curid=295384" title="Nieuport 11">
Nieuport 11

Nieuport 11 bol francúzsky stíhací dvojplošník z čias prvej svetovej vojny. Bol skonštruovaný v reakcii na veľkú prevahu nemeckých stíhačiek v roku 1915. Fokkerove jednoplošníky zaistili centrálnym mocnostiam leteckú nadvládu a členom Trojdohody sa tak výrazne sťažilo uskutočňovanie leteckého prieskumu.
Vznik a vývoj.
Gustave Delage zmenšil svoj predchádzajúci typ Nieuport 10 a vytvoril tak malý a ľahký jedenapolplošník (pilotmi nazývaný "Bébé"), ktorý bol omnoho rýchlejší než nemecké Fokkery.
Jedenapolplošník je lietadlo, ktorého horné krídlo má bežnú veľkosť s dvomi nosníkmi a menšie dolné krídlo s jedným nosníkom. Aj cez spevnenie vzperami tvaru V malo spodné krídlo tendenciu sa pod väčším tlakom krútiť a ohýbať. Nieuport 11 už bol vybavený krídelkami na rozdiel od zastaraného ohýbania krídel u konkurenčných Fokkerov.
Hlavou výhodou Fokkerových jednoplošníkov bola výzbroj v podobe synchronizovaných guľometov, ktoré mohli strieľať skrz točiacu sa vrtuľu. V tom čase spojenci nedisponovali podobnou technológiou, a tak bol na Nieuport 11 montovaný guľomet Lewis alebo Hotchkiss nad horné krídlo, odkiaľ mohol strieľať mimo okruh vrtule. Nevýhodou takého riešenia bolo komplikované dobíjanie zbrane.
Operačné nasadenie.
Bébé bol dodávaný na západnú frontu od januára 1916 a počas jedného mesiace ich bolo v službe už 90. Nieuporty 11 boli dodávané francúzskej Aviation Militaire, britskej Royal Naval Air Service a holandskej, belgickej, ruskej a talianskej armáde. (Viac ako 450 ich bolo vyrobených v licencii talianskymi firmami.) 
Niektoré Nieuporty 11 boli upravené pre odpaľovanie neriadených rakiet z krídelných vzpier.
 prevádzkoval 2 stroje
 prevádzkovala 1 stroj 

</doc>
<doc id="295386" url="https://sk.wikipedia.org/wiki?curid=295386" title="Hala Tony Garnier">
Hala Tony Garnier

Hala Tony Garnier (la Halle Tony Garnier) je lyonská stavba zapísaná v zozname historických pamiatok. Bola navrhnutá v rokoch 1903 až 1913 a od čias svojej výstavby až po dnes niekoľkokrát zmenila svoju funkciu.
Charakteristika.
Stavba sa nachádza vo francúzskom meste Lyon, vo štvrti Gerland, na sútoku riek Rhôna a Saône.
Autorom haly je francúzsky architekt a urbanista z medzivojnového obdobia, Tony Garnier. Je držiteľom prvej ceny Prix de Rom a autorom významných projektov a realizácii v Lyone, pričom táto hala, ktorej pôvodná funkcia bola aukčná hala jatočných zvierat sa radí medzi ne. 
Zaujímavosťou tejto architektúry je, že prešla viacerými funkčnými zmenami a vo všetkých fázach svojho funkčného využitia pôsobila okázalo i utilitárne zároveň.
Súčasnosť.
V súčasnosti hala slúži ako Medzinárodné centrum pohybu a komunikácií. Ponúka najväčšiu multifunkčnú sálu v širokom okolí mesta Lyon. Táto historická pamiatka pripomína aj svojou funkciou dejiny krajiny – prvý vzostup balóna bratov Montgolfierových (Joseph-Michel a Jacques-Étienne Montgolfier), prvú železničnú stanicu pre cestujúcich a vynález bratov Lumierovcov (Auguste a Louis Lumiér) - kinematograf.
Rozmery a architektúra.
Má kapacitu až 17000 návštevníkov, ročne ju navštívi 850 000 návštevníkov. Plocha haly má 17 000 m2, Jej dĺžka je 210 m, šírka 80m, výška 24m, objem 243000 m3, a orientácia vzhľadom k svetovým stranám je sever-juh. Halu prestrešuje 22 oceľových väzníkov, ktoré preklenú 80 m bez použitia pilierov. V hale sú zavesené 2, 170 m dlhé lávky.

</doc>
<doc id="295387" url="https://sk.wikipedia.org/wiki?curid=295387" title="Uzbeci">
Uzbeci

Uzbeci (-slovenský kodifikovaný tvar) alebo zriedkavo Uzbekovia (po uzbecky "O‘zbek / Ўзбек", plurál "O‘zbeklar / Ўзбеклар") sú turkický národ čítajúci asi 23-29 miliónov ľudí, ktorí žijú v strednej Ázii. Hovoria uzbecky. Uzbecký jazyk patrí do turkickej skupiny altajskej jazykovej rodiny.
Krajiny, kde žijú Uzbeci:
Sú potomkovia národov, ktoré vznikli splynutím iránsky hovoriacich Sogodiancov, Chorezmiancov, Massagetov, Sakov a ďalších národov, ktorí neskôr splynuli s prichádzajúcimi turkickými kmeňmi, ktoré prichádzali do Strednej Ázie od začiatku nášho letopočtu. Tento proces sa urýchlil v 6. storočí, vytvorením turkického kaganátu.
V období štátu Karachánovcov sa ukončila etnogenéza miestneho obyvateľstva, ktoré začalo hovoriť turickým jazykom. Označenie Uzbeci sa však začalo používať až neskôr po asimilácii s kočovnými deštikipčackými Uzbekmi (Kumánmi), ktorí prišli do Strednej Ázie začiatkom 15. až v 16. storočí po páde ríše Timurovcov na čele s Šejbání Chánom.
Až do začiatku 20. storočia sa zachovali veľké rozdiely medzi pôvodným obyvateľstvom oáz, zavlažovanej poľnohospodárskej pôdy, miest a remeselníkmi na jednej strane a kočovnými pastiermi, žijúcimi v rodovom systéme na strane druhej. Súčasný uzbecký štát vznikol po rozpade ZSSR z bývalej Uzbeckej sovietskej socialistickej republiky v decembri 1991.

</doc>
<doc id="295388" url="https://sk.wikipedia.org/wiki?curid=295388" title="Kirgistan">
Kirgistan



</doc>
<doc id="295389" url="https://sk.wikipedia.org/wiki?curid=295389" title="Turkménčina">
Turkménčina

Turkménčina (latinka: türkmençe, türkmen tili, cyrilika: түркменче, түркмен дили, arabské písmo: تورکمن ﺗﻴﻠی ,تورکمنچه) je turkický jazyk a úradný jazyk Turkménska. Hovorí ním asi 3 000 000 ľudí v Turkménsku, 380 000 v Afganistane a 500 000 v Iráne.
Písmo.
Turkménčina sa do roku 1928 písala upravenou verziou perzsko-arabského písma. Upravenou latinkou sa písala od roku 1928 do roku 1940, kedy bola z politických dôvodov povinne zavedená cyrilika pre všetky jazyky na území bývalého Sovietskeho zväzu (cieľom vládcov Sovietskeho zväzu bolo čo najviac obmedziť kontakty medzi turkickými národmi žijúcimi v južných republikách s tými, ktoré žili za hranicami ZSSR a zároveň tak obmedziť vplyv islamu v týchto republikách). Po nezávislosti Turkménska v roku 1991 sa začala opäť používať latinka. Pôvodne boli zavedené nezvyčajné znaky ako napríklad symbol pre libru, dolár, jen a cent, neskôr však tieto špeciálne znaky boli nahradené štandardnými písmenami používanými v latinke. Turkménci v Iráne a Afganistane dodnes používajú pôvodné perzsko-arabské písmo.
Fonetika.
Turkménčina dodržiava vokálovú harmóniu ako napr. maďarčina. Rozlišujú sa predné samohlásky (ä, e, i, ö, ü) a zadné samohlásky (a, y, o, u):
Gramatika.
Turkménčina má 6 pádov:
Politika.
V roku 2002 boli z politických dôvodov premenované turkménske názvy mesiacov a dní v týždni podľa knihy Ruhnama napísanej Saparmuratom Nijazovom. Napr. január bol premenovaný na "Türkmenbaşy" (v preklade "otec všetkých Turkménov" - prezývka Saparmurata Niyazova. Marec bol premenovaný na "Gurbansoltan" podľa mena Niyazovej matky (Gurbansoltan Eje) a september na "Ruhnama" (názov Niyazovej knihy "Ruhnama", ktorú prezentoval ako duchovný sprievodca všetkých Turkménov). V júli 2008, po Niyazovej smrti, bolo toto rozhodnutie vrátené späť.

</doc>
<doc id="295390" url="https://sk.wikipedia.org/wiki?curid=295390" title="O 28 dní...">
O 28 dní...

O 28 dní... () je britský hororový film z roku 2002. Vo filme hrajú Cillian Murphy, Naomie Harris a Christopher Eccleston. 
Dej.
Šimpanzi nakazení chorobou podobnou besnote utečú a pohryzú skupinu aktivistov, ktorí vtrhli do laboratória. Potom sa dej prenáša o 28 dní neskôr, kedy sa Jim z kuriérskej služby prebudí z kómy. Leží v nemocnici, ktorá zíva prázdnotou. Opúšťa budovu a zisťuje, čo sa vo svete deje. Sleduje, ako niekde umierajú ľudia, keď stretne Selenu a Marka. Nákaza zlikvidovala takmer celý Londýn. Tí, čo ostávajú, sa snažia nájsť vojenskú jednotku, ktorá by mala byť niekde mimo mesto.

</doc>
<doc id="295391" url="https://sk.wikipedia.org/wiki?curid=295391" title="28 Days Later">
28 Days Later



</doc>
<doc id="295393" url="https://sk.wikipedia.org/wiki?curid=295393" title="Komiža">
Komiža

Komiža () je chorvátske prístavné mesto ležiace na západnom pobreží ostrova Vis v Jadranskom mori. Má 2 476 obyvateľov.
Komiža je situovaná na úpätí kopca Hum (). Priemerná januárová teplota vzduchu sa tu pohybuje okolo 8,9 °C. Hospodárstvo je založené na farmárstve, vinohradníctve, rybolove a spracovaní rýb, moreplavbe a poslednou dobou tiež na cestovnom ruchu. Na východnom pobreží sa nachádzajú rozľahlé piesčité a okruhliakové pláže, ako napríklad "Kamenica", "Gusarica", "Nova Posta" či "Velo Zalo".
Komiža je napojená na okresnú cestu, ktorá ju spojuje s mestom Vis, jediným mestom spojeným so Splitom.
Dejiny.
Prvé zmienky o trvalom osídlení pochádzajú z 12. storočia. Prístavný kostol bol vystavený v roku 1585.
V 13. storočí tu na vyvýšenine nad sídlom založili benediktíni kláštor svätého Mikuláša (tzv. "Muster"). Najstaršie jadro kláštora tvorí jednolodný románsky kostol s polkruhovou apsidou z 13. storočia.
V období od 14. do 17. storočia bol vystavený rozsiahly päťlodný kostol, ktorého centrálna loď pochádza zo začiatku 16. storočia, veľká baroková svätyňa je datovaná do roku 1652. Z pôvodného kláštorného opevnenia sa dochovali dve veľké veže postavené v románskom slohu; vež kostola bola roku 1770 prestavaná na zvonicu.
Kostol Panny Márie Gusarickej sa skladá z troch rovnako veľkých jednolodných kostolov, ktoré sú vo vnútri prepojené oblúkmi. Najstarším z kostolov je ten prostredný (pochádza zo 16. storočia), zatiaľčo dva bočné vznikli v 17. a 18. storočí. Vo vnútri sa nachádzajú barokové oltáre, organ z roku 1670 a skvostný strieborný reliéf Panny Márie Rosarijskej zo 17. storočia.
Opevnený kostol svätého Roka bol postavený roku 1763, o sedem rokov starší je kostol Panny Márie Sedembolestnej.
Budova Verejného centra zo začiatku 20. storočia je dielom architekta A. Bezica. Roku 1966 bola v Komiži otvorená galérie Đuro Tiljaka, v roku 1984 potom galéria Borisa Mardešića.
Súčasnosť.
Vďaka svojmu umiestneniu v hlbokom zálive ponúka Komiža svojim návštevníkom výborné príležitosti: ako kvalitné ubytovacie zariadenia (či už v hoteloch či apartmánoch), tak aj veľa kultúrnych a historických miest (kláštory, pevnosti). Taktiež možnosti športového vyžitia je tu dostatok - je tu ihrisko pre basketbal, hádzanú aj futbal. Nemenej zaujímavé sú vodné športy vrátane potápania.
Zvláštna atmosféra letných večerov je ešte umocnená výstupmi detských chórov na pobrežných promenádach alebo v miestnych krčmičkách. Pravidelne sú tu poriadané výstavy a iné kultúrne udalosti, obzvlášť keď svoju rodnú oblasť navštívia Chorváti zo Spojených štátov.

</doc>
<doc id="295395" url="https://sk.wikipedia.org/wiki?curid=295395" title="Kamil de Lellis">
Kamil de Lellis

Kamil de Lellis (* 25. máj 1550, Chieti, Taliansko – † 14. júl 1614, Rím) bol katolícky svätec, kňaz a zakladateľ rádu kamiliánov.
Život.
Narodil sa v obci Bucchinico v talianskom regióne Abruzzy. Bojoval v armáde Benátskej republiky proti Turkom. Napokon chcel zanechať vojenského života, ktorý bol márnotratný a vstúpiť ku kapucínom. Pre vážne ochorenie ale nebol prijatý. Počas svojho liečenia v rímskej nemocnici pomáhal ošetrovať tých, ktorí na tom boli ešte horšie než on. Rozhodol sa, že pomoci chorým zasvätí svoj život.
V roku 1582 založil spoločenstvo, ktoré si hovorilo „služobníci nemocných“, a ktoré ako svoj znak začalo používať červený kríž. Z tohto spoločenstva neskôr vznikla rehoľná spoločnosť kamiliánov. 
Na Kamila de Lellis mal veľký vplyv sv. Filip Neri. V službe chorým videl službu trpiacemu Kristovi a tejto činnosti nezanechal ani potom, čo bol v roku 1584 vysvätený na kňaza. Zomrel v Ríme 14. júla 1614, svätorečený bol v roku 1746 a v roku 1886 bol prehlásený za patróna chorých a umierajúcich. Liturgická pamiatka sa slávi 14. júla.

</doc>
<doc id="295396" url="https://sk.wikipedia.org/wiki?curid=295396" title="IQ 151">
IQ 151

IQ 151 bol osobný počítač vyrábaný od roku 1985 podnikom ZPA Nový Bor v bývalom Česko-Slovensku.
Opis.
Základom počítača bol terminál IK 80-M vyvinutý v roku 1982 na ČVUT ako vzor počítača, ktorý by sa mal byť vyrábať na potreby školstva. Vývoj pokračoval v ZPA Nový Bor typom IQ 150, ktorý vznikol dôkladnou rekonštrukciou IK 80-M. V roku 1983 sa pre ČVUT vyrobilo 50 týchto počítačov. Tento počítač sa musel vinou vysokého počtu chýb v roku 1984 stiahnuť naspäť do ZPA Nový Bor a jeho prepracovaním vznikol typ IQ-151. Od roku 1985 pre ministerstvo školstva sa už vyrábal IQ 151 – na konci roka sa dodalo viac, ako 2000 kusov.
Jeho srdcom bola česko-slovenská kópia 8-bitového procesora Intel 8080 – Tesla MHB8080A, taktovaná na 2 MHz. Počítač bol ďalej vybavený 32 KB RAM pamäte (neskôr 64 KB), 4 KB ROM pamäte, výstupným televíznym obrazovým signálom, povinným externým modulom VIDEO 64 (zobrazovanie 64 znakov na riadok a textovou „grafikou“) či VIDEO 32 (len 32 znakov na riadok, lepšie čitateľné na televízii) a externým modulom BASIC 6 (jednoduchou verziou programovacieho jazyka BASIC), neskôr so vznikom modulu GRAFIK (ktorý umožňoval použitie grafiky v rozlíšení 512 256 bodov, používal sa v kombinácii s niektorým z modulov VIDEO) vznikol BASIC G s podporou grafických príkazov.
Alternatíva Basicu bol operačný systém AMOS, ktorý na konci „osembitovej“ éry vyvinuli študenti ČVUT FEL, umožňujúci prácu so súbormi a použitie programovacích jazykov Assembler a Pascal.
Ďalšia možnosť bolo potom použitie operačného systému CP/M – jeho „východoeurópskou“ verziu pomenovanú ako "MIKROS" a to ako na 32 kB verzii, ale lepšie na 64 kB verzii s 8" disketovou mechanikou.
IQ 151 bol primárne určený na použitie na českých školách, na Slovensku podobnú funkciu plnilo trochu vyspelejšie PMD 85. Medzi jeho závažné nedostatky patrilo veľmi časté prehrievanie sa, zlá membránová klávesnica a nedostatok programového vybavenia. Jeho kladná črta bola koncepcia externých hardwarových modulov, ktorá sa nikdy naplno nevyužila.
Komponenty.
„Íkvéčko“ sa pripojovalo k čiernobielym televízorom Tesla. Ako externá pamäť slúžil bežný kazetový magnetofón, ale existovala aj externá mechanika s 8" disketami, na niektorých školách sa IQ inštalovalo do siete pomocou sériových modulov SESTYK alebo SERI a programy si potom jednotlivé stanice ťahali z centrálneho „serveru“ s disketovou mechanikou. Výstupným zariadením potom mohol byť súradnicový zapisovač použitý ako tlačiareň, ktorá písala normálnymi fixami alebo tlačiareň z produkcie brnianskej zbrojovky Consul C2113.

</doc>
<doc id="295398" url="https://sk.wikipedia.org/wiki?curid=295398" title="Morihei Uešiba">
Morihei Uešiba

Morihei Uešiba (; * 14. december 1883 – † 26. apríl 1969) bol učiteľom bojových umení a zakladateľom aikida. Študentmi aikida je tiež často titulovaný ako "Kaiso" (開祖) – „zakladateľ“ alebo "Ósensei" (翁先生) – „veľký učiteľ“.
Život.
Morihei Uešiba sa narodil v Tanabe, prefektúra Wakajama, Japonsko 14. decembra 1883. Počas Moriheiovho detstva žila rodina v Maizuru (prefektúra Kjóto). O bojové umenie sa začal zaujímať potom, čo videl, ako bol zbitý jeho otec. To ho hlboko zasiahlo. Potom, čo sa so ženou v roku 1912 presťahoval na sever ostrova Hokkaidó, začal trénovať aiki-džúdžucu školy Daitó-rjú (大東流合気柔術) pod vedením Sókaku Takedy.
Potom, čo Uešiba opustil Hokkaidó, dostal sa pod vedenie Onisaburó Degučiho, spirituálneho vodcu sekty Ómoto-kjó v Ajabe. Počas svojho pôsobenia v sekte sa zoznámil s politickými špičkami a ako učiteľ bojových umení v Ajabe začal členov sekty trénovať. Napokon sa vypravil do Mongolska založiť utopickú kolóniu Ómoto-kjó.
Uešiba sa neskôr od oboch učiteľov dištancoval, aj keď ich vplyv bol pre Aikidó nezanedbateľný. Bojové umenia sa pre neho pozvoľna stávali omnoho viac životným štýlom než obyčajnými technikami. Aj preto sa počas druhej svetovej vojny stiahol do ústrania a Aikidó nevyučoval.
Morihei Uešiba zomrel 26. apríla 1969.

</doc>
<doc id="295399" url="https://sk.wikipedia.org/wiki?curid=295399" title="Tributylcín">
Tributylcín

Tributylcín je organická zlúčenina cínu.
Za bežných podmienok bezfarebná kvapalina, teplota topenia – 45 °C, a teplota varu 180 °C. Rozpustnosť vo vode nízka, lepšia v tukoch, alkoholoch či halogénuhľovodíkoch.
Použitie.
Komerčne dostupný ako zmes s dibutylcínom, tetrabutylcínom a zlúčeninami trialkylcínu. Pridáva sa napríklad do lodných náterov, konzervantov dreva alebo pesticídov. Používa sa proti plesňam v chladiacich systémoch a vežiach elektrární, papierní, textiliek alebo pivovarov. Slúži ako aditívum v PVC, inhibítor korózie, prípravok k hubeniu, dezinfekcia v nemocniciach či na športoviskách.
Ekologické riziká.
Zlúčeniny tributylcínu sú toxické látky ohrozujúce vodné ekosystémy. Kumulujú sa v sedimentoch, kde ich pomaly degradujú. Môžu sa hromadiť v tukových tkanivách organizmov (bioakumulácia). Ich toxicita pre ryby veľmi kolíše, pre ustrice, škľabky a kôrovce je vysoká. U niektorých mäkkýšoch spôsobujú tributylcíny vývoj samčích znakov u samíc tým, že ovplyvňujú hladinu niektorých hormónov.
Zdravotné riziká.
Je toxický pre obličky a nervovú sústavu. Nová štúdia ukazuje, že výskyt tributylcínu v životnom prostredí môže súvisieť aj s prudkým nárastom prípadov obezity v posledných desaťročiach. Japonskí vedci zistili, že tributylcín aj vo veľmi nízkych koncentráciách aktivuje bunkové receptory RXRs (retinoid X receptors), ktoré stimulujú rast tukových buniek. Experimenty ukázali u myší, že vystavenie tributylcínu v čase vnútromaternicového vývoja vedie k abnormálne veľkému množstvu tukového tkaniva v neskoršom živote.
Externé odkazy.
Tributylcín a zlúčeniny 

</doc>
<doc id="295408" url="https://sk.wikipedia.org/wiki?curid=295408" title="Lesný roh">
Lesný roh

Lesný roh je plechový hudobný nástroj. Je predchodcom moderných trubiek. Zvuk sa tvorí v nátrubku a záklopkovom mechanizme. Vyvinul sa z európskych rohov v 17. storočí. Lesný roh sa často používa na vykreslenie zvukov prírody alebo poľovačky v lese.
V symfonickom orchestri je zvyčajne ladený v F.
Hornista – hudobník hrajúci na lesný roh. Slovo hornista pochádza z anglického slova horn.

</doc>
<doc id="295411" url="https://sk.wikipedia.org/wiki?curid=295411" title="Pleistoanax">
Pleistoanax

Pleistoanax () z kráľovskej rodiny Agiovcov bol kráľ Sparty od roku 459 pred Kr. do roku 409 pred Kr. V rokoch 446 pred Kr. do roku 428 pred Kr. ho zastupoval syn Pausanias. Pleistoanax bol najstarším synom Pausania, slávneho vojvodcu pochádzajúceho z kráľovskej rodiny Agiovcov, ktorý na čele gréckych vojsk porazil v roku 479 pred Kr. perzské vojská v bitke pri Platajách.
Na trón nastúpil v roku 459 pred Kr. V roku 457 pred Kr. viedla Sparta inváziu proti Fokide. Pleistoanax, keďže bol ešte veľmi mladý, nemohol sa postaviť na čelo spartského vojska; zastúpil ho syn jeho strýka Nikoméda Kleombrotos. V roku 445 pred Kr. vpadli Aténčania na čele s Periklom do Eubóje a ako odvetu viedol inváziu Sparťanov do Atiky v tom istom roku už Pleistoanax osobne, ale za poradcu mu efori určili Kleandrida. Sparťania pustošili krajinu okolo Atén, ale Atény sa im nepodarilo dobyť. Po predčasnom stiahnutí svojho vojska z nepriateľského územia boli Pleistoanax spolu Kleandridom vystavení podozreniu, že boli podplatení Periklom. Efori ich na to obvinili z úplatkárstva. Kleandrida odsúdili na smrť a mladého kráľa na vysokú pokutu, ktorú nevedel splatiť a bol preto nútený opustiť Spartu. Pleistoanax žil potom 19 rokov vo vyhnanstve v Arkádii na posvätnom pozemku pri svätyni boha Dia a počas tohto obdobia ho na tróne zastupoval jeho syn Pausanias.
Vzhľadom na pokánia a na podnet z Delfskej veštiarne mu počas peloponézskej vojny v roku 428 pred Kr. efori povolili vstup do Sparty a ujať sa znova vlády. Jeho ďalšie panovanie bolo ale ostro sledované jeho odporcami, ktorí ho podozrievali z toho, že podplatil Pýtiu v delfskej veštiarni. Každý jeho neúspech počas peloponézskej vojny proti Aténam využili proti nemu. Pleistoanax preto použil všetok svoj vplyv na ukončenie vojny a dosiahnutie mieru s Aténami. To sa mu napokon podarilo v roku 421 pred Kr., keď spolu s aténskym štátnikom Nikiom podpísali mierovú zmluvu (tzv. zmluva Nikias). Mierová zmluva mala platiť 50 rokov. Obyvateľstvo a hlavne roľníci ho privítali s nadšením. Mier netrval však dlho už o tri roky Sparťania zaútočili na Argos. Lenže Argos bol demokratický štát a Atény ho nenechali bez pomoci. Na posilnenie spartských vojenských síl bol kráľ Pleistoanax postavený na čelo armády pozostávajúcich zo starých mužov a chlapcov, ktorá mala pomôcť spolukráľovi Agidovi. Po príchode zistil, že jeho pomoc už nie je potrebná. Spartské vojsko v bitke pri Mantinei zvíťazilo. Pleistoanax sa vrátil do Sparty. Zomrel v roku 409 pred Kr. a jeho nástupcom sa stal jeho syn Pausanias.

</doc>
<doc id="295418" url="https://sk.wikipedia.org/wiki?curid=295418" title="Daniel Brands">
Daniel Brands

Daniel Brands (* 17. júl 1987, Deggendorf, Nemecko) je súčasný nemecký profesionálny tenista.

</doc>
<doc id="295427" url="https://sk.wikipedia.org/wiki?curid=295427" title="X-Moto">
X-Moto

X-Moto je Open source 2D motokrosová plošinovka vyvíjaná pre GNU/Linux. Dôležitú rolu v nej hrá fyzika. Základný herný princíp je klonom Elasto Manie, ale fyzikálne simulácie sú mierne odlišné. Projekt začal v roku 2005.
Prehľad.
Hra neobsahuje žiadny príbeh ani zápletku, nie je ani dôležité v akom poradí sa úrovne hrajú, ale doporučuje sa začať od prvých dodaných úrovní. Rovnako ako v Elasto Manii môže byť hra pre začiatočníkov veľmi obťažná.
Základy hry.
Herný koncept je jednoduchý. Hráčovým úlohou je v každej úrovni pozbierať jahody a potom sa dotknúť kvetiny. V tom sa mu snaží zabrániť náročný terén a „ničiče“, ktorých sa hráč nesmie dotknúť. Vo väčšine úrovní nie sú žiadne pohyblivé objekty. Jazdcovi sa pri páde z výšky nič nestane, zomrie len pri dotyku hlavy s terénom, alebo pri dotyku hlavy či kolies s ničičom.
Rozdiely oproti Elasto Manii.
Hlavnými rozdielmi sú otvorenosť kódu, iná fyzika umožňujúca náročnejšie kaskadérske kúsky a rozšíriteľnosť vďaka skriptovateľným úrovniam.
Grafika a zvuk.
Grafika je jednoduchá, hra sa odohráva v dvoch rozmeroch, aj keď hra používa OpenGL. Zvukov je veľmi málo. Hra obsahuje len zvuk motora, výhry, prehry a hudbu v menu.

</doc>
<doc id="295431" url="https://sk.wikipedia.org/wiki?curid=295431" title="Jaroslav Havlíček">
Jaroslav Havlíček

Jaroslav Havlíček (* 3. február 1896 Jilemnice – † 7. apríl 1943 Praha), bol český spisovateľ, najvýznamnejší český predstaviteľ psychologickej prózy.
Životopis.
Jaroslav Havlíček vyštudoval reálku v Jičíne (maturoval 1913). Potom (1914) absolvoval abiturientský kurz obchodnej akadémie Chrudim a začal študovať na ČVUT v Prahe. Roku 1915 bol ako jednoročný dobrovoľník odvedený do prvej svetovej vojny, zúčastnil sa bojov v Rusku, v Taliansku a v roku 1919 na Slovensku. V roku 1919 začal pracovať ako úradník v Živnostenskej banke v Prahe a pri zamestnaní úspešne doštudoval vysokú školu. V roku 1921 sa oženil s Mariou Krausovou. 
Svoje poviedky publikoval v mnohých časopisoch: "Lumír", "Zvon", a "Národní listy". Priatelil sa s Antalom Staškom. Jeho synom bol Zbyněk Havlíček.
Dielo.
Jeho literatúru ovplyvnili písmaci a špiritisti, napísal niekoľko románov, ktorých dej je zasadený do malomesta na prelome 19. a 20. storočia. Popisuje tragické ľudské osudy, degeneráciu – takmer naturalisticky, až chladnokrvne, duševné stavy často veľmi narušených ľudí a extrémne situácie. Bol skvelým vyprávačom. Niektoré jeho postavy vykazujú veľkú mravnú a duševnú sílu.
Posmrtne bola z jeho diela zostavená a vydaná rada poviedkových súborov:

</doc>
<doc id="295453" url="https://sk.wikipedia.org/wiki?curid=295453" title="Tučniak čiapočkatý">
Tučniak čiapočkatý

Tučniak čiapočkatý ("Pygoscelis antarcticus" alebo "antarctica") je stredne veľký druh tučniaka z rodu Pygoscelis rozšírený v Južnej Georgii a na Južných Sandwichových ostrovoch, Antarktíde, Južných Orknejských a Shetlandských ostrovoch, Bouvetovom ostrove, Ballenyských ostrovoch a na Ostrove Petra I.
Opis.
Tučniak čiapočkatý je až 68 cm vysoký a váži okolo 4,5 kg. Má tmavý chvost, chrbát, vrchnú stranu plutiev, temeno a zobák. Brucho, hrdlo, spodnú časť plutiev a z časti aj hlavy má biele, končatiny ružové. ľahko ho rozoznáme podľa úzkeho čierneho pruhu, ktorý sa tiahne od temena pod zobák a späť a pripomína uzdičku. Samec ani samica sa od seba zároveň sfarbením ani veľkosťou nijak viditeľne nelíšia.
Ekológia.
Tučniaky čiapočkaté sa spravidla držia len pri brehu, aj keď bolo už niekoľko jedincov videných na šírom mori. Živí sa malými bezstavovcami a rybami. Svojej koristi sa ľahko zmocňujú vďaka veľmi rýchlemu plávaniu. 
Je veľmi dobrým potápačom, ktorý sa dokáže ponoriť aj do niekoľko metrovej hĺbky a vydržať pod vodou aj dlhšie ako jednu minútu. Najčastejšie sa pritom potápa na poludnie a večer. Podobne ako ostatné druhy tučniakov sa na súši, kde sa inak pohybuje veľmi neohrabane, často na ľade doslova kĺže po bruchu a odráža sa plutvami a končatinami, čím môžu vyvinúť viditeľne väčšiu rýchlosť. 
Stavia si kruhové hniezda z kameňov, do ktorých kladie 2 vajcia, ktoré zahrievajú striedavo obidvaja rodičia po 5 až 10 dní. Mláďatá so šedým chrbtom a o niečo svetlejším bruchom sa liahnu po 35 dňoch a v hniezde zostávajú po dobu 20 - 30 dní, potom sa zoskupujú do tzv. škôlok. Do vody po prvýkrát vstupujú až po tom, čo sa zbavia prachového peria, teda po 50 až 60 dňoch života. 
Početnosť.
Tučniak čiapočkatý je pomerne hojný druh, v Červenom zozname ohrozených druhov (IUCN) je zaradený do kategórie najmenej ohrozených druhov (Least Concern). Na celom svete žije pritom až 8 000 000 jedincov. Hniezdna oblasť je značne rozsiahla a zaujíma 50 – .

</doc>
<doc id="295463" url="https://sk.wikipedia.org/wiki?curid=295463" title="ITMS">
ITMS

ITMS je vládny informačný systém, ktorý slúži na zabezpečenie jednotného spôsobu evidencie, spracovávania, exportu a monitorovania dát o programovaní, projektovom a finančnom riadení, kontrole a audite programov financovaných zo štrukturálnych fondov a Kohézneho fondu. ITMS je nástroj pre zabezpečenie transparentnosti, kontrolovateľnosti a auditovateľnosti procesov čerpania týchto fondov. Informácie v ITMS sú hlavným zdrojom informácií pre Vládu SR, verejnosť, národný monitorovací výbor pre štrukturálne fondy a Európsku komisiu.

</doc>
<doc id="295466" url="https://sk.wikipedia.org/wiki?curid=295466" title="Pravoslávny chrám svätých Cyrila a Metoda">
Pravoslávny chrám svätých Cyrila a Metoda

Pravoslávny katedrálny chrám svätých Cyrila a Metoda (), do roku 1935 katolícky kostol svätého Karla Boromejského (), sa nachádza na rohu ulíc Resslova a Gorazdova v pražskom Novom Meste. 
Stavba.
Budova kostola je dielom barokových architektov Kiliána Ignáca Dienzenhofera a Pavla Ignáca Bayera z rokov 1730 až 1736.
Je to významná sálová stavba pôvodne zasvätená sv. Karolovi Boromejskému. Chrám bol súčasťou susedného ústavného domova pre emeritných kňazov, ktorý bol roku 1783 zrušený a premenený na kasáreň a skladisko. V roku 1866 sa budova stala súčasťou ČVUT. 29. septembra 1935 bol kostol slávnostne zasvätený sv. Cyrilovi a Metodovi a stal sa sídlom pravoslávneho biskupa Gorazda (občianskym menom Matěj Pavlík).
Kostol stojí na asi tri metre vyvýšenej terase oproti okolitým stavbám, ako dôsledok terénnych úprav okolia v 80. rokoch 19. storočia.
Dejiny.
Za nemeckej nacistickej okupácie sa chrám sv. Cyrila a Metoda významne zapísal do novodobých československých dejín. V tunajšej krypte sa ukrývali parašutisti – príslušníci zahraničného odboja – ktorí previedli atentát ("operácia Anthropoid") na zastupujúceho ríšskeho protektora R. Heydricha. Tu tiež 18. júna 1942 zomreli. Medzi nimi škpt. Adolf Opálka, kpt. Jozef Gabčík, kpt. Jan Kubiš, kpt. Josef Valčík, por. Josef Bublík, por. Jan Hrubý, por. Jaroslav Švarc. Okrem mnohých ďalších, ktorí poskytli parašutistom pomoc, boli popravení aj predstavitelia pravoslávnej cirkvi a chrámu sv. Cyrila a Metoda, ktorí sa priamo podieľali na ukrývaní parašutistov – biskup Gorazd, farár Václav Čikl, kaplán Dr. Vladimír Petřek a predseda cirkevnej obce Jan Sonnevend. Pravoslávna cirkev bola v Protektoráte v septembri roku 1942 zakázaná.
Súčasnosť.
V súčasnosti chrám funguje pre potreby pravoslávnej cirkvi, bohoslužby sa tu konajú: večerné – každú sobotu od 17 hodiny a nedeľné o 9.30 hodín. Okrem toho sa konajú bohoslužby podľa cirkevného kalendára. Duchovným správcom chrámu je dr. Jaroslav Šuvarský. Chrám bol tiež prehlásený ako "miesto česko-nemeckého zmierenia".

</doc>
<doc id="295468" url="https://sk.wikipedia.org/wiki?curid=295468" title="Stredná odborná škola obchodu a služieb - Kereskedelmi és Szolgáltatóipari Szakközépiskola">
Stredná odborná škola obchodu a služieb - Kereskedelmi és Szolgáltatóipari Szakközépiskola

Stredná odborná škola obchodu a služieb – Kereskedelmi és Szolgáltatóipari Szakközépiskola je odborná škola na Budovateľskej ulici v Komárne, na ktorej sa študenti pripravujú na svoje budúce povolania v štvorročných študijných odboroch, trojročných učebných odboroch a v dvojročných odboroch nadstavbového štúdia. V škole sú triedy s vyučovacím jazykom slovenským aj maďarským.
Vybavenie školy.
V súčasnosti (2009) je v škole okrem klasických učební k dispozícii 11 odborných učební na výuku cudzích jazykov, informatiky, etickej výchovy, strojopisu, odborných predmetov kuchárov, čašníkov a cukrárov a ekonomických predmetov. Zo spomínaných učební je 5 kompletne vybavených počítačmi, dataprojektorom, tlačiarňami a ostatnou technikou pre efektívne uplatnenie moderných vzdelávacích postupov a metód s podporou použitia IKT. V škole je aj multimediálna učebňa, ktorá slúži na vyučovanie ostatných predmetov. Samozrejmosťou je internetové pripojenie každého počítača, vrátane počítačov v kabinetoch. V dvoch počítačových učebniach sú inštalované interaktívne tabule.
V priestoroch školy je bufet a krajčírska dielňa, určená pre odborný výcvik. Ďalšie priestory na pre odborný výcvik sú v areáli strediska pre praktické vyučovanie, ktoré sa nachádza na Hadovskej ceste. Budúce kaderníčky a kozmetičky sa pripravujú v kaderníckych a kozmetických salónoch na Komenského ulici. V budove školy sa nachádza aj pobočka mestskej knižnice. Vedľa školy sa nachádza školská jedáleň a učebňa odborného výcviku pre budúcich cukrárov, kuchárov a čašníkov. Škola má k dispozícii dve telocvične vybavené šatňami, sprchami, posilňovňu, herňu stolného tenisu a futbalové ihrisko s atletickou dráhou, všetko v budovách školy na Budovateľskej ulici. Areál školy dotvára park s lavičkami, kde žiaci trávia svoje prestávky za priaznivého počasia, prípadne ho využívajú na hodinách etickej výchovy a ekológie.
História školy.
Prvá učňovská škola v Komárne bola po II. svetovej vojne otvorená v školskom roku 1946/47. Škola podliehala priamo povereníctvu školstva a kultúry v Bratislave. Sídlo školy bolo na vtedajšej Masarykovej ul. 38, v Majlátovej škole. Všetky ročníky v tomto školskom roku boli prvé. Do školy sa vtedy hlásili aj starší ľudia, ktorí cez vojnu nemali možnosť vyučiť sa. Vyučovanie prebiehalo v dvoch jazykoch a to v slovenskom a maďarskom. Na konci školského roku bolo 361 žiakov, ktorí postúpili do ďalšieho ročníka. Na tento vysoký počet žiakov pripadlo šesť učiteľov aj s učiteľom náboženstva. Riaditeľom školy bol Viczek Ján. Učeň sa tu mohol vyučiť napr. za mlynára, automechanika, hodinára, inštalatéra, holiča, kominára, zubného technika, fotografa, zámočníka, atď. Najviac učňov sa školilo v odbore kovorobnom a drevorobnom. V nasledujúcom školskom roku bol počet tried 20 a počet učebných odborov 40.
V roku 1948 sa riaditeľom školy stal Antošík Ján (viedol ju do roku 1952). V tom čase tu bolo už 10 tried kovorobných so zameraním na výrobu lodí. Začalo sa vyučovať aj v odbore lodný zámočník. Tohoto roku prebehli – po vojne prvýkrát – záverečné učňovské skúšky, vyučilo sa 118 učňov. Na celej škole vyučovalo vtedy iba 7 učiteľov. V školských rokoch 1950/51 až 1955/56 bolo na škole urobených veľa zmien. Učňovská škola sa v tom čase spojila s vtedajšími pracovnými zálohami (v Lodenici). Z tohoto obdobia sa v archíve školy nezachovali žiadne hodnoverné záznamy. Preto tieto školské roky nie sú zachytené ani v kronike. V šk. roku 1956/57 sídlila škola na Kasárenskej ul. 23. O budovu sa delila so IV. Národnou školou, materskou školou a Poľnohospodárskym učilištím. Riaditeľom školy bol Tóth Koloman, okrem neho tvoril učiteľský zbor ďalších 5 interných a 5 externých učiteľov. Vyučovanie prebiehalo v jazyku maďarskom. V tých časoch mala škola aj priestorové problémy, v núdzi sa vyučovalo aj v kabinetoch.
Výraznejšie zmeny nastali 1. 2. 1967. Škola bola umiestnená do trojposchodovej budovy na Budovateľskej ulici 32 v Komárne. Materiálovo a priestorovo sa podmienky podstatne zlepšili v roku 1991, kedy bola dokončená a odovzdaná do užívania nová budova prepojená s pôvodnou. Koncom '90-tych rokov sa v týchto priestoroch nachádzali dve školy: Stredné odborné učilište a Obchodná akadémia. 1. januára 2003 nastala zmena, keď sa obe školy zlúčili a odvtedy bol názov školy Združená stredná škola obchodu a služieb. Od šk. r. 2009/2010 je názvom školy: "Stredná odborná škola obchodu a služieb – Kereskedelmi és Szolgáltatóipari Szakközépiskola".

</doc>
<doc id="295473" url="https://sk.wikipedia.org/wiki?curid=295473" title="Felipe González">
Felipe González

Felipe González Márquez (* 5. marec 1942, Sevilla) je španielsky politik, dlhoročný generálny tajomník hlavnej španielskej ľavicovej strany Španielska socialistická robotnícka strana (19741997) a tretí predseda vlády od španielskeho prechodu k demokracii (19821996).
Život a kariéra.
Počas štúdií práv v Seville sa González zapojil najprv do kresťansko-demokratického, neskôr socialistického odboja proti režimu generála Franka, za čo bol roku 1971 zatknutý. Bol jednou z hlavných postáv pri obnove Španielskej socialistickej robotníckej strany roku 1974. Postupne sa mu podarilo presadiť vo vnútri strany opustenie marxistických pozícii a prechod k sociálne-demokratickému kurzu.
González bol ministerským predsedom 13 a pol roka a je tak jednou z najdlhšie vládnucich osôb v novodobej histórii Španielska. Pod jeho vedením sa strane PSOE podarilo dvakrát po sebe získať absolútnu väčšinu v španielskom 350 člennom Kongrese: 202 mandátov (48,1 % hlasov) v historickom víťazstve v roku 1982 a 184 v roku 1986; v roku 1989 potom získali jeho socialisti presnú polovicu, tj. 175 kresiel.
V roku 1993 stratila PSOE absolútnu väčšinu a musela utvoriť koalíciu s katalánskou stranou Convergència i Unió; v roku 1996 potom socialistov porazila Aznarova Ľudová strana. Do následujúceho roku bol González lídrom opozície.
Od roku 2000 bol poslancom španielskeho Kongresu, kde sa však pre iné aktivity stal chronickým absentérom, a preto sa z aktívnej politiky stiahol. V roku 2007 bol potom na samite EU menovaný predsedom tzv. Reflexnej skupiny (alebo „rady múdrych“), ktorej poslaním je formulácia vízií EU v dlhšom časovom horizonte.
Roku 1993 obdržal González Cenu Karola Veľkého.

</doc>
<doc id="295475" url="https://sk.wikipedia.org/wiki?curid=295475" title="Felipe González Márquez">
Felipe González Márquez



</doc>
<doc id="295479" url="https://sk.wikipedia.org/wiki?curid=295479" title="Stredná odborná škola drevárska (Topoľčany)">
Stredná odborná škola drevárska (Topoľčany)

Stredná odborná škola drevárska v Topoľčanoch so sídlom na Pílskej ulici č. 7 je stredná odborná škola zameraná na prípravu žiakov pre drevársky priemysel a výrobu nábytku. Je situovaná v blízkosti jednej z najväčších firiem na výrobu nábytku na Slovensku - Decodom s.r.o v Topoľčanoch.
História.
Mesto Topoľčany leží na Hornej Nitre a historicky je úzko späté s drevárskym a nábytkárskym priemyslom.Škola historicky prešla dlhým vývojom. 
Stredné odborné učilište nábytkárske v Topoľčanoch sa stalo priamym pokračovateľom odborného učilišťa pri n. p. Mier v Topoľčanoch, ktoré bolo založené v roku 1972. Od roku 1979 škola niesla nový názov Stredné odborné učilište nábytkárske (SOU nábytkárske) a pripravovala kvalifikovaných stolárov pre nábytkárske podniky na Slovensku.
V roku 1988 bola otvorená elokovaná trieda Strednej priemyselnej školy drevárskej vo Zvolene, pri SOU nábytkárskom v Topoľčanoch. Obe školy zostali pod jedným riaditeľstvom. V roku 1991 sa Stredná odborná škola drevárska od SOU nábytkárskeho delimitovala a začala pôsobiť v priestoroch učilišťa pod samostatným riaditeľstvom. 
Ďalšie zmeny.
V roku 2003 došlo k združeniu obidvoch škôl a vznikla Združená stredná škola drevárska a nábytkárska. 
V roku 2008 sa názov školy zmenil na Stredná odborná škola.
Od roku 2009 má škola názov Stredná odborná škola drevárska.
Súčasnosť.
V súčasnosti (2009) má škola 19 tried, ktoré navštevuje 484 žiakov. Neustále prebiehajú zmeny týkajúce modernizácie vyučovacieho procesu s využívaním IKT technológií a e-learningu. Škola získala finančné zdroje z Európskych štrukturálnych fondov na rekonštrukciu a modernizáciu v súvislosti so nížením energetickej náročnosti prevádzky. Vybudovalo sa Pilotné centrum odborného vzdelávania nábytkárskeho priemyslu v spolupráci s firmou Decodom s.r.o Topoľčany.
Škola sa aktívne prezentuje na medzinárodných výstavách, veľtrhoch, v rámci mesta i v masmediálnych prostriedkoch. Žiaci majú možnosť pracovať v rôznych záujmových krúžkoch a zapájajú sa do SOČ.

</doc>
<doc id="295480" url="https://sk.wikipedia.org/wiki?curid=295480" title="Colin Fleming">
Colin Fleming

Colin Fleming (* 13. august 1984, Linlithgow, Spojené kráľovstvo) je súčasný britský profesionálny tenista. Počas svojej kariéry vyhral 2 turnaje ATP vo štvorhre.

</doc>
<doc id="295482" url="https://sk.wikipedia.org/wiki?curid=295482" title="Jefferson Davis">
Jefferson Davis

Jefferson Davis (* 3. jún 1808, Fairview, Kentucky, USA – † 6. december 1889, New Orleans, Louisiana, USA) bol americký politik, v rokoch 18531857 vedúci ministerstva vojny a predovšetkým prvý a jediný prezident Konfederovaných štátov amerických.
Život a kariéra.
Medzi rokmi 1824 a 1828 študoval na Vojenskej akadémii Spojených štátov vo West Pointe. 17. júna 1835 sa aj cez odpor jeho otca oženil so Sarah Knox Taylorovou, dcérou neskoršieho amerického prezidenta Zachary Taylora. Jeho prvá manželka však už 15. septembra toho istého roku zomrela na maláriu.
Po smrti svojej ženy sa Jefferson Davis stiahol do ústrania a venoval sa predovšetkým farmárčeniu. Aj keď bol veľkým zástancom otrokárstva, mali jeho otroci relatívne vysokú mieru samosprávy a bolo k nim pristupované na vtedajšie pomery dosť benevolentným spôsobom.
26. februára 1845 sa znovu oženil a to za Varinu Howellovú. V rokoch 1846 až 1847 sa zúčastnil ako dôstojník mexicko-americkej vojny, pri ktorej vynikol svojou odvahou a bol postrelený do nohy. Zachary Taylor sa mu po konci vojny ospravedlnil za svoj predchádzajúci negatívny postoj a prehlásil, že jeho dcéra bola lepším sudcom než on sám.
V roku 1847 sa stal senátorom za Mississippi. Patril medzi odporcov kompromisu z roku 1850. V roku 1851 bol opäť zvolený senátorom, ale za krátky čas svoj mandát zložil a neúspešne kandidoval na guvernéra Mississippi. Vo voľbách ho porazil Henry Stuart Foote o 999 hlasov.
Potom podporoval prezidentskú kandidatúru Franklina Pierceho a po jeho zvolení sa stal v rokoch 1853 až 1857 sekretárom ministerstva vojny. Od roku 1857 bol opäť senátorom.
Aj keď bol najprv odporcom odtrhnutia južanských štátov od Únie, zmenil po zvolení Abrahama Lincolna svoj názor a 21. januára 1861 oznámil odtrhnutie štátu Mississippi. V období 18. februára 1861 až 10. mája 1865 bol prezidentom Konfederovaných štátov amerických.
Po konci občianskej vojny bol Davis dva roky väznený, v roku 1867 bol prepustený na kauciu. Roku 1874 bol opäť zvolený do Senátu, ale svojej funkcie bol na základe štrnásteho dodatku americkej ústavy zbavený.
Ku koncu svojho života napísal dve knihy: "The Rise and Fall of the Confederate Government" a "A Short History of the Confederate States of America", v ktorých popisoval dejiny štátov Konfederácie a americkej občianskej vojny.

</doc>
<doc id="295489" url="https://sk.wikipedia.org/wiki?curid=295489" title="Félix Houphouët-Boigny">
Félix Houphouët-Boigny

Félix Houphouët-Boigny (* 18. október 1905 Yamoussoukro – † 7. december 1993) bol v rokoch 1960 – 1993 prvým prezidentom afrického štátu Pobrežie Slonoviny.
Život a kariéra.
Houphouët-Boigny, syn kmeňového náčelníka, pochádza z pomerne bohatej plantážnickej rodiny (pestujúcej kávu a kakao) vo vtedajšej francúzskej kolónii. Vyštudoval lekársku akadémiu v Dakare, kde 1925 zložil skúšky a až do roku 1940 praktikoval ako lekár.
Po roku 1939 sa venoval plantážnictvu. Ako protest proti diskriminácii domorodých majiteľov plantáží založil v roku 1944 "Syndicat Agricole Africain" (SAA, ) s 20 000 členmi a stáva sa predsedom. V nej zjednotil robotníkov aj niektorých majiteľov plantáží, ktorí boli nespokojný so zvýhodňovaním francúzskych majiteľov plantáží (ktorých bola asi tretina) koloniálnymi úradmi. Jeho cieľom bol boj proti vtedy ešte rozšírenej nútenej práci na plantážach.
Z tejto organizácie vznikla v roku 1945 strana "Parti Démocratique de la Côte d'Ivoire" (PDCI, ). Ako poslanec francúzskeho parlamentu sa v Paríži stýkal s Komunistickou stranou Francúzska, a po prijatí francúzskej ústavy, ktorá len neuspokojivo riešila problematiku zámorských území, založil v Bamaku roku 1946 viacnárodnú stranu "Rassemblement Démocratique Africain" (RDA, ), ktorá bola činná vo väčšine krajín francúzskej západnej Afriky s cieľom jej dekolonizácie, a stal sa jej predsedom.
V päťdesiatich rokoch sa politicky preorientoval a stýkal sa s politikmi ako Robert Schuman a François Mitterrand. Roku 1956 bol menovaný ministrom pre otázky francúzskych zámorských území, podieľal sa na vypracovaní novej francúzskej ústavy, v roku 1959 ho Charles de Gaulle menoval ministrom poradcom. Po návrate na Pobrežie Slonoviny sa zasadil o nezávislosť krajiny, ktorá bola vyhlásená 7. augusta 1960. Vo voľbách toho istého roku bol väčšinou 98 percent hlasov zvolený prvým prezidentom, počas jeho vlády bol však v krajine zavedený model jednej strany (až do roku 1990), opozičné strany boli ilegálne. Z prvých pluralistických volieb v októbri 1990 vyšiel Félix Houphouët-Boigny víťazne. Laurent Gbagbo v nich Houphouët-Boignymu podľahol (toho 80% hlasov vynieslo k 7. mandátu). O mesiac neskôr získala Gbagbova FPI len 10 mandátov v parlamentných voľbách.
Za jeho prezidentstva udržovalo Pobrežie Slonoviny úzke vzťahy s Francúzskom a tiež Južnou Afrikou. Jeho pomerne jasné protikomunistické zameranie sťažovalo vzťah k ZSSR (diplomatické styky boli dlhý čas prerušené), ČLR bola uznaná až v 1987.
Medzi obyvateľstvom Pobrežia Slonoviny sa pre neho vžila prezývka „Starec“ (). Sám pri jednom prejavu v roku 1983 odhadol svoj majetok na „niekoľko miliárd CFA“ uložených „v zahraničí, vo Švajčiarsku“ ale aj „na Pobreží Slonoviny“.
Houphouët-Boigny, ktorý patril k popredným politikom Afriky a ktorého vládu možno v tamojších postkoloniálnych pomeroch označiť ako umiernenú, sa podieľal na niekoľkých nie vždy stopercentne akceptovaných rozhodnutiach:

</doc>
<doc id="295491" url="https://sk.wikipedia.org/wiki?curid=295491" title="Základná škola s materskou školou Jozefa Murgaša">
Základná škola s materskou školou Jozefa Murgaša

Základná škola s materskou školu Jozefa Murgaša, Horná ul. 22, Šaľa
História a súčasnosť.
Škola bola slávnostne odovzdaná do užívania 1. septembra 1972. Následne v roku 1973 boli odovzdané priestory telocvične a areál školy. Vtedy niesla názov Základná deväťročná škola Sídlisko Váh. Menšia zmena v názve nastala v roku 1983. Ruší sa deväťročná dochádzka na základných školách a ZDŠ sa mení na ZŠ. V roku 1985 sa stávame školou s rozšíreným vyučovaním matematiky a prírodovedných predmetov. Na 2. stupni vznikajú matematické triedy, do výučby sa zavádzajú prvé počítače. Po legislatívnych zmenách od školského roku 1996/1997 nesie škola názov ZŠ Sídlisko Váh - Horná 22 a po štyroch rokoch v školskom roku 2001/2002 z názvu vypadáva pre všetkých obyvateľov regióna tak známe Sídlisko Váh a škola od roku, keď vstupuje do právnej samostatnosti a oslavuje svoje 30. výročie založenia, nesie označenie ZŠ Horná 22 Šaľa. Toto netrvá dlho, lebo 20.2.2004 je našej škole prepožičaný čestný názov Základná škola Jozefa Murgaša, Horná 22, Šaľa. Posledným výrazným medzníkom školy je jej kompletná rekonštrukcia v lete 2008. Škola nielenže dostáva nový vzhľad, ale budujú sa aj dve triedy pre materskú školu. V septembri 2008 vítame žiakov do vynovených priestorov a deti MŠ z Nešporovej ulice do ich novej MŠ na Hornej ulici. V roku 2009 sa ZŠ Jozefa Murgaša, Horná 22 Šaľa a MŠ na Hornej ulici spájajú a vzniká 
ZŠ s MŠ Jozefa Murgaša, Horná 22 Šaľa.
Logo školy.
Logo školy má tvar kruhu. V kruhopise je uvedený názov - ZŠ Jozefa Murgaša, Horná 22, Šaľa. Pole loga je priečne rozdelené na dve časti. Ľavá horná časť s nákresom oblohy, rieky a lužných lesov symbolizuje názov, ktorý škole patril dlhé roky - ZŠ Sídlisko Váh Šaľa. Pravá dolná časť je obrazom zamerania školy a to rozšírené vyučovanie matematiky a prírodovedných predmetov. Hríb uprostred prekrýva dve skúmavky a spolu s dvoma ratolesťami symbolizuje biológiu a chémiu. Odmocnina a sčítanie 2+3 vpravo , pravouhlý trojuholník vľavo sú symbolom matematiky.
Riaditelia školy.
Vo funkcii riaditeľa školy pôsobili:

</doc>
<doc id="295494" url="https://sk.wikipedia.org/wiki?curid=295494" title="Luna 14">
Luna 14

Luna 14 () bola automatická medziplanetárna sonda zo Sovietskeho programu Luna. V roku 1968 sa stala štvrtou sovietskou umelou družicou Mesiaca. V katalógu COSPAR bola neskôr označená ako 1968-027A. 
Pred týmto letom, po úspešnej misii Luny 13, Sovieti vypustili ďalšiu z družíc, ktorá sa po havárii nosnej rakety nedostala ani na orbitu Zeme, preto nezískala označenie. V čase letu Luny 14 nebol závod medzi ZSSR a USA o prvenstvo v dosiahnutí Mesiaca ľuďmi ešte rozhodnutý.
Popis sondy.
Typ E-6LS bol vyrobený ako všetky Luny v konštrukčnom stredisku OKB-1, čo je dnešný RKK Energija v Koroljove. 
Hmotnosť sondy bola 1 700 kg, výrobné číslo 113.
Priebeh misie.
Štart nosnej rakety Molnija-M so sondou prebehol dopoludnia 7. apríla 1968 z kozmodrómu Bajkonur. Najprv bola vynesená na nízku obežnú dráhu 189-242 km nad Zemou (tiež uvádzaná ako parkovacia). Večer toho istého dňa bola prevedená prvá úprava (korekcie) dráhy, ktorá sa zmenila na viac výstrednú 160-270 km a z nej pokračovala ďalej k Mesiacu rýchlosťou 2,1 km/sec.
K Mesiacu sa dostala po troch dňoch letu večer, brzdiaci motor sa zapol automaticky a sonda zmenšila svoju rýchlosť na 1,2 km za sekundu. Tým sa z nej stala obežnica Mesiaca a začala plniť svoje úlohy z výšky 160-870 km. Do 30. apríla previedla 176 obehov a na Zem odoslala 97 rádiových relácií obsahujúcich namerané hodnoty, ktoré sa týkali mi. gravitačných zmien dráhy, meranie prúdov slnečného a kozmického žiarenia. Po vyčerpaní batérií sonda prestala vysielať.

</doc>
<doc id="295495" url="https://sk.wikipedia.org/wiki?curid=295495" title="František Benda (skladateľ)">
František Benda (skladateľ)

František Benda (* 22. november 1709 – † 7. marec 1786) bol český skladateľ a husľový virtuóz obdobia raného klasicizmu.
Životopis.
František Benda (starší brat skladateľa Jiřího Antonína Bendu) pochádzal z tkáčskej a muzikantskej rodiny. Jeho otec, tajný evanjelik, bol písmak. František hudobné vzdelanie získal v Prahe u jezuitov a Drážďanoch. Pôsobil postupne v šľachtických kapelách vo Viedni, Varšave a Berlíne. V roku 1733 sa stal členom kapely pruského kráľa Friedricha II.. František sa v kapele vypracoval, roku 1740 sa stal primášom a v roku 1771 koncertným majstrom pruskej dvorskej kapely. Kráľ Friedrich sa na jeho prosbu postaral o presídlenie celej rodiny trpiacej náboženským útlakom (rodičia aj súrodenci) do Berlína..
Dielo.
Ako huslista sa Benda vyznačoval brilantnou virtuozitou a neobyčajne spevným tónom, celkovou hudobnosťou a vnímavosťou. Ako autor uplatňoval živé prvky českej svetskej melodiky a rytmiky, čím sa odpútal od svojich hlavných vzorov Vivaldiho a Tartiniho. Rozvíja melodickosť a spevnosť, hlavne v adagiových vetách, a v husľových skladbách dochádza až k náznakom sonátovej formy. Vedľa Stamica sa jediný dopracoval osobitého slohu v husľovej hre, nezávislého od talianskej tradície; v kompozičnom štýle je považovaný za predchodcu klasicizmu, patril však skôr ku konzervatívnemu skladateľskému prúdu, ktorý sa nikdy plne neodpútal od barokového štýlu. Zložil 15 husľových koncertov a viac než sto ďalších skladieb pre sólové husle (sonáty, triové sonáty, capriccia). V symfóniách dodržuje vtedy obľúbený trojvetný typ barokovej symfónie neapolskej.

</doc>
<doc id="295496" url="https://sk.wikipedia.org/wiki?curid=295496" title="Eperjes">
Eperjes

Eperjes môže byť:

</doc>
<doc id="295497" url="https://sk.wikipedia.org/wiki?curid=295497" title="Charles Friedel">
Charles Friedel

Charles Friedel (* 12. marec 1832, Štrasburg – † 20. apríl 1899, Montauban) bol francúzsky chemik.
Spoločne so svojím priateľom J. M. Craftsom roku 1877 objavil dva typy chemických reakcií ktoré po nich boli pomenované, tzv. Friedel-Craftsova alkylácia a acylácia.
Životopis.
Friedel študoval od roku 1850 v Štrasburgu prírodné vedy a po prerušení roku 1852 pokračoval v štúdiu na parížskej Sorbonne. V rokoch 1856 až 1870 pracoval ako správca zbierok minerálov univerzity "École de Mines". V tom čase bol tiež činný v laboratóriu školy "École de Medicine" kde si pod vedením C. A. Wurtza prehĺbil svoje znalosti chémie. Roku 1860 sa tu zoznámil s J. M. Craftsom a po svojej doktorskej promócii roku 1869 nastúpil od roku 1871 na miesto docenta na École Normale Supérieure. V roku 1876 sa stal profesorom mineralógie na Sorbonne. Roku 1884 po smrti C. A. Wurtza prevzal jeho miesto profesora organickej chémie.
Od roku 1889 bol súčasne predsedom komisie ktorej cieľom bolo previesť reformu názvoslovia organických zlúčenín.
Jeho synom bol mineralóg a kryštalograf Georges Friedel (18651933).

</doc>
<doc id="295499" url="https://sk.wikipedia.org/wiki?curid=295499" title="W-CDMA">
W-CDMA

W-CDMA (Wideband Code Division Multiple Access) je európsko-japonský 3G štandard siete mobilných telefónov. Je súčasťou rodiny 3G štandardov ITU-2000. 
Definuje aj terestrickú (pozemnú) aj satelitnú mobilnú službu. Tej pozemnej sa hovorí UTRA (UMTS Terrestrial Radio Access). Satelitná S-UMTS alebo USRA sa zatiaľ ani vzdialene neblíži implementácii.
Z dôvodu širšej kompatibility je tu definovaný frekvenčne delený duplex (FDD či UTRA FDD) pre párové spektrum a časovo delený duplex TDD pre spektrum nepárové, nazývaný aj TD-CDMA alebo UTRA TDD. Šírka pásma je štandardne 5 MHz, zvažujú sa aj časti a násobky tejto základnej šírky pásma.
Štandard W-CDMA sa často označuje aj ako UMTS - zatiaľ čo W-CDMA je technický názov naznačujúci, že ide o širokopásmové CDMA, teda WideBand CDMA. Označenie UMTS je názov ekonomicko-politický.
Prvá sieť založená na W-CDMA odštartovala v Japonsku v roku 2001 a išlo o sieť Foma spoločnosti NTT DoCoMo.

</doc>
<doc id="295501" url="https://sk.wikipedia.org/wiki?curid=295501" title="1. súkromné gymnázium v Bratislave">
1. súkromné gymnázium v Bratislave

1. súkromné gymnázium v Bratislave je osemročné súkromné gymnázium, ktoré sídli v bratislavskej mestskej časti Ružinov.
História.
Gymnázium bolo založené v júli 1991 Ing. Františkom Tóthom († 2006), RNDr. Máriou Smrekovou, RNDr. Danou Jančínovou a Annou Cifrovou. Prvé vyučovanie sa začalo 2. septembra 1991 na Čapkovej ulici. V roku 2002 sa škola presťahovala do moderne zrekonštruovanej budovy na Bajkalskej ulici.
Riaditelia školy.
Prvým riaditeľom bol Ing. František Tóth. Od 2002 do 2006 bola riaditeľkou RNDr. Dana Jančinová. Od 2006 do 2018 bola riaditeľkou RNDr. Mária Smreková. Od 1. 9. 2018 až do súčasnosti je riaditeľkou školy RNDr. Dana Jančinová.

</doc>
<doc id="295502" url="https://sk.wikipedia.org/wiki?curid=295502" title="Phạm Tuân">
Phạm Tuân

Phạm Tuân (* 14. február 1947, dedina Quốc Tuấn, severná provincia Thái Bình, Severný Vietnam, dnes Vietnam) je severovietnamský vojenský letec a kozmonaut, ktorý letel do vesmíru roku 1980 v rámci programu Interkozmos. Bol prvým kozmonautom z Ázie, zo Zeme potom v poradí 96.
Život.
Pochádzal z početnej roľníckej rodiny, ktorá celá pracovala v miestnom poľnohospodárskom družstve. V roku 1955 šiel do školy a stal sa členom Komunistického zväzu mládeže. Po skončení školy roku 1963 nastúpil do armády. Pilotný výcvik urobil v ZSSR a potom spolu so ženou bojovali vo vojne vo Vietname. Mal za sebou ako vojenský letec radu vzdušných súbojov s lietadlami USA a tiež ako vôbec prvý človek na svete zostrelil v roku 1972 zo svojho MIGu lietajúcu pevnosť B-52, za čo ho vyznamenala vláda titulom Hrdina Vietnamskej socialistickej republiky. Mal v tom čase 25 rokov. Po vojne nastúpil v ZSSR na leteckú akadémiu J. Gagarina a bol tu tiež vybraný do prvej skupiny kozmonautov medzinárodného programu Interkozmos. V čase letu bol podplukovník. 
Let do vesmíru.
V lete zo Sojuzom 37 štartoval vo funkcii kozmonaut výskumník z kozmodrómu Bajkonur pod velením kozmonauta Gorbatka. Obidvaja kozmonauti sa pripojili k orbitálnej stanici Saljut 6, kde už bol pripojený Sojuz 36. Spoločne zo sovietskymi kozmonautmi Leonidom Popovom a Valerijom Riuminom plnili pripravené úlohy šiestej medzinárodnej posádky a v poriadku s druhou loďou, teda Sojuzom 36 vrátili na Zem po 188 hodinách strávených v kozme. Pristáli v kabíne lodi na padákoch na územie Kazachstanu. Loď Sojuz 37 zostala u stanice ako záložná.. 
Po lete.
Po skončení letu dokončil štúdium akadémie. Neskôr bol povýšený na generála a poverený vedením oddelenia obranného priemyslu na Ministerstve obrany v Hanoji. S manželkou majú spolu jednu dcéru, ktorá sa im narodila v roku 1976.

</doc>
<doc id="295503" url="https://sk.wikipedia.org/wiki?curid=295503" title="Pham Tuân">
Pham Tuân



</doc>
<doc id="295504" url="https://sk.wikipedia.org/wiki?curid=295504" title="Pham Tuan">
Pham Tuan



</doc>
<doc id="295505" url="https://sk.wikipedia.org/wiki?curid=295505" title="Maison Folie">
Maison Folie

Maison Folie de Wazemmes je verejná budova a kultúrne centrum v meste Lille.
Fakty.
Názov: Maison Folie de Wazemmes, Lille, Francúzsko
Autor: Architektonické štúdio NOX (Holandsko)/ Lars M. M. Spuybroek
Zastavaná plocha: 5 395 m2
Rok vyhlásenia súťaže: 2001
Trvanie rekonštrukcie: 2003-2004
Otvorenie: 6. marec 2004
Náplň stavby: pôvodne textilná fabrika Leclercq; dnes umelecko-kultúrne centrum
Súvislosti.
pojem wazemmes
Wazemmes je jednou z mestských štvrtí francúzskeho mesta Lille [7.obvod], na okraji ktorého vzniká samostatne ako sústava víkendových domov, do ktorej je od roku 1830 vsadený priemysel, nenávratne meniaci chrakter a obraz mesta. V roku 1858 sa podľa dekrétu z Plombières podpísaného Napoleonom III. stáva časťou Lille, od ktorého je však ešte v 50. rokoch 20.storočia životom mesta oddelené. Toto spoôsobuje aj nekompatibilná sieť komunikačných a dopravných línií, najmä železnice rýchlovlaku TGV, nižšie spoločenské vrstvy so zlou reputáciou a rozpínajúcou sa chudobou. Wazemmes bolo postupne začleňované do siete Lille, revitalizované, verejné priestory upravované, ulice a námestia naplnené kultúrou a voľným časom na vyššej úrovni.
Lille
V roku 2004 európske hlavné mesto kultúry s miliónovou aglomeráciou predstavuje systém ‘mestá v meste’, kde každá jednotka má vlastnú viacuzlovú sieť. Jedným z takýchto uzlov sa stáva aj Maison Folie de Wazemmes a to s celomestským významom . Dom sám je zhlukom miest prepojených líniami. V Lille, rovnako ako v iných významných metropolách Európy [napríklad Rotterdam, Hamburg, Glasgow] sa umenie sťahuje do bývalých tovární a hál a takto oživuje identitu miest a oblastí.
Koncept.
[prebratá idea arch. štúdia nox]
01 program
heterogénnosť: predpokladom pre vytvorenie siete v rámci objektov je heterogénnosť zástavby okolia, rôznorodosť mierky, živá križovatka obchodu
úspornosť: vloženie nového objektu, veľkého ale zároveň ekonomicky spracovaného vnútri, utvorí príležitosť pre viacero funkcií a programov
os kvantity: šetrnosť a ohľaduplnosť k prostrediu a okolitej zástavbe
os kvality: vnútorná dynamika a rôznorodosť vychádzajúca z veku a kultúry
02 krajina
pojem architektúra sa v spoločenských zmenách stáva spojkou, čo dokumentuje množstvo zahrnutých funkcií (detské ihrisko + reštaurácia + škola umenia + výstavy + ‘partyroom’ + domov umelcov), dokonca tiež zabezpečuje bezkolíznosť prevádzok prostredníctvom segregácie v hodine dňa a v dni týždňa
03 image
spomienka: objekt s ešte stále priestorovo-orientačným významom 
novosť: nová budova = sale de spectacle (sála pre predstavenia) + studios, znamená novú konštrukciu, introvertnú čiernu krabicu, ktorej fasáda uzatvára ulicu, a ktorej žiarivý plášť odkazuje na pulzujúci pohyb života a umenia; konštrukcia bola vygenerovaná pomocou výpočtovej techniky, smer zvislej tektoniky sa odvoláva na pôvodnú fasádu. Zážitok sa rovná celej sade pocitov a dojmov z dynamiky pri chôdzi či jazde, znásobený premennou času v priebehu dňa a teda zmenou polohy slnka a dopadu slnečných lúčov v rámci dňa a tiež roka.
Objem a funkcia.
Ide o polorenováciu textilnej fabriky s novými fukciami tvoriacimi pestrú škálu. Umenie a jeho tvorba a výuka, byty a ateliéry umelcov (z toho tri pre zvuk a audiovizuálne umenie a tri pre umelcov),spoločenské priestory architektov, kancelárie, výstavné priestory s plochou 350 m2 pre pravidelné expozície, turecké kúpele hammam, malé gastronomické zariadenie (piváreň a jedáleň so 70 miestami taktiež pre obyvateľov a príležitostné oslavy), priestory pre malé oslavy, malá knižnica, detské ihrisko a starostlivosť o deti . 
Nová budova je viacúčelovou halou z nehrdzavejúcej ocele určená pre koncerty, divadelné predstavenia, módne prehliadky. Pojme 750 osôb a, samozrejme, tiež zariadenie a vybavenie súvisace s divadelnými, tanečnými a hudobnými výstupmi. 
Spojenie hmôt zabezpečuje ‘mineral landscape’ / ‘mineral garden’, t.z. zvlnená krajina ako podklad pre okolité aktivity / zvlnená záhrada, inšpirovaná menšími súkromnými i verejnými záhradami. 
Dispozícia budov okolo nádvoria je typická pre priemysel 19. storočia, v detaile možno pozorovať starostlivo prevedený motív na tehlách.

</doc>
<doc id="295506" url="https://sk.wikipedia.org/wiki?curid=295506" title="Indiana Jones a chrám skazy">
Indiana Jones a chrám skazy

Indiana Jones a chrám skazy () je voľným pokračovaním filmu "Indiana Jones a dobyvatelia stratenej archy". Tretí diel (1989) bol pomenovaný "Indiana Jones a posledná krížová výprava", štvrtým dielom (2008) je "Indiana Jones a Kráľovstvo krištáľovej lebky".
Dej.
Dej sa odohráva o rok skôr oproti prvému dielu, roku 1935. Indiana (Harrison Ford) sa tentokrát v šanghajskom klube zapletie s čínskym gangsterským bossom. V hre je vzácna čínska soška a vzácny diamant – a Jonesov život. Hrdinný univerzitný profesor sa tentokrát spoločne so speváčkou Willie a chlapcom Kraťasom dostáva až k srdcu kanibalistickej náboženskej sekty, uznavajúcej pradávnu bohyňu Kálí.

</doc>
<doc id="295507" url="https://sk.wikipedia.org/wiki?curid=295507" title="Indiana Jones and the Temple of Doom">
Indiana Jones and the Temple of Doom



</doc>
<doc id="295508" url="https://sk.wikipedia.org/wiki?curid=295508" title="Indiana Jones a Chrám skazy">
Indiana Jones a Chrám skazy



</doc>
<doc id="295509" url="https://sk.wikipedia.org/wiki?curid=295509" title="Drúzovia">
Drúzovia

Drúzovia alebo drúzi (jednotné číslo: "drúz", žen. rod: "drúzka"; arab. jedn. č.: درزي - "darzí" alebo "durzí", mn. č. دروز, "durúz"; hebr.: דרוזים, "druzim") sú nábožensko-etnická komunita žijúca v Libanone, Izraeli a Sýrii, pôvodne však pochádzajúca z Egypta. Drúzovia sa odštiepili začiatkom 11. storočia (v roku 1017) od šiitskej vetvy ismailitov. Ide o značne uzavretú komunitu, do ktorej teologicko-filozofického systému nie je každý zasvätený. V súčasnosti žije na svete približne milión drúzov. V minulosti boli drúzi veľmi ovplyvnení novoplatonskou a gnostickou filozofiou. Veria aj v prevteľovanie duší. Na svoju vieru nikoho neobracajú a je dokonca nemožné k nim konvertovať. Namiesto piatich stĺpov, ktoré sú základom islamu, uznávajú tzv. sedem povinností. Medzi ich špecifikum patrí lojalita k štátu, v ktorom žijú. Na vlastnú žiadosť napríklad slúžia v izraelskej armáde.
O drúzoch sa zmieňuje už židovský cestovateľ Benjamín z Tudely, keď okolo roku 1165 navštívil oblasti, kde drúzi žili; mylne ich pokladá za pohanov.

</doc>
<doc id="295510" url="https://sk.wikipedia.org/wiki?curid=295510" title="Grumman XF5F Skyrocket">
Grumman XF5F Skyrocket

Grumman XF5F Skyrocket bol prototyp dvojmotorového palubného stíhacieho lietadla. V čase jeho vzniku začali v službe na lietadlových lodiach jednoplošné lietadlá vytlačovaľ dvojplošníky a preto bola jeho koncepcia pomerne odvážna. Existovala tiež pozemná verzia tohto typu, označená Grumman XP-50.
Stavbu prvého prototypu, označeného "XF5F-1", objednalo americké námorníctvo (US Navy) 30. júna 1938. Dvojmotorový dolnoplošník s dvojicou motorov Wright XR-1820-40 Cyclone, mal krátky trup, ktorý nepresahoval pred nosnú plochu. Pôvodne mal niesť dva kanóny Madsen kalibru 25 mm.
Prvý let probehol 1. apríla 1940. Ukázali sa problémy s chladením oleja. Chladič oleja bol preto upravený. Zmeny boli uskutočňované aj v iných častiach projektu. Kabína dostala nový, nižší prekryt, výzbroj bola redukovaná na štyri guľomety kalibru 12,7 mm, prepracované kryty motorov a pridané aerodynamické kryty vrtúľ. Hlavné úpravy boli dokončené 15. júla 1941. Ďalšia rada testov pokračovala až do polovice januára 1942. V tom čase už ale firma Grumman začala pracovať na projekte modernejšieho palubného stíhača XF7F-1 a testy typu XF5F slúžili hlavne k urýchlení jeho vývoja. Prototyp slúžil k testom, dokiaľ nebol 11. decembra 1944 poškodený pri pristátí na brucho.

</doc>
<doc id="295511" url="https://sk.wikipedia.org/wiki?curid=295511" title="Renault 3">
Renault 3

Renault 3 (skrátene R 3, interné označenie "R1121") bola lacnejšia a minimálne vybavená verzia automobilu Renault 4, vyrábaná v rokoch 1961–1962. 
Bola určená len pre francúzsky trh a k dostatiu v jedinom odtieni šedej farby, zvanej "Pyramid grey". Na prvý pohľad sa od Renaultu 4 líšila absenciou okna medzi C a D stĺpkom. Vybavená bola malým motorom o objeme 603 cm³ odvodeným z predchodcu, Renault 4CV. V období od júla 1961 do septembra 1962 bolo vyrobených len 2 526 vozidiel.

</doc>
<doc id="295512" url="https://sk.wikipedia.org/wiki?curid=295512" title="Ligotavka žltoškvrnná">
Ligotavka žltoškvrnná

Ligotavka žltoškvrnná ("Somatochlora flavomaculata") je druh vážky z čeľade ligotavkovité ("Corduliidae").
Opis.
Zadoček ligotavky žltoškvrnnej má dĺžku 34-40 mm. Hruď má zelenú s kovovým leskom. Oči sú lesklé, na temene sa dotýkajú v priamke. Na čele medzi očami má dve nespojené žlté škvrny. Pri základni zadných krídiel môže mať malé žltasté škvrny, inak sú krídla číre. Nohy má čierne. Zadoček je veľmi tmavo zelený s bronzovým leskom so žltými škvrnami na boku piateho až ôsmeho článku.
Nymfa (larva) je dlhá až 21 mm. Na tele je ochlpená. Na chrbte zadočka má trne a na boku 9. článku má aj bočné trne.
Výskyt.
. Vyskytuje sa vo veľkej časti Európy, kde je na väčšine územia ohrozená.
Spôsob života.
Vajíčka aj nymfy môžu prečkať niekoľko týždňov sucha. Nymfa sa vyvíja až 4 roky. Dospelé jedince lietajú od mája do augusta. Vyskytujú sa v nížinách na zarastených močiarnatých či rašelinných vodách. Samičky znášajú vajíčka za kolísavého letu na bahnitú plytčinu.

</doc>
<doc id="295525" url="https://sk.wikipedia.org/wiki?curid=295525" title="Kazachovia">
Kazachovia

Kazachovia alebo zriedkavo Kazaši (kazašsky: "qazaqtar / қазақтар") sú turkický národ pozostávajúci asi zo 14 miliónov ľudí, ktorí žijú v strednej Ázii. Hovoria po kazašsky.
Krajiny, kde žijú Kazachovia:

</doc>
<doc id="295526" url="https://sk.wikipedia.org/wiki?curid=295526" title="Ken Skupski">
Ken Skupski

Ken Skupski (* 9. apríl 1983, Liverpool, Spojené kráľovstvo) je súčasný britský profesionálny tenista. Počas svojej kariéry vyhral 2 turnaje ATP vo štvorhre.

</doc>
<doc id="295528" url="https://sk.wikipedia.org/wiki?curid=295528" title="Stredná odborná škola (Púchov, Terézie Vansovej 1054/45)">
Stredná odborná škola (Púchov, Terézie Vansovej 1054/45)

Profil školy.
Stredná odborná škola Púchov zahŕňa 4 bývalé právne školské subjekty a to SPŠ Púchov, ktorá sa 1. septembra 1996 zlúčila s SPŠCH Púchov. Od 1. septembra 2000 sa k týmto subjektom pričlenilo SOU Matador a. s. Púchov a od 1. septembra 2005 aj ZSŠ odevná Púchov. Škola pripravuje absolventov trojročných učebných odborov na pokračovanie v nadstavbovom štúdiu a ostatných absolventov pripravuje tak, aby si po skončení štúdia našli uplatnenie a zamestnali sa v regióne a jeho blízkom okolí.
Výučba v škole sa realizuje v dvoch strediskách, a to v stredisku č. 1 v budove Inštitútu vzdelávania (pri Continental Matador a.s. Púchov) a v stredisku č. 2 na Kolonke. Škola na svoj vzdelávací proces využíva odborné učebne, vlastné dielne a odborné pracoviská v podnikoch v regióne Púchov a v blízkom okolí, na iných vysokých školách v blízkom regióne, na Slovensku alebo v zahraničí.
Vzdelávanie v školskom roku 2010/2011.
Učebné odbory – 3. ročné.
Absolventi získajú výučný list, môžu pokračovať v nadstavbovom štúdiu na škole a získajú maturitné vysvedčenie.

</doc>
<doc id="295531" url="https://sk.wikipedia.org/wiki?curid=295531" title="VSŽ Košice v sezóne 1985/1986">
VSŽ Košice v sezóne 1985/1986

VSŽ Košice v sezóne 1985/1986 hrali 22. sezónu v najvyššej súťaži. Sezóna začala víťazstvami na Sliezskom pohári v Opave, víťazstvom na Pohári SNP v Banskej Bystrici a druhým miestom na turnaji o Pohár Zväzu československo-sovietskeho priateľstva. Sezóna bola zakončená prvým majstrovským titulom v histórii klubu.Trénermi Telovýchovnej jednoty Východoslovenských Železiarní Košice boli Ján Selvek a Július Kovács.Od tejto sezóny sa v lige hrá už aj na play-off. VSŽ Košice vyhrali základnú časť a vo štvrťfinále sa stretli so Spartaou Praha, ktorú porazili 3:1 na zápasy. 21.1.1986 ešte počas základnej časti strelil Mojmír Božík 3.000 gól Košíc v najvyššej súťaži. Bolo to v zápase v Českých Budějoviciach proti domácemu celku. Igor Liba sa stal najproduktívnejším hráčom základnej časti s počtom 54 bodov a Ján Vodila spolu s Vladimír Růžička z CHZ Litvínov boli najlepši strelci ligy. Obaja mali na svojom konte 28 gólov po Základnej časti.V semifinále TJ VSŽ Košice naratili na tím Tesla Pardubice. V ozhodujucom piatom zápase si oceliari poradili zo súperom presvedčivo 4:1 a postúpili do finále. Vo finále naazil tím z ďalekého východu federácie na Duklu Jihlava 11-násobného majstra československa. V tejto sérii platilo heslo môj dom, môj hrad. Košice do série vstúpili výborne keď vyhrali doma oba zápasy. V jihlave však prehrali prvý zápas a druhý až na nájazdy. V poslednom rozhodujúcom zápase, ktorý sa konal 21. marca 1986 na Zimnom štadióne Ladislava Tojáka v Košiciach. Bol to historický deň celého mesta a dá sa povedať aj celého Východného Slovenska. Zápas skončil 3:3 v riadnom hracom čase a tak nasledovalo predĺženie 3x5 minút. Ani v ňom však nepadol gól a museli nasledovať trestné strieľania v ktorých po víťaznom góle Viliama Belasa putoval pohár do Košíc. Finálový zápas sa skončil o 20.30 hod. Medaily hráčom a realizačnému tímu odovzdali Ing. Dr. R. Jančuška a O. Faraizel. Pohár mastra prebral kapitán tímu Igor Liba.Po skončení seóny vyhlásili v Skalici výsledky TOP ankety, kde sa vyhodnotili najlepší hráči a tréneri uplynulej sezóny. Košice v nej mali svoje zastúpenie medzi dvojicou hráčov: M. Božík a I. Liba a v súťaži o najlepšich trénerov Selveka s Kovácsom. Všetci menovaný sa stali víťazmi vo svojich kategóriách.
Príprava.
Sliezsky pohár.
Opava 13. augusta - 16. augusta 1985
Skupina B.
góly Košíc: Mažgut 3, Danko, Jabcon, Staš, J.Bondra
góly Košíc: Žabka 2,Kapusta, Brúsil, Štefanovič, J.Bondra, Svitek
góly Košíc: Svitek, Jabcon, M.Ihnačák, Staš
Finále.
góly Košíc: Staš, žabka, Jabcon, M.Ihnačák, Svitek
Pohár SNP.
Banská Bystrica 28. augusta - 30. augusta 1985
Pohár ZČSSP.
Skupina D.
Košice 21. augusta - 23. augusta 1985
Finále.
Martin 11. december - 13. december 1985
góly Košíc: Staš
góly Košíc: M.Ihnačák 2, Hriňák, Jančuška
góly Košíc: Štefanovič 3, M.Ihnačák 2, Žabka 2, Staš, Danko
Sezóna.
Káder.
Tréneri
Liga.
Herný systém.
Ligu hralo 12 klubov. Najskôr sa stretli všetky družstvá dvojkolovo každý s každým, čiže 22 zápasov (1 zápas vonku a 1 zápas doma). Po tejto prvej časti nasledovala druhá, kde sa párne družstvá stretli s nepárnymi po úvodnej časti. Výsledky prvých 22. kôl sa započítavali. Po základnej časti nasledovalo klasické play-off: štvrťfinále, semifinále a zápasy o umiestnenia sa hrali na 2, finále na 3 víťazné zápasy.
V play-off sa pri nerozhodnom výsledku predlžovalo 3 x 5 minút. Ak sa ani v predĺžení nerozhodlo, nasledovali samostatné nájazdy. Každú sériu nájazdov absolvovali traja hráči z jedného a traja z druhého družstva; ak sa v sérii nerozhodlo, pokračovali rovnakí hráči až do rozhodnutia, takže koniec zápasu nastal až po ukončení celej série.

</doc>
<doc id="295533" url="https://sk.wikipedia.org/wiki?curid=295533" title="Adlerka">
Adlerka



</doc>
<doc id="295534" url="https://sk.wikipedia.org/wiki?curid=295534" title="Základná škola (Spišská Nová Ves, Komenského 2)">
Základná škola (Spišská Nová Ves, Komenského 2)

Základná škola Komenského 2, Spišská Nová Ves je základná škola v Spišskej Novej Vsi.
Škola je klasickou základnou školou so špecifikom vyučovania matematiky Hejného metódou a má taktiež zriadené športové triedy so zameraním na ľadový hokej. 
Od školského roku 2009/2010 je riaditeľom školy Peter Kresťanko. Cieľom školy je vychovať z detí úspešných mladých ľudí, ktorí budú pripravení na ďalšie štúdium na stredných školách, ktroých nezaskočí žiadna výzva a dokážu si poradiť so všetkým, čo im život prinesie. Vyznačujeme sa pozitívnym prístupom k žiakom a vzdelávaniu, skvelým učiteľským kolektívom a vynovenými školskými priestormi poskytujúcimi nielen podnetné prostredie k vzdelávaniu, ale aj k športu a oddychu. škola disponuje krásnym školským areálom rozdeleným na viaceré sekcie - vzdelávacia, oddychová a športová. škola je kompletne zateplená a zmodernizovaná. Ušetrené finančné prostriedky každoročne investuje do zlepšenia výpočtovej techniky. Má postavený vlastný server a viacero prírodovedných učební - fyzika, chémia, biológia, geografia. 
Škola razantne napreduje aj vo výučbe cudzieho jazyka, konkrétne angličtiny. Dôkazom je viacero úspešných žiakov na krajských kolách z anglického jazyka.
V oblasti IKT techniky vychovala množstvo úspešných žiakov, ktroí dnes pracujú v prestížnych firmách ako ESET a HP.
História.
Škola bola otvorená 1. septembra 1976 a prvým riaditeľom bol Emil Samoľ. Už v roku 1978 boli zriadené športové triedy so zameraním na ľadový hokej. Triedy s rozšíreným vyučovaním cudzieho jazyka boli zavedené v roku 1987.
Na pozíciu riaditeľky v 1990 nastúpila F. Vantušková. Od roku 1996 je vyučovanie prvého stupňa v rámci programu "Krok za krokom". Škola sa v roku 1999 zapojila sa do projektu Infovek a v roku 2005 sa stala školiacim centrom Infoveku. Od roku 2006 je aj školiacím strediskom Microsoft IT Academy. Medzi riaditeľmi školy pôsobila aj M. Melikantová od roku 1999. 
Súčasnosť školy.
Škola je zapojená v projektoch "Krok za krokom", "Zdravá škola", "Infovek E-twinning", "Otvorená škola", "Digitálni Štúrovci". Z oblasti informačných technológii sú to projekty "Baltík 3", "Mladí vývojári", "Škola budúcnosti" a "Microsoft IT Academy", ktorá je určená aj pre verejnosť. Z umeleckých oblastí je to "Fotoškola" - krúžok digitálnej forografie a "Európa v škole" zameraná na výtvarné a literárne práce. Zaujímavým špecifikom školy je vyučovanie matematiky Hejného metódou. 
Úspechy školy.
Škola bola ocenená v celoslovenských súťažiach (prírodovedná oblasť, športová oblasť, cudzie jazyky, literárne práce, výtvyrné práce, programovanie...). Ďalej sa škole podarilo získať a úspešne realizovať projekty: "Modernizácia vyučovacieho procesu", "Príprava a organizovanie školení v rámci IKT", "Výchova reprezentantov SR v ľadovom hokeji, každoročne škola žne úspechy v biologickej olympiáde a taktiež vo florbale žiakov základných škôl."
Škola uskutočnila za posledné roky posun v kvalite vzdelávacieho procesu, čoho dôkazom je ajj jej rast na portáli skoly.ineko.sk.
Zdroje.
Školská brožúra, Webová stránka školy

</doc>
<doc id="295535" url="https://sk.wikipedia.org/wiki?curid=295535" title="Katedrála a metropolitný kostol svätého Petra v Yorku">
Katedrála a metropolitný kostol svätého Petra v Yorku

Katedrála a metropolitný kostol Svätého Petra v Yorku (), známa ako Yorská katedrála, je gotická katedrála v meste York v Anglicku a je najväčšia svojho druhu v Severnej Európe. Je sídlom Arcibiskupa z Yorku (druhého najvyššieho hodnostára anglikánskej cirkvi) a katedrálou Yorskej diecézy.
Opis.
Vyznačuje sa bohato zdobenou hlavnou chrámovou loďou v perpendikulárnom slohu dokončenou roku 1338, veľkým mozaikovým východným oknom zhotoveným roku 1408, najväčším stredovekým mozaikovým oknom na svete. V severnej priečnej lodi sa nachádza okno piatich sestier s oblúkmi vysokými 16 m a v južnej priečnej lodi známe kruhové okno.
Dejiny.
Prvou cirkevnou stavbou, na mieste, kde stojí súčasná katedrála, bol drevený kostol postavený roku 627 v rýchlosti k pokrsteniu Edwina, kráľa Northumbrie. Potom bola roku 630 zahájená stavba kamennej stavby, dokončenej roku 637. Kostol začal skoro chátrať a od roku 670 bola prevádzaná jeho oprava vrátane neskoršej výstavby školy a knižnice, ktoré boli v 8. storočí jedny z najväčších na severe Európy. 
Roku 741 bol kostol zničený ohňom a bol obnovený do robustnejšej podoby. Roku 1066 tu bol korunovaný Viliam I. za anglického kráľa. V období na začiatku 11. storočia bol kostol niekoľkokrát poškodený ohňom a znovu opravovaný už v normanskom slohu.
Stavba gotickej katedrály, ktorá mala byť porovnateľná s Canterburskou katedrálou, bola zahájená roku 1220. Prvými časťami boli severné a južné priečne chrámové lodi dokončené roku 1250 v ranogotickom slohu. Bola tiež dokončená stavba masívnej hlavnej veže s drevenou strechou. 
Stavba kapituly bola začatá v 60. rokoch 13. storočia a bola ukončená roku 1296. Široká hlavná loď bola budovaná od 80. rokov 13. storočia na normanských základoch. Vonkajšia strecha bola dokončená roku 1330, ale strop bol hotový až roku 1390. Stavba ďalej pokračovala vo východnom krídle. Roku 1407 sa zrútila hlavná veža, piliere potom boli zosilené a nová veža bola dokončená roku 1420. Západné veže boli postavené v rokoch 1433 až 1472. Stavba katedrály bola dokončená roku 1472 kedy bola tiež vysvätená. 
Reformácia cirkvi za Henricha VIII. viedla k ustanoveniu prvého anglikánskeho arcibiskupa, strate pokladov katedrály a pozemkov, ktoré k nej patrili. V dobe vlády Alžbety I. boli odstraňované všetky katolícke znaky – boli zničené mnohé náhrobky, okna a oltáre. V čase občianskej vojny bolo mesto obsadené Cromwellovym vojskom, ale jeho veliteľ Thomas Fairfax nepripustil poškodenie katedrály.
V rokoch 1730 až 1736 bola vytvorená nová mramorová podlaha chrámu a od roku 1802 bola zahájená kompletná obnova katedrály. Avšak 2. februára 1829 bola katedrála v dôsledku podpaľačského útoku poškodená požiarom. Oheň zničil východné krídlo a ďalší požiar roku 1840 spôsobil zničenie strechy nad hlavnou chrámovou loďou, juhovýchodnej veži a južnej chrámovej lodi. Obnova požiarmi poničenej katedrály bola zahájená až roku 1858.

</doc>
<doc id="295537" url="https://sk.wikipedia.org/wiki?curid=295537" title="Daniel Burbank">
Daniel Burbank

Daniel Christopher Burbank (* 27. júl 1961, Manchester, Connecticut, USA) pôvodne pilot pobrežnej stráže USA, je od mája 1996 astronautom NASA. Má za sebou dva krátkodobé kozmické lety raketoplánom na Medzinárodnú vesmírnu stanicu (ISS) a jeden let Sojuzom s dlhodobým pobytom na ISS ako člen expedície 29 a 30. Celkom strávil vo vesmíre 248 dní.
Daniel Burbank je ženatý, má dve deti.
Život.
Pilot.
Daniel Burbank sa narodil v Manchesteri v štáte Connecticut, detstvo a mladosť prežil v neďalekom meste Tolland, tu tiež do roku 1979 navštevoval strednú školu. Potom študoval na Akadémii pobrežnej stráže (), roku 1985 tu získal titul bakalára elektrotechniky. 
Od mája 1985 slúžil na lodi Gallatin WHEC-721 Pobrežnej stráže Spojených štátov. Od januára 1987 do februára 1988 prekonal letecký výcvik na základni Pensacola na Floride. Potom lietal na vrtuľníkoch (HH-3F Pelican a HH-60J) u jednotiek pobrežnej stráže v Južnej Karolíne a Massachusetts. Roku 1990 vyštudoval letectvo na "Embry-Riddle Aeronautical University". Pokračoval v službe v pobrežnej stráži, už ako pilot-inštruktor, od roku 1995 na Aljaške. Celkom nalietal, predovšetkým na vrtulníkoch, cez 4 000 hodín. Zúčastnil sa cez tristo záchranných operácií.
Astronaut.
Zúčastnil sa 14. a 15. náboru astronautov NASA v rokoch 1991–1994, ale dostal sa vždy len medzi stovku finalistov. Uspel až v 16. nábore a 1. mája 1996 bol začlenený do oddielu astronautov NASA. V ročnom kurze všeobecnej kozmickej prípravy získal kvalifikáciu letového špecialistu raketoplánu Space Shuttle.
Po dokončení prípravy pracoval v NASA, pracoval v oddelení pre Medzinárodnú vesmírnu stanicu (ISS), pôsobil ako hlavný spojár s posádkami kozmických lodí (Capcom), služobne často pobýval v Rusku. 
Vo februári 2000 bol menovaný jedným z letových špecialistov misie STS-106. Let STS-106 bol zahájený 8. septembra 2000 štartom raketoplánu Atlantis. Astronauti priviezli na zárodok ISS zásoby a materiál nutný pre trvalé obývanie stanice, ktoré bolo zahájené už za niekoľko týždňov (2. novembra 2000, Expedíciou 1). Atlantis pristál 20. septembra 2000 po 11 dňoch, 19 hodinách a 12 minútach pobytu vo vesmíru. 
Vo februári 2002 bol menovaný letovým špecialistom misie STS-115, ktorej štart bol naplánovaný na jar 2003. Po havárii Columbie bol let odložený. Do vesmíru sa posádka misie STS-115 dostala v raketopláne Atlantis až v dňoch 9. – 21. septembra 2006. Astronauti pokračovali vo výstavbe ISS – priviezli a pripojili nosníky P3/P4 a slunečné panely na nich upevnené. Burbank v priebehu montáže vystúpil do otvoreného vesmíru na 7 hodín a 11 minút. Po splnení úloh astronauti pristáli na myse Canaveral. Let trval 11 dní, 19 hodín a 7 minút.
V januári 2007 bol preradený medzi astronautov-manažérov, pracoval v Akadémii pobrežnej ochrany. Od januára 2009 sa opäť vrátil medzi aktívnych astronautov. V júli 2009 bol zaradený do posádky Expedície 29. Štart sa uskutočnil 14. novembra 2011. Na tejto misii strávil Burbank 224 dní a celkovo si tak pripísal 248 dní strávených v kozme.

</doc>
<doc id="295538" url="https://sk.wikipedia.org/wiki?curid=295538" title="Daniel Christopher Burbank">
Daniel Christopher Burbank



</doc>
<doc id="295539" url="https://sk.wikipedia.org/wiki?curid=295539" title="Daniel C. Burbank">
Daniel C. Burbank



</doc>
<doc id="295549" url="https://sk.wikipedia.org/wiki?curid=295549" title="Parabuteo">
Parabuteo

Parabuteo (po slovensky "myšiak" alebo "kaňúr") je rod vtákov. Jeho (možno) jediným druhom je myšiak štvorfarebný (iné názvy: myšiak okrúhlochvostý, kaňúr okrúhlochvostý; lat. "Parabuteo unicinctus"). Je to stredne veľký dravec z čeľade jastrabovité, vyskytujúci sa v rozmedzí od juhozápadu Spojených štátov južne až po Čile a strednú časť Argentíny. Jeho výskyt je občas hlásený aj v západnej Európe, väčšinou v Spojenom kráľovstve. Myšiak štvorfarebný je obľúbeným sokoliarskym druhom; je teda pravdepodobné, že jeho výskyt v Európe má pôvod práve v jedincoch, ktorí unikli zo zajatia.
Latinské meno Parabuteo unicinctus je odvodené z gréckeho "para", čo znamená "ako" alebo "podobný", a latinského "buteo", označujúce "myšiak", "uni" znamená "jeden" a "cinctus" znamená "obklopený" alebo "ohraničený", čo poukazuje na biely pás na základe a na konci chvosta.
Anglické meno vták dostal od Johna Jamesa Audubona, ktorý ho pomenoval na počesť svojho ornitologického druha, finančného sponzora a priateľa Edwarda Harrisa.
Myšiak štvorfarebný je známy svojím význačným chovaním – loví v skupine, ktorá pozostáva z členov jednej rodiny (väčšina dravcov loví samostatne).
Opis.
Všeobecne.
Jedince sa líšia dĺžkou v rozmedzí od 46 do a všeobecne majú rozpätie krídel okolo .
V Spojených štátoch sa priemerná hmotnosť samcov pohybuje okolo 710 g, zatiaľ čo priemer u samíc je 1 020 g. V rámci sexuálneho dimorfizmu sú teda samice až o 40 % väčšie než samce. Vtáky majú tmavo hnedé operenie s gaštanovými ramenami, lemom krídiel a stehien a biely základ a koniec chvosta, dlhé žlté nohy a žlté ozobie. Hlasové prejavy myšiaka štvorfarebného tvoria veľmi ostré zvuky.
V prírode sa vtáky dožívajú v priemere 11 rokov, najdlhšie žijúca zdokumentovaná samica mala 14 rokov a 11 mesiacov. V zajatí sa vtáci dožívajú až 25 rokov.
Dravce v šate mladých.
Dravce v šate mladých sú podobný rodičom, ale sú viac žíhaný a počas letu je možné na spodku krídiel pozorovať bledo žlté sfarbenie s hnedým žíhaním.
Poddruhy.
Sú známe tri poddruhy myšiaka štvorfarebného:
Biotop.
Vtáky žijú v riedkych lesoch a polopúšťach, rovnako tak aj v mokrinách (s občasnými stromami) a v niektorých častiach ich rozšírenia (Howell a Webb 1995) aj v mangrovových močiaroch, vyskytujúcich sa v juhoamerickej oblasti rozšírenia. Myšiak štvorfarebný nemigruje a má trvalé teritórium, ktorého veľkosť sa pohybuje medzi 0,2 – .
Správanie.
Potrava.
Potrava sa skladá z malých živočíchov vrátane vtákov, jašteričiek, cicavcov a veľkého hmyzu. Myšiak štvorfarebný loví v skupinách, preto môže uloviť aj väčšiu korisť, ako napr. králika.
Lov.
Hoci je väčšina dravcov samotárskych a stretávajú sa len pri hniezdení a ťahu, myšiak štvorfarebný loví v spolupracujúcich skupinách od dvoch do štyroch jedincoch. Táto kooperácia je výsledkom adaptácie na púštnu klíma, v ktorej žije. Jedna lovecká technika spočíva v tom, že malá skupina lieta vpredu a pátra po koristi, zatiaľ čo iný člen tejto skupiny letí zozadu a korisť naháňa, a to tak dlho, dokiaľ nie je korisť zahnaná do paste a následne rozdelená. Iná technika je založená na tom, že celá skupina sa rozmiesti okolo koristi a jeden člen ju usmrtí.
Predátori.
Najväčším predátorom dospelých myšiakov štvorfarebných je výr bielobradý (virgínsky), pre mladé vtáky predstavujú najväčšie nebezpečenstvo hlavne kojoty a veľké krkavce, ktorí vyberajú aj ich hniezda. Myšiaky však svoje hniezda aktívne bránia; v prípade pokusu o napadnutie hniezda sa dorozumievajú varovným volaním a na predátora útočí celá skupina, aby ho od vyplienenia hniezda odradila.
Hniezdenie a mláďatá.
Myšiaky štvorfarebné hniezdia na malých stromoch, krovinách alebo kaktusoch (odtiaľ švédske pomenovanie – kaktusvråk). Hniezdo je väčšinou kompaktné, vystavané z vetvičiek, koreňov rastlín, listov, machu a kôry. Hniezdo väčšinou stavia samica. Znáška obsahuje väčšinou dve až štyri vajcia farby bielej až modrastej, občas so svetlo hnedými alebo šedými škvrnami. Hniezdoši sú najprv svetlo žltohnedí, v piatich alebo šiestich dňoch zmenia farbu na tmavo hnedú.
Veľmi často obývajú hniezdo tri myšiaky: dva samce a jedna samica. Diskutuje sa o tom, či ide o polyandriu, matúci je tzv. backstanding, kedy jeden vták stojí na chrbte prvého, prípadne ešte tretí na chrbte druhého. Inkubačná doba je od 31 do 36 dní a na znáške sedí väčšinou samica. V 38 dňoch začínajú mláďatá preskúmavať okolie hniezda a v 45 až 50 dňoch začínajú lietať. Samica hniezdi dvakrát alebo trikrát do roka. Mláďatá môžu zostať so svojimi rodičmi až tri roky a v tom čase pomáhajú s vyvádzaním ďalšieho potomstva.
Ľudia a myšiaky štvorfarebné.
Zmeny biotopu.
Aj keď nie je myšiak štvorfarebný ohrozeným druhom, jeho divoká populácia je v súčasnosti na ústupe pre stratu životného prostredia, pod tlakom určitých okolností je však jednako známe, že sa sťahuje v rámci rozvinutých oblastí. V súčasnosti sa ako pôvodný druh vyskytuje na území siedmich štátov Strednej, Južnej a Severnej Ameriky, na území ďalších dvoch, Panamy a Surinamu, je jeho pôvod neistý.
Od roku 2004 je v Červenom zozname IUCN zaradený do kategórie málo dotknutých druhov a v CITES ho nájdeme v prílohe II.
V roku 2003 populácia myšiaka štvorfarebného čítala približne 390 000 jedincov žijúcich na ploche veľkej zhruba .
Sokoliarstvo.
Okolo roku 1980 sa začal zdvíhať záujem o používanie myšiak štvorfarebného v sokoliarstve a dnes je najpopulárnejším dravcom na západe (okrem Ázie) chovaným na tieto účely, a to hlavne pre jednoduchý výcvik a ľahkú socializáciu.
V umení.
John James Audubon vytvoril ilustráciu myšiaka štvorfarebného v publikácii "Birds of America" (Londýn, 1827 – 38) na doske č. 392 s titulom "Louisiana Hawk - "Buteo harrisi"". Obraz bol vyrytý a kolorovaný Robertom Havellom v londýnskej dielni v roku 1837. Originálne dielo bolo zakúpené Newyorskou historickou spoločnosťou, kde ho možno zhliadnuť až do dneška (január 2009).

</doc>
<doc id="295550" url="https://sk.wikipedia.org/wiki?curid=295550" title="Parabuteo unicinctus">
Parabuteo unicinctus



</doc>
<doc id="295556" url="https://sk.wikipedia.org/wiki?curid=295556" title="Renault Espace">
Renault Espace

Renault Espace je veľké MPV, ktoré vyrába francúzska automobilka Renault od roku 1984. Prvé 3 generácie vyrábala dcérska spoločnosť Matra. Espace je niekedy označovaný za prvé európske MPV.
Prvá generácia.
Vyrábal sa do roku 1991. Pretože v svojej dobe nemal príliš priamych konkurentov, stal sa veľmi populárnym. V roku 1988 prešiel modernizáciou. Výraznou zmenou prešiel interiér.
Druhá generácia.
Vyrábala sa v rokoch 1991 až 1997. Design automobilu bol zjednotený s ostatnými modelmi Renault. Základné tvary zostali zachované. 
Espace F1.
Výstavný showcar postavený k výročiu 10-ročnej výroby modelu Espace a oslave úspechov Renaultu vo formule 1. Zrýchlenie z nuly na 200 km/h bolo 6 sekúnd. 
Tretia generácia.
Bola posledná, ktorú vyrábala automobilka Matra. Vyrábala sa od roku 1997 do roku 2003. Interiér bol cenený ako veľmi moderný. Napríklad tachometer bol umiestený uprostred. Veľa automobilov tejto generácie je využívaných ako vozidlá taxislužby v Malajskej Kuala Lumpur. Vyrábala sa aj o 272 mm dlhšia verzia Grand Espace. Vonkajšie panely karosérie boli prevažne z plastu. 
Motory.
zážihové radové štvorvalce
zážihové vidlicové šesťvalce
vznetové radové štvorvalce
Štvrtá generácia.
Vyrába sa od roku 2003. Design bol radikálne zmenený v duchu modelov Avantime a Vel Satis. 

</doc>
<doc id="295560" url="https://sk.wikipedia.org/wiki?curid=295560" title="Základná škola (Stropkov, Mlynská 697/7)">
Základná škola (Stropkov, Mlynská 697/7)

Základná škola Mlynská, Stropkov je základná škola na Mlynskej ulici 7 v Stropkove. Škola je štátna s vyučovacím jazykom slovenským. Škola poskytuje podľa klasifikácií stupeň vzdelania ISCED 1 a ISCED 2. Zriaďovateľom školy je mesto.
História školy.
II. ZŠ začala písať svoju históriu 1. septembra 1965. Riaditeľom novovzniknutej ZŠ bol menovaný OŠ ONV v Bardejove Ján Pančura. K 1. septembru boli odovzdané iba 4 nové učebné pavilóny. Telocvičňa, dielne, kabinety, zborovňa, riaditeľňa, školská jedáleň čakali na svoje dokončenie do novembra 1965.
Súčasnosť školy.
Motto: „"Vzdelanie je cesta k zmene človeka."“
V súčasnosti škola má: 8 samostatných pavilónov, veľkú telocvičňu, malú telocvičňu, antukové ihrisko, detské ihrisko, futbalové ihrisko s umelou trávou.
Pri vyučovaní sa využívajú odborné učebne chémie, fyziky, prírodopisu, cudzích jazykov, ktoré boli dovybavené eBeam tabuľami. Je rozvedená školská počítačová sieť vo všetkých triedach a odborných učebniach. Bezpečnosť školy je posilnená o kamerový systém.
Toho času prebieha rekonštrukcia školy a zatepľovanie pavilónov, výmena okien, dvier, tabúľ, nové omietky.
Škola bude aj naďalej pokračovať v tradícií športových tried na II. stupni v každom ročníku so zameraním na volejbal dievčat a futbal chlapcov.

</doc>
<doc id="295562" url="https://sk.wikipedia.org/wiki?curid=295562" title="Michael Fossum">
Michael Fossum

Michael Edward Fossum (* 19. december 1957, Sioux Falls, Južná Dakota, USA) pôvodne pilot vojenského letectva Spojených štátov, je od júna 1998 astronautom NASA. Má za sebou dva krátkodobé kozmické lety raketoplánom a jeden dlhodobý pobyt na Medzinárodnej vesmírnej stanici (ISS), celkom strávil vo vesmíre takmer 194 dní a 42 hodín v otvorenom vesmíre.
Život.
Mladosť.
Michael Fossum sa narodil v Sioux Falls v štáte Južná Dakota, detstvo a mladosť prežil v meste McAllen v Texase, tu tiež do roku 1976 navštevoval strednú školu. Potom študoval na Texaskej A&amp;M univerzite (), roku 1980 tu získal titul bakalára v odbore strojárenstva. 
Od mája 1980 slúžil v letectve, nasledujúci rok sa stal magistrom (odbor systémové projektovanie) na Inštitúte technológie Letectva Spojených štátov (). Od roku 1981 bol pridelený do Johnsonovho vesmírneho strediska v Houstone, kde pracoval v oddelení letových operácií Shuttlov. Absolvoval výcvik v škole skúšobných letcov () a od roku 1985 prešiel do funkcie skúšobného letca, po štyroch rokoch aj vedúceho letových skúšok v 3. departmente, na základni Edwards.
Od januára 1993 pracoval v NASA. Najprv mal za úlohu skúmanie možnosti použiť ruský Sojuz ako záchrannú loď pre novú vesmírnu stanicu. Neskôr sa venoval otázkam montáže ISS. Roku 1996 prešiel do oddelenia plánovania misií raketoplánov, nasledujúci rok sa zúčastnil bezpilotných letových skúšok prototypu lodi X-38.
Astronaut.
Zúčastnil sa 12. až 15. náboru astronautov NASA v rokoch 1987–1994, ale dostal sa vždy len medzi stovku finalistov. Uspel až v 17. nábore a 4. júna 1998 bol začlenený do oddielu astronautov NASA. V ročnom kurze všeobecnej kozmickej prípravy získal kvalifikáciu letového špecialistu raketoplánu Space Shuttle.
Po dokončení prípravy zastával rôzne funkcie v NASA. Pôsobil aj v skupine NASA pridelenej k ruskému Stredisku riadenia letov, počas letu Expedície 6 bol hlavným spojárom (CapCom). 
V decembri 2002 bol menovaný jedným z letových špecialistov misie STS-119, štart bol naplánovaný na január 2004. Po havárii Columbie bol let odložený. V decembri 2003 bol preradený do misie STS-121.
Prvý let.
Misia STS-121 bola zahájená 4. júla 2006 štartom raketoplánu Discovery. Astronauti priviezli na ISS tretieho člena posádky Thomasa Reitera, zásoby v module Leonardo a previedli niektoré nutné opravy. V ich priebehu Fossum trikrát vystúpil na povrch stanice, celkom na 21 hodín a 28 minút. Discovery pristál 17. júla 2006 po 12 dňoch, 18 hodinách a 38 minútach pobytu vo vesmíre. 
Druhý let.
V dňoch 31. mája – 11. júna 2008 pobýval vo vesmíre po druhýkrát. Let STS-124 raketoplánu Discovery trval 13 dní, 18 hodín a 13 minút. Astronauti pokračovali vo výstavbe ISS, priviezli a pripojili modul Kibó. Fossum opäť trikrát vystúpil do otvoreného vesmíru, dohromady na 20 hodín a 32 minút. Po splnení úloh pristáli na mysu Canaveral.
V júli 2009 bol zaradený do záložnej posádky Expedície 26 (štart plánovaný na november 2010) a hlavnej posádky Expedície 28 zo štartom v máji 2011. V októbri 2009 NASA jeho zaradenie do Expedície 28 potvrdila.
Tretí let.
Štart sa uskutočnil 7. júna 2011 z kozmodrómu Bajkonur v Kazachstane. Kozmická loď Sojuz TMA-02M dopravila na ISS okrem Fossuma ešte ďalších dvoch kozmonautov, Sergeja Volkova a Satošiho Furukawu. Propojenie k ISS sa uskutočnilo 9. júna, 17:18 EDT. Posádka sa stala súčasťou Expedície 28, kde sa Fossum zišiel s kolegom z predchádzajúceho letu, Ronom Garanom. 
Po odchode Expedície 28 Fossum slúžil ako veliteľ ISS počas Expedície 29. Počas nej na ISS prijali zásobovaciu loď Progress M-11M a poslednú expedíciu raketoplánu Atlantis STS-135. Po splnení úloh misie, medzi ktoré patrilo aj pripojenie logistického modulu Raffaello sa Fossum aj s Volkovom a Furukawom vrátili na Zem na palube rovnakej kozmickej lode Sojuz, ako odštartovali. 22. novembra 2011 o 2:26 UTC bezpečne pristáli v stepiach Kazachstanu.
Michael Fossum je ženatý, má štyri deti.

</doc>
<doc id="295563" url="https://sk.wikipedia.org/wiki?curid=295563" title="Michael Edward Fossum">
Michael Edward Fossum



</doc>
<doc id="295564" url="https://sk.wikipedia.org/wiki?curid=295564" title="Home Fleet">
Home Fleet

Home Fleet je oficiálny názov pre jadro britského vojenského námorníctva, Royal Navy, dislokovaného v materskej krajine. Hlavné základne sú v Portsmouth, Cromarty a Firth of Forth. Jej hlavným účelom je priama ochrana Spojeného kráľovstva a prístupových námorných trás. Námorný zväz tohto mena vznikol v roku 1932 premenovaním vtedajšej "Atlantic Fleet" po Invergordonskej vzbure v Kráľovskom námorníctve v roku 1931.

</doc>
<doc id="295565" url="https://sk.wikipedia.org/wiki?curid=295565" title="Michael E. Fossum">
Michael E. Fossum



</doc>
<doc id="295573" url="https://sk.wikipedia.org/wiki?curid=295573" title="Základná škola (Bratislava, Beňovského 1)">
Základná škola (Bratislava, Beňovského 1)

Základná škola Beňovského 1, Bratislava je základná škola v bratislavskej Dúbravke, hneď za zimným štadiónom.
V novom školskom vzdelávacom programu sa škola zameriava na rozšírené vyučovanie cudzích jazykov a rozvoj komunikačných zručností v cudzom jazyku, rozšírené vyučovanie matematiky a prírodovedných predmetov, projektové vyučovanie, zvýšený počet vyučovacích hodín je aj pre slovenský jazyk a literatúru, telesnú výchovu.
História školy.
Základná škola vznikla 1. septembra 1971, sídlila najprv v priestoroch na Borskej ulici, z ktorých sa presťahovala do novej budovy na Húščavovej ulici. Neskôr dostala ulica, na ktorej sídlila základná škola, nový názov a volá sa Beňovského ulica.
V roku 1980/1981 došlo k spojeniu základnej školy na Bullovej ulici so základnou školou na Beňovského ulici. V roku 2004 bola k základnej škole na Beňovského ulici pripojená Základná škola na Batkovej ulici.
Už od svojho vzniku bola škola zameraná na cudzie jazyky. Od začiatku sa okrem ruského jazyka vyučoval aj anglický jazyk. Mnohí absolventi základnej školy na Beňovského ulici sú dnes osobnosťami slovenského života. 
Počas existencie ZŠ sa žiaci aj pedagógovia pričinili o vybudovanie parku pred školou, ktorý od roku 1974 nesie názov Park Družby.

</doc>
<doc id="295586" url="https://sk.wikipedia.org/wiki?curid=295586" title="Thom Mayne">
Thom Mayne

Thom Mayne (* 19. január 1944, Waterbury, Connecticut, USA) je americký architekt. V roku 2005 získal Pritzkerovú cenu. Thom Mayne je v súčasnosti spolumajiteľom významnej architektonickej kancelárie Morphosis, profesorom na svetoznámych univerzitách a držiteľom viacerých prestížnych ocenení.
Štúdium.
Na strednej škole sa zúčastnil súťaže na návrh domu a vyhral ju. Študoval na Fakulte architektúry Juhokalifornskej univerzity (USC).
Po úspešnom ukončení univerzity začal pracovať v Los Angeles. Bol projektantom u architekta Victora Gruena. Medzitým učil na Pomona College v Južnej Kalifornii. Keď ho odtiaľ s ďalšími kolegami vyhodili, založili vlastnú školu South California Institute of Architecture (SCI-Arc). V roku 1978 ho prijali na postgraduálne štúdium na Harvard Graduate School of Design. V roku 1979 sa vrátil do Los Angeles a začal sa venovať najmä projektovaniu obytných domov.
Morphosis.
V roku 1972 s kolegami založili vlastnú architektonickú kanceláriu Morphosis. Vtedy už fungovala ich škola SCI-Arc viac ako rok. 
Prvá veľká zákazka pre Morphosis bol návrh nového školského komplexu Sequoyah Educational Research Centre, ktorá bola aj zrealizovaná. V roku 1974 získala cenu Progressive Architecture. Následne si upevnili popularitu ateliéru projektmi víl v prímorskom rezorte Venice v Kalifornii. 
Dnes v ateliéri Morphosis pracuje približne štyridsať dizajnérov a architektov. Venujú sa nielen architektúre a urbanizmu, ale aj navrhovaniu interiérovému dizajnu, nábytku.

</doc>
<doc id="295588" url="https://sk.wikipedia.org/wiki?curid=295588" title="Marek Hrivík">
Marek Hrivík

Marek Hrivík (* 28. august 1991, Čadca) je slovenský profesionálny hokejový útočník. 
Klubový hokej.
Hrivík je odchovancom žilinského hokeja. Sezónu 2007/2008 strávil hlavne v juniorskej lige v drese Žiliny, kde v 49 zápasoch nazbieral 36 bodov (17+19). V sezóne 2008/2009 hrával za HK Orange 20, kde bol najmladším hráčom tímu. Pred sezónou 2009/2010 odišiel do zámoria, kde v klube Moncton Wildcats v juniorskej QMJHL strávil tri sezóny. V sezóne 2010/2011 bol najlepším strelcom Monctonu, v 59 zápasoch nazbieral dokopy 79 bodov (38+41). Zúčastnil sa na tréningových kempoch Columbusu Blue Jackets (2010) i Phoenixu Coyotes (2011), no zmluvu nepodpísal ani s jedným z klubov.
V máji 2012 podpísal trojročný kontrakt s tímom NHL New York Rangers. Od sezóny 2013/2014 pôsobí na farme New Yoku Ranges v Hartforde Wolf Pack. V júli 2015 predĺžil zmluvu s Rangers, podpísal jednoročný dvojcestný kontrakt. Sezónu 2015/2016 odohral v Hartforde, kde v 52 dueloch základnej časti nazbieral 28 bodov (7+21). Následne bol povolaný do prvého tímu New Yorku Rangers, v ktorého drese debutoval v NHL 22. februára 2016 v zápase proti Detroitu.
1. júla 2017, po piatich celých sezónach v rámci organizácie Rangers, odišiel Hrivík ako voľný hráč a podpísal ročný dvojcestný kontrakt s Calgary Flames. Na začiatku sezóny 2017-18 bol preradený do AHL, kde hral za Stockton Heat. Po zranení zaznamenal 30 bodov v 32 zápasoch. V drese Flames v NHL odohral 3 zápasy.
Hrivík sa rozhodol v mimosezónnom období opustiť Flames a pokračoval vo svojej kariére v zahraničí a 1. júla 2018 sa dohodol na jednoročnej zmluve s ruským klubom CHK Viťaz z KHL. V sezóne 2018/2019 Hrivík v 26 zápasoch v jeho drese strelil osem gólov a získal 15 bodov, kým musel prerušiť sezónu pre zranenie. V decembri 2018 sa rozhodol ukončiť zmluvu s Viťazom.
Ako voľný hráč opustil KHL a 16. augusta 2019 sa dohodol na ročnej zmluve s nováčikom švédskej ligy - klubom Leksands IF.
Reprezentácia.
V rokoch 2008 a 2009 sa zúčastnil na MS juniorov do 18 rokov. Slovensko reprezentoval aj na MS juniorov do 20 rokov v rokoch 2009 a 2011. V roku 2014, 2021 a 2023(v roku 2023 bol kapitola národného tímu)bol účastníkom MS. Bol vlajkonosičom slovenskej výpravy na Zimných olympijských hrách v Pekingu 2022. Ako kapitán národného hokejového tímu vybojoval ZOH 2022 
pre Slovensko bronzovú medailu.

</doc>
<doc id="295589" url="https://sk.wikipedia.org/wiki?curid=295589" title="Trojkráľové ostrovy">
Trojkráľové ostrovy

Trojkráľové ostrovy (, maor. "Manawa-tawhi" či "Ngā Motu Karaka"), je skupina 13 ostrovov ležiacich zhruba 55 kilometrov severozápadne od mysu Reinga, najseverozápadnejšieho miesta Nového Zélandu.
Ostrovy majú rozlohu a ležia na podmorskej plošine – Three Kings Bank. Od Severného ostrova sú oddelené 8 kilometrov širokou a 200 až 300 metrov hlbokou podmorskou priehlbňou. Navzdory svojej blízkosti k novozélandskej pevnine sú ostrovy zaradené k Novozélandským odľahlým ostrovom. Ostrovy sú súčasťou Nového Zélandu, ale nie sú časťou žiadneho novozélandského správneho regiónu, namiesto toho spadajú pod "Area Outside Territorial Authority", ako všetky ostatné odľahlé ostrovy (s výnimkou Solander Islands).
Ostrovy pomenoval 6. januára 1643 holandský moreplavec Abel Tasman, ktorý sa o tri týždne skôr stal prvým Európanom, ktorý kedy uvidel Nový Zéland.
Tasman zakotvil pri ostrovoch, keď hľadal vodu. Bol sviatok zjavenia Pána, deň, kedy biblickí Traja králi navštívili Ježiša v Betleheme, podľa nich pomenoval Tasman ostrovy. Tasman rovnako pomenoval severný výbežok Severného ostrova mysom Maria van Diemen, po žene Anthony van Diemena, generálneho guvernéra Holandskej Východnej Indie (dnes Indonézia). Len tieto dva geografické názvy dané Tasmanom sa dochovali dodnes. Tasman objavil ostrovy obývané Maormi, ale od roku 1840 boli už neobývané. Populácia Maorov pravdepodobne nikdy nepresiahla 100 obyvateľov.
V roku 1945 G. T. S. Baylis objavil na Trojkráľových ostrovoch endemický druh stromu "Pennantia baylisiana", ktorý bol považovaný za jeden z najvzácnejších a najohrozenejších stromov sveta. Až neobyčajná starostlivosť venovaná rozmnoženiu stromu na Novom Zélande znamenala pre tento vzácny druh istotu prežitia, napriek tomu je rozšírenie stromu naďalej starostlivo sledované. Ďalší endemit na Trojkráľových ostrovoch je rastlina "Tecomanthe speciosa" a "Elingamita johnsonii". V roku 1995 boli ostrovy vyhlásené za prírodnú rezerváciu.
Skupina Three Kings sa delí do dvoch podskupín so štyrmi hlavnými nehostinnými ostrovmi a počtom menších skalísk na podmorskej plošine nazývanej King Bank, ktorá vystupuje zo značných hĺbok. V okolitom mori je dobrá viditeľnosť a vody prekypujú životom, čo priťahuje stovky potápačov. Ďalšou podmorskou zaujímavosťou je vrak lodi "Elingamite", ktorá tu stroskotala 9. novembra 1902.

</doc>
<doc id="295590" url="https://sk.wikipedia.org/wiki?curid=295590" title="Three Kings Islands">
Three Kings Islands



</doc>
<doc id="295591" url="https://sk.wikipedia.org/wiki?curid=295591" title="Take That">
Take That

Take That je britská pop rocková spevácka skupina, ktorá vznikla v Manchesteri v roku 1990. Pôvodnú päticu spevákov v tejto formácii tvorili Gary Barlow, Howard Donald, Jason Orange, Mark Owen a do roku 1995 aj Robbie Williams. Skupina v roku 1996 po odchode Williamsa ukončila svoje účinkovanie. V roku 2005 sa jej štyria pôvodní členovia rozhodli v spoločnej hudobnej kariérie pod značkou Take That pokračovať.
Stručná história.
V roku 1989 sa hudobný manažér Nigel Martin-Smith rozhodol sformovať britskú chlapčenskú spevácku skupinu, s ktorou by sa pokúsil dosiahnuť na hudobnom trhu komerčný úspech podľa vzoru americkej speváckej formácie New Kids On The Block. Gary Barlow a Mark Owen prišli zo skupiny Cutest Crush, Howard Donald a Jason Orange predtým pôsobili v kapele Street Band. Piaty člen formácie, vtedy šestnásťročný Robbie Wiliams sa do skupiny dostal po konkurze ako posledný. Sformovanej pätici spevákov sa s ich prvými singlami „Love“, „Promises“, či „Once You've Tasted Love“ presadiť v rebríčkoch výraznejšie nedarilo. 
Prelom v hudobnej kariére zostavy nastal po vydaní nahrávky coververzie piesne zo 70. rokov od americkej R&amp;B kapely Tavares s názvom „It Only Takes A Minute“, ktorá sa dostala na siedme miesto v Spojenom kráľovstve. Po tomto singli nasledovali ďalšie: „I Found Heaven“, balada „A Million Love Songs“, či ďalšia coveverzia disko hitu s názvom „Could It Be Magic“. Svoj debutový album Take That s názvom "Take That &amp; Party" vydali v roku 1992. Postupne nasledovala séria britských hitparádových jednotiek: „Pray" (1993), „Relight My Fire" (1993, so speváčkou Lulu), „Babe" (1993), „Everything Changes" (1994), „Back For Good" (1995), „Never Forget" (1995) a „How Deep Is Your Love" (1996, coververzia skladby Bee Gees). Zlom v histórii formácie nastal v júli 1995, po odchode Williamsa.
Medzi rokmi 1990 až 1996 Take That dominovali v britských hudobných rebríčkoch a predali viac ako 25 miliónov hudobných nosičov. V tomto období mali dva najpredávanejšie hudobné albumy desaťročia "Everything Changes" (nominovaný v roku 1994 na cenu "Mercury") a kompiláciu "Greatest Hits" z roku 1996. Po vydaní tejto kompilácie sa skupina oficiálne rozpadla.
Po rozpade sa väčšina bývalých členov predstavila so svojimi sólovými projektami: Mark Owen debutoval albumom "Green Man" (1996). Barlow v tom istom roku albumom "Open Road". V roku 1997 vydal album aj Robbie Williams ("Life Thru A Lens"), presadil sa aj v roku 1998 hitom „Millenium" a albumom "I´ve Been Expecting".
V roku 2005 formácii Take That vyšiel 14. septembra 2005 výberový album singlov a nevydaných piesní "Never Forget - The Ultimate Collection". Po obnovení účinkovania roku 2006 oznámila skupina Take That zahájenie koncertného turné s názvom "The Ultimate Tour" a vydala po desiatich rokoch nový štúdiový album "Beautiful World". V roku 2008 vyšiel obnovenej formácii druhý album s názvom "The Circus" a na 30. novembra 2009 bolo hudobným vydavateľstvom "Polydor" ohlásené plánované vydanie ich prvého koncertného albumu z turné "The Circus" s názvom "".
Barlow a Williams vydali 7. júla 2010 spoločný singel s názvom "Shame". Tento singel je ich prvá spoločná nahrávka od roku 1995. Pieseň sa dostala na druhé miesto v britskej singlovej hitparáde a aj v ostatnej Európe dosiahla veľký úspech.
15. júla 2010 Robbie Williams oznámil, že sa vracia ku kapele a 8. novembra im vyšiel prvý singel "The Flood" z ich nového albumu, ktorý vydali 15. novembra 2010. Kapela ohlásila aj spoločné turné "Progress Live 2011" , ktoré má začať budúci rok v máji.

</doc>
<doc id="295592" url="https://sk.wikipedia.org/wiki?curid=295592" title="Stredná odborná škola obchodu a služieb (Topoľčany, T. Vansovej 2)">
Stredná odborná škola obchodu a služieb (Topoľčany, T. Vansovej 2)

Stredná odborná škola obchodu a služieb sa nachádza v Topoľčanoch na ulici T. Vansovej 2. V súčasnosti školu navštevuje 302 žiakov, ktorí sa učia v študijných a učebných odboroch a v nadstavbových štúdiách.
História školy.
Počiatky založenia školy siahajú do roku 1983, presnejšie 1. júla 1983. V tento deň bolo zriaďovacou listinou GR OTEX Bratislava zriadené SOUo. Budova bola z rekonštruovaná z pôvodného veľkoobchodného skladu. Voľné kapacitné miesta v hoteli Stred boli využité ako internát pre viac ako 350 žiakov prevažne zo západného Slovenska.
Dňa 1. septembra 1983 sa uskutočnilo slávnostné otvorenie SOU obchodného v Topoľčanoch pre 391 žiakov v učebnom odbore "predavač" so zameraním na textil a odievanie s pôsobnosťou západoslovenského kraja. V roku 1989 bola dokončená prístavba školy, ktorá obsahovala aj novú telocvičňu. V roku 1992 pribudli nové učebne odbory: aranžér, kuchár, čašník a nový štvorročný študijný odbor - obchodný pracovník.
V školskom roku 2006/2007 bola založená, Stredná škola podnikania s SOUo s odborom "škola podnikania". Začiatkom ďalšieho školského roku sa bývalé SOUo a Stredná škola podnikania zlúčili a vznikla‚ Združená stredná škola. S novým školským zákonom prišiel aj nový názov a škola bola premenovaná na Strednú odbornú školu. V školskom roku 2008/2009 bol založený nový päťročný študijný odbor - "hotelová akadémia".
Súčasnosť.
Od školského roku 2009/2010 dostala škola k názvu SOŠ prívlastok obchodu a služieb, a tak vznikla Stredná odborná škola obchodu a služieb – SOŠoas. V súčasnosti školu navštevuje takmer 302 žiakov, ktorí sa učia v študijných a učebných odboroch a v nadstavbových štúdiách. V školskom roku 2009/2010 bolo otvorených 25 tried, z toho bolo otvorených 7 prváckych tried a jedna prvá trieda nadstavbového štúdia. 
Študijné odbory.
Absolventi dosiahnu úplné stredné odborné vzdelanie, získajú maturitné vysvedčenie a môžu pokračovať v štúdiu na vysokej škole.
Hotelová akadémia.
Po ukončení päť ročného štúdia so širokým odborným profilom je absolvent schopný samostatne podnikať v hotelových reštauračných službách, vykonávať manažérske práce v stravovacom a ubytovacom zariadení.
Škola podnikania.
Po absolvovaní štvorročného štúdia môže absolvent študovať na vysokých školách a univerzitách ekonomického a právneho zamerania, môže prevádzkovať malé a stredné podniky v rôznych odvetviach národného hospodárstva.
Pracovník marketingu.
Absolventi sú pripravení na vysokoškolské štúdium ekonomického a právneho zamerania, získajú aj výučný list. Odbor umožňuje prípravu žiakov v troch blokoch:
Obchodný pracovník.
Absolventi sú kvalifikovaní pracovníci schopní samostatne vykonávať pracovné činnosti v obchodno-prevádzkových, alebo vybraných technicko-hospodárskych funkciách prevádzkového charakteru. Okrem maturitného vysvedčenia získajú aj výučný list.
Kuchár, čašník, servírka.
Štvorročný študijný odbor, po ktorom absolventi môžu pokračovať v štúdiu navysokej škole alebo pracovať v gastronómii, reštauráciách, ako manažéri a podnikať vo svojom odbore. 
Učebné odbory.
Absolventi získajú výučný list, dosiahnu stredné odborné vzdelania a môžu pokračovať v dvojročnom nadstavbovom štúdiu.
Nadstavbové štúdium.
Dvojročné denné štúdium, absolvent získa maturitné vysvedčenie a môže pokračovať v štúdiu na vysokej škole.
Referencie.
Zoznam žiakov k 2.4.2017

</doc>
<doc id="295593" url="https://sk.wikipedia.org/wiki?curid=295593" title="New Kids On The Block">
New Kids On The Block



</doc>
<doc id="295595" url="https://sk.wikipedia.org/wiki?curid=295595" title="Annie Leibovitzová">
Annie Leibovitzová

Annie Leibovitzová [] (* 2. október 1949, Watebury, Connecticut, USA) je významná americká fotografka ktorá prešla od novinárskej tvorby k portrétnej fotografii. Pôsobila v časopisoch Rolling Stone a Vanity Fair. Preslávila sa predovšetkým inscenovanými portrétmi amerických prominentov a celebrít z politiky, vedy a kultúry. 
Pred jej objektívom stáli napríklad Brad Pitt, David Lynch Bill Clinton, kráľovná Alžbeta II., alebo rodina prezidenta Baracka Obamy. Používa takzvanú konceptuálnu kompozíciu a veľmi často svojimi snímkami provokuje.
Život.
Annie Leibovitzová sa narodila ako tretia zo šiestich detí vo Watebury v Connecticute do židovskej rodiny. Jej otec bol dôstojníkom u letectva US Air Force, matka Marilyn Edith Leibovitzová (1923 - 2007) inštruktorkou moderného tanca. Keď bola malá, jej rodina sa často sťahovala. Svoje prvé fotografie spravila na Filipínách, kam bol poslaný jej otec.
Na strednej škole sa začala zaujímať o rôzne druhy umenia. Nastúpila na San Francisco Art Institute, kde študovala maliarstvo. O fotografie sa hlbšie začala zaujímať počas návštevy Japonska, kam cez prázdniny šla za svojimi príbuznými. Svoje prvé reportáže fotografovala malým fotoaparátom na 35mm film. Niekoľko ďalších rokov rozvíjala svoje fotografické schopnosti, napríklad počas svojho pobytu v izraelskom kibuci. Prvého úspechu dosiahla v roku 1970, keď za 25 dolárov predala časopisu Rolling Stone jednu svoju fotografiu.
Leibovitzová má tri deti. Najstaršia Sarah sa narodila v roku 2001 (keď mala Annie 52 rokov), dvojčatá Susan a Samuelle sa narodili náhradnej matke v roku 2005. 
Od roku 1989 do 2004 bola v partnerskom zväzku so spisovateľkou a fotografickou kritičkou Susan Sontagovej. Zoznámili sa v roku 1989, keď ju Annie fotografovala na obal novej knihy, v roku 2004 Susan zomrela.
Kariéra.
Významnú časť jej života znamená práca pre časopis Rolling Stone. Jej šéfredaktora veľmi zaujalo jej portfólio, a hneď dostala za úlohu portrétovať Johna Lennona. O dva roky neskôr obsadila post hlavnej fotografky tohto časopisu. Pózovali jej osobnosti ako Mick Jagger, Bob Dylan, Patti Smith alebo Bob Marley. Ako oficiálna fotografka kapely Rolling Stone s nimi šla na ich svetové turné.
Z obdobia svojho pôsobenia v Rolling Stone si však odniesla závislosť na kokaíne, ktorej sa ďalších päť rokov zbavovala.
Dňa 8. decembra 1980 vyslal Rolling Stone Annie Leibovitzovú nafotografovať materiál pre titulnú stranu nového čísla. Šlo o portrét Johna Lennona a Yoko Ono, ktorí v tom čase vydali nové album. Leibovitzová si predstavovala, že budú obidvaja pózovať nahí. S tým Lennon súhlasil, Yoko sa však vyzliecť odmietla. A tak vznikla jedna z najslávnejších fotografií Annie Leibovitzovej, ktorá v roku 2005 získala ocenenie za „najlepší obal časopisu za posledných 40 rokov“. Portrét zachycuje nahého Lennona, ktorý sa tisne k oblečenej Yoko ako mláďa nejakého vačkovca k svojej matke, zatiaľ čo Yoko sa tvári trochu chladne. Podľa samotného Lennona fotografia presne vystihuje vzťah medzi ním a Yoko Ono. Zhodou okolností je toto posledný oficiálny portrét Johna Lennona, pretože ešte toho dňa bol zastrelený. 
V roku 1983 Annie Leibovitzová začala pracovať pre časopis Vanity Fair. Naďalej pokračovala vo svojom fotografickom štýle. Medzi najslávnejšie portréty z tohto obdobia patrí Whoopi Goldbergová vo vani naplnenej mliekom, alebo fotografie tehotnej Demi Moorová s názvom "More Demi Moore" (Viac Demi Moore), ktorá v roku 2005 získala cenu za druhý najlepší obal časopisu za posledných 40 rokov. Tento portrét sa stal predmetom súdneho sporu medzi Leibovitzovou a Paramount Pictures, ktorí vytlačili karikatúru tejto fotografie. Na fotomontáži bol zobrazený „tehotný“ Leslie Nielsen, presnejšie telo tehotnej modelky s hlavou Nielsena. Fotografia bola upravená tak, aby sa čo najviac podobala originálu s Demi Moorovou. Annie Leibovitzová to považovala za porušenie autorských práv, súd ale rozhodol v prospech Paramount Pictures.
Publikácie.
Leibovitzová vydala od osemdesiatych rokov dvadsiateho storočia do súčasnosti celú radu fotografických publikácií. Sprievodná kniha "Photographs" z roku 1983 patrila k jej výstave, ktorá putovala naprieč Európou a Spojenými štátmi. Kniha, ktorú vydala v roku 1991 "Photographs 1970-1990" obsahuje 242 portrétov, tretina z nich je farebná. Väčšina z nich bola pre Rolling Stone alebo Vanity Fair, niektoré z nich neboli nikdy predtým publikované. 
Séria fotografií športovcov v diele "Olympic Portraits" (1996) boli obstarané počas ich prípravy na olympijské hry v Atlante.
Knihu "Women" (1999) napísala spoločne so Susan Sontagovou. Leibovitzová do nej tentokrát nezaradila len celebrity, ale celú radu portrétov, ktoré majú spoločnú jedinú tému: je na nich nejaká žena, žijúca v Amerike koncom dvadsiateho storočia. Od žien s povolaním astronaut, chirurg alebo baník cez obete domáceho násilia až po umelkyne a prvé dámy.
Výber portrétov hudobníkov hrajúcich jazz, blues, punk, country, hip-hop, rock, folk alebo aj gospel vydala v diele s názvom "American Music" (2003). Väčšina je z rokov 1999-2002, niektoré však zo sedemdesiatych rokov, kedy Leibovitzová ešte pracovala pre Rolling Stone. Niektorí portrétovaní umelci sú veľmi známi (Michael Stipe, Dolly Parton, Bob Dylan), niektorí takmer vôbec (Jessie Mae Hemphill, Other Turner, Carlos Coy).
Kniha "A Photographer's Life 1990-2005" (2006) obsahuje ako fotografie celebrít, tak aj osobné snímky Leibovitzovej - okrem jej autoportrétov, jej rodičov, blízke príbuzné a tiež Susan Sontagovú.

</doc>
<doc id="295596" url="https://sk.wikipedia.org/wiki?curid=295596" title="Irisbus Citelis 12M">
Irisbus Citelis 12M

 
Irisbus Citelis 12M je model mestského nízkopodlažného autobusu spoločnosti Irisbus, ktorá ho predstavila 31. marca 2005. Citelis 12M je nástupcom modelu Citybus 12M (Renault Agora). Rovnako ako jeho predchodca, aj Citelis 12M je vyrábaný buď vo francúzskom meste Annonay, alebo novo v talianskom Valle Ufita, pričom špeciálne požiadavky českých a slovenských zákazníkov sú riešené v závode vo Vysokom Mýte Iveco Czech Republic (predtým Karosa). Model sa vyrábal od roku 2005, v roku 2013 ho nahradil model Iveco Urbanway 12M. Výroba autobusov Irisbus Citelis 12M bola ukončená o rok neskôr, v roku 2014.
Konštrukcia.
Citelis 12M sa konštrukčne veľmi podobá Citybusu 12M. Ide o dvojnápravový nízkopodlažný autobus s polosamonosnou karosériou. Tá bola najprv zostavená do skeletu a potom prešla kataforetickým kúpeľom, nalakovaním a oplechovaním. Rám podvozku je vytvorený z oceľových nosníkov a priečok, bočnice a strecha sú vyrobené zo zváraných ťahaných profilov a oplechované. Zatiaľ čo zadné čelo tvorí jeden panel sklolaminátu, predné čelo je vyrobené z uzavretých profilov, ktoré sú pokryté plechom a plastom. Motor a prevodovka autobusu sa nachádzajú v mohutnej zadnej časti. Predné okno vozidla je ukotvené v gumovom profile, ostatné sklá sú lepené (detail: pri niektorých Citelisoch boli aplikované vysúvacie okná, pri niektorých vozidlách zasa sklápacie). V pravej bočnici sú umiestnené troje (v prípade prímestskej verzie iba dvoje – predné a stredné) dvojkrídlové skladacie dvere. V priestore stredných dverí sa nachádza výklopná plošina pre kočíky a invalidné vozíky, pre ktoré je určený voľný priestor práve naproti tomuto vstupu. Výška podlahy je u predných dverí nad vozovkou, v priestore stredných a zadných dverí potom . Túto výšku môže vodič ešte viac znížiť pomocou tzv. kneeling (mierne nakláňanie vozidla v zastávke smerom k nástupnému ostrovčeku), ktorým je možné autobus vybaviť.
Štandardná, 12 metrová verzia autobusu Citelis je vyrábaná v niekoľkých variantoch. Mestské (trojdverové) autobusy môžu byť buď klasické dieselové alebo poháňané zemným plynom (verzia CNG). Prímestská (dvojdverová) verzia (Citelis Line), ktorá sa vďaka naležato uloženému motoru líši zadným čelom, je produkovaná iba vo verzii diesel - Citelis Line vlastní v počte 1 kus Dopravný podnik mesta Žiliny, ktorý však autobus nasadil na linky MHD. Okrem toho existuje aj prímestská verzia tiež v dvojdverovom vyhotovení, ale motor a zadné čelo má riešené ako mestská verzia - takéto autobusy vlastní SAD Zvolen a jazdia na CNG pohon. Existuje aj kĺbová verzia Citelisu, Citelis 18M. Prvá verzia Citelis bola vybavená motorom spĺňajúcim emisnú normu Euro 3, od roku 2007 motory spĺňajú normu Euro 4, na želanie zákazníka aj normu EEV. Upravené karosérie štandardné aj článkové varianty sú využívané spoločnosťou Škoda k stavbe trolejbusov Škoda 24Tr Irisbus (štandardné) a Škoda 25Tr Irisbus (kĺbový).
Karoséria Irisbus Citelis 12M je použitá aj pre český prototyp hybridného vodíkového elektrobusu v rámci projektu FCz-H2BUS.
Výroba a prevádzka.
Prototyp vozidla Citelis 12M bol vyrobený na začiatku roku 2005, česká verzia (vyprodukovaná Karosa) bola vyrobená v prvej polovici toho istého roka. V druhej polovici roka 2005 absolvoval tento autobus skúšobné jazdy na linkách MHD po celom Česku. V decembri 2005 tento voz zakúpil Dopravný podnik hl. m. Prahy, ktorý ho v januári 2006 zaradil do svojho vozového parku pod evidenčným číslom 3501. Autobus je v prevádzke doteraz. Výroba modelu Citelis 12M, ktorý nahradil Citybus 12M, začala ešte v roku 2005. V Česku sú autobusy Citelis 12M v prevádzke napríklad v Prahe, Brne, Ostrave, Hradci Králové, Karlových Varoch, Plzni a mnohých ďalších mestách.
CNG verzia je najviac zastúpená v Havířove, od roku 2005 bolo dodaných už 16 kusov. Na Slovensku jazdia autobusy Citelis 12M v mestách Bratislava, Trnava, Prievidza, Banská Bystrica, Považská Bystrica, Martin, Žilina, Ružomberok, Spišská Nová Ves, Prešov a Zvolen, kam boli v roku 2014 dodané aj posledné vozidlá tohto typu. Jedno vozidlo Citelis CNG sa objavuje aj na MHD Pezinok prevadzkovaná spoločnosťou AZ-Lines Nitra.

</doc>
<doc id="295597" url="https://sk.wikipedia.org/wiki?curid=295597" title="Renault 4">
Renault 4

Renault 4 bol malým osobným automobilom, ktorý vyrábala francúzska automobilka Renault. Nadväzoval na typ 4CV. Jeho nástupcom bol Renault 5. Vyrábal sa v rokoch 1961 až 1992. Bolo vyrobených viac ako 8 miliónov kusov.
Opis.
Oproti predchodcovi bol priestornejší. Design bol modernejší. Vozidlo malo karosériu typu hatchback. Spočiatku bol dodávaný s motorom o objemu 603 cm³. Ten neskôr vystriedali objemy 747 cm³, 845 cm³, 956 cm³ a 1 108 cm³. Z vozidla bola odvodená úžitková verzia Furgonette. Renault 4 sa stal hlavným konkurentom pre vozidlo Citroën 2CV.

</doc>
<doc id="295598" url="https://sk.wikipedia.org/wiki?curid=295598" title="Gregor IX. (pápež)">
Gregor IX. (pápež)

Gregor IX. (), vl. menom Ugolino dei Conti di Segni (* okolo 1167, Anagni - † 22. august 1241, Rím), bol talianskym duchovným a 178. rímskym pápežom (v rokoch 1227 - 1241).
Gregor IX., mimoriadne rázny a neústupčivý, ale aj hlboko veriaci človek, sa do cirkevných dejín zapísal ako „pápež inkvizície“. Obdobie jeho pontifikátu sprevádzal neustály zápas o posilnenie postavenia pápežstva na úkor rímskonemeckého cisárstva.
Počas svojho pontifikátu dva razy uvrhol do kliatby cisára Fridricha II. a svätorečil Františka z Assisi (r. 1228), Antona Padovského (r. 1232), Dominika Guzmána (r. 1234) a Alžbetu Uhorskú (r. 1235).
Mladosť a cirkevná kariéra.
O jeho živote do zvolenia za pápeža je málo poznatkov. Vyštudoval cirkevné právo a teológiu na univerzitách v Bologni a v Paríži. Bol synovcom pápeža Inocenta III., ktorý ho v roku 1198 povýšil na kardinála-diakona a v roku 1218 na kardinála-biskupa. Medzi uvedenými rokmi pôsobil ako pápežský legát v Nemecku, Lombardsku a Toskánsku. Počas svojho kardinálskeho obdobia na príkaz Inocenta III. vypracoval stanovy františkánskej rehole.
Po Inocentovej smrti († 1216) bol prítomný pri voľbe jeho nástupcu - stal sa ním Honorius III..
Skvelá kariéra ho čakala aj za nového pápeža. V januári 1217 sa stal pápežským nunciom v Lombardii a Toskánsku. V tejto funkcii viackrát osvedčil svoje diplomatické schopnosti.
Zvolenie za pápeža.
Po smrti Honoria III. († 18.3.1227) sa hneď na ďalší deň zišlo v Ríme konkláve (konalo sa v dnes neexistujúcej budove Septizonium) aby zvolilo jeho nástupcu. V rovnaký deň bolo známe aj meno nového Petrovho nástupcu - stal sa ním kardinál Ugolino dei Conti, ktorý prijal meno Gregor IX. 21. marca bol v Lateránskej bazilike intronizovaný.
Spory s cisárom Fridrichom II..
Takmer celý Gregorov pontifikát bol poznamenaný konfliktmi s cisárom Fridrichom II.; na začiatku a konci Gregorovej vlády prerástli do otvoreného dramatického zápasu. 
Prvýkrát sa obaja panovníci dostali do sporu v súvislosti s organizáciou križiackej výpravy. 
Ešte v roku 1213 pápež Inocent III. vyhlásil ďalšiu, v poradí piatu križiacku výpravu, ktorej nemeckú časť mal viesť osobne cisár Fridrich II. Napriek vyhláseniu výpravy sa jej odchod dlho odkladal, až napokon, na štvrtom lateránskom koncile, konanom v roku 1215 bolo rozhodnuté, že posledným termínom odchodu Fridricha II. má byť 1. jún 1216. Tento termín však nebol dodržaný. V tomto roku Inocent III. zomrel a nový pápež Honorius III. už s účasťou Fridricha II. na výprave nepočítal.
Gregor IX. po neúspechu piatej výpravy zvolal v roku 1227 novú výpravu, na ktorej Fridrich prijal poverenie jej velením. Pri odchode križiackych vojsk však cisár ochorel. Gregor, pripomínajúc si jeho prieťahy za Honoriovej vlády, považoval Fridrichovo odstúpenie za odmietnutie poslušnosti (cisárovo vysvetlenie neuznal) a v roku 1228 ho exkomunikoval. Navyše sa rozhodol zlomiť Fridrichovu moc v jeho talianskych dŕžavách. Zbavil jeho sicílskych poddaných sľubu vernosti a vtrhol s pápežským vojskom na Sicíliu.
Napriek pápežovej zlovôli a trvajúcej exkomunikácii Fridrich vo výprave pokračoval. Po návrate z výpravy v roku 1230 poľahky porazil pápežských žoldnierov a opäť zaujal svoje panstvo v južnom Taliansku. Po vzájomnej dohode, že nebude zasahovať do vnútorných záležitostí Pápežského štátu Gregor IX. Fridrichovu exkomunikáciu zrušil. 
Počas nasledujúcich rokov Gregor a Fridrich spolupracovali pre obostranný prospech. Fridrich sa napr. zastal pápeža, keď bol v rokoch 1232 a 1234 nútený pri sporoch s obyvateľmi Ríma ujsť z mesta; Gregor mu zasa robil sprostredkovateľa v cisárovom spore s lombardskými mestami. Krehké prímerie však skončilo v roku 1238.
Prvotným podnetom bola Fridrichova snaha reorganizovať správny systém na Sicílii v čom Gregor IX. videl cisárovu túžbu po absolutistickej vláde popierajúcej pápežovu zvrchovanosť. Sicílski duchovní predstavitelia sa obrátili na pápeža so sťažnosťou, v ktorej upozorňovali na potláčanie cirkvi. Gregor IX. vyzýval Fridricha k zmierlivosti a príkro mu pripomenul, že svetskí vladári sú podriadení duchovnej moci pápeža. Gregorove obavy sa potvrdili, keď Fridrich dosiahol v roku 1237 víťazstvo nad spojenými lombardskými vojskami čím dal jasne najavo, že mu nejde o nič menšie ako o nadvládu nad celým Talianskom vrátane samotného Ríma. Na dôvažok, v roku 1238 poslal svojho nemanželského syna Enzia na Sardíniu, ktorá bola pápežským lénom, kde sa mal oženiť so sardínskou princeznou Adelou; v nasledujúcom roku ho dokonca vyhlásil za sardínskeho kráľa. Pápežovu pozíciu chcel okrem toho oslabiť naštrbením jeho vzťahov so zborom kardinálov.
Gregorovi sa vďaka svojmu vplyvu a získaniu spojencov v proticisársky zmýšľajúcich mestách podarilo obnoviť moc v Ríme. Vzápätí obnovil Fridrichovu pápežskú exkomunikáciu. Spor vyústil do otvoreného konfliktu, v ktorom sa ani jedna strana neštítila najostrejších invektív. Cisár sa otvorene dožadoval zosadenia Gregora na všeobecnom cirkevnom sneme; Gregor označil Fridricha za rúhača a posla Antikrista. Keď napokon Gregor v roku 1241 snem zvolal, väčšina jeho pozvaných účastníkov sa naň nedostavila pretože cisár, ktorý medzičasom vojensky obľahol Rím, dal uzavrieť prístupové cesty k mestu.
Cisárove vojská obliehali Rím až do leta 1241. K samotnému útoku na mesto však neprišlo, pretože pápež, odhodlaný vzdorovať cisárovi, v auguste 1241 zomrel. Pre Fridricha, ktorý vždy vyhlasoval, že svoj spor nevedie proti cirkvi, ale proti pápežovi, Gregorovou smrťou stratilo ťaženie zmysel a stiahol sa od rímskych hradieb.
Pastoračná činnosť.
I keď spory s cisárskou stranou neumožňovali Gregorovi IX. plne sa sústrediť na svoje hlavné poslanie, napriek tomu významnú časť svojej vlády venoval pastoračnej činnosti. 
Prejavil sa ako obdivovateľ a podporovateľ rehoľných spoločenstiev. Zvláštnu priazeň venoval najmä františkánskemu a dominikánskemu rádu. Rehoľu sv. Františka napr. v záujme posilnenia jej vnútornej nezávislosti bulou "Nimis iniqua" z r. 1231 vyňal spod jurisdikcie biskupstiev. V roku 1228 kanonizoval zakladateľa rádu Františka z Assisi a o šesť rokov nato Dominika Guzmána, zakladateľa dominikánov. 
Vydal zbierku pápežských dekrétov ("Decretales Gregorii Papae IX") zvanú tiež "Liber extra", ktorá ako základný zdroj cirkevného práva pretrvala až do začiatku 20. storočia.
Ako niekdajší študent parížskej univerzity obnovil v roku 1231 jej činnosť. O dva roky nato založil univerzitu v Toulouse.
Tienistejšou stránkou pontifikátu Gregora IX. bolo zriadenie osobitnej pápežskej inkvizície na zosilnenie boja proti heretikom. Jej riadenie zveril dominikánom.

</doc>
<doc id="295599" url="https://sk.wikipedia.org/wiki?curid=295599" title="Investícia (manažment)">
Investícia (manažment)

Investícia alebo investovanie je v najbežnejšom ponímaní použitie finančných zdrojov, najmä dlhodobejšie a najmä s cieľom dosiahnuť výnos/zisk. Konkrétne definície sa však rôznia.
Definícia.
Zameranie na tvorbu majetku ("zhmotnenia" kapitálu).
Investícia je obstarávanie (alebo zmena štruktúry) majetku (teda približne aktív). Inými slovami je to viazanie kapitálu (použitie kapitálu), teda premena voľného kapitálu (kapitálu v užšom zmysle, finančných zdrojov, teda približne pasív) na viazaný kapitál (majetok, aktíva). Často sa však investíciou myslí len obstarávanie neobežného majetku (teda dlhodobé viazanie kapitálu), obstarávanie obežného majetku (krátkodobé viazanie kapitálu) sa potom označuje ako "obstarávanie" (v užšom zmysle).
Zameranie na výdavky.
Investícia sú výdavky (podniku) na zariadenie, látky a služby. 
Iná definícia znie: Investícia je séria platieb, ktorá sa začína zápornými platbami (výdavky) a na konci má prevažne kladné platby (príjmy).
Zameranie na dispozičné právo.
Investícia je stav, ktorý obmedzuje dispozičnú slobodu vedenia podniku ohľadom iného použitia finančných zdrojov, keď boli premenené na majetok.
Zameranie na budúci zisk.
Investícia je dlhodobé viazanie kapitálu (teda použitie finančných zdrojov) na dosiahnutie zisku. Táto definícia sa zdá byť najčastejšia. Podobná definícia znie, že investícia sú výdavky uskutočnené s cieľom budúcich príjmov. 
Základné delenia.
Podľa druhu investičného objektu:
Podľa účelu:
Podľa interdependencií:
Podľa funkcie:

</doc>
<doc id="295600" url="https://sk.wikipedia.org/wiki?curid=295600" title="Paolo Nespoli">
Paolo Nespoli

Paolo Angelo Nespoli (* 6. apríl 1954, Miláno, Taliansko) bol pôvodne výsadkár talianskej armády, od augusta 1998 je astronautom oddielu ESA. V roku 2007 absolvoval krátkodobý kozmický let v raketopláne Discovery na Medzinárodnú vesmírnu stanicu (ISS). V decembri 2010 absolvoval zhruba polročný kozmický let na ISS ako člen Expedícií 26 a 27, s návratom na Zem 24. mája 2011.
Život.
Mladosť.
Paolo Nespoli pochádza z Milána, po absolvovaní lýcea nastúpil na vojenskú výsadkársku školu v Pise. Získal kvalifikáciu inštruktora-výsadkára, slúžil v talianskych výsadkových jednotkách, v rokoch 19821984 v Libanone. Roku 1985 sa vrátil k štúdiu na Polytechnickej univerzite v New Yorku, pričom armádu opustil v hodnosti majora až o dva roky neskôr. Roku 1988 sa stal bakalárom, o rok neskôr magistrom v obore leteckého a kozmického strojárenstva a ďalší rok sa stal inžinierom na univerzite vo Florencii (). 
Už roku 1989 získal zamestnanie v spoločnosti Proel Tecnologie vo Florencii, kde sa podieľal na vývoji komponentov talianskeho satelitu TSS. Od roku 1991 pracoval v kolínskom Európskom astronautickom stredisku () v oddelení prípravy astronautov. Roku 1995 prešiel do Európskeho strediska kozmických výskumov a technológií () v holandskom Noordwijku. Podieľal sa na príprave experimentov programu Euromir. Nasledujúci rok bol preložený do Johnsonovho vesmírneho strediska v Houstone.
Astronaut.
Roku 1989 sa dostal medzi desať finalistov 2. náboru Talianskej kozmickej agentúry (ASI), ale astronautom sa nestal. V júli 1998 bol v 3. nábore ASI vybraný do oddielu astronautov ESA, v auguste 1998 začal s ďalšími členmi oddielu ESA výcvik na funkciu letového špecialistu v Johnsonovom vesmírnom stredisku v Houstone.
V júni 2006 bol zaradený do posádky letu STS-120. Miesto v raketopláne získal na základe dohôd medzi NASA a ASI o stavbe troch viacúčelových modulov Talianmi pre NASA. Do vesmíru raketoplán Discovery odštartoval 23. októbra 2007. Hlavným cieľom letu STS-120 bolo vynesenie modulu Harmony a jeho pripojenie k Medzinárodnej vesmírnej stanici (ISS). Pristátie prebehlo 7. novembra 2007 po 15 dňoch, 2 hodinách a 24 minútach pobytu astronautov v kozme. 
V novembri 2008 bolo oznámené Nespoliho vymenovanie za palubného inžiniera záložnej posádky Expedície 24 (štart v máji 2010) a hlavnej posádky Expedície 26 so štartom v novembri 2010. V októbri 2009 NASA jeho zaradenie do Expedície 26 potvrdila.
Štart sa kvôli poškodeniu kozmickej lode pri preprave ešte na Zemi musel odložiť a napokon sa uskutočnil 15. decembra 2010. Na tejto misii strávil Nespoli necelých 160 dní, počas ktorých mal prezývku „MagISStra“. Názov je zložený zo slov "magistra" (učiteľka) a "ISS". Jeho pobyt vo vesmíre bol definitívne ukončený bezpečným dosadnutím pristávacieho modulu Sojuzu v Kazachstane 24. mája 2011 o 2:27 UTC.

</doc>
<doc id="295601" url="https://sk.wikipedia.org/wiki?curid=295601" title="Paolo Angelo Nespoli">
Paolo Angelo Nespoli



</doc>
<doc id="295602" url="https://sk.wikipedia.org/wiki?curid=295602" title="Paolo A. Nespoli">
Paolo A. Nespoli



</doc>
<doc id="295603" url="https://sk.wikipedia.org/wiki?curid=295603" title="Renault 4CV">
Renault 4CV

Renault 4CV bol malý osobný automobil vyrábaný francúzskou automobilkou Renault v rokoch 1947 až 1961. Bolo vyrobených viac ako milión kusov a vozidlo si získalo značnú popularitu. 
Dejiny.
Louis Renault pracoval na návrhoch malého automobilu od roku 1940. V tejto práci pokračoval aj po nemeckej okupácii a povojnovom obvinení z kolaborácie. Prototyp bol predstavený v roku 1946. Návrh karosérie pochádza od Roberta Barthauda. Pri výrobe vozidla boli prvýkrát použité automatizované výrobné postupy.
Technické dáta.
Automobil mal samonosnú karosériu a poháňal ho radový štvorvalec s objemom 750 cm³. Motor bol umiestnený vzadu.

</doc>
<doc id="295604" url="https://sk.wikipedia.org/wiki?curid=295604" title="Väinö Myllyrinne">
Väinö Myllyrinne

Väinö Myllyrinne (* 27. február 1909, Helsinki – † 28. apríl 1963, Järvenpää) bol najvyšší človek v Európe a od roku 1940 druhý najvyšší na svete (po Donovi Koehlerovi).
Myllyrinneho výška.
Výška Väinöa Myllyrinneho sa líši podľa zdrojov od 246 až do 251,4 cm. Myllyrinne sám uvádzal výšku 247 cm, najčastejšie sa uvádza 248 cm. Vážil cez 170 kg. Rástol ešte vo svojich 40 rokoch.
Myllyrinne sa zrejme stal aj najvyšším vojakom všetkých čias, keď v roku 1929 narukoval do armády s výškou asi 220 cm.
Príčinou Myllyrinneho rastu bolo ochorenie gigantizmus. Zaujímavé je, že jeho matka Anna Maria Keränen pochádzala zo severofínskej obce Peltamo, z ktorej pochádzali aj dvaja ďalší fínski obri: Daniel Cajanus a Lauri Moilanen.
Životopis.
Väinö Myllyrinne sa narodil 27. februára 1909 v Helsinkách ako druhé dieťa v rodine policajta, mal osem súrodencov (z ktorých dvaja zomreli pred svojimi prvými narodeninami). Otec pochádzal z provincie Satakunta, matka z Kainuu.
V roku 1929 narukoval do armády. Slúžil u ťažkého delostrelectva vo Vyborgu. Až do nástupu na vojnu Myllyrinne býval na mnohých miestach, pretože jeho rodina sa často sťahovala. Po vojne sa usadil v Helsinkách. Stal sa členom Helsinského atletického klubu, skúšal zápasiť. V 30. rokoch cestoval po Európe a vystupoval ako zápasník v cirkusoch a varieté. Mal tiež odísť do Ameriky, ale kvôli začatej Zimnej vojne sa vrátil do Fínska. Počas vojny sa Myllyrinne oženil s Annou-Liisou Puistonenovou. Manželstvo vydržalo dva roky a bolo bezdetné. 
Po vojne Myllyrinne vystúpil ešte niekoľkokrát vo Švédsku, ale do Spojeného kráľovstva už pre zhoršujúce sa zdravie neodišiel. Trpel rozpadom kĺbov, čo mu sťažovalo pohyb. Navyše ochorel aj na cukrovku. Od roku 1946 žil v Järvenpää. Venoval sa tu asi desať rokov chovu sliepok. Na sklonku svojho života žil s rodinou jeho brata. Zomrel 28. apríla 1963 v Järvenpää, kde je aj pochovaný.
V roku 2004 sa v ankete Najväčších Fínov umiestil na 12. mieste.

</doc>
<doc id="295605" url="https://sk.wikipedia.org/wiki?curid=295605" title="Annie Leibovitz">
Annie Leibovitz



</doc>
<doc id="295606" url="https://sk.wikipedia.org/wiki?curid=295606" title="Kaňúr okrúhlochvostý">
Kaňúr okrúhlochvostý



</doc>
<doc id="295607" url="https://sk.wikipedia.org/wiki?curid=295607" title="Myšiak okrúhlochvostý">
Myšiak okrúhlochvostý



</doc>
<doc id="295608" url="https://sk.wikipedia.org/wiki?curid=295608" title="Myšiak štvorfarebný">
Myšiak štvorfarebný



</doc>
<doc id="295609" url="https://sk.wikipedia.org/wiki?curid=295609" title="Kaňúr">
Kaňúr

Kaňúr môže byť:

</doc>
<doc id="295610" url="https://sk.wikipedia.org/wiki?curid=295610" title="Somatochlora flavomaculata">
Somatochlora flavomaculata



</doc>
<doc id="295613" url="https://sk.wikipedia.org/wiki?curid=295613" title="Yorská katedrála">
Yorská katedrála



</doc>
<doc id="295615" url="https://sk.wikipedia.org/wiki?curid=295615" title="Pleistarchos">
Pleistarchos

Pleistarchos () bol osemnásty kráľ Sparty pochádzajúci z rodu Agiovcov od roku 480 pred Kr. do roku 458 pred Kr. Jeho spolukráľmi boli Leótychidas II. (vládol od 491 do 469 pred Kr.) a Archidamos II. (vládol od 469 do 427 pred Kr.) Obaja pochádzali z rodu Eurypontovcov.
Otcom Pleistarcha bol spartský kráľ Leónidas I., ktorý sa preslávil hrdinskou smrťou v bitke pri Termopylách a matkou bola Gorgó dcéra spartského kráľa Kleomena nevlastného brata Leónida I. Pleistarchos po smrti svojho otca v roku 480 pred Kr. nastúpil na trón a keďže bol ešte mladý jeho regentom sa stal strýko Kleombrotos, ten ale zanedlho zomrel a na to sa ho ujal jeho bratranec Pausanias známy vojvodca, ktorý po niekoľkých mesiacoch ako sa stal jeho regentom velil gréckym vojskám vo vojne proti Peržanom v slávnej bitke pri Platajách.
To kedy sa Pleistarchos ujal samostatnej vlády nie je známe, ale je pravdepodobné, že to bolo po roku 478 pred Kr., keď bol Pausanias po gréckej expedícii na Cyprus proti perzskej posádke obvinený z properzských sympatii a odsúdený k pokute. V tom istom roku sa Pausanias vzdal regentstva a opustil Spartu. Počas vlády Pleistarcha bolo v Sparte v roku 464 pred Kr. veľké zemetrasenie, ktoré spôsobilo veľké straty na ľudských životoch. To využili Messénčania, ktorí povstali proti Sparte. Sparťania potrebovali celých osem rokov kým túto tretiu messénsku vojnu ukončili pod velením jeho spolukráľa Archidama. V roku 458 pred Kr. Pleistarchos ešte v mladom veku zomrel a keďže nemal následníka po meči za jeho nástupcu určili efori Pleistoanaxa syna jeho bývalého regenta Pausania.

</doc>
<doc id="295623" url="https://sk.wikipedia.org/wiki?curid=295623" title="Stredná odborná škola elektrotechnická (Liptovský Hrádok, Celiny 536)">
Stredná odborná škola elektrotechnická (Liptovský Hrádok, Celiny 536)

Stredná odborná škola elektrotechnická sa nachádza v Liptovskom Hrádku.
Dejiny.
Jej vznik je spätý so spriemyselňovaním Slovenska. V roku 1955 bolo zriadené štúdium popri zamestnaní v špecializácii oznamovacia technika pri Strednej priemyselnej škole drevárskej v Liptovskom Hrádku. V roku 1961 sa na žiadosť národného podniku Tesla Liptovský Hrádok zriadilo denné štúdium pre výchovu stredne technických kádrov. 

</doc>
<doc id="295624" url="https://sk.wikipedia.org/wiki?curid=295624" title="Smíchovské nádraží (stanica pražského metra)">
Smíchovské nádraží (stanica pražského metra)

Smíchovské nádraží je stanica metra v Prahe na linke B. Nachádza sa pod rovnomennou železničnou stanicou. Bola otvorená 2. novembra 1985.
Charakteristika stanice.
Stanica je hĺbená, založená v stavebnej jame s kotvenými podzemnými a pilotovanými stenami. Do otvorenia z južnej strany nadväzujúceho úseku III. B v roku 1988 bola dočasne koncová. Stanica je dvojpodlažná, monolitickej, železobetónovej konštrukcie. Založená je len 10 m pod povrchom Nádražnej ulice a vrátane odstavných koľají je dlhá 405 m.
Nástupište tvorí veľký, na niektorých miestach delený podzemný priestor. Ako obklad bol použitý štrukturovaný betón a béžové keramické dosky. V jeho vyššej časti sa nachádza ochodza, na ktorú vedú pevné schodištia priamo z nástupišťa, výstupy do Nádražnej ulice (kde je možné prestúpiť na električku), k samotnej železnične stanici (eskalátory ústia priamo do odbavovacej haly stanice) a k terminálu autobusov. V dobe, keď bola táto stanica koncová a súpravy na linku B vychádzali z depa Kačerov, sa na jednej obratovej koľaji vykonávali pravidelné prehliadky súprav. Bola tu vybudovaná tzv. "stanica prevádzkového ošetrenia". Z toho dôvodu je za obratovými koľajami rozsiahle zázemie, ktoré dnes využívajú iní pracovníci.
História stanice.
Výstavba stanice v rokoch 1977 – 1985 si vyžiadala uzavretie celej Nádražnej ulice. Po dokončení výkopu bola opäť doprava obnovená. Náklady na výstavbu samotnej stanice sa vyšplhali na 478 miliónov Kčs. V roku 2002 došlo k poškodeniu tejto stanice pri povodni, veľká voda však nevýstúpila viac ako niekoľko cm nad úroveň koľají. V roku 2006 bola v stanici na jedno schodisko namontovaná plošina, umožňujúca nástup aj osobám so zníženou pohyblivosťou.

</doc>
<doc id="295639" url="https://sk.wikipedia.org/wiki?curid=295639" title="Súkromná stredná odborná škola (Bardejov, Hviezdoslavova 11)">
Súkromná stredná odborná škola (Bardejov, Hviezdoslavova 11)

SSOŠ Bardejov je jedna zo stredných odborných škôl v Bardejove. 
Poloha.
Súkromná stredná odborná škola sa nachádza v historickej časti mesta Bardejov. Priestory pre praktické vyučovanie sa nachádzajú mimo historickej časti mesta. Budova školy vznikla pre potreby školstva a pre tieto účely slúži viac ako 100 rokov. Pôvodne tu sídlilo prvé Bardejovské gymnázium a neskôr 2. základná škola. Škola svojím vzdelávacím programom pripravuje odborných a kvalifikovaných zamestnancov pre potreby celého regiónu.
Priestorové riešenie školy.
Teoretické vyučovanie je v budove školy, ktorá patrí medzi pamiatkové objekty. Budova školy vznikla už pred 100 rokmi pre potreby školstva. V priestoroch budovy sa nachádza 14 učební (z toho 1 jazyková učebňa a 3 učebne zariadené výpočtovou technikou). Škola má telocvičňu, posilňovňu a ihrisko. Jazyková učebňa je vybavená najmodernejším zariadením. Školská knižnica je v učebni, ktorá sa využíva na vyučovanie a mimo vyučovania pre potreby žiakov.
Odbory.
Škola od svojho vzniku a so súhlasom zriaďovateľa sa zameriavala na prípravu žiakov pre tieto oblasti:
Nadstavbové štúdium.
Je určené pre absolventov učebných odborov - 2 roky (maturita)
Ďalšie štúdium.
Absolventi školy majú možnosť pokračovať ďalej v štúdiu. Po ukončení 3-ročných odborov môžu pokračovať v nadstavbovom štúdiu a urobiť si maturitnú skúšku alebo po maturitnej skúške pokračovať v štúdiu na vysokej škole. Cieľom školy je pripraviť žiakov aj pre európsky trh práce.

</doc>
<doc id="295640" url="https://sk.wikipedia.org/wiki?curid=295640" title="DWG">
DWG



</doc>
<doc id="295643" url="https://sk.wikipedia.org/wiki?curid=295643" title="SSOŠ Bardejov">
SSOŠ Bardejov



</doc>
<doc id="295646" url="https://sk.wikipedia.org/wiki?curid=295646" title="Jôf di Montasio">
Jôf di Montasio

Jôf di Montasio (; slo. "Montaž") je vrch v talianskej časti Júlskych Álp. Montasio je druhým najvyšším vrchom pohoria. Výstupy naňho nie sú jednoduché. Prakticky vždy ide o umelo zaistené cesty.
Opis.
Rovnako ako väčšina vrcholov v Júlskych Alpách je aj Jôf di Montasio charakterizovaný strmými vysokými stenami padajúcimi do hlbokých zelených údolí (hlavne na severe). Montasio leží na konci pretiahnutého hrebeňa. Na severe spadajú jeho steny až do doliny Valbruna. Celkové prevýšenie tu činí 1 700 metrov. Na juhu nie je situácia tak dramatická, aj keď aj tu čnejú nad lúkami vápencovej skaly vo výške okolo 600 metrov, odkiaľ pokračujú ďalších 600 metrov pomalým spádom po plošine "Altipiano del Montasio". Od západu je hora Montasio pravdepodobne najpôsobivejšia. Pripomína tu biely, vápencový jelení roh a prekonáva prevýšením západnej steny (1 600 metrov) divokú riečku Rio Saline.
Dejiny.
Vrchol Montasia bol dlho považovaný za nedosiahnuteľný, ale v každom prípade boli významnejšie výstupy konané v čase zlatého veku alpskej histórie. Prvý výstup na vrchol previedli v roku 1877 Findenegg a Brussofier. Výstup viedli od juhu z cestného sedla Sella Nevea () a Ďalej cez hornú časť západnej steny. Západná stena bola prestúpená prvýkrát v roku 1882 horolezcom Brazzom, ktorý tiež našiel dnešnú klasickú južnú cestu z kotla Altipiano. Väčšina ciest zo severu bola objavená veľkým obdivovateľom a patrónom Júlskych Alp Juliusom Kugyom. Jeho direttissima severnej steny bola jednou z veľkých epizód zlatého veku alpinizmu. Dnes je táto cesta, alebo jej veľká časť umelo zaistená kolíkmi, lanami aj svorkami, a aj tak sa považuje za jednu z najťažších zaistených ciest v Júlskych Alpách (obťažnosť E).
Výstupy.
Vrchol je väčšinou lezený v lete. Zimné výstupy vyžadujú náročnú prípravu a veľké skúsenosti. Na jar ponúkajú južné lúky tiež možnosti pre skialpinizmus.
Asi najschodenejšia južná cesta, ktorá je miestami zaistená. Je v nej prepojená via ferrata "Sentiero Leva" a lezenie po 70 metrovom, zvislom lanovom rebríku "Scala Pipan". Tým sa dostane na chrbát, po ktorom už ľahko k vrcholovému krížu. Cesta je oficiálnou obťažnosťou C. 
"Dĺžka": 3,5 hod. pre výstup, 3 hod. pre zostup. Východiskový bod horská chata Rifugio Brazza ()
Je najjednoduchšou verziou výstupu na vrchol Montasia. Vedie však po nepríjemných strmých trávach, ktoré môžu byť po daždi nebezpečné. Názov „Verde“ je z dialektu, kde slovo "Verdi" znamená opatrne. Cesta je využívaná tiež ako zostupová.
"Dĺžka": 3 hod. pre výstup a 2,5 hod. pre zostup. 
Najprv cesta dosahuje bivaku Suringar blízko sedla Forca del Disteis. Značená cesta odtiaľ pokračuje do západnej steny cez strmý komín (I-II.UIAA)
"Dĺžka": 4 hod. pre výstup.
Je najťažšou nehorolezeckou cestou po ktorej je vrchol Montasia dostupný. Vedie priamo severnou cestou a kopíruje prvý výstup Julia Kugyho. Cesta je zaistená a medzi takto upravenými cestami hrá v Júlskych Alpách prim. Náročnosť je aj tak II-III.UIAA. Cesta bola zaistená v roku 1960 a pomocou 350 oceľových lán a viac ako 800 kolíkov a skôb sprístupňuje trasu prvovýstupu z roku 1902.
"Dĺžka": 6 hod.
Je o niečo jednoduchšou verziou Kugyho priamej cesty. Východiskovým bodom je chata Rifugio Fratelli Grego (). Ďalším obydlím na ceste môže poslúžiť bivak Stuparich (), ktorý sa nachádza pod stenou. Zaistená cesta vedie komínom v obťažnosti III. UIAA. Jedným z kľúčových miest je prelezenie asi 10 metrov vysokej kolmej steny nad komínom. Ďalší komín a väčšinou zamrznuté skalné stupne až na vrchol kotla. Ďalej od bivaku Suringar pokračuje cesta zhodne s cestou Verde.
"Dĺžka": 5 hod. pre výstup a 4 hod. pre zostup

</doc>
<doc id="295650" url="https://sk.wikipedia.org/wiki?curid=295650" title="Piktorializmus">
Piktorializmus

Piktorializmus je fotografický smer, ktorý sa objavil okolo roku 1885 a usiloval sa o priblíženie fotografie k maľbe alebo grafike. Najväčší rozmach dosiahol na začiatku 20. storočia a začal ustupovať po roku 1914 v súvislosti s nástupom modernizmu.
Názov tohoto umeleckého smeru prvýkrát použil Henry Peach Robinson v práci "Pictorial Effect in Photography", ktorá bola vydaná v Londýne v roku 1869. Charakteristickým znakom piktorializmu bolo zhotovovanie fotografií procesmi ušľachtilých tlačí a používanie mäkko kresliacich objektívov a predsádok.
Piktorializmus je možné členiť podľa vývojových období na anglický, impresionistický, secesný a puristický.
Vývojové fázy piktorializmu.
Anglický piktorializmus.
Predstaviteľmi anglického piktorializmu boli Oscar Gustave Rejlander, Henry Peach Robinson a Julia Margaret Cameronová. Námetom boli portréty, figurálne alegórie a umelo vytvárané scény. Autori používali techniku fotomontáže (Rejlander, Robinson) a objektivy s mäkkou kresbou (Cameronová).
Impresionistický piktorializmus.
George Davison v roku 1890 vytvoril snímku nazvanú "Cibuľové pole" ("The Onion Field"), bez ostrých kontúr na drsnom papieri, takže vyvolával dojem, že ide o maľbu. Býva považovaná za prvú impresionistickú fotografiu.
Davison našiel ďalších nasledovníkov, ktorí ďalej znižovali ostrosť svojich fotografií použitím nekorigovanej optiky alebo špeciálnych objektívov alebo predsádzok vytvárajúcich neostrú kresbu, prípadne neostrosti dosahovali nanesením vazelíny na objektív, zámerne nepresným zaostrením alebo pohybom fotografického prístroja počas expozície. Impresionistickí piktorialisti sa inšpirovali impresionizmom v maliarstve s cieľom zobraziť nielen prostú realitu, ale tiež svetlo, náladu, atmosféru, a dosiahnuť kvality umeleckého diela, čo bolo v rozpore s dovtedajším poňatím fotografie s ostrou kresbou a prirodzenou tonalitou. Roku 1892 sa odštiepila skupina fotografov v čele s Davisonom od "Fotografickej spoločnosti". Členmi "Fotografickej spoločnosti" zostali prevažne fotografi s vedeckým zameraním. Nový spolok, "The Linked Ring Brotherhood", združoval britských fotografov s výtvarným zameraním v štýle impresionistického a secesného piktorializmu, a počas troch rokov sa rozrástol o významných fotografov z Francúzska, Nemecka, Rakúska a Spojených štátov.
Ďalší autori, napr. Robert Demachy alebo Constant Puyo, navyše začali od roku 1895 využívať už skôr známu techniku ušľachtilej tlače, najmä uhľotlač, olejotlače a gumotlače, často s prímesami farebných pigmentov, a spolu s ručnými zásahmi do snímok vytvárali fotografie iba ťažko rozoznateľné od maľby.
Secesný piktorializmus.
Secesný piktorializmus vychádzal zo secesie a symbolizmu. Charakteristickým znakom bola predovšetkým mäkká kresba a použitie ušľachtilých tlačí. Mnohí autori sa však nevyhýbali ani ručným zásahom do negatívov alebo pozitívov. Niektorí fotografi boli ovplyvnení súčasne alebo postupne impresionizmom i secesiou. Rovnako secesní piktorialisti boli členmi spolku "The Linked Ring Brotherhood". Predstaviteľmi secesného piktorializmu boli Hugo Erfurth, Alfred Stieglitz, Edward Steichen, Frank Eugene, Clarence H. White, z českých fotografov Vladimír Jindřich Bufka a František Drtikol.
Puristický piktorializmus.
Pre puristický piktorializmus bolo príznačné používanie prostriedkov zmäkčujúcich fotografický obraz s cieľom vystihnúť atmosféru motívu. Požívali sa mäkko kresliace objektívy a špeciálne predsádky, uplatňovalo sa protisvetlo, svetelné kontrasty, zámerná neostrosť, neobvyklá svetelná atmosféra a šerosvit. Snímky pôsobili mlhavým, rozplývavým „impresionistickým“ dojmom.

</doc>
<doc id="295651" url="https://sk.wikipedia.org/wiki?curid=295651" title="Investovanie">
Investovanie



</doc>
<doc id="295653" url="https://sk.wikipedia.org/wiki?curid=295653" title="Renault Avantime">
Renault Avantime

Renault Avantime bol odvážnym kupé francúzskej automobilky Renault. Vyrábal sa len v rokoch 2001 až 2003. Vychádzal z vozidla MPV Renault Espace. Vyrobených bolo len 8 545 kusov. Automobil sa rovnako ako model Vel Satis nikdy nestal obľúbeným medzi zákazníkmi.

</doc>
<doc id="295654" url="https://sk.wikipedia.org/wiki?curid=295654" title="Investícia">
Investícia

Investícia alebo investovanie môže byť:
Investícia je aj čiastka alebo objekt, ktorý je predmetom vyššie uvedených činností.

</doc>
<doc id="295655" url="https://sk.wikipedia.org/wiki?curid=295655" title="Gymnázium Svätej Rodiny">
Gymnázium Svätej Rodiny

Gymnázium Svätej Rodiny (súčasť Spojenej školy svätej Rodiny) je gymnázium v Bratislave, mestskej časti Petržalka. Vzniklo v roku 1994. Poskytuje osemročné štúdium so zameraním na vyučovanie cudzích jazykov, informačných technológií a rozvíjanie osobnosti aj vďaka Akadémii veľkých diel, zelená škola, DOFe... Od školského roku 2022/2023 ponúka aj 5-ročné slovensko-nemecké bilingválne gymnázium, ako jedno z 2 nemeckých bilingválnych gymnázii v Bratislave (spolu s Gymnáziom Bilíkova v Dúbravke) 
Ide o katolícke gymnázium na Gercenovej ulici, ktorého zriaďovateľom je Bratislavská arcidiecéza. Jeho aktuálnou riaditeľkou je Ing. Helena Jánošíkova. 
História a súčasnosť.
Gymnázium Svätej Rodiny je katolícka škola. Tvorí súčasť Spojenej školy svätej Rodiny Zriaďovateľom je Rímskokatolícka cirkev, Bratislavská arcidiecéza. Škola vznikla v roku 1994 z iniciatívy rodičov Petržalky, ktorí chceli, aby ich deti dostali kvalitné vzdelanie v duchu katolíckej viery. Od od Magistrátu hlavného mesta Bratislavy získali budovu.
Škola disponuje modernou audiovizuálnou a výpočtovou technikou, množstvom učebných pomôcok, odbornými učebňami - fyziky, chémie, biológie, informatiky.  Učebne informatiky majú optické pripojenie na informačnú sieť Internet a žiaci majú možnosť prístupu na Internet aj mimo vyučovania - v popoludňajšom čase. Súčasťou školy je telocvičňa, športový areál, školská jedáleň. 
Slovensko-nemecké bilingválne gymnázium znamená, že žiaci majú v 2. až 5. ročníku 3 predmety v nemeckom jazyku. Ostatné predmety sa vyučujú v slovenskom jazyku. V 1. ročníku majú žiaci 18 hodín nemeckého jazyka týždenne.
V rámci voliteľných predmetov škola umožňuje žiakom vo vyšších ročníkoch výber zo  seminárov  z prírodovedných i humanitných predmetov.
Žiaci sa môžu zapájať do rôznych činností a aktivít, napr. stredoškolská odborná činnosť (SOČ), Biblická olympiáda a iné.

</doc>
<doc id="295664" url="https://sk.wikipedia.org/wiki?curid=295664" title="Magister farmácie">
Magister farmácie

Magister farmácie (Mgr., predtým PhMr.) - titul (PhMr.) bol zavedený v roku 1951 pre lekárnikov, ktorí zložili skúšky na lekárskej fakulte a mohli tak riadiť lekáreň alebo vykonávať lekárenskú prax; od konca minulého storočia sa používa označenie Mgr. ako označenie absolventa farmaceutickej fakulty, ktorý úspešne ukončil 2. stupeň vysokoškolského štúdia v odbore farmácia a vykonal štátnu záverečnú skúšku.

</doc>
<doc id="295666" url="https://sk.wikipedia.org/wiki?curid=295666" title="Tatneft Arena">
Tatneft Arena



</doc>
<doc id="295668" url="https://sk.wikipedia.org/wiki?curid=295668" title="Omsk Arena">
Omsk Arena



</doc>
<doc id="295671" url="https://sk.wikipedia.org/wiki?curid=295671" title="William Shepherd">
William Shepherd

William McMichael Shepherd (* 26. júl 1949, Oak Ridge, Tennessee, USA) bol pôvodne potápač v SEAL, elitnej jednotke amerického námorníctva. Od mája 1984 sa stal členom oddielu astronautov NASA. Do vesmíru sa prvýkrát dostal v roku 1988 na palube raketoplánu Atlantis (let STS-27), kozmický let si zopakoval ešte v roku 1990 a 1992 (misie STS-41 a STS-52). Začiatkom roku 1996 bol menovaný veliteľom Expedície 1 na Medzinárodnú vesmírnu stanicu (ISS), na stanici pobýval s ruskými kolegami Sergejom Krikaľovom a Jurijom Gidzenkom od začiatku novembra 2000 do marca 2001. Celkom strávil pri štyroch letoch vo vesmíre 159 dní, 7 hodín a 55 minút. 
Život.
Mladosť.
Narodil sa v Oak Ridge v Tennessee, detstvo prežil v meste Babylon v štáte New York. Roku 1967 absolvoval strednú školu v Scottsdale v Arizone, potom študoval na Námornej akadémii (), roku 1971 štúdium ukončil ako bakalár. Od roku 1971 slúžil v Námorníctve USA, najprv v oddiele podvodných demolácii na základni v San Diegu, od roku 1973 v oddieli SEAL. Roku 1978 získal titul strojného inžiniera a inžiniera-oceánografa na MITe. Neskôr bol preložený na veliteľstvo námorníctva vo Washingtone, od roku 1983 velil 20. oddielu lodí zvláštneho určenia ().
Astronaut.
Úspešne sa prihlásil do 10. náboru NASA a 23. mája bol zaradený do oddielu astronautov NASA. Absolvoval ročnú všeobecnú kozmickú prípravu v ktorej získal kvalifikáciu letový špecialista. 
Zúčastnil sa troch krátkodobých letov raketoplánom Space Shuttle. Prvýkrát misie STS-27 raketoplánu Atlantis v dňoch 2. až 6. decembra 1988. Druhýkrát letu STS-41 raketoplánu Discovery v dňoch 6. až 10. októbra 1990. Tretíkrát misie STS-52 raketoplánu Columbia od 22. októbra do 1. novembra 1992.
Od novembra 1993 do januára 1996 bol zástupcom vedúceho programu ISS v NASA. 
V januári 1996 ho NASA menovala veliteľom Expedície 1, prvej stálej posádky stanice ISS. V dôsledku oneskorenia pri výstavbe stanice vzlietli členovia Expedície 1 – William Shepherd, Jurij Gidzenko a Sergej Krikaľov až 31. októbra 2000. Na stanicu ich dopravila kozmická loď Sojuz TM-31, spojenie s ISS prebehlo 2. novembra 2000. Kozmonauti sa zabývali na stanici, prijali dve zásobovacie lode Progress a dve návštevy raketoplánov – misie STS-97 a STS-98. Tretí raketoplán – Discovery pri lete STS-102 v marci 2001 priviezol novú posádku ISS (Expedíciu 2 a trojica tvoriaca prvú základnú posádku stanice sa vrátila na Zem po 140 dňoch, 23 hodinách a 40 minútach letu. 
Začiatkom januára 2002 odišiel z oddielu astronautov, v auguste toho istého roku aj z NASA. Potom pracoval v štábe Špeciálneho vojnového veliteľstva námorníctva () ako civilný odborník (činnú vojenskú službu opustil v januári 2002).

</doc>
<doc id="295672" url="https://sk.wikipedia.org/wiki?curid=295672" title="William McMichael Shepherd">
William McMichael Shepherd



</doc>
<doc id="295673" url="https://sk.wikipedia.org/wiki?curid=295673" title="William M. Shepherd">
William M. Shepherd



</doc>
<doc id="295681" url="https://sk.wikipedia.org/wiki?curid=295681" title="Spojená škola (Bratislava, Tilgnerova 14)">
Spojená škola (Bratislava, Tilgnerova 14)

Spojená škola Tilgnerova 14 je základná škola a osemročné gymnázium so zameraním na cudzie jazyky. Nachádza sa v Bratislave, v časti Karlova Ves, na ulici Tilgnerova 14. Je pomenovaná podľa známeho sochára, rodáka z Bratislavy Viktora Tilgnera. Medzi študentmi sa traduje názov Tilgnerka.
Základná škola vznikla 3. decembra 1970. Ako osemročné gymnázium figuruje od 1. septembra 1992.

</doc>
<doc id="295686" url="https://sk.wikipedia.org/wiki?curid=295686" title="Lu Sün (spisovateľ)">
Lu Sün (spisovateľ)

Lu Sün (, vlastným menom Čou Šu-žen; 25. september 1881 – 19. október 1936) bol čínsky spisovateľ, prekladateľ, esejista, básnik a literárny kritik, jeden z najvýznamnejších čínskych spisovateľov 20. storočia.
Život.
Pochádzal zo vzdelanej rodiny, skoro sa naučil čítať. Li Süna veľmi ovplyvnila otcova smrť na tuberkulózu, kvôli ktorej sa rozhodol študovať lekárstvo. Bol ale znechutený šarlatánstvom tradičnej čískej medicíny a preto študoval v japonskom Sendai medicínu západného smeru. Na štúdiách sa naučil po nemecky a anglicky a veľa čítal, hlavne západnú literatúru. Prvé eseje v klasickej čínštine začal písať v roku 1902. V roku 1903 sa oženil s čínskym dievčaťom. V roku 1904 opustil Sendai, v roku 1906 sa odsťahoval do Tokia, kde pracoval vo vyššom školstve. Publikoval preklady z ruštiny, v esejistike sa venoval prevažne dejinám čínskej literatúry a náboženstva.
Po návrate do Číny učil na pekingských školách. V roku 1918 publikoval pod svojim pseudonymom (odvodeným z dievčenského mena svojej matky) svoju prvú významnejšiu poviedku, "Kchuang-žen ž'ťi" ("Denník šialenca"), inšpirovanú rovnomennou Gogoľovou prózou, v ktorej pomocou zveličenia kritizoval prežitky v čínskej spoločnosti. Rýchlo sa stal jedným z najvýznamnejších čínskych spisovateľov. Jeho najslávnejšou poviedkou je "A Q čeng-čuan" ("Pravdivý príbeh o A Q, 1922), publikoval ale veľa poviedok a básní v próze. V roku 1927 sa odsťahoval do Šanghaja, kde žil až do svojej smrti. Patril k popredným ľavicovým spisovateľom, písal eseje, prekladal z ruštiny (hlavne Gogoľa, ktorého veľmi obdivoval). Bol aj jedným z prvých propagátorov esperanta v Číne. V roku 1936 začal trpieť tuberkulózou, kvôli ktorej zoslabol a cítil, že umiera. Venoval tejto téme niekoľko esejí ("Smrť", "Aj toto je život"). Je pochovaný v mauzóleu v Šanghaji.
Slovenský výber jeho diela vyšiel pod názvami "Biele svetlo" (1952) a "Oheň a kvety" (1960).
Dielo.
Bol všestranný spisovateľ, kombinoval čínske a európske literárne techniky. Jeho štýl je popisovaný ako "súcitne ironický". Bol tiež jedným z prvých čínskych spisovateľov, ktorý písal hovorovým jazykom zbaveným od klasických konvencií. K jeho obvyklým témam patrila kritika sociálnej situácie v Číne a analýza čínskeho "národného charakteru". Komunistickým režimom bol často propagovaný, aj keď na sklonku života bol perzekvovaný. Je ale pre svoj presný popis problémov dnešnej Číny a myšlienkovú zložitosť uznávaný aj v západnom svete.

</doc>
<doc id="295687" url="https://sk.wikipedia.org/wiki?curid=295687" title="Kapitál">
Kapitál

Kapitál môže byť:

</doc>
<doc id="295689" url="https://sk.wikipedia.org/wiki?curid=295689" title="Súkromné gymnázium (Bratislava, Žitavská 1)">
Súkromné gymnázium (Bratislava, Žitavská 1)

Súkromné slovanské gymnázium je súkromné gymnázium v Bratislave.
Charakteristika školy.
Škola bola zriadená v roku 1993 s päťročným štúdiom, ktoré po niekoľkých rokoch bolo zmenené na 4-ročné, alebo 8-ročné.
Prívlastok „slovanské“ dostala z dôvodu možnosti výberu okrem dvoch svetových cudzích jazykov (anglický, nemecký, francúzsky, španielsky) aj jeden slovanský a to z ruského, chorvátskeho, poľského.
Ďalej si žiaci v 8-ročnom štúdiu vyberajú aj jeden z umeleckých predmetov: literárno-dramatická výchova, hra na hudobný nástroj (klavír, gitara), spev, výtvarná výchova.
Okrem tradičných hodín telesnej výchovy si môžu žiaci zahrať aj golf. Priamo v areáli školy je vybudované golfové cvičisko. V prípade nepriaznivého počasia výučba golfu prebieha na trenažéri.
Pre žiakov z nižších ročníkov alebo z odľahlejších častí, je ponúknutý školský autobus.

</doc>
<doc id="295690" url="https://sk.wikipedia.org/wiki?curid=295690" title="Jelcz P-01">
Jelcz P-01

Jelcz P-01 je model autobusového prívesu, ktorý v 60. a 70. rokoch 20. storočia vyrábal poľský podnik Jelcz.
Konštrukcia.
Vlečné vozidlo P-01 bolo odvodené z medzimestského autobusu Jelcz 043, ktorý bol vyrábaný v Poľsku na základe licencie k produkcii vozidiel Škoda 706 RTO. Predné aj zadné čelo prívesu je zhodné. Vďaka mechanizmu riadenia spoločne so špeciálnym tiahlom bolo vozidlo za autobusom veľmi stabilné. V pravej bočnici sa nachádzajú jedne mechanické (tzv. búchacie) dvere. Sedačky v interiéri sú usporiadané priečne 2+2 so strednou uličkou.
Pre export (napr. do bývalého Česko-Slovenska) bol príves mierne upravený a označený P-01E.
V súčasnosti sa na území Česka nachádza niekoľko zrenovovaných vlekov Jelcz P-01E (napr. "Dopravný podnik Ostrava" alebo "ČSAP Nymburk"). Technické múzeum v Brne tiež vlastní dva vraky týchto vozidiel, v budúcnosti sa počíta s rekonštrukciou jedného vozidla, ktorý bude doplnený súčiastkami z vozidla druhého.

</doc>
<doc id="295694" url="https://sk.wikipedia.org/wiki?curid=295694" title="Deflácia">
Deflácia

Deflácia môže byť:

</doc>
<doc id="295695" url="https://sk.wikipedia.org/wiki?curid=295695" title="Súkromné slovanské gymnázium, Bratislava">
Súkromné slovanské gymnázium, Bratislava



</doc>
<doc id="295696" url="https://sk.wikipedia.org/wiki?curid=295696" title="Gymnázium Svätej Rodiny, Bratislava">
Gymnázium Svätej Rodiny, Bratislava



</doc>
<doc id="295699" url="https://sk.wikipedia.org/wiki?curid=295699" title="Stredná odborná škola lesnícka J. D. Matejovie Liptovský Hrádok">
Stredná odborná škola lesnícka J. D. Matejovie Liptovský Hrádok



</doc>
<doc id="295700" url="https://sk.wikipedia.org/wiki?curid=295700" title="Lu Sün">
Lu Sün

Lu Sün môže byť:

</doc>
<doc id="295703" url="https://sk.wikipedia.org/wiki?curid=295703" title="Krajské zriadenie">
Krajské zriadenie

Krajské zriadenie je administratívne členenie štátu založené primárne na územných jednotkách nazývaných kraj. Označuje sa tak najmä:

</doc>
<doc id="295706" url="https://sk.wikipedia.org/wiki?curid=295706" title="Karboxylová skupina">
Karboxylová skupina

Karboxylová skupina je chemicky naviazaná skupina uhlíka, dvoch atómov kyslíka a jedného atómu vodíka. Skrátene sa označuje buď ako CO2H alebo COOH. V každej karboxylovej skupine je atóm uhlíka naviazaný na atóm kyslíka dvojitou väzbou (karbonylová skupina) a jednoduchou väzbou na OH skupinu (hydroxylová skupina).
Kyslosť karboxylovej skupiny je spôsobená vodíkovým atómom, ktorý vo vodnom roztoku ľahko disociuje, čím na jednej strane vzniká H3O+ a na strane druhej COO-.
Obrázok vpravo znázorňuje väzbu COOH skupiny na atóm alebo skupinu atómov R. Ak R zastupuje napríklad vodík H, HCOOH je vzorec pre kyselinu mravčiu, ak R zastupuje skupinu CH3, CH3COOH je vzorec pre kyselinu octovú, atď. Všeobecne sú zlúčeniny s touto skupinou označované ako karboxylové kyseliny.
V prípade, ak karboxylová skupina nie je naviazaná na žiadny atóm alebo skupinu atómov, hovoríme o karboxylovom radikáli (•COOH).

</doc>
<doc id="295707" url="https://sk.wikipedia.org/wiki?curid=295707" title="Henry Peach Robinson">
Henry Peach Robinson

Henry Peach Robinson (* 9. júl 1830, Ludlow, Spojené kráľovstvo – † 21. február 1901, Turnbridge Wells) bol anglický fotograf známy svojimi kombinovanými tlačami – spájaním mnohých negatívov do jednotlivých obrazov, predchodca fotomontáže.
Životopis.
Robinson bol najstarší zo 4 detí Johna Robinsona, učiteľa na škole v Ludlowe a jeho ženy Elizy. 
Do svojich 13 rokov študoval na Horatio Russell Academy v Ludlowe. Po roku, kedy študoval kresbu u Richarda Penwarneho, ho dali do učenia ludlowskému kníhkupcovi a tlačiarovi – Richardovi Jonesovi.
Zatiaľ čo študoval výtvarné umenie, začala sa vyvíjať jeho kariéra predajcu kníh. 
V roku 1850 pracoval pre kníhkupca Benjamina Manda z Bromsgrove, potom v roku 1851 pre Whittaker &amp; Co so sídlom v Londýne.
V roku 1852 vystavoval v Kráľovskej akadémii umení olejové maľby pod názvom "„On the Teme Near Ludlow“."
V tom istom roku začal fotografovať. O 5 rokov neskôr sa stretol s fotografom H. W. Diamondom a rozhodol sa intenzívnejšie venovať tomuto umeleckému smeru. 
V roku 1855 otvoril v Leamingtonských kúpeľoch ateliér, v ktorom predával portréty.
O 4 roky neskôr sa oženil s Seline Grieves, dcérou lekárnika Johna Edwarda Grievese.
Vo veku 34 rokov, v roku 1864, bol Robinson nútený vzdať sa svojho ateliéru, okrem iného z dôvodu jeho zlého zdravotného stavu, na ktorý mali vplyv jedovaté fotografické chemikálie.
Presťahoval sa do Londýna, kde sa venoval teoretickej stránke fotografie, písal eseje "„Pictorial Effect in Photography, Being Hints on Composition and Chiaroscuro for Photographers“" publikované v roku 1868.
V tejto dobe sa zlepšil aj jeho zdravotný stav natoľko, že si otvoril nový ateliér v Tunbridge Wells spoločne s Nelsonom Kingom Cherrillom. V roku 1870 sa stal viceprezidentom "Fotografickej spoločnosti". 
Spoločenstvo s Cherrillom sa rozpadlo v roku 1875, Robinson však pokračoval vo svojom podnikaní až do penzie v roku 1888. Následné vnútorné rozpory s "Fotografickou spoločnosťou" viedli k Robinsonovej rezignácii. Ešte v tom istom roku 1891 sa stal členom konkurenčnej spoločnosti "Linked Ring", v ktorej bol aktívny do roku 1900.
Za svoje celoživotné dielo bol zvolený čestným členom "Kráľovskej fotografickej spoločnosti". 
Zomrel na začiatku roku 1901 a bol pochovaný v Tunbridge Wells.
Dielo.
Fotografická tvorba.
Bol jedným z popredných fotografov svojej doby, často považovaný za konvenčného, ba dokonca akademického umelca. Podľa svojich listov bol ovplyvnený obrazmi J. M. W. Turnera.
Bol stúpencom pre-raphaelistov a bol ovplyvnený estetickým pohľadom Johna Ruskina. 
Vo svojej pre-raphaelistickej fáze sa pokúšal o realizáciu momentov časovej významnosti v stredovekom prostredí.
Robinson patril k priekopníkom a teoretikom piktorializmu – výtvarnej fotografie. Jeho prvá a tiež najobľúbenejšia kompozícia "„Fading away“" (po slovensky "„Odchádzanie“") bola populárna a súčasne módne morbídna. Zobrazuje zomierajúcu dievčinu obklopenú príbuznými. Ide o montáž 5 snímok, ktorou sa autor snažil čo najviacej priblížiť maliarskemu obrazu. Realisticky pôsobiaca scéna, umocnená fotografickou technikou, bola veľmi dojímavá v súlade s autorovým zámerom. U divákov, ktorí v nej nepoznali fikciu, vyvolávala pohoršenie.
Koncom osemdesiatych rokov Robinson od fotomontáže upustil. Uchyľoval sa k nej iba vtedy, pokiaľ zámer nebolo možné realizovať jedinou snímkou. 

</doc>
<doc id="295709" url="https://sk.wikipedia.org/wiki?curid=295709" title="Predsádková šošovka">
Predsádková šošovka

Predsádková šošovka (inak tiež nepresne "predsádka", "predsádkový objektív" či "konvertor") je spojná šošovka, umiestnená v objímke fotografického filtra. Nasádza sa na fitrový závit objektívu fotoaparátu. 
Delí sa na telepredsádku, širokouhlú predsádku a makropredsádku:

</doc>
<doc id="295710" url="https://sk.wikipedia.org/wiki?curid=295710" title="Predsádka">
Predsádka



</doc>
<doc id="295713" url="https://sk.wikipedia.org/wiki?curid=295713" title="Oscar Gustave Rejlander">
Oscar Gustave Rejlander

Oscar Gustave Rejlander (* 1813, Švédsko – 18. január 1875, Londýn, Spojené kráľovstvo) bol piktorialistický fotograf.
Životopis.
Oscar Gustave Rejlander sa narodil vo Švédsku v roku 1813. Výtvarné vzdelanie nadobudol v Ríme, kde okrem štúdia maľoval portréty a kopíroval starých majstrov. V roku 1841 odišiel do Anglicka.
Začal fotografovať najskôr preto, aby si mohol urobiť skice pre svoje obrazy. Neskôr si však otvoril fotoateliér a zarábal si portrétovaním. V polovici päťdesiatych rokov učil tiež fotografovať Lewisa Carrolla.
Roku 1854 začal Rejlander experimentovať so skladaním obrazov z viacerých negatívov. Prvú fotomontáž z 3 snímok vystavoval v decembri 1855. V nasledujúcom roku bol zvolený za člena "Royal Photographic Society of London".
V roku 1857 vystavil Rejlander v Manchestri na výstave súdobého umenia alegorickú fotomontáž "Dva spôsoby života". Snímka o rozmeroch 40×80 cm sa skladala z 30 záberov. 25 modelov znázorňuje na jednej polovici cnosti a na druhej zábavu a neresti. Fotografia vyvolala pohoršenie i nadšenie. Uznanie sa autorovi dostalo od kráľovnej Viktórie, ktorá fotografiu zakúpila pre princa Alberta. Vzhľadom k nákladnosti alegorických fotomontáží a neporozumenia zo strany verejnosti sa Rejlander časom vrátil k portrétnej fotografii, ktorá ho však rovnako nedokázala materiálne zaistiť
Rejlander spolupracoval s Charlesom Darwinom, pre ktorého publikáciu "Prejav citov u človeka a zvieraťa", ktorá vyšla v roku 1873, urobil 28 fotografií.

</doc>
<doc id="295720" url="https://sk.wikipedia.org/wiki?curid=295720" title="Nirvana (rozlišovacia stránka)">
Nirvana (rozlišovacia stránka)

Nirvana alebo nirvána môže byť:

</doc>
<doc id="295723" url="https://sk.wikipedia.org/wiki?curid=295723" title="Zoznam najdlhších jaskýň">
Zoznam najdlhších jaskýň

Toto je zoznam jaskýň sveta zoradených vzostupne podľa svojej dĺžky.

</doc>
<doc id="295724" url="https://sk.wikipedia.org/wiki?curid=295724" title="Spomienky na Sherlocka Holmesa">
Spomienky na Sherlocka Holmesa

Spomienky na Sherlocka Holmesa () je zbierka jedenástich detektívnych poviedok o slávnom detektívovi Sherlockovi Holmesovi od Arthura Conana Doyla. Poviedky pôvodne vychádzali v "The Strand Magazine" v rokoch 1892 - 1893. Všetky ilustroval Sidney Paget. V roku 1894 vyšli knižne. Poviedka „Lepenková škatuľa“ bola z tejto zbierky preradená do zbierky "Posledné vystúpenie".

</doc>
<doc id="295725" url="https://sk.wikipedia.org/wiki?curid=295725" title="Zoznam najdlhších jaskýňí">
Zoznam najdlhších jaskýňí



</doc>
<doc id="295730" url="https://sk.wikipedia.org/wiki?curid=295730" title="Steven Defour">
Steven Defour

Steven Defour (* 15. apríl 1988) je belgický futbalista, ktorý v súčasnosti hrá za belgického majstra Standard Liege. Od sezóny 2009/2010 je kapitán.
Tento stále ešte mladý pravý stredopoliar nastúpil za Belgicko už v 18 rokoch. 
Záujem o neho mali v lete 2009 kluby ako Real Madrid či Everton FC. Jeho trhová hodnota je približne 10 miliónov eur.
V októbri 2009 si zlomil nohu a mimo hru bude až do februára 2010.

</doc>
<doc id="295735" url="https://sk.wikipedia.org/wiki?curid=295735" title="Bing">
Bing

Bing (predtým Live Search, Windows Live Search, a MSN Search) je aktuálny vyhľadávač (propagovaný ako "rozhodovací motor") od Microsoft. Predstavil ho generálny riaditeľ spoločnosti Steve Ballmer 28. mája 2009 na konferencii "All Things Digital" v San Diegu, Bing je náhradou za Live Search. Plne funkčný bol 3. júna 2009, s ukážkovou verziou vydanou 1. júna 2009. V auguste 2009, Bing získal 9,3 percentný podiel trhu internetových vyhľadávačov v Spojených Štátoch. Avšak, v septembri spoločnosť StatCounter uviedla, že podiel Bingu na americkom vyhľadávacom trhu v septembri klesol o jeden precentuálny bod na 8.51% . Comscore však tvrdili opak, tvrdiac že rast Bingu sa v septembri 2009 ustálil, získal 0,1 percenta z celkového trhu vyhľadávačov v USA a jeho podiel na trhu predstavuje 9,4 percenta.
K výrazným zmenám patrí zaradenie návrhov pre vyhľadávanie v reálnom čase pri vkladaní hľadaných výrazov a zoznam súvisiacich vyhľadávaní (nazvaný "Prieskumná tabuľa" na ľavej strane výsledkov vyhľadávania) založený na sémantickej technológii od Powersetu, ktorý Microsoft kúpil v roku 2008. Bing taktiež zahŕňa schopnosť "Ulož &amp; zdieľaj" históriu vyhľadávania cez Windows Live OneDrive, Facebook a email.
29. júla 2009, Microsoft a Yahoo! oznámili dohodu, podľa ktorej Bing bude prevádzkovať Yahoo! vyhľadávanie.
História.
MSN vyhľadávač.
MSN vyhľadávač bol vyhľadávač od Microsoftu, ktorý obsahoval vyhľadávač, index a web crawler. MSN vyhľadávanie bolo prvýkrát spustené v treťom štvrťroku 1998 a používalo výsledky vyhľadávania z Inktomi. Začiatkom roku 1999, MSN vyhľadávač spustil verziu, ktorá zobrazovala záznamy z Looksmart zmiešané s výsledkami z Inktomi s výnimkou krátkeho obdobia v roku 1999 keď namiesto nich boli použité výsledky z AltaVista. Od tej doby Microsoft vylepšoval MSN vyhľadávač, aby poskytoval vlastné výsledky vyhľadávania, ktorých index bol aktualizovaný týždenne alebo aj denne. Aktualizácia začala ako beta program v novembri 2004 (na základe niekoľkých rokov výskumu), ostrá verzia vyšla vo februári 2005. Vyhľadávanie obrázkov bolo prevádzkované treťou stranou, Picsearch. Táto služba taktiež začala poskytovať výsledky vyhľadávania pre iné vyhľadávacie portály v snahe lepšie konkurovať na trhu.
Windows Live Search.
Prvá verejná beta verzia Windows Live Search was uverejnená 8. marca 2006, konečná verzia 11. septembra 2006 nahradila MSN vyhľadávanie. Nový vyhľadávací engine poskytol užívateľom možnosť vyhľadávať špecifické typy informácii využívajúc "štítky", ktoré obsahovali Web, Novinky, obrázky, hudbu, desktop, lokálne vyhľadávanie and Microsoft Encarta. Windows Live Search si dal zacieľ urobiť viac ako 2,5 miliardy uskutočnených užívateľských hľadaní na celom svete každý mesiac "viac užitočné tým užívatelia s lepším prístupom k informáciám dostanú presnejšie odpovede na ich otázky". Konfiguračným menu je možné zmeniť preurčený vyhľadávač v Internet Exploreri.
Pri prechode z MSN vyhľadávania na Windows Live Search, Microsoft zastavil používanie Picsearch ako prevádzkovateľa vyhľadávania obrázkov a začal používať vlastné vyhľadávanie, doplnené vlastnými vyhľadávacími algoritmami
Live Search.
21. marca 2007, Microsoft oznámila, že oddelí vývoj vyhľadávania z Windows Live rodiny služieb, meniac službu na Live Search. Live Search bolo integrované do "Live Search a reklamnej platformy" v čele s Satya Nadella, časťou divízie platforiem a systém Microsoftu. Ako súčasť tejto zmeny, Live Search bolo skonsolidované s Microsoft adCenter.
Série reorganizácií a konsolidácií vyhľadávania od Microsoftu boli robené pod značkou Live Search. 23. mája 2008, Microsoft oznámil ukončenie služieb Live Search Books a Live Search Academic a integrovanie všetkých akademických a knižných výsledkov vyhľadávania do riadneho vyhľadávania, čoho výsledkom bolo aj ukončenie Live Search Books Publisher programu. Čoskoro, 31. júla 2008, bola ukončená aj služba Windows Live Expo. Poskytovanie služby Live Search Macros, ktorá umožňovala užívateľov vytvárať ich vlastné vyhľadávače alebo použiť makrá vytvorené inými užívateľmi, bolo taktiež čoskoro ukončené. 15. mája 2009, Live Product Upload, služba, ktorá umožňovala obchodníkom vkladať informácie o ich výrobkoch na Live Search Products, taktiež skončila. Konečná reorganizácia Live Search QnA, propagovaná ako MSN QnA, prišla 18. februára 2009, avšak jej fungovanie bolo ukončené 21. mája 2009.
Microsoft si uvedomil, že slovo "Live" nemôže ostať v názve aj naďalej. V snahe vytvoriť novú identitu pre vyhľadávacie služby Microsoftu, Live Search bolo oficiálne nahradené Bingom 3. júna 2009.
Yahoo! obchodná dohoda.
29. júla 2009, Microsoft a Yahoo! oznámili, že sa dohodli na 10-ročnej dohode, podľa ktorej Yahoo! vyhľadávač bude nahradený Bingom. "Vďaka tejto dohode s Yahoo!, vytvoríme viac inovácií vo vyhľadávaní, lepšiu hodnotu pre inzerentov a skutočný výber na trhu, na ktorom momentálne dominuje jedna spoločnosť," uviedol Ballmer. "Verím, že vytvárame základ pre novú éru internetových inovácií a vývoja."
dodal Carol Bartz, generálny riaditeľ Yahoo!. Yahoo! dostane 88% všetkých príjmov z predaja reklamy vo vyhľadávaní na svojich stránkach po dobu prvých piatich rokov a má právo predávať niektoré druhy reklamy na niektorých stránkach Microsoftu. Yahoo! bude naďalej prevádzkovať vlastné používateľské rozhranie, ale pod značkou "Powered by Bing" (prevádzkované Bingom).
Možnosti vyhľadávania.
Okrem možnosti vyhľadávať na webstránkach, Bing ponúka taktiež nasledujúce možnosti vyhľadávania:
Propagácia Bingu.
Kampaň na podporu Bingu na internete, v televízii, rozhlase a v printových médiách stála len v USA 80-100 miliónov dolárov. Reklama neuvádza iné vyhľadávače, ako napríklad Google alebo Yahoo, priamo menom; skôr pri snahe presvedčiť ľudí, aby prešli na Bing, využíva hlavné rysy a funkcie Bingu
Pôvod slova bing.
Slovo "bing" je onomatopoeia, slovo, ktoré imituje nejaký zvuk. Microsoft sa pre názov Bing rozhodol, lebo je krátky, ľahko zapamätateľný, ľahko vysloviteľný a rovnaký na celom svete. Slovo by malo ľuďom pripomínať zvuk počas "moment objavovania a robenia rozhodnutí."
Qi Lu, prezident Microsoft Online služieb taktiež oznámil, že oficiálne čínske meno Bingu je "bì yìng" (), čo v preklade doslovne znamená "veľmi istá reakcia" alebo "veľmi rýchla odpoveď".
Kým Bing testovali vývojári Microsoftu, kódové označenie Bingu bolo "Kumo" (くも),

</doc>
<doc id="295738" url="https://sk.wikipedia.org/wiki?curid=295738" title="Indri">
Indri

Indri alebo lemur (lat. "Indri") je rod z čeľade indriovité, ktorého jediným druhom je indri alebo lemur indri (lat. "Indri indri"). Je v súčasnosti najväčším zástupcom poloopíc (členitonosoblížne), patrí do čeľade indriovité. 
Opis.
Je aktívny cez deň a žije na stromoch, kde mu poskytuje jeho bieločierne sfarbenie dobré zamaskovanie. Nápadné sú aj jeho dlhé končatiny, vďaka ktorým môže obratne skákať z jedného stromu na druhý. Spoľahlivou charakteristikou medzi ostatnými primátmi je aj jeho pahýľovitý chvost, prípadne potom lysá, čierna tvár. Telo dorastá až do 60 cm, chvost 5 cm a hmotnosť sa pohybuje medzi 6-7 kg. Jeho blízkymi príbuznými sú sifaky a rovnako ako ostatný lemuri žije aj indri na Madagaskare a to len v jeho východnej časti.
Spôsob života.
Vo všetkých poschodiach lesa vyhľadáva prevažne mladé listy, ale tiež ovocie, kvety a semená. Žije v rodinných skupinách, ktoré väčšinou tvorí samica s mláďatami. Samec obhajuje teritórium a samici je umožňovaný prístup k potrave ako prvej v poradí. K páreniu dochádza v januári alebo februári a samice rodia po 4,5 až 5,5 mesačnej gravidite jediné mláďa.
Ochrana.
Indri je zaradený do kategórie ohrozených druhov, za čo môže hlavne hromadné ničenie a plienenie jeho prirodzeného biotopu, ktorým sú tropické dažďové lesy. Navyše toto plienenie prebieha dokonca aj v zákonom chránených oblastiach a to aj napriek tomu, že je v určitých oblastiach považovaný za posvätného. Je lovený aj pre svoje mäso, ktoré je v niektorých oblastiach veľmi cenené a považované za delikátnosť.

</doc>
<doc id="295739" url="https://sk.wikipedia.org/wiki?curid=295739" title="Indri indri">
Indri indri



</doc>
<doc id="295745" url="https://sk.wikipedia.org/wiki?curid=295745" title="Davisov prieliv">
Davisov prieliv

Davisov prieliv je severným ramenom Labradorského mora. Nachádza sa v západnej časti medzi Grónskom a Nunavutom v Kanade. Prieliv je pomenovaný po anglickom výskumníkovi Johnovi Davisovi (1550-1605), ktorý preskúmal túto oblasť keď hľadal severozápadnú cestu. V tejto oblasti sa nachádza veľa podmorských štruktúr ako sú hlbokomorské priekopy, podmorské chrbáty sformované pravdepodobne v období paleogénu približne pred 45 až 62 mil. rokov.

</doc>
<doc id="295754" url="https://sk.wikipedia.org/wiki?curid=295754" title="Základná škola (Stará Ľubovňa, Komenského 6)">
Základná škola (Stará Ľubovňa, Komenského 6)

Základná škola Komenského sa nachádza v regióne na rozhraní Spiša a Zamaguria v meste Stará Ľubovňa. Navštevuje ju 816 žiakov a je typickou sídliskovou školou. O výchovu a vzdelanie týchto žiakov sa stará 53 učiteľov a 7 vychovávateľky. Technický chod zabezpečuje 19 zamestnancov. Ako jedna z mála škôl v okrese vzdelávame aj integrovaných žiakov, ktorým pri plnení úloh pomáhajú špeciálni pomocní učitelia. Naši žiaci sú súčasťou modernej doby a veľmi radi sa podieľajú na aktivitách v rámci školy aj mimo nej. Počítače a internet sú pre nich zdrojom získavania nových vedomostí a skúseností. Zapájame sa do rôznych projektov - Infovek, Vráťme šport do škôl, Škola podporujúca zdravie, Správaj sa normálne, Prázdninové školské dvory, Sokrates, ktoré sú niečím novým pre našich žiakov a veľmi radi spolupracujú. V súťažiach, ktorých sa naši žiaci zúčastnili získavame popredné miesta. Mnohí z našich učiteľov a žiakov sú ocenení na okresnej, regionálnej, celoštátnej i medzinárodnej úrovni.

</doc>
<doc id="295759" url="https://sk.wikipedia.org/wiki?curid=295759" title="Jermaine Jenas">
Jermaine Jenas

Jermaine Jenas (* 18. február 1983, Nottingham, Spojené kráľovstvo) je anglický futbalista. V súčasnosti hrá v Premier League za Tottenham. Jenas je univerzálny záložník, môže hrať ofenzívneho, defenzívneho, stredného, pravého i ľavého stredopoliara. Aj vďaka tomu hrá za Anglicko od 20 rokov.

</doc>
<doc id="295763" url="https://sk.wikipedia.org/wiki?curid=295763" title="Kapitánova dcéra (kniha)">
Kapitánova dcéra (kniha)

Kapitánova dcéra () je román od Alexandra Sergejeviča Puškina z roku 1836.
Tento román sa odohráva počas Pugačovovho povstania v 70. rokoch 18. storočia. Nesie typické znaky historickej prózy prvej polovice 19. storočia. Obsahuje historickú rovinu a rovinu osobnú. Novela je napísaná vo forme rodinných zápiskov.
Dej.
Mladého šľachtica Petra Andrejeviča Grineva pošle jeho otec, ktorý si zakladá na tradíciách a dôstojnosti, slúžiť do vojska na juhovýchode ruskej cárskej ríše. Grinev v posádke získava prvé naozajstné skúsenosti. Stretáva sa s dobrom aj so zlom. V posádke slúži síce inteligentný, ale egoistický a sebecký Švabrin, ktorý si kráti čas súbojmi. Grinev sa s ním dostane do sporu. Grinev sa náhodou zblíži s vodcom povstania Jemeljanom Pugačovom. Vďaka malej pomoci Grineva Pugačovovi medzi nimi vzniknú vzájomné sympatie. Grinev sa zamiluje do dcéry veliteľa posádky pohraničnej pevnosti kapitána Mironova, Márie Ivanovny. Pugačov s povstalcami obsadí pevnosť, ale Grineva prepustí. Peter sa opäť pripojí k vojsku, ale keď sa dozvie, že Márii hrozí nebezpečenstvo, tak sa vydá späť na územie povstalcov. Pugačov mu dovolí vziať Máriu so sebou, ale onedlho je Grinev obvinený zo zrady a spolupráce s Pugačovom. Na prosbu Márie samotná cárovná Katarína II. Grineva omilostí, pretože ju dojme mravná čistota a nevinnosť dievčaťa. Zároveň sa cíti zaviazaná aj preto, že kapitán Mironov padol v boji proti povstalcom. Rodičia Grineva sirotu príjmu za svoju.
Kapitánova dcéra zodpovedala Puškinovmu videniu sveta, kde najcennejšie veci nevyplývajú z konvencií a formalít, ale sú výsledkom osobných vzťahov, obetovania sa a lásky aj za cenu, že je nevyhnutné porušiť pravidlá. Podľa Puškina mala spoločnosť len tvoriť rámec a dopĺňať harmonické väzby medzi ľuďmi. Najvyššiu hodnotu má láska a schopnosť obetovať sa za druhého. Ako ich protipól sú postavené sebectvo Švabrina, nesúdržnosť a vzájomná nedôvera povstalcov.

</doc>
<doc id="295766" url="https://sk.wikipedia.org/wiki?curid=295766" title="Interlingva">
Interlingva



</doc>
<doc id="295767" url="https://sk.wikipedia.org/wiki?curid=295767" title="Boľševník obrovský">
Boľševník obrovský

Boľševník obrovský ("Heracleum mantegazzianum") je rastlina z čeľade mrkvovité ("Apiaceae").
Pochádza z centrálnej Ázie (Kaukaz a z juhu priľahlé oblasti). V súčasnosti je to v Európe a Severnej Amerike významný invázny druh. 
Na Slovensku a v mnohých ďalších krajinách severnej pologule je vedený ako obzvlášť nebezpečný druh, ktorý je schopný ničiť pôvodné ekosystémy na danom území. Navyše môže ohroziť ľudské zdravie, pretože obsahuje rôzne fototoxické furanokumaríny, ktoré u človeka spôsobujú ťažké fotodermatitídy.
Taxonómia.
Boľševník obrovský bol vedecky opísaný až v roku 1895, a to pod platným názvom "Heracleum mantegazzianum". Má však niekoľko synoným, ku ktorým patria: 
Podľa niektorých autorov za synonymá možno považovať aj nasledujúce druhy:
Toto však nie je potvrdené. Pokiaľ by tomu tak bolo, potom platným menom by bolo staršie z týchto dvoch mien. V literatúre sa vyskytovalo aj chybné určenie jedincov tohoto druhu ako "Heracleum speciosum" auct. non Weinmann, ktorý môže byť v oblasti strednej Európy tiež iným, zavlečeným druhom.
Okrem boľševníka obrovského rastie na Slovensku ešte boľševník borščový ("Heracleum sphondylium"), ktorý sa svojmu príbuznému trochu podobá. Nie je vylúčené, že sa v miestach spoločného výskytu obidva druhy krížia; zo Spojeného kráľovstva a Nemecka bol už výskyt krížencov "Heracleum sphondylium" × "mantegazzianum" hlásený. V niektorých európskych krajinách dochádza k invázii ďalších tzv. „obrích boľševníkov“ podobného výzoru a vlastností, konkrétne ide o druhy boľševník Sosnowského ("Heracleum sosnowskyi") šíriaci sa hlavne v Pobaltí a boľševník perzský ("Heracleum persicum"), ktorý súperí s boľševníkom obrovským o titul najnáročnejší invázny druh Škandinávie, z globálneho hľadiska je ale význam týchto invázií oveľa menší.
Vzhľad a rozmnožovanie.
Boľševník obrovský je rastlina impozantného vzrastu, v stredoeurópskych podmienkach dorastá 24, niekedy až 5 metrov výšky. Ide o dvoj- až viacročnú rastlinu, ktorá v prvom roku klíči zo semena spravidla už v polovici februára (niekedy aj skôr), vytvára len listy a zhromažďuje zásoby v mohutnom koreni. Druhý až piaty rok (ale možno aj neskôr – smerodajné je, za ako dlho sa rastline podarí zabezpečiť zásoby) potom vytvorí listovú ružicu a vyženie mohutnú kvetnú byľ so súkvetím. Byľ je dutá a naružovalo až fialovo škvrnitá, pri najväčších exemplároch sa jej priemer môže blížiť až k . Listy sú väčšie a ostrejšie vykrajované ako u pôvodného boľševníka borščového (majú 10 plochy). 
Obrovské okolíčnaté súkvetia môžu mať údajne až cez v priemere a majú bielu, nažltlú alebo jemne ružovú farbu. Kvetný vzorec boľševníka je * K5 C5 A5 G(2). V obojpohlavných kvetoch dozrieva najskôr peľ v peľniciach, neskôr blizna, ale medzi jednotlivými kvetmi môže dôjsť k prekryvu pohlavnej zrelosti blizien a peľu. K opeleniu dochádza za pomoci hmyzích opeľovačov (entomogamia, teda typ zoogamie), obvykle medzi rôznymi rastlinami, ale dochádza aj k úspešnému samoopeleniu (taktiež vďaka opeľovačom) a aj jediná osamotená rastlina teda produkuje klíčivé semená. V stredoeurópskych podmienkach kvitne boľševník obrovský väčšinou od polovice júna až do konca júla. Jedna rastlina vyprodukuje obvykle 20 00030 000 semien (obzvlášť urastený jedinec až 100 000), ktoré si uchovávajú klíčivosť 8 až 12 rokov (dlhšie než tri roky však prežíva v semennej banke už len nepatrný zlomok semien, ale je nutné mať na pamäti, koľko semien rastlina vytvorí a že aj jediný jedinec môže znova zahájiť inváziu).
Je zaujímavé, že v oblastiach, ktoré sa považujú za jeho pôvodný areál, dorastá boľševník obrovský zhruba do 1,5 metra a nie je ani zďaleka taký agresívny. Je však potrebné podotknúť, že rastliny rastúce v predpokladaných oblastiach pôvodu sú podstatne odlišné aj pokiaľ ide o génovu výbavu, čo bolo zrejme spôsobené rozličným krížením a tiež účelovou selekciou v priebehu šírenia a pestovania druhu v okrasných a botanických záhradách a následnom splaňovaní. Tento fakt značne komplikuje snahu nájsť vhodného prirodzeného nepriateľa tohto boľševníka – pokiaľ sa už nejaký nájde, spravidla napáda príliš široké spektrum rastlín čeľade mrkvovité.
Invazivita.
Stratégia boľševníka.
Ako invazívna rastlina osídľuje boľševník obrovský takmer všetky stanoviská. Šíri sa pozdĺž ciest a vodných tokov. Obvykle najskôr ovládne ruderálne stanovisko, kde mu r-stratégovia nemôžu konkurovať, a s podporou takto vzniknutých ohnísk sa potom začne šíriť aj na vlhké a na živiny bohaté stanoviská v okolí, odkiaľ postupne vytlačí konkurenčne silné byliny. Využíva k tomu fakt, že jeho semená vyklíčia veľmi skoro na jar, rýchle prerastú väčšinu rastlín a vytvoria zákryv, ktorý mu poskytuje veľkú výhodu. Časom dôjde obvykle k vytvoreniu súvislého porastu, ktorý môže pohltiť 80 % všetkého slnečného žiarenia a celkom znemožniť ostatným rastlinám rast. Mortalita vyrastených rastlín je pred vysemenením malá, pretože je pre väčšinu bylinožravcov aj parazitov nestráviteľná (nepožívateľná). 
Ak ovládne boľševník obrovský nejaký priestor, nemožno dosť dobre predpokladať, že by sa ho príroda v dohľadnom čase sama zbavila a k jeho vytlačeniu je potrebný ľudský zásah. Jeho porast vytvára prostredie nevhodné pre rast väčšiny rastlín, vrátane semenáčov stromov a predstavuje zdravotné riziko pre zvieratá aj človeka. V poraste panuje silná úroveň kompetície, presadia sa len silní jedinci.
Prirodzené šírenie zaisťujú semená roznášané vetrom a tečúcou vodou, ďalej majú význam aj semená zachytené na dobytku či pneumatikách. Rýchlosť šírenia je v globálnom aj regionálnom meradle porovnateľná s najnebezpečnejšími inváznymi druhmi, v závislosti na podmienkach môže dochádzať ku každoročnému posunu hranice plochy zarastenej boľševníkom až o desiatky metrov.
Postihnuté oblasti.
Boľševník obrovský bol do Európy zavlečený z Kaukazu a priľahlých oblastí ako okrasná rastlina. Aj keď bol boľševník obrovský popísaný až v roku 1895, prvá spoľahlivá informácia o introdukcii do Európy pochádza už z roku 1817 v londýnskej botanickej záhrade Kew Gardens. Po desiatich rokoch sa však už objavujú správy o divo rastúcich populáciách v grófstve Cambridgeshire. Nato začala samovoľná aj ľuďmi zapríčinená invázia boľševníka obrovského do celej Európy, napríklad v Česku bol prvýkrát vysadený v Lázniach Kynžvart v roku 1862. 
Pestovať sa boľševník prestal v polovici dvadsiateho storočia, ale invázia boľševníka obrovského už v tom čase zasiahla väčšinu Európy. Za centrum invázie možno považovať stred kontinentu. Ako s veľmi vážnym problémom sa s ňou stretáva Slovensko, Česko, Nemecko, južné a západné Poľsko, Švajčiarsko, krajiny Beneluxu, východ a sever Francúzska, Anglicko a Dánsko. V Škandinávii súťaží s inváziou "Heracleum persicum." Len minimálny význam má v Pobaltí, kde sa s obrovskou prevahou presadil príbuzný druh boľševník Sosnowského. Mimo Európskeho kontinentu sa invázia odohráva aj v Severnej Amerike.
Boj proti boľševníku.
Boľševník obrovský sa zaraďuje medzi vôbec najnebezpečnejšie invázne druhy na slovenskom území (platí aj pre územia mnohých ďalších štátov), napr. podľa českých zákonov je majiteľ pozemku povinný zabrániť šíreniu tejto rastliny, čo nie je vždy dodržiavané. Vzhľadom na zdravotné riziká je nevyhnutné používať pri likvidácii boľševníka vhodný ochranný odev, ktorý nenasaje a neprepustí nebezpečné šťavy z rastliny, a ďalšie ochranné pomôcky, ako sú ochranné okuliare alebo tvárový štít a prípadne aj respirátor.
Mechanické odstránenie je potrebné vykonať pokiaľ možno pred vysemenením rastliny (obvykle to znamená najneskôr v prvej polovici mája). Jeho účinok je obmedzený, pretože rastlina má vysokú regeneračnú schopnosť a dokáže znovu vyrásť z koreňov – jednotlivé rastliny je teda potreba celé vykopať (von musí minimálne hlavného koreňa), rozsekať na kúsky a tie zlikvidovať. Pokosenie či podobné likvidácie len dočasne odstránia porast a zabránia ďalšiemu šíreniu. Pravidelný pokos (v stredoeurópskych podmienkach 2 – 3x za sezónu po dobu niekoľkých rokov) vedie nakoniec aj k potlačeniu výskytu – nutné však je, aby bol dlhodobý a úplne dôkladný, aby nedošlo k vysemeneniu ani jednej rastliny. U jednotlivých rastlín sa odporúča odsekať vykvitnuté okolíky, je však potrebné okolíky zlikvidovať, aby potom pohodené na poli zotrvačnosťou nevysemenili.
Zaujímavú možnosť predstavuje spásanie dobytkom – ovce a hovädzí dobytok sa časom naučí boľševník konzumovať. Potom, čo si naň zvyknú (spravidla im najskôr nechuti), väčšinou aktívne vyhľadávajú mladšie čerstvé rastliny, ktoré uprednostňujú pred väčšinou ostatných rastlín. Osvedčil sa aj pokos súvislého porastu boľševníka a následné opakované spásanie dobytkom, ktorý zlikviduje pokusy rastlín o obnovu. Odporúčaná miera spásania je 2030 oviec na hektár na jar, v lete je možno ich počet znížiť až na 5 – 10, lebo rastliny sú už opakovanými pokusmi o regeneráciu vyčerpané a regenerujú pomalšie. Zriedkavé výskumy v oblasti spásania kozami ukazujú, že tieto zvieratá nie sú pre spásanie boľševníka vhodné, lebo nevykazujú voči negatívnym aspektom pôsobenia rastliny dostatočnú odolnosť.
Účinný je chemický postrek obsahujúci glyfosát (napr. Roundup-Biaktiv alebo Touchdown) či triclopyr (napr. Garlon). Chemický postrek však nie je stopercentne spoľahlivý a je tu nevýhoda jeho nedostatočnej selektívnosti. K aplikácii postreku by malo dochádzať pokiaľ možno skoro na jar, keď rastliny dosiahnu výšky zhruba 20 (asi apríl), na konci mája je potreba ho zopakovať. Len minimálny alebo žiadny účinok má v čase kvitnutia rastliny. Vysoko účinná, ale prácna je metóda aplikácie Roundupu injekčnou striekačkou do stonky rastliny.
Vzhľadom na náročnosť likvidácie bolševníka je veľmi dôležitá maximálna prevencia, spočívajúca v starostlivej likvidácii všetkých osamelých predsunutých jedincov, ktorí by mohli založiť novú enklávu, a v kontrole rizikových stanovísk, kde by sa boľševník mohol uchytiť.
Pri boji s boľševníkom je samozrejme možné kombinovať viac metód jeho ničenia. U jednotlivých rastlín sa napr. osvedčila likvidácia spočívajúca v odseknutí byliny tesne nad zemou a potrenie pahýľa stonky silnou koncentráciou herbicídu. Vždy je nutné pamätať na to, že nestačí výskyt rastliny potlačiť ak sa nemá celá kalamita opakovať, ale je nutné viesť boj až do posledného boľševníka a aj po totálnom víťazstve je nevyhnutné ešte minimálne 10 rokov oblasť starostlivo strážiť. Je tiež vhodné upraviť vyčistené priestranstva tak, aby sa obmedzila jeho vhodnosť pre nové zaplavenie boľševníkom.
Zdravotné riziká.
Šťava z bylí a listov tejto rastliny obsahuje fototoxické furanokumaríny. V tme len dráždia kožu, na dennom svetle (respektíve na akomkoľvek svetle obsahujúcom UV zložky) spôsobujú ťažké poleptanie a pľuzgiere na pokožke. Je potrebné byť opatrný a pri kosení či inom mechanickom odstraňovaní rastlín sa vybaviť vhodným ochranným odevom, okuliarmi a tiež respirátorom (hlavne pokiaľ je používaná na kosenie kosačka, prostredníctvom ktorej môže dochádzať k rozprášeniu rastlinných štiav vo vzduchu). V oblastiach výskytu boľševníka je veľmi dôležité dávať pozor na deti, pretože duté byle rastliny ich môžu zvádzať k hrám a výrobe rôznych napodobenín ďalekohľadov a fúkačiek, čo môže viesť k minimálne dočasnému znetvoreniu tváre s rizikom vážneho poškodenia zraku. 
Prvotný kontakt s rastlinou a jej šťavami je bezbolestný, takže napr. deti sa s ňou môžu hrať aj niekoľko hodín, aby si vôbec uvedomili, akú škodu si tým spôsobujú. Fototoxické reakcie, ktoré sú príčinou následných problémov, sa aktivujú obvykle po 15 minútach osvetlenia (závisí však na intenzite svetla a jeho zložení). Zápalové zranenia sa objavujú po cca 24 hodinách v rozsahu, ktorý je závislý od množstva štiav, ktorými bol človek znečistený, dĺžky ich pôsobenia a obranyschopnosti poškodeného; sú veľmi bolestivé a veľmi ťažko sa hoja. Účinok rastlinných štiav ďalej zvyšujú teplo a vlhkosť. Ich pozostatky, ako sú pigmentácia a jazvy, zostávajú viditeľné prinajmenšom celé mesiace, niekedy sa objavujú dlhodobejšie následky v podobe vyššej citlivosti poranených miest na UV žiarenie (trvajú až niekoľko rokov). Podľa niektorých dermatológov môžu byť dlhodobým následkom občasné vyrážky (často iniciované slnečným žiarením).
U obzvlášť citlivých jedincov môžu už samotné výpary z väčšieho množstva pokosených rastlín vyvolať pálenie v krku, závraty, nevoľnosť a slzenie. U týchto ľudí tiež k vzniku zápalu môže stačiť dotyk neporaneného listu.
Prvá pomoc.
Miesta zasiahnuté šťavou je nutné okamžite omyť silným dlhotrvajúcim prúdom vody a po opláchnutí zabrániť prístupu svetla vhodným zakrytím. Pri poleptaní a druhotných príznakoch (bolesti hlavy, tras) je nutné po predchádzajúcom ošetrení vyhľadať lekára.
Pokiaľ pocítite z výparov tejto rastliny závraty, pálenie očí a iné nežiaduce účinky, je najlepšie opustiť zasiahnutý priestor a prenechať likvidáciu boľševníka menej citlivým jedincom, prípadne použiť vhodné ochranné prostriedky (kvalitný respirátor). Pokiaľ sú ťažkosti väčšieho rozsahu alebo do jedného dňa neustúpia, je taktiež potrebné navštíviť lekára.
Obsahové látky.
Celá rastlina obsahuje napríklad rôzne alkoholy (metanol, etanol, "n"-oktanol), karboxylové kyseliny (kyselina kaprinová, kyselina laurová) či estery ("n"-hexylbutyrát, "n"-oktylacetát).
Najvýznačnejšou účinnou zložkou obsiahnutou v celej rastline sú však fototoxické furanokumaríny nachádzajúce sa predovšetkým v plodoch; menej v listoch a len minimálne v stonke. Obsah sa však mení aj v priebehu roka, najviac ich rastlina obsahuje v júni, najmenej v novembri. K významným furanokumarínom boľševníka patria napríklad "angelicín", "pimpinellin", "isopimpinellin", "phellopterin", "psoralen", "bergapten" a "isobergapten".

</doc>
<doc id="295777" url="https://sk.wikipedia.org/wiki?curid=295777" title="Mars Science Laboratory">
Mars Science Laboratory

Mars Science Laboratory (MSL), od roku 2009 nazývané aj Curiosity, je vozidlo americkej NASA určené pre prieskum povrchu Marsu. MSL je doteraz najkomplexnejšou a najväčšou kozmickou sondou vyslanou na planétu Mars. Priviezlo viac vedeckých prístrojov ako ktorákoľvek iná misia na Mars predtým, a to vrátane nástrojov a vybavenia, ktoré na mieste umožnia analýzu práškov vyvŕtaných z hornín. Bude skúmať aj možnosť mikrobiálneho života v minulosti alebo prítomnosti Marsu. Prístroje pre vozidlo poskytnú vedecké organizácie Spojených štátov, Kanady, Nemecka, Francúzska, Ruska a Španielska.
Očakávaná životnosť vozidla MSL bola aspoň jeden marťanský rok (685 pozemských dní), čo umožní preskúmať územie o väčšej rozlohe ako boli schopné predchádzajúce vozidla. Celkové náklady projektu boli vyčíslené na 2,3 miliardy USD.
Štart nosnej rakety Atlas V541 a začatie letu k Marsu sa uskutočnilo 26. novembra 2011 o 16:02 SEČ. K úspešnému pristátiu na Marse došlo 6. augusta 2012 o 7:17 SELČ. 
Projekt MSL je riadený Jet Propulsion Laboratory sídliacej v kalifornskej Pasadene.
Ciele misie.
MSL má štyri ciele: Zistiť, či vôbec niekedy boli na Marse podmienky vhodné pre vznik života, charakterizovať klímu Marsu, charakterizovať geológiu Marsu, a pripraviť prieskum planéty ľuďmi. Tieto základné ciele budú dosiahnuté pomocou MSL. Má osem konkrétnych vedeckých cieľov:
Konštrukcia a vybavenie.
Rozmery a hmotnosť.
MSL má dĺžku (bez robotickej ruky), šírku a výšku po vrchol stožiaru 2,2 metra. Vpredu má umiestnenú 1,9 metra dlhú robotickú ruku s otočnou hlavicou obsahujúcou prístroje. Celkovo váži rover , z toho takmer tvoria vedecké prístroje. Veľkosťou bude odpovedať automobilu Mini Cooper. Pre porovnanie Mars Exploration Rover majú dĺžku a vážia , vrátane vedeckých prístrojov.
Rýchlosť.
Rover MSL je schopný prejsť prekážky vysoké . Umožňuje mu to šestica kolies, každé s priemerom 0,5 metra. Maximálna rýchlosť posunu terénom je odhadovaná na za hodinu. Ale priemerná rýchlosť posunu môže byť asi za hodinu, v závislosti na výkone, náročnosti terénu, sklzu, a viditeľnosti. Očakáva sa, že MSL urazí počas svojej dvojročnej misie minimálne . 
Napájací zdroj.
MSL bude poháňaný rádioizotopovým termoelektrickým generátorom (MMRTG), ktorý je vylepšenou verziou podobného generátora RTG úspešne použitého na sondách Viking 1 a Viking 2 v roku 1976. Slnečná energia nie je efektívny zdroj pre operácie na povrchu Marsu, pretože solárne panely nemusia účinne fungovať vo vysokých zemepisných šírkach Marsu, v zatienených oblastiach alebo v prašných podmienkach. Okrem toho slnečnú energiu neposkytujú v noci, a tým obmedzujú schopnosť roveru udržiavať stálu teplotu a tým znižujú priemernú dĺžku života elektroniky. MMRTG poskytuje spoľahlivý, stály výkon cez deň aj v noci, odpadové teplo sa dá použiť na zahriatie systémov a uvoľňovanie elektrickej energie pre prevádzku vozidla a nástrojov. Jeho teoretická životnosť by mala byť minimálne 14 rokov. MMRTG má rozmery 64 x a hmotnosť , je umiestnený v zadnej časti vozidla.
Heat Rejection System.
Niektoré citlivé prístroje musia mať stálu teplotu. Použitím tekutiny čerpanej prostredníctvom 200 metrov rúrok v tele MSL budú citlivé súčasti udržované pri stálych teplotách. Teploty v oblasti, kde by mohol MSL pristáť, sa môžu meniť od 30 do −127 °C. Ohrievače boli položené vedľa niektorých komponentov a prebytočné teplo od MMRTG je odvedené pomocou HRS k týmto ohrievačom. HRS môže tiež chladiť komponenty podľa potreby.
Počítače.
Dva identické počítače na palube roveru sú nazývané (REM), obsahujú pamäte schopné vydržať extrémne prostredie a žiarenie. Každá pamäť počítača zahrnuje 256 kB EEPROM, 256 MB DRAM a 2 GB flash pamäte. To je porovnateľné s 3 MB EEPROM, 128 MB DRAM, a 256 MB flash pamäte používanej v Mars Exploration Rover.
REM používajú počítače s procesorom RAD750, ktorý je nástupcom RAD6000 CPU použitého v Mars Exploration Rovers. RAD750 procesor je schopný výkonu až 400 MIPS, zatiaľ čo RAD6000 procesor je schopný len 35 MIPS.
Rover má inerciálnu meraciu jednotku (IMU), ktorá poskytuje 3-osé informácie o jeho pozícii, používanej pri navigácii roveru. Počítače roveru neustále sledujú svoje vlastné systémy na udržanie prevádzky vozidla, napríklad reguláciu teploty roveru. Aktivity ako fotografovanie, riadenie a prevádzku nástrojov sú vykonávané sekvenciami príkazov, ktoré sú odoslané zo Zeme k roveru. V prípade problémov s hlavným počítačom má vozidlo záložný počítač, ktorý môže prevziať kontrolu a pokračovať v misii.
Nosná raketa.
MSL bol vypustený pomocou rakety Atlas V. Tento nosič bol použitý aj na vynesenie sond Mars Reconnaissance Orbiter a New Horizons. Konkrétne MSL bol vypustený pomocou rakety Atlas V 541, ktorá je schopná vyniesť na geostacionárnu obežnú dráhu. Štartovacia fáza misie začala, keď sonda MSL prešla na vnútorný zdroj na odpaľovacej rampe a skončila, keď sa sonda MSL oddelila od rakety.
Priebeh letu.
Sonda Mars Science Laboratory úspešne vyštartovala pomocou nosnej rakety Atlas V 541 (AV-028) z Cape Canaveral 26. novembra 2011 o 15:02:00,211 svetového času (UTC). Počas preletu k Marsu vykonala 4 motorické korekcie dráhy, ktoré upravili jej trajektóriu kvôli presnejšiemu pristátiu na Marse.
Dňa 6. augusta 2012 o 05:17:39 UTC vozidlo úspešne pristálo v kráteri Gale.. 
Pristávací systém.
Pristátie veľkej sondy na Marse je ťažká úloha: Atmosféra je veľmi hustá na použitie rakiet používaných na silné brzdenie, ale príliš riedka na použitie padákov. Aj keď niektoré predchádzajúce misie použili na pristátie airbagy a brzdili až na povrchu, MSL je pre túto voľbu príliš veľký. Preto bol pre MSL vyvinutý nový spôsob pristátia, ktorý nebol dovtedy nikdy odskúšaný v reálnych podmienkach. Jeho najinovatívnejšou fázou je tzv. aktívny zostup, ktorý zabezpečí raketový pristávací žeriav (nazývaný aj „nebeský žeriav – skycrane“). Pod ním bude umiestnený samotný rover, ktorý sa z neho po dostatočnom zbrzdení z určitej výšky spustí na lanách priamo na povrch.
Pre zostup MSL bola v presnom poradí použitá kombinácia niekoľkých systémov, podľa nich možno celú operáciu rozdeliť na štyri fázy:
Navigovaný vstup do atmosféry.
MSL sa priblížil k cieľovému bodu na povrch Marsu pomocou presného systému pre „priblíženie, prelet a pristátie (EDL)“, ktorý využíval skúseností z modulov Apollo: na korekciu dráhy sa využíval vztlakový efekt pri prelete atmosférou. Rozloženie vztlakových síl po povrchu modulu a následné účinky na smer letu sa regulovali zmenou polohy ťažiska voči ose vztlakového povrchu, a to pomocou pohyblivých závaží.
Navigačný systém nasmeroval sondu k zvolenému cieľovému bodu s presnosťou do , teda do pristávacej elipsy s dĺžkou hlavnej osi max . Pre porovnanie, MER vozidlá Spirit a Opportunity pristávali do elíps s dĺžkou .
Hlavným zdrojom nepresnosti bol prelet a brzdenie v atmosfére. Pre ďalšie spresnenie dráhy letu a zacielenie boli k dispozícii tiež štyri páry trysiek Reaktívneho riadiaceho systému (RCS), každý pár s ťahom cca 500 N.
Vozidlo je pri prelete vesmírom aj následnom zostupe atmosférou Marsu chránené tepelným štítom.
Zostup padákom.
Podobne ako Viking, Mars Pathfinder aj Mars Exploration Rovers, tiež MSL bol spomalený veľkým padákom. Po riadenom vstupe do atmosféry, kedy bola kapsula spomalená na Mach 2, boli odhodené vyvažovacie závažia a bol otvorený padák pre nadzvukové rýchlosti. Po niekoľkých sekundách sa od zostavy oddelil teraz už nepotrebný 4,5 metrový tepelný štít, ktorý dopadol na povrch.
Aktívny zostup.
Asi minútu na to sa vozidlo s pristávacím žeriavom odpojilo od aerodynamického štítu s padákom a vypadlo z neho: Následné ďalšie brzdenie umožnili hydrazínové raketové motory žeriavu. Trysky boli na koncoch ramien okolo žeriavu, ktorý niesol vozidlo pod sebou. Pristávací žeriav pomocou radaru meral výšku a zostupovú rýchlosť a podľa nej aktívne menil ťah motorov. Táto fáza zostupu potrvala necelú minútu.
Pristávacia fáza.
Samotné pristátie bolo mäkké. Vozidlo sa spustilo z pristávacieho žeriavu priamo na kolesá káblom a lanami dlhými približne : Dole sa po dobu 2 sekundy uisťovalo o polohe na pevnej zemi, potom kábel odpálilo malými náložami. Žeriav počas toho času "levitoval" na plameňoch. Po odpojení odletel čo najďalej, kde havaroval. Pojazdné laboratórium sa mohlo rovno vydať na prieskum Marsu. Plánované pristátie s pomocou „nebeského žeriavu“ bolo najinovatívnejším technologickým príspevkom misie Curiosity a nikdy predtým nebolo použité pri reálnej misii.
Po pristátí.
Na Zemi bola informácia o dosadnutí potvrdená o 5:32 UTC. Krátko na to dorazili aj prvé snímky z miesta pristátia. Postupne sa preveroval stav systémov roveru po pristátí a na Zem boli priebežne posielané aj ďalšie snímky. Na druhý deň (sol 1) rover vyklopil vysokoziskovú anténu a na Zem odoslal záznam zo zostupovej kamery MARDI, na ktorom bolo prvýkrát v histórii zachytené pristávanie kozmickej sondy na Marse z pohľadu samotného roveru. Na ďalší deň (sol 2) bol vyklopený aj stožiar roveru a navigačné kamery na ňom umiestnené začali snímať 360° panorámu okolia miesta pristátia.

</doc>
<doc id="295779" url="https://sk.wikipedia.org/wiki?curid=295779" title="Natalya Rudakovová">
Natalya Rudakovová

Natalya Rudakovová (* 14. február 1985, Leningrad) je americká modelka a herečka ruského pôvodu, keď s ňou jej rodičia emigrovali do New Yorku mala 17 rokov. Pracovala ako kaderníčka, kým ju objavil scenárista známeho akčného trileru Kuriér 3 Luc Besson.

</doc>
<doc id="295784" url="https://sk.wikipedia.org/wiki?curid=295784" title="Kuriér 3">
Kuriér 3

Kuriér 3 () je akčný film natočený v roku 2008 a je tretím pokračovaním filmovej série Kuriér (The Transporter). V hlavnej úlohe sa opäť predstavil Jason Statham a spolu s Françoisom Berléandom pokračujú vo svojich rolách ako "Frank Martin" a "inšpektor Tarconi". Tento film je prvý z troch pokračovaní natočený režisérom Olivierom Megatonom. Film je pokračovaním príbehu, profesionálneho kuriéra, ktorý sa nepýta nič a doručí všetko, Franka Martina, ktorý sa vracia do Francúzska za jeho jednoduchým zárobkom doručovania zásielok bez otázok.

</doc>
<doc id="295785" url="https://sk.wikipedia.org/wiki?curid=295785" title="Bregenzerwaldgebirge">
Bregenzerwaldgebirge

Bregenzerwaldgebirge (doslova "Pohorie Bregenzského lesa") alebo Bregenzerwald (doslova "Bregenzský les") alebo Bregenzer Wald je pohorie na samom západe Rakúska v spolkovej krajine Vorarlbersko. Svojím charakterom oblých lesnatých, len miestami holých vrchov pripomína napr. pohorie Malá Fatra. Bregenzerwaldgebirge však nie je na rozdiel od svojho slovenského kolegu tvorený jedným hrebeňom. Geologicky ho vďaka dolomitickej a vápencovej stavbe radíme k Severným vápencovým Alpám.
Poloha.
Vymedzenie je sporné a niekedy sa navyše zamieňa s rovnomenným regiónom (Bregenzerwald (región)). Spravidla ale leží niekde medzi Bodamským jazerom a Hochtannenbergom bez alebo s nemeckým pohraničím. Niekedy sa pod pojem zahŕňajú aj Allgäuer Alpen. Nasleduje jedna možnosť vymedzenia: Západnú hranicu tvorí rieka Rýn a to od Bodamského jazera kam ústi po sútok s riekou Ill. Rýn je zároveň hranicou medzi Východnými a Západnými Alpami. Rieka Ill tvorí hranicu na juhozápad od jej ústia do Rýna po sútok s riekou Lutz v údolí Grosses Walsertal. Na juhu oddeľuje Bregenzerwaldgebirge tok Lutzu až k sútoku s potokom "Faschinabach". Na východe je orografická hranica trochu komplikovaná. Sleduje tok potoka "Faschinabach" až na sedlo na Faschinajoch, ktoré rozdeľuje masívy Bregenzerwaldgebirge a Lechquellengebirge. Hranica pohoria potom pokračuje pozdĺž potoka "Argenbach", ktorý ju ukončuje svojím ústím do väčšej riečky Bregenzer Ache pri obci Schröcken. Zo severu je ohraničenie Bregenzerwaldgebirge dané štátnou hranicou s Nemeckom.
Členenie.
Bregenzerwaldgebirge zaujíma vo Východných Alpách plochu a radí sa tak k menším horským skupinám Alpského systému.
Pohorie je rozdeľované podľa spolku Alpenverein na tieto menšie celky: 
Najvyššie vrcholy.
V skupine Bregenzerwaldgebirge sa nachádza 12 vrcholov vyšších 2 000 m: 
Turizmus.
V pohorí Bregenzerwaldgebirge len máloktoré horské chaty ponúkajú možnosť prenocovania. Tento fakt je zapríčinený tým, že väčšina horských túr je kratších ako pol dňa a ľudia väčšinou chodia len na otočku na chatu a potom sa vracajú späť do údolia. Údolia tu nie sú hlboké a teda nevzniká medzi vrcholmi a východiskovými bodmi veľké prevýšenie. Až na vrchol hory Diedamskopf (2 090 m) vychádza lanová dráha, s jednou prestupnou stanicou.
Zaistené cesty.
Geologická stavba a reliéf krajiny nie je priamo ideálny pre zaistené cesty ("klettersteigy"). Napriek tomu ich tu niekoľko zaujímavých nájdeme: 

</doc>
<doc id="295786" url="https://sk.wikipedia.org/wiki?curid=295786" title="1977 UB">
1977 UB



</doc>
<doc id="295787" url="https://sk.wikipedia.org/wiki?curid=295787" title="Bregenzský les">
Bregenzský les



</doc>
<doc id="295788" url="https://sk.wikipedia.org/wiki?curid=295788" title="Hirundinidae">
Hirundinidae



</doc>
<doc id="295789" url="https://sk.wikipedia.org/wiki?curid=295789" title="Bregenzerwald">
Bregenzerwald

Bregenzerwald alebo Bregenzer Wald (doslova Bregenzský les) môže byť:

</doc>
<doc id="295793" url="https://sk.wikipedia.org/wiki?curid=295793" title="Renault Logan">
Renault Logan



</doc>
<doc id="295794" url="https://sk.wikipedia.org/wiki?curid=295794" title="Gymnázium Pavla Országha Hviezdoslava (Dolný Kubín)">
Gymnázium Pavla Országha Hviezdoslava (Dolný Kubín)

Gymnázium Pavla Országha Hviezdoslava Dolný Kubín je stredná škola, ktorá žiakom poskytuje všeobecné vzdelanie a predovšetkým prípravu na vysokoškolské štúdium. Umožňuje štvorročné alebo osemročné štúdium. Od školského roku 2017/18 ponúka gymnázium možnosť štúdia v anglickej bilingválnej sekcii.
História.
Slávnostné otvorenie dolnokubínskeho gymnázia sa konalo v nedeľu 21. septembra 1919. Osobne sa ho zúčastnil básnik P. O. Hviezdoslav, recitoval svoju báseň "Nie povolaný". Riadne vyučovanie sa začalo 22. septembra 1919. Bolo prijatých 69 žiakov a vyučovalo sa v troch triedach. Prvým riaditeľom bol František Malota.
Od svojho vzniku zápasilo gymnázium s priestorovými a personálnymi problémami aj s nedostatkom finančných prostriedkov. Na základe rozhodnutia ministerstva školstva z augusta 1922 bolo určené, že dolnokubínske gymnázium bude len štvortriedne. Úplné osemročné gymnázium bolo obnovené v roku 1934. Obdobie druhej svetovej vojny je zaznačené vo vtedajšej výročnej správe: „v škole sa tvoril politicky jednotne zmýšľajúci profesorský zbor ako tábor odbojníkov. Negatívny postoj svojich profesorov k fašizmu vycítilo i žiactvo a dalo sa viesť ich vplyvom." Študentka Alžbeta Csillaghyová v boji za oslobodenie obetovala život.
V roku 1947 začala výstavba novej gymnaziálnej budovy na Kohútovom sade. V lete 1967 sa škola presťahovala späť do starej budovy na námestí, hneď sa začala jej rekonštrukcia. Od septembra 1970 bolo zavedené opäť štvorročné gymnázium. Štúdium bolo diferencované na humanitnú a prírodovednú vetvu. Od školského roka 1978/1979 bolo gymnázium zamerané len na prírodovednú vetvu. Začali sa vyučovať odborné predmety ako základy stavebníctva, základy elektrotechniky a hutníctvo. V roku 1983 bola dokončená prístavba učební v pravom krídle budovy.
V roku 1994 bola otvorená prvá trieda osemročného gymnaziálneho štúdia, v roku 2017 vznikla anglická bilingválna sekcia. Škola sa postupne rozrástla na 21-triedne gymnázium. Počas 100 rokov existencie gymnázia opustilo jeho lavice vyše 7 000 absolventov.
Súčasnosť.
V súčasnosti je škola modernou vzdelávacou inštitúciou, ktorej absolventi sú schopní presadiť sa v konkurenčných podmienkach na trhu práce. O kvalitnej práci pedagógov svedčí percento prijatých žiakov na vysoké školy, ktoré sa pohybuje nad 90%. Od júna 2007 sa študenti gymnázia tešia novej viacúčelovej športovej hale, v septembri 2009 mohli začať využívať osem nových, moderných a nadštandardných učební pre výučbu cudzích jazykov. V rokoch 2015 - 2021 prebehla celková rekonštrukcia budovy školy. 

</doc>
<doc id="295795" url="https://sk.wikipedia.org/wiki?curid=295795" title="Gymnázium (Žilina, Varšavská cesta 1)">
Gymnázium (Žilina, Varšavská cesta 1)

Gymnázium na Varšavskej ceste v Žiline je osemročné gymnázium na sídlisku Vlčince.
Dejiny.
Bolo založené 1. septembra 1995. Škola vznikla na pôvodne základnej škole a súbežne na nej študovali žiaci základnej a strednej školy až do roku 1999. Každoročne sa otvárali pre absolventov štvrtého ročníka ZŠ dve triedy s rôznym zameraním: cudzie jazyky a matematicko - fyzikálne zameranie. V roku 2003 absolvovali školu prví študenti.
Súčasnosť.
Gymnázium od roku 2009 prijíma podľa nového školského zákona žiakov z piateho ročníka ZŠ do dvoch tried bez zamerania. Vo vyššom stupni sa zamerania nahrádzajú blokmi - cudzích jazykov a prírodných vied.

</doc>
<doc id="295796" url="https://sk.wikipedia.org/wiki?curid=295796" title="Šógunát Ašikaga">
Šógunát Ašikaga

Šógunat Ašikaga (iné názvy: Šógunát Muromači, Bakufu Ašikaga, Bakufu Muromači; jap.足利幕府 - Ašikaga bakufu), trval od roku 1336 do roku1573, bola feudálna militantná diktátorská vláda riadená šógunmi z rodiny Ašikaga. 
Toto obdobie je známe aj ako obdobie Muromači, ktoré dostalo svoje meno podľa kjótskej štvrti Muromači , kde si založil svoje sídlo tretí šógun Jošimicu. Táto rezidencia dostala prezývku "Hana no Gošo" (花の御所) ale "Kvetinový palác" (postavený v roku 1379) pre nadbytok kvetín v jej okolí.
Začiatky.
Počas obdobia Kamakura (1185–1333), sa klan Hódžó tešil absolútnej moci nad Japonskom. Tento monopol moci, ako aj nedostatok území na odmeňovanie po porážke mongolskej invázie, viedli k nevôli medzi vazalmi Hódžó. Nakoniec v roku 1333 Cisár Go-Daigo prikázal lokálnym vládnucim vazalom postaviť sa vláde Hódžó v prospech cisárskej reštaurácie – v reštaurácii Kemmu.
Bakufu Kamakura nariadila Takaudžimu Ašikaga postaviť sa a zastaviť povstanie. Z dôvodov, ktoré sú nejasné no pravdepodobne preto, že Ašikaga bol de facto vodca klanu Minamoto (ktorý stratil moc), kým klan Hódžó pochádzal z klanu Taira , ktorý klan Minamoto porazil, sa Ašikaga obrátil proti bakufu Kamakura a bojoval za záujmy cisárskeho dvoru.
Po úspešnom zvrhnutí bakufu Kamakura v roku 1336, založil Takaudži Ašikaga svoju vlastnú bakufu v Kjóte.
Severný a Južný dvor.
Po tom ako sa Takaudži Ašikaga vymenoval za šóguna, vznikla hádka s cisárom Go-Daigom o tom ako vládnuť krajine. Táto hádka viedla Takaudžiho k tomu, že Jutahito, druhý syn cisára Go-Fušimiho, bol vyhlásený za cisára Kómjó. Go-Daigo ušiel a krajina bola rozdelená na Severný dvor (v priazni Kómjóa a Ašikagu) a Južný dvor (v priazni Go-Daiga). Toto obdobie Severného a Južného dvoru (Nanboku-čó) pokračovalo 56 rokov, až do roku 1392, keď Južný dvor sa vzdal a prijal nadvládu Jošimicua Ašikagu.
Štruktúra vlády.
Aj preto, že Takaudži Ašikaga založil svoj šógunát popri cisárovi, na rozdiel od predchádzajúceho šógunátu Kamakura, Ašikaga sa výraznejšie delil o vládu s cisárom ako šógunát Kamakura. To bol dôvod, prečo bol slabší ako šógunát Kamakura alebo Tokugawský šógunát. Centralizovaný vazalský systém zaužívaný v Kamakura bol nahradený vysoko decentralizovaným systémom daijmjóv (lokálnych pánov) a vojenská moc šógunátu Ašikaga silno závisela na lojalite daimjóv.
Zahraničné vzťahy.
V týchto dobách bolo rozšírené pirátstvo, keď japonskí piráti, ktorí sa niekedy zaoberali aj obchodom, napadali prímorské osady v Kórei a Číne. Číňania ich označovali ako ‘wakó’ (“japonský zlodej“). Jošimicuovi Ašikaga sa podarilo ‘wakó‘ potlačiť a Čína následne súhlasila s prijatím japonského posolstva a znovuotvorením obchodu, z čoho Jošimicuovi plynuli výrazné zisky. 
Pád šógunátu.
Vzájomné spory daimjóv v snahe o získanie moci vo vojne Ónin rástli, až vyústili do otvoreného vojnového stavu v neskorom období Muromači tiež známom aj ako obdobie Sengoku. 
Keď bol posledný skutočný šógun Ašikaga Jošiteru zavraždený v roku 1565 ambicióznym daimjóm Nobunagom Oda, tento sa chytil príležitosti a ustanovil Jošiteruovho brata Jošiakiho Ašikaga za pätnásteho Ašikagaského šóguna. No Jošiaki bol iba bábkový šógun.
Ašikagaský šógunát bol úplne zničený v roku 1573, keď Nobunaga vypudil Jošiakiho z Kjóta, keď sa tento zo zlosti, že nemá skutočnú moc, postavil proti svojmu patrónovi. Na začiatku Jošiaki ušiel na Šikoku. Následne Jošiaki hľadal a dostal ochranu od klanu Móri na západe Japonska. Nakoniec Hidejoši Tojotomi požiadal Jošiakiho, aby ho akceptoval ako adoptívneho syna a šestnásteho Ašikagaského šóguna, no Jošiaki to odmietol.
Rodina Ašikaga prežila šestnáste storočie a jej vetva sa stala daimjóm rodiny v oblasti Kicuregawa.

</doc>
<doc id="295797" url="https://sk.wikipedia.org/wiki?curid=295797" title="VSŽ Košice v sezóne 1977/1978">
VSŽ Košice v sezóne 1977/1978

Sezóna 1977/1978 bola 14. sezónou tímu TJ VSŽ Košice v I.lige a 35. sezónou I. ligy.&lt;br&gt;"východniari" začali prípravu značne omladený pd vedením trénerov Pavla Zábojníka aFrantiška Kollátha. Mužstvo malo vytvorené výbroné podmienky pre tréningový proces a veľmi dobré podmienky pre celú sezónu. Záverečnú časť absolvovalo TJ VSŽ pri mori. Prípravu naľade z počiatku v poľskom meste Nový Targ. Neskôr už pokračoval v domácom prostredí. Košičania sa počas prípavy zúčastnili Sliezskom pohári v Opave a Tatranskom pohári v Poprade.&lt;br&gt; Táto sezóna bola pre Košických "oceliarov" mimoriadne neúspešná o čom svedči a to že sa zachránili o 1 bod pred Duklou Trenčín a Plzeňou. Tieto kluby spolu museli zohrať dodatočný zápas, kvôli vyrovnaným zápasom medzi sebou keď zo štyroch zápasov oba celky vyhral zhodne po dvoch s vyrovnaným skóre 13:13. Nakoniec boli štastnejšim celkom Trenčania, keď v dramatickom zápase vyhrali 2:1 po samostatných nájazdoch.&lt;br&gt;TJ VSŽ Košice skončili na 10. mieste a s 212 inkasovanými gólmi boli najhoršim brániacim celkom I. Ligy.&lt;br&gt;Trénera Pavla Zábojníka vystriedal v priebehu sezóny Juraj Ferenc&lt;br&gt;Do ligy sa vrátil TJ Gottwaldov, keď v baráži porazil Zvolen 4:2 na zápasy. Titul získalo Kladno.
Sezóna.
Liga.
Herný systém.
Liga sa hrala systémom 12 tímov, kde každý s každým odohral 1 zápasy vonku a 1 zápasy doma.
Káder.
Tréneri: Pavol Zábojník (v priebehu sezóny Juraj Ferenc) a František Kolláth

</doc>
<doc id="295798" url="https://sk.wikipedia.org/wiki?curid=295798" title="Heracleum mantegazzianum">
Heracleum mantegazzianum



</doc>
<doc id="295800" url="https://sk.wikipedia.org/wiki?curid=295800" title="Česko-slovenská hokejová liga 1977/1978">
Česko-slovenská hokejová liga 1977/1978

Sezóna 1977/1978 bola 35. ročníkom Česko-slovenskej hokejovej ligy. Hrala sa pod názvom I. liga. Majstrom sa stalo mužstvo Kladna. Zostúpilo mužstvo Plzne po dodatočnom stretnutí s Trenčínom. V nasledujúcej sezóne ho nahradil TJ Gottwaldov.

</doc>
<doc id="295801" url="https://sk.wikipedia.org/wiki?curid=295801" title="Československá hokejová liga 1977/1978">
Československá hokejová liga 1977/1978



</doc>
<doc id="295802" url="https://sk.wikipedia.org/wiki?curid=295802" title="Obchodná akadémia (Dolný Kubín, Radlinského 1725/55)">
Obchodná akadémia (Dolný Kubín, Radlinského 1725/55)

Obchodná akadémia Dolný Kubín je stredná odborná škola zameraná na vyučovanie odborných ekonomických predmetov. Je nástupcom Strednej ekonomickej školy v Dolnom Kubíne.
História.
V septembri 1968 bola založená Stredná ekonomická škola v Dolnom Kubíne, nadväzujúca na dlhoročné tradície obchodného školstva v Dolnom Kubíne. Škola mala dva študijné odbory: 
Prvým riaditeľom školy bol Ing. Albert Klein, dovtedy zástupca riaditeľa Strednej priemyselnej školy elektrotechnickej v Liptovskom Hrádku. Pod jeho vedením škola postupne prekonávala materiálno-personálne ťažkosti, organizačne sa upevnila a dokázala vyriešiť nielen rôzne počiatočné problémy, ale aj dobre plniť výchovno-vzdelávacie úlohy. Škola sa rozrastala, pribúdalo absolventov, dostavili sa prvé úspechy. V roku 1977 vystriedal prvého riaditeľa školy pán Jozef Majerník. V roku 1991 sa riaditeľom školy stal PaedDr. Ľubomír Bláha.
Stredná ekonomická škola si získala dobré meno, zapísala sa do povedomia obyvateľov Dolného Kubína, Oravy, Liptova i ďalších oblastí. Každoročne opúšťali školské lavice absolventi, ktorí sa úspešne začlenili do hospodárskeho života. Mnohí si vzdelanie dopĺňali na vysokých školách rôzneho zamerania.
Stredná ekonomická škola bola v roku 1992 premenovaná na Obchodná akadémia Dolný Kubín. Rozmach školy znamenal aj zvýšenie počtu žiakov a učiteľov. Škola získala vlastnú budovu, k nej sa pristavila ďalšia budova s odbornými učebňami, výpočtovým laboratóriom a knižnicou, neskoršie telocvičňa vybavená saunou a posilňovňou. Popri pomaturitnom diaľkovom štúdiu v odbore sociálno-právna činnosť vzniklo aj denné vyššie odborné štúdium v tom istom študijnom odbore a v roku 2001 aj denné pomaturitné špecializačné štúdium daňové služby zamerané na ekonomickú problematiku.
V roku 1999 sa riaditeľkou školy stáva PhDr. Magdaléna Baričiaková a od roku 2005 do roku 2009 bol riaditeľom školy Ing. Karol Kmoško. V januári 2010 sa stal riaditeľom školy PaedDr. Ľubomír Bláha. Od roku 2012 je riaditeľkou školy Ing. Vilma Janotíková.
Súčasnosť.
V súčasnosti je škola modernou vzdelávacou inštitúciou, otvorenou v každom zmysle slova:
Filozofia školy vychádza z jej hlavného poslania, ktorým je úspešne pripravovať absolventov schopných zapojiť sa do neľahkého trhu práce, alebo ich kvalitná príprava na ďalšie pomaturitné alebo vysokoškolské štúdium.
Možnosti štúdia.
Obchodná akadémia poskytuje rôzne možnosti štúdia a rôzne stupne vzdelania:

</doc>
<doc id="295805" url="https://sk.wikipedia.org/wiki?curid=295805" title="Základná škola kpt. Jána Nálepku">
Základná škola kpt. Jána Nálepku

Základná škola kpt. J. Nálepku v Stupave je plno organizovanou školou. Nachádza sa v samotnom centre mesta Stupava, Školská ulica 2. 
V školskom roku 2020/2021 ju navštevuje viac ako 1320 žiakov v 53. triedach, čím sa radí na 1. miesto najväčších škôl na Slovensku a pracuje tu vyše 112 pedagogických a 20 nepedagogických zamestnancov. Areál školy je tvorený dvomi samostatnými budovami - starou a novou školou. V roku 2018 bola zväčšená kapacita školskej jedálne dostavbou nových priestorov a nadstavba v novej budove školy. V roku 2019 bola pristavená nová modulová budova školy, ktorá rozšírila kapacitu školy. V roku 2023 bola pribudovaná atletická dráha pre deti. 
ZŠ kpt. Jána Nálepku však stále bojuje s nedostatkom kapacity pre žiakov z mesta a okolitých obcí. 
História školy.
Štatistika Rímskokatolíckeho úradu v Stupave už z roku 1783 vykazuje v miestnej obci i vo filiálnych obciach priaznivý stav gramotnosti obyvateľstva. V prvej polovici 19. storočia sa utvorila Rímskokatolícka cirkevná škola, v roku 1864 bola založená obecná ľudová škola, ktorá bola umiestnená v budove na Hlavnej ulici pri kostole. Tieto priestory škole už nepatria. Dnešná stará budova školy pochádza z roku 1934 a pôvodne bola stavaná ako 12-triedna škola so samostatným vykurovaním a telocvičňou. V súčasnosti je v nej umiestnený školský klub detí a niekoľko tried prvého stupňa. Nová budova školy pochádza z roku 1977 a je to typizovaný projekt panelovej výstavby 70-tych rokov. Tvorí ju samotný školský trakt s učebňami a školskou jedálňou a telocvičný trakt spolu s kotolňou. Obidva trakty sú prepojené sklenenou chodbou. Za telocvičňou sa v roku 2009 začala výstavba novej športovej haly. 
Zameranie školy.
Vo výučbe jazykov škola využíva jazykové varianty a techniku CLIL. Na škole sa vyučuje anglický a nemecký jazyk.
Výpočtová technika a jej využitie je súčasťou každého predmetu. Vyučuje sa však aj informatická výchova, informatika, práca s počítačom a na škole pracujú aj programátorské krúžky Baltík.
Škola venuje pozornosť rozvoju športu a to hlavne florbalu, hádzanej, futbalu a stolnému tenisu. Najpočetnejšie zastúpený šport na škole je florbal. Pri škole pracuje florbalový klub Bogdau Stupava v piatich vekových kategóriách, ktorý patrí k najúspešnejším na Slovensku.

</doc>
<doc id="295806" url="https://sk.wikipedia.org/wiki?curid=295806" title="Baidu">
Baidu

Baidu (čínsky 百度, teda paj-tu) je čínsky internetový vyhľadávač. Jednou zvláštnosťou je možnosť hľadania MP3súborov. Podľa štatistiky Alexa Internet patrí medzi desať najčastejšie navštevovaných webových stránok. Zakladateľom a súčasným výkonným riaditeľom je Robin Li. Od 5. augusta 2005 je Baidu zapísaná na burze. 

</doc>
<doc id="295807" url="https://sk.wikipedia.org/wiki?curid=295807" title="Seznam.cz">
Seznam.cz

Seznam.cz je najnavštevovanejší český internetový portál (rok 2009), ktorý založil v roku 1996 Ivo Lukačovič. Bol prvým českým internetovým vyhľadávačom v Česku. V roku 2007 mal obrat 1,7 mld. Kč. Vyhľadávač a katalóg firiem postupne od roku 1998 dopĺňali ďalšie služby. V súčasnosti Seznam prevádzkuje viac ako 15 rôznych služieb a pridružených značiek. 
Návštevnosť Seznamu v českom internete je vyše 4 milióny unikátnych návštevníkov mesačne (stav ku koncu roku 2008). Medzi najnavštevovanejšie služby Seznamu patrí podľa údajov NetMonitoru Seznam Homepage, Seznam Email, Seznam fulltext a katalóg firiem.

</doc>
<doc id="295808" url="https://sk.wikipedia.org/wiki?curid=295808" title="Stredná odborná škola obchodu a služieb (Dolný Kubín, Pelhřimovská 1186/10)">
Stredná odborná škola obchodu a služieb (Dolný Kubín, Pelhřimovská 1186/10)

Stredná odborná škola obchodu a služieb Dolný Kubín je stredná odborná škola zameraná na vyučovanie učebných a študijných predmetov zameraných na rôzne služby.
História.
História školy siaha do roku 1886. 
Názov školy prešiel mnohými zmenami, ktoré charakterizovali zameranie školy. V roku 1928 sa uvádza ako Obecná učňovská škola v Dolnom Kubíne. Táto bola zreorganizovaná a premenovaná na Odbornú učňovskú školu 2. septembra 1940, kde sa vykonávali tovarišské skúšky v odboroch kolár, zámočník, cukrár, krajčír, mäsiar, murár, kaderník, obuvník, elektrikár. V roku 1944 pribudli odbory klampiar, vodoinštalatér, sklár, tesár, stolár, živnosti, potravinárske a ostatné činnosti.
S príbuznými odbormi sa v 50. rokoch utvorila Učňovská škola. V 80. rokoch, keď sa škola nazývala Stredné odborné učilište služieb, pribudlo k SOU Osobitné odborné učilište od 1. 9. 1985 pre žiakov z osobitných škôl.
Dňa 2. septembra 1991 bola zriadená Dievčenská odborná škola so zameraním na obchod a podnikanie. S účinnosťou od 1. septembra 1993 bola zriadená pri škole Hotelová akadémia.
Dňom 1.septembra 2000 vzniká Združená stredná škola hotelových služieb a obchodu a od 1.9. 2002 nadobúda názov Združená stredná škola služieb a obchodu Dolný Kubín.
Posledná zmena názvu našej školy prebehla 1. 1. 2009 na dnešný názov Stredná odborná škola obchodu a služieb

</doc>
<doc id="295816" url="https://sk.wikipedia.org/wiki?curid=295816" title="Gymnázium Janka Francisciho-Rimavského">
Gymnázium Janka Francisciho-Rimavského

Gymnázium Janka Francisciho-Rimavského je štvorročné gymnázium v Levoči so všeobecnými triedami a osemročné gymnázium pre absolventov piateho ročníka zamerané na cudzie jazyky. Škola je situovaná v historickom centre mesta.
História.
Prvá stredná škola v Levoči bola založená už v 15. storočí. V roku 1513 ako predchodkyňa bola šľachtou založená latinská stredná škola. S pomocou Johanna Henckela získal v roku 1520 miesto rektora na nej profesor krakovskej univerzity Leonard Cox, anglický humanista, vzdelanec a vychovávateľ u anglického kráľa Henricha VIII. Rektor Ján Mylius roku 1589 zostavil študijný poriadok levočskej strednej školy, ktorý je jedným z najlepších v tejto dobe. 
Pôvodná stredná škola bola katolícka, v roku 1544 vzniklo evanjelické gymnázium. Od roku 1658 do roku 1664 bol jeho rektorom Gašpar Hain, známy autor levočskej kroniky. V roku 1696 je evanjelické gymnázium zmenené na evanjelické lýceum.
V roku 1672 Leopold I. založil v Levoči katolícke gymnázium. Za finančnej podpory Juraja Szecenyiho bol v Levoči v roku 1684 založený konvikt. V rokoch 1746/1747 na levočskom gymnáziu pôsobil významný profesor Maximilián Hell. Vo hvezdárstve dosiahol tak významných úspechov, že ho Mária Terézia pozvala do Viedne a v roku 1768 poverila pozorovaním a vypočítaním vzdialenosti medzi Slnkom a Zemou.
V roku 1861 bolo levočské gymnázium pomaďarčené, ale vyučovala sa na ňom i slovenčina a nemčina, po roku 1867 už iba po maďarsky a škola bola premenená na osemtriedne klasické gymnázium – Kráľovské katolícke vyššie gymnázium.
V roku 1903 nový riaditeľ gymnázia Elek Kalmár začal presadzovať stavbu novej účelovej budovy. Projekt vypracoval architekt Alfréd Hajós a vonkajšia stavba bola hotová v novembri 1912. V starej budove sa vyučovalo až do júna 1913, nový školský rok 1913/1914 sa začal už v novej budove (terajšia budova gymnázia). Veľkoryso riešená stavba bola postavená v secesnom slohu.
V roku 1919 prešlo gymnázium do československej správy. Klasické gymnázium bolo premenené na reálne a nieslo názov Československé štátne reálne gymnázium Dr. Vavra Šrobára, v školskom roku 1937/1938 bolo premenované na Štátne reálne slovenské gymnázium v Levoči.
Bývalé 8 ročné gymnázium sa v rokoch 1948/1949 reorganizovalo na štvortriedne. V roku 1949 boli do gymnázia včlenené bývalé učiteľské akadémie v Levoči a Spišskom Podhradí. Školským rokom 1953/1954 vznikla Jedenásťročná stredná škola a od školského roku 1961/1962 Stredná všeobecnovzdelávacia škola. Dňa 8. januára 1968, v prvý vyučovací deň po zimných prázdninách, došlo k veľkému požiaru budovy školy.
Od 1. septembra 1969 je zriadené Gymnázium v Levoči a od roku 1988 nesie názov Gymnázium J. Francisciho-Rimavského v Levoči.
Budova gymnázia.
Budova školy je historická z roku 1913. Veľkoryso riešená stavba, bola postavená v secesno-neoklasicistickom slohu a je zapísaná v Ústrednom zozname pamiatkového fondu SR. Vzhľadom na vek budovy bola a stále ešte aj je jej rekonštrukcia nevyhnutná. Nedávno prebehla výmena strechy a okien v celej budove, bola zabezpečená aj výmena kanalizácie. Dokončená bola aj obnova fasády budovy a postupne sa bude možno pokračovať v obnove interiérov. V budove sú, okrem 16 klasických tried, odborné učebne chémie, fyziky, biológie, dve učebne cudzích jazykov a učebňa informatiky. 
Aula školy, s pódiom a kapacitou 100 miest na sedenie, je využívaná na kultúrne podujatia a besedy. V budove školy sa nachádza telocvičňa, ktorá je dlhodobo nefunkčná, a v správe školy je aj športová hala, ktorá je postavená v tesnej blízkosti školy. Areál školy zahŕňa aj ihrisko na hádzanú, basketbal, plochu na hod do diaľky a na skok do výšky a diaľky. Povrch týchto ihrísk býval značne opotrebovaný a vyžadoval novú povrchovú úpravu. Asfaltový povrch bol nevyhovujúci. Úvahy o jeho zmene na iný druh povrchu – umelý trávnik alebo iný modernejší povrch vyústili do projektu na rekonštrukciu ihriska, ktorého realizácia už bola dokončená. Ňou sa vytvorilo viacúčelové ihrisko a oddychová zóna s lavičkami a parkovou úpravou prepojená s asfaltovým chodníkom do budovy školy.
Štúdium.
Škola zabezpečuje vyššie sekundárne vzdelanie – úplné (maturitné) stredné všeobecné vzdelanie, ktoré študent získa úspešným absolvovaním posledného ročníka štvorročného alebo osemročného. Štúdium sa ukončuje predpísanou štandardnou maturitnou skúškou. Dokladom o získanom maturitnom vzdelaní je vysvedčenie o maturitnej skúške.
V nižších ročníkoch osemročného gymnázia sa vzdelávanie riadi Štátnym vzdelávacím programom pre nižšie sekundárne vzdelávanie ISCED 2, vo vyšších ročníkoch Štátnym vzdelávacím programom pre vyššie sekundárne vzdelávanie ISCED 3A.
Absolventi vyššieho sekundárneho vzdelávania ISCED 3A – gymnázia sú spôsobilí pokračovať v následnom vzdelávaní na terciárnej úrovni ISCED 5 (vysoká škola), prípadne v rôznych formách nadstavbového alebo pomaturitného štúdia na úrovni ISCED 4 – postsekundárneho neterciárneho vzdelávania alebo vstúpiť získanou kvalifikáciou na trh práce.

</doc>
<doc id="295817" url="https://sk.wikipedia.org/wiki?curid=295817" title="Osýpky">
Osýpky

Osýpky ( "morbilli") je vírusové infekčné ochorenie sprevádzané charakteristickými vyrážkami. Pôvodcom tohto ochorenia je vírus osýpok, jeho prirodzeným hostiteľom je výhradne človek. Nákaza sa šíri vzdušnou cestou - kvapôčkami.
Priebeh.
Zhruba po 10 dňoch inkubácie sa ochorenie začína katarálnym štádiom, ktoré trvá 4 dni. Po ňom nasleduje exantémové štádium s typickými kožnými vyrážkami. Osýpky sú veľmi nákazlivá vírusová choroba, prenášaná vzdušnou cestou z iných pacientov. Ich nákazlivosť vrcholí v katarálnom štádiu; v exantémovom štádiu klesá a po niekoľkých dňoch prestáva. 
Katarálne štádium sa prejavuje zápalom nosovej sliznice a očných spojoviek, vysokou horúčkou a kašľom. Typickým nálezom sú červené škvrny na mäkkom i tvrdom podnebí a drobné belavé škvrny na ústnej sliznici. Osýpkové vyrážky sa po 3 – 4 dňoch začínajú zjavovať za ušami a na krku, odkiaľ sa šíria na tvár, hrudník a končatiny. Exantém nadobúda sýtočervenú farbu, na trupe a tvári môže splývať do väčších plôch a po 3 – 4 dňoch sa začne postupne strácať. Niekedy majú osýpky miernejší priebeh, inokedy zasa ťažší. K zvyčajným príznakom sa pridruží vysoká horúčka a blúznenie, prípadne i krvácanie slizníc a zápal pľúc alebo mozgu.
Liečba.
Na liečbu osýpok nemáme špecifický liek. Chorému sa podávajú dostatočné množstvá tekutín, pri vysokých horúčkach aj antipyretiká a pri bakteriálnych komplikáciách vhodné antibiotiká. Do nemocnice sa prijímajú len pacienti s ťažkým priebehom choroby. V prevencii osýpok má základný význam ochranné očkovanie. Očkovanie proti osýpkam prebieha v rámci trojvakcíny MMR (morbilli-mumps-rubella). Všetky zložky vakcíny dostáva dieťa v jednom vpichu. MMR je živá vakcína, ktorá obsahuje oslabené vírusy osýpok, parotitídy a ružienky, ktoré nespôsobujú ochorenie. Prevažná väčšina detí (viac ako 95 %) po očkovaní získava imunitu, ktorá ich chráni po celý život. Očkuje sa dvoma dávkami vakcíny, prvá sa pichá v 15. mesiaci a druhá v 11. roku života dieťaťa. Bolo vedecky preukázané, že vakcína proti osýpkam nespôsobuje autizmus.
V rámci bývalého ČSSR sa proti osýpkam začalo očkovať samostatne v roku 1969, od roku 1987 sa používala kombinovaná vakcína proti osýpkam a príušniciam. Od roku 1992 sa na Slovensku povinne očkuje trojzložkovou vakcínou MMR.
Epidémie.
V novembri 2019 vypukla epidémia osýpok v ostrovnom štáte Samoa. Ochorelo viac než 1 600 ľudí, prevažne malých detí. Do 23. novembra 2019 zomrelo 20 ľudí, z toho 19 detí. Ako hlavná príčina sa javí nízka zaočkovanosť v Samoe, dosahujúca iba 28 – 40 % populácie. Vláda proti epidémii bojuje zrušením školskej dochádzky a povinným očkovaním všetkých detí a ich rodín.

</doc>
<doc id="295826" url="https://sk.wikipedia.org/wiki?curid=295826" title="Jozef Karol Viktorin">
Jozef Karol Viktorin

Jozef Karol Viktorin (v matrike "Wiktorinn", * 12. marec 1822, Zavar † 20. júl 1874, Budapešť) bol slovenský kňaz, národný buditeľ, vydavateľ slovenskej literatúry, organizátor kultúrneho života a publicista. 
Životopis.
Pochádzal z rodiny moravského roľníka a grófskeho záhradníka Antona Viktorina a Alžbety, rodenej Ernstovej. 
Študoval teológiu v trnavskom biskupskom seminári, v roku 1847 bol vysvätený za kňaza. Pôsobil ako kaplán v Senici a v Trstíne. Zúčastnil sa na slovenskom povstaní v roku 1848, za čo bol od mája do decembra väznený v Bratislave. Po prepustení z väzenia pôsobil v Skalici, v Starom Budíne, od roku 1866 bol farárom vo Vyšehrade. Spolupracoval so "Slovenskými národnými novinami" Štúrovcov, s Jánom Palárikom začal v roku 1858 vydávať almanach Concordia, ktorý svojím názvom "Svornosť" poukazoval na poslanie slúžiť jednote národa, upevňovať spisovnú slovenčinu a odstraňovať konfesionalizmus ako prekážku v zjednotení národných a kultúrnych síl. Spolu s Palárikom okolo seba sústredili slovenských vzdelancov, v roku 1850 vytvorili finančnú zbierku na podporu založenia Matice slovenskej.
Venoval sa vydavateľskej činnosti, vydával práce Andreja Sládkoviča, Jána Hollého, Jonáša Záborského), venoval sa aj prekladu (napr. spis Tomáša Kempenského O nasledovaní Krista z roku 1867), korešpondencii s literátmi Jánom Palárikom a Jonášom Záborským, s českými, ruskými, maďarskými a nemeckými učencami. Od roku 1863 bol čestným členom Charkovskej univerzity. bol nositeľom viacerých vyznamenaní za národné zásluhy, napríklad ruský Rad sv. Anny II. stupňa.

</doc>
<doc id="295827" url="https://sk.wikipedia.org/wiki?curid=295827" title="Juraj Tvrdý">
Juraj Tvrdý

Juraj Tvrdý (* 5. júl 1780, Žilina – † 23. november 1865, Nitra) bol slovenský kanonik, duchovný, národný buditeľ, podporovateľ slovenskej literatúry a dobrodinec svojho národa.
Životopis.
Jeho otec bol Juraj Tvrdý a matka Anna rod. Rajčáni. Prvé počiatky školského vyučovania prijal v žilinských normálkach.V štúdiách pokračoval na žilinskom gymnáziu. V septembri 1797 nastúpil na štúdiá do kňažského seminára Nitrianskeho biskupstva, kde tiež patril k popredným študentom,čoho dôkazom je skutočnosť, že ešte ako študenta ho 1. septembra 1802 nitriansky biskup František Fuchs vymenoval za svojho obradníka. Za kňaza ho vysvätili 10. júla 1803, avšak do 8. októbra 1804 vykonával funkciu obradníka. Roku 1804 bolo zriadené Jágerské arcibiskupstvo. Biskup Fuchs dostal poverenie vykonávať v Jágri funkciu vikára. Rozhodol sa so sebou vziať i svojho obľúbeného kňaza – Juraja . Jurajova túžba za domovom bola silnejšie, ako vďačnosť a úcta ku svojmu biskupovi. Po krátkom čase sa rozhodol pre návrat do Nitry. Po návrate z Jágru ustanovený bol za podsprávca nitrianskeho biskupstva, pričom úrad vykonával do 8. decembra 1805, kedy v dôsledku napoleónskych vojen bola funkcia zrušená. Následne odišiel do Drietomy za tamojším farárom - jeho bratrancom, kde vykonával funkciu kaplána. Potom v období od 8. novembra 1806 do 19. apríla 1808 pôsobil vo Visolajoch ako farár. Od roku 1808 bol farárom v Púchove. Do roku 1859, kedy sa stal lektorom – kanonikom nitrianskej kapituly, vystriedal rôzne vyššie kňažské funkcie. . 
Bol spoluzakladateľom Matice slovenskej a vyvinul veľkú snahu o získanie súhlasu vysokej cirkevnej hierarchie na založenie Spolku svätého Vojtecha.
Na budove Katolíckeho domu na Hurbanovej ulici v Žiline sa nachádza jeho pamätná tabuľa. Patril k mladšej generácii bernolákovcov.. Pochovaný bol na Nitrianskom hrade 25. novembra 1865.

</doc>
<doc id="295828" url="https://sk.wikipedia.org/wiki?curid=295828" title="Ján Fiťma">
Ján Fiťma

Ján Fiťma (* 12. august 1971, Revúca) je slovenský tvorca kresleného humoru a portrétnej karikatúry.
Absolvent Filozofickej fakulty Univerzity Komenského v Bratislave. Kreslí kreslené vtipy, karikatúry významných osobností a politických predstaviteľov SR.

</doc>
<doc id="295834" url="https://sk.wikipedia.org/wiki?curid=295834" title="Scilab">
Scilab

Scilab je obsiahly, výkonný, slobodný softvér pre použitie numerickej matematiky, ktorý vznikal v Institut national de recherche en informatique et en automatique (INRIA) vo Francúzsku od roku 1990 ako alternatíva k MATLABu. Funkcionalita a syntax Scilabu je v mnohých rysoch identická s MATLABom a existuje konvertovanie z MATLABu do Scilabu. Scilab je používaný medzi inými pre technické, vedecké účely pri výučbe, výskume a v priemysle.

</doc>
<doc id="295848" url="https://sk.wikipedia.org/wiki?curid=295848" title="Renault Koleos">
Renault Koleos

Renault Koleos je prvý automobil triedy SUV Koleos bol uvedený na trh v roku 2008. Štúdia Koleos Concept bola predstavená prvýkrát na parížskom autosalóne v roku 2006. Koleos navrhla firma Renault a vývoj prebiehal v spolupráci s firmou Nissan. V roku 2008 dostal v Crash-Testoch až 5 hviezdičiek.
Automobily vyrába dcérska spoločnosť Renault Samsung Motors v továrni v Pusane v Kórejskej republike. Vo východnej Ázii sa Koleos predáva pod označením "Samsung QMX". Konkurentmi sú Citroën C-Crosser a Peugeot 4007.

</doc>
<doc id="295852" url="https://sk.wikipedia.org/wiki?curid=295852" title="Základná škola Pavla Horova">
Základná škola Pavla Horova

Základná škola Pavla Horova v Michalovciach (známa aj ako ôsma základná škola - osmička) začala svoju činnosť v školskom roku 1988/89. Prvým riaditeľom školy bol PaedDr. Gabriel Hardík. Jeho zástupcom bol Mgr. Jozef Uchaľ. Pedagogický kolektív tvorilo 31 učiteľov a vychovávateľov. Vyučovací proces prebiehal v stiesnených pomeroch, pretože hlavná budova areálu školy patrila strednej priemyselnej škole strojníckej. V druhom roku existencie školy pribudla aj hlavná budova, SPŠS sa presťahovala do nových priestorov na Ul. Ľ. Štúra. Škole pribudlo 170 žiakov prvého ročníka, ktorí sa učili v siedmich triedach. Celkový počet žiakov bol 706 a učili sa v 25 triedach. 
Z histórie budovy.
V roku 1882 vedenie mestečka Michalovce požiadalo ministerstvo školstva o zriadenie štátnej základnej školy. Na výstavbu bol určený Fortmayerov pozemok. V roku 1884 bola postavená nová budova v tvare písmena T v celkovej hodnote 20 907 zlatých. Škola bola slávnostne daná do užívania 22.9.1886. Prvým riaditeľom bol Jozef Mathiász. Vyučovalo 10 učiteľov. V čase otvorenia mala škola 690 žiakov. 
Budova čoskoro kapacitne nepostačovala a tak oproti na školskom ihrisku, na cintorínskej ulici začali stavať novú budovu. Do užívania ju odovzdali v auguste 1899. Priestory školy boli využité na maximum. Učilo sa od ráno do večera. V popoludňajších hodinách fungovala opakovacia škola aj škola pre remeselníckych učňov. V zime otvárali Zimný hospodársky kurz, pre deti poľnohospodárov, ktoré v lete do školy nechodili.
Počiatky Gymnázia.
Od roku 1922 časť budovy slúžila aj potrebám novo vznikajúceho gymnázia. Prestavba bola ukončená roku 1926. Odvtedy až do povojnových rokov slúžila budova ako sídlo meštianskej školy aj ako dočasné priestory Štátneho reálneho gymnázia v Michalovciach. Vyštudovali tu mnohé známe osobnosti regiónu. V rokoch 1939 – 1944 pôsobil v tunajšej „meštianke“ ako učiteľ aj známy slovenský básnik, bánovský rodák Pavol Horov. Práve na jeho počesť, pri príležitosti 10 výročia vzniku, bol škole od 25.6.1998 udelený MŠ SR čestný titul ZŠ Pavla Horova. V súčasnosti má škola 4 budovy.
Súčasnosť školy.
V školskom roku 2020/2021 je v škole 26 tried s celkovým počtom 627 žiakov. Sme druhá najväčšia škola v meste Michalovce a teda aj v celom okrese. Patríme do prvej stovky najväčších základných škôl na Slovensku. V škole vyučuje 45 pedagógov, z toho 3 (katechéti) na znížený úväzok. V školskom klube detí pracuje 9 vychovávateliek. Škola v posledných rokoch uspela v množstve projektov, ktoré zmenili jej stav. Snažíme sa využívať najmodernejšie vzdelávacie metódy a inovácie vo vyučovaní. Na prvom stupni je to Vysoko efektívne učenie a moderné písmo Comenia Script. Na druhom stupni je zameranie školy na anglický jazyk a informatiku. Uvedené predmety vyučujeme v rozšírenej časovej dotácii, o čom v hlasovaní rozhodli rodičia. V roku 2012 škola získala 1. miesto v súťaži o najlepšiu internetovú stránku školy a ocenenie Ministra školstva SR. V tom istom roku aj ocenenie Agentúry pre štrukturálne fondy EU (ASFEU) - Príklady dobrej praxe, za vytvorenie vzdelávacieho portálu Moderná škola I. Každá učiteľka na prvom stupni má tiež vlastnú triednu web stránku, kde denne informuje rodičov o domácich úlohách, preberanom učive a aktivitách v triede. Podobne pre druhý stupeň funguje mobilná aplikácia Edupage. Uverejňujeme domáce úlohy, termíny písomiek, testov. Škola je od roku 2016 súčasťou projektu Teach For Slovakia, v rámci ktorého vyučujú v slovenských školách špičkoví absolventi zahraničných univerzít. Bezpečnosť v škole pomáha zlepšovať kamerový systém. V súčasnosti budujeme najmodernejšie vzdelávacie priestory Future Classroom, na základe výsledkov medzinárodného pedagogicko-výskumného projektu ITEC. V roku 2020 Európska školská sieť ("European Schoolnet") so sídlom v Bruseli zaradila školu do siete "Future Classroom Labs" - Laboratórií tried budúcnosti, teda medzi najinovatívnejšie vzdelávacie priestory v Európe. Škola využíva na komunikáciu a propagáciu aj väčšinu moderných sociálnych sieti: facebook, youtube, instagram aj wikipédiu. Pre dištančné vzdelávanie majú žiaci aj učitelia platformu Office 365 a Microsoft Teams. Momentálne dosahuje najlepšie výsledky trieda 1.B.
Vybavenie školy.
Žiaci na vyučovanie využívajú 11 tried budúcnosti, 4 počítačové učebne, 3 jazykové učebne, 1 multimediálnu učebňu, 1 prírodovedné laboratórium, školskú knižnicu a relaxačnú miestnosť. Všetky triedy a učebne sú vybavené počítačom, ozvučením, pripojením na internet, multiboardmi, dataprojektormi alebo interaktívnou tabuľou. Všetci učitelia majú k dispozícii na vyučovanie notebook. Škola má k dispozícii 3 internetové pripojenia. Štátny EDUNET, hlavnú školskú optiku od lokálneho providera Minet s rýchlosťou 500 Mbit a optické pripojenie od Telekomu pre wifi žiakov. Pre športové aktivity majú žiaci k dispozícii 2 telocvične a vonkajší športový areál.

</doc>
<doc id="295853" url="https://sk.wikipedia.org/wiki?curid=295853" title="ATB (DJ)">
ATB (DJ)

ATB (vlastný menom André Tanneberger, * 26. február 1973, Freiberg, Sasko, Nemecko) je nemecký producent, DJ, tvoriaci prevažne trance.
Tvorba.
Medzi jeho najslávnejšie skladby patrí „9pm (Till I Come)“, ktorá bola na vrchole hudobných rebríčkov v Spojenom kráľovstve v roku 1999. Stopa uvádza rytmickú jazzovú gitaru, ktorá sa stala veľmi populárnou. ATB pokračuje vo vývoji tohto zvuku a mení ho s každým albumom. Jeho aktuálny štýl zahrňuje viac vokálov, s častým použitím klavíra. "Two Worlds" (2000) je dvojdiskový album, kde prvý disk s názvom "The World of Movement" je koncipovaný v štýle trance, zatiaľčo druhý disk s názvom "The Relaxing World" je koncipovaný ako chill-out.
Medzi najväčšie hity patrí napr. „Let U Go“, „Hold You“, „Ecstasy“ a „Marrakech“. V roku 2005 ATB vydal album "Seven Years", kompiláciu 20 piesní, vrátane mnohých najväčších hitov ako „The Summer“, „Long Way Home“, „I Don't Wanna Stop“ a tiež 6 nových skladieb: „Humanity“, „Let U Go (2005 Reworked)“, „Believe in Me“, „Trilogie Pt. 2“, „Take Me Over“ a „Far Beyond“. V roku 2007 vydal album "Trilogy". Vyšlo ako 2CD, prvé CD je zamerané na trance a druhé (limitované) je zmeskou všetkých žánrov. Z tohto albumu doposiaľ vyšli single „Renegade“ a „Feel Alive“. 
5. mája 2009 vydal album "Future Memories" ktorý obsahuje hity ako „What About Us“, „Behind“, alebo „Future Memories“. O 2 roky neskôr, v apríli 2011 vydal album "Distant Earth". 24. januára 2014 vydáva svoj deviaty štúdiový album "Contact" . 21.apríla 2017 vychádza jeho najnovší album "neXt". Medzi vokalistov spolupracujúcich s ATB patria Roberta Carter Harrison (speváčka kanadského dua Wild Strawberries), Heather Nova, Jan Löchel a Tiff Lacey.
André Tanneberger je v manželskom zväzku s Laurou Gabrielou Tanneberger.

</doc>
<doc id="295855" url="https://sk.wikipedia.org/wiki?curid=295855" title="André Tanneberger">
André Tanneberger



</doc>
<doc id="295858" url="https://sk.wikipedia.org/wiki?curid=295858" title="Thalesova veta">
Thalesova veta



</doc>
<doc id="295860" url="https://sk.wikipedia.org/wiki?curid=295860" title="Stredná priemyselná škola (Považská Bystrica, Slov. partizánov 1132/52)">
Stredná priemyselná škola (Považská Bystrica, Slov. partizánov 1132/52)

Stredná priemyselná škola v Považskej Bystrici 
SPŠ v Považskej Bystrici pripravuje vo svojich študijných odboroch absolventov, ktorí majú možnosť nájsť uplatnenie ako stredné technické kádre a vysokokvalifikovaní robotníci. Zároveň pripravuje žiakov na štúdium na vysokých školách. V súčasnosti je možné na SPŠ študovať v odboroch: strojárstvo, informačné a sieťové technológie, elektrotechnika v doprave a telekomunikáciách, a prevádzka a ekonomika dopravy. Všetky študijné odbory sú štvorročné a ukončujú sa maturitnou skúškou.
História.
Terajšia SPŠ v Považskej Bystrici vznikla začiatkom školského roka 1939/1940. Rozhodujúcu zásluhu na jej vzniku mali Ing. Jaroslav Kubík, riaditeľ Zbrojovky,novozvolený starosta Považskej Bystrice Albert Urík,vedúci notár Jozef Petráš, okresný náčelník dr. Štefan Schurmann a námestník starostu Rudolf Jurášek. Oficiálny názov školy bol Verejná nižšia priemyselná majstrovská škola strojnícka v Považskej Bystrici. V tomto období škola nemala vlastnú budovu, teoretické vyučovanie sa konalo v miestnej Štátnej slovenskej ľudovej škole a dielenské cvičenia v závode Zbrojovka.
V šk. roku 1940 - 1941 Ministerstvo školstva a národnej osvety školu poštátnilo a určilo jej názov Štátna slovenská priemyselná škola v Považskej Bystrici.
V roku 1942 - 1943 bol správca školy Ing. Krčmárik menovaný za riaditeľa školy. V šk. roku 1943 - 1944 sa začalo so stavbou provizórnej budovy školy, škola dostala do používania budovu zlikvidovanej továrne „Hodváb“, ktorú využívala na dielenské vyučovanie.
V júni 1945 bol názov školy pozmenený na Štátna priemyselná škola.
V šk. roku 1946/1947 bolo zriadené ďalšie oddelenie - Vyššia majstrovská škola strojnícka. štúdium končilo maturitou. Vyučovanie sa konalo v provizórnej budove školy, ktorá mala 5 učební, 1 laboratórium a naturálny byt pre školníka. V roku 1948 bol za správcu školy ustanovený prof. Jozef Skála.
V šk. roku 1949/1950 bola škola premenovaná na Vyššiu priemyselnú školu a boli v nej zriadené ďalšie nové oddelenia - Škola strojnícka a Vyššia škola pre pracujúcich.
Nedostatok vhodných vlastných učební pre denné i večerné štúdium viedol riaditeľstvo školy, výbor ZRPŠ a patronátny závod Považské strojárne riešiť otázku výstavby novej školskej budovy. Základný kameň budovy bol položený v roku 1967. Nové priestory boli otvorené v šk. roku 1974/1975.
V roku 1968 bola SPŠS rozdelená na 2 samostatné školy s vlastnými riaditeľstvami: na SPŠS a Strednú odbornú školu pre pracujúcich (V šk. roku 1984/85 došlo k ich spätnej integrácii.).
Od roku 1991 sa zdokonalila najmä výučba odborných predmetov, pretože bola odovzdaná do prevádzky prístavba budovy, v ktorej sa vybudovali odborné učebne. K odboru strojárstvo v roku 1992 pribudli dva nové študijné odbory: doprava a technické a informatické služby.
Od roku 1996 nesie škola názov Stredná priemyselná škola.
1.9.2005 bola k SPŠ pričlenená SOŠ v Považskej Bystrici. Počet študijných odborov sa rozšíril na 6.

</doc>
<doc id="295867" url="https://sk.wikipedia.org/wiki?curid=295867" title="Lykožrút smrekový">
Lykožrút smrekový

Lykožrút smrekový (staršie názvy: lykožrút svrčinový, kôrovec smrekový, lykožrút tlačiarsky, lykožrút, svrčinovec, "bôrovec", "črvoč"; mimo taxonómie alebo zastarano: kôrovec; lat. "Ips typographus") je druh hmyzu z podčeľade podkôrniky (Scolytinae) čeľade nosáčikovité (Curculionidae) z radu chrobáky (Coleoptera). Patrí medzi významných škodcov smreka obyčajného.
Opis.
Tento nenápadný malý chrobák je zvyčajne považovaný za lesného škodcu. Telo je valcovité, čiernohnedo sfarbené, lesklé, so svetlo žltými chlpmi. Tykadlá sú paličkovité. Dorastá do veľkosti 45,5 mm. Štít je v prednej časti hrboľnatý, v zadnej časti jemne bodkovaný. Medzery medzi riadkami bodiek má hladké. Priehlbeň sklonu na krovkách je vrúbkovaná na každej strane štyrmi zubmi, z ktorých tretí odhora je najväčší.
Dospelá larva je dlhá 45 mm, biela, so žltohnedou hlavou. Kukla je biela a meria asi 4 mm. Vajíčka sú tiež biele, oválne a lesklé.
Rozšírenie.
Vyskytuje sa v Európe, severnej Ázii, Malej Ázii. U nás sa vyskytuje v polohách nad 600 m, hlavne v smrekových monokultúrach.
Spôsob života a potrava.
Požer lykožrúta.
S pokračujúcou jarou (od konca apríla do začiatku mája) sa chrobáky začínajú prebúdzať na svojom zimovisku v strome, kde sa vyvinuli a rojiť. Dospelé chrobáky vyletia zo svojich zimovísk a napádajú poškodené alebo zrezané stromy. Zavŕtané pod kôrou stromov strávia väčšinu svojho života. Živia sa lykom, ktoré zaisťuje transport vody a živín v strome, a tým ho poškodzujú. Strom začne usychať a nakoniec uhynie. Ale smrek má niekoľko možností obrany proti týmto škodcom. Vo chvíli, kedy sa lykožrút zavŕta do kôry a naruší živičné kanáliky, vyvalí sa naňho miazga, ktorá ho prilepí a jedinec zahynie. Zdravé stromy takto dokážu odolať náletom mnohých lykožrútov. Lykožrút napáda slabé a poškodené jedince. Ak však nastane veterná kalamita, z poškodených stromov vznikne početná generácia jedincov. Tie potom úspešne napadnú aj silné a odolné stromy.
Rozmnožovanie.
Samček vyhľadá na kmeni stromu miesto s tenšou kôrou, zavŕta sa do nej a vyhryzie snubnú komôrku. Nato začne vylučovať sexuálny sekundárny atraktant čiže feromón, čo je výlučok tráviaceho ústrojenstva, ktorý má prilákať samičku. Väčšinou prilietajú dve, a tie začnú vyhrýzať pod kôrou rovnú chodbu, v ktorej striedavo, vodorovne s lykovými vláknami hĺbia jamky, do ktorých kladú po 1 vajíčku, ktoré obkladajú drvinou. Jedna samička môže naklásť až 60 vajíčok. Po skončení kladenia vajíčok samička predlžuje chodbu. Za 23 týždne zakladajú samičky sesterské pokolenie, kde je už menej vajíčok. Vyliahnuté larvy vyhrýzajú kolmo na chodbu, chodbu larvovú. Na konci tejto chodby sa nachádza kuklová kolíska, v ktorej sa zakuklia.
Celý vývoj za normálnych podmienok trvá asi 10 týždňov (štádium vajíčka 12 dní, larvy 24 dní, kukly 12 dní, dospievania 24 dní). Živí sa predovšetkým lykom, potom ihličím, kôrou alebo lístím napadnutých stromov.
Ochrana.
Poranený alebo oslabený strom vylučuje vplyvom teploty uhľovodíkové terpény, ktoré sú primárnym atraktantom (lákadlom) chrobákov. Toho sa využíva pri ochrane pred lykožrútom, kedy sa vyrubujú zdravé smrekové stromy a používajú sa ako lapáky. Ďalším typom sú feromónové lapače.
V súčasnosti veľmi často dochádza v dôsledku narušenia rovnováhy lesných ekosystémov k ich premnoženiu. Lykožrút má však v ekosystéme významnú funkciu. Pokiaľ sa nepremnoží a nezačne napádať aj zdravé stromy, zaisťuje omladenie lesa a jeho dobrý zdravotný stav, pretože napáda len staré, slabé a choré stromy.
Vo Švédsku odobrali vzorky kmeňov smreka obyčajného, ktoré boli infikované lykožrútom. Tieto vzorky potom boli monitorované niekoľko mesiacov cez jar a jeseň. Zistili prítomnosť 32 druhov článkonožcov. Z toho 17 druhov sa živí larvami lykožrúta. Medzi týchto prirodzených predátorov patria chrobáky (z čeľade "Staphylinidae", Histeridae, z rodu "Thanasimus", "Rhizophagus ferrugineus"), blanokrídlovce ("Pteromalidae", "Braconidae"), dvojkrídlovce ("Dolichopodidae") a šťúriky ("Chernes cimicoides"). Predpokladá sa, že znižujú produktivitu o 83 %. Rozšírenie v štádiu 4 až 8 týždňa ovplyvňujú aj parazitujúce osičky "Rhopalicus tutele" a "Roptrocerus xylophagorum" a predácia druhov "Lonchaea bruggeri" a "Quedius plagiatus".

</doc>
<doc id="295870" url="https://sk.wikipedia.org/wiki?curid=295870" title="Ips typographus">
Ips typographus



</doc>
<doc id="295876" url="https://sk.wikipedia.org/wiki?curid=295876" title="Senftenberg">
Senftenberg

Senftenberg je mesto v Brandenbursku v Nemecku. Má zhruba 27 000 obyvateľov. Mesto sa nachádza pozdĺž toku rieky Schwarze Elster.

</doc>
<doc id="295877" url="https://sk.wikipedia.org/wiki?curid=295877" title="Delphinium – rozšírenie mestskej knižnice v Stockholme">
Delphinium – rozšírenie mestskej knižnice v Stockholme

Základné informácie.
Autor : Heike HanadaAdresa : Odengatan, Stockholm, ŠvédskoSúťaž : 2006-2007Realizácia : 2013
Dejiny.
Mestská knižnica v Stockholme (Štokholmská mestská knižnica) bola prvýkrát otvorená v roku 1928. Túto najväčšiu mestskú knižnicu vo Švédku navrhol Erik Gunnar Asplund, ktorý získal túto zákazku bez predošlej súťaže a tak mal väčšiu voľnosť pri jej navrhovaní čo sa aj prejavilo na jej výslednej podobe.
Tak ako väčšina jeho diel tak aj táto knižnica prešla viacerými modifikáciami počas navrhovania aj počas realizácie. Celá výstavba knižnice trvala od roku 1920 – 1928
Avšak v súčasnosti prestala kapacitne vyhovovať a preto sa v roku 2006 vypísala dvojkolová medzinárodná súťaž na jej rozšírenie. Zo stoviek odovzdaných návrhov vyhral projekt Delphinium od nemeckej architektky Dipl. Ing. Heike Hanada z ateliéru Laboratory of Art and Architecture. Dokončenie realizácie je stanovené na rok 2013.
Krátka charakteristika.
Budovu tvorí jasný 9-poschodový blok a nízke pódium. Nová verejná stavba vytvára Asplundovej knižnici dôstojný rámec a prepožičiava jej jasné pozadie pri klasických pohľadoch z ulice Odengatan. Vďaka citlivému rozostúpeniu je týmto dvom rôznym stavbám daná možnosť vzájomného spolužitia. Nízke pódium s kruhovou vnútornou záhradou slúži ako vstupná budova s ľahkou vizuálnou orientáciou a vytvára prechod a spojnicu medzi oboma budovami. Obnova a napojenie ku kopcu záhradnou plochou vytvorí v mestskom priestore novú verejne prístupnú krajinu neobyčajných kvalít.
Viacpodlažný blok pozdĺž Gyldengatanu svojou transparentnou fasádou reflektuje kopec a navyše zdôrazňuje jeho profil v krajine mesta. Tento projekt naplňuje víziu jasnej, otvorenej a komunikatívnej knižnice.
Delphinium – nová stockholmská mestská knižnica.
Rešpektujúc existujúcu knižnicu od Asplunda, ktorá je významným architektonickým dedičstvom je hlavná časť novej knižnice umiestnená s odstupom.
Vytvorením jasného pozadia nová budova funguje ako horizont a zároveň sa snaží o harmóniu medzi juhozápadným rohom Odengatanu s vyššou budovou z roku 1960 a nádherným solitérom od Asplunda.
Medzi dvoma menšími vstupnými budovami je dosadené vnútorné prepojenie medzi starou a novou budovou knižnice pomocou prízemia. Súčasne je vyzdvihnutý tektonický motív pomocou strešnej terasy ktorá spája novú stavbu zo starou aj vizuálne. Výrazná zeleň a stromy na streche pokračujú zeleným svahom kopca s výhľadom a otvárajú pohľad smerom na vyvýšeninu a siluetu.
Nový hlavný vstup má jemne zakrivený tvar, ktorý víta všetkých návštevníkov Odengatanu.
Knižnica a kopec.
Zaseknutím novej knižnice do hrebeňa kopca sa rozšírila mestská a topografická situácia a zdôraznili sa kvality hrebeňa. Výsledok toho nie je len spojenie a prekrývanie sa navzájom ale nová budova a kopec sa stali prelínaným celkom. Kruhové križovatky na vrchole kopca sú usporiadané tak ako priestor medzi interiérom a exteriérom. To zohráva významnú úlohu pri prijímaní návštevníkov knižnice prichádzajúcich z observatória a ďalších vzdelávacích zariadení, ako napríklad Royal Institute of Technology.
Tak aj historické využitie kopca Observatoriekulien ako areál pre rôzne vzdelávacie inštitúcie bude symbolizovať oblasť vedomostí a vzdelávania v Stockholme.
Vzhľadom na topografiu Stockholmského svahu, ktorá je dôležitým charakteristickým znakom v mestskej krajine, vnútorná krajina verejných a poloverejných priestorových sekvencií je vhodná na vytvorenie nového chodníka dole z kopca.
Rôzne úrovne sú navzájom spojené pomocou schodísk, rámp a troch jadier. Vizuálne a fyzické vzťahy z poschodia na poschodie sú definované svetlými kruhovými „stair wells“ (schodiskové studne), ktoré vedú návštevníka cez celú knižnicu
Ich zasklené steny fungujú ako vitrína do knižnice ale aj ako svetelný zdroj vďaka ich transparentnosti. Na konci každej cesty dosiahnu návštevníci informačné panely o rôznych oddeleniach. Na prízemí novej budovy je presvetlená vstupná hala, ktorá je orientovaná k Odengatanu vedie návštevníkov buď do Asplundovej knižnice alebo do vnútornej uzatvorenej záhrady, ktorá ponúka spätný pohľad na prejdenú zeleň hrebeňa.
Vstupná hala je navrhnutá tak aby korešpondovala s novými spoločenskými potrebami verejných knižníc. Je otvoreným priestranstvom kde môže deťom, dospelým a seniorom priblížiť nový interaktívny život v knižnici.
Farby a vnútorná orientácia.
Princíp návrhu knižnice je v bielych a svetlých priestoroch pre vytvorenie harmonickej jednoty. Na základe toho sú aj všetky kusy nábytku a iné priestorové jednotky prispôsobené k udržaniu pokojnej a čistej atmosféry. Avšak orientácia vo vnútri knižnice bude riešená diskrétnym farebným riadením, ktoré bude vyznačené aj na mape vo vestibule. Jedna farba bude vyznačovať jeden odbor. Na každom oddelení bude informačný panel a skupiny miestností budú označené farebnými sklenými panelmi. Navyše aj farby pohoviek budú funkčne slúžiť ako vizuálne signály.
Vchody.
Budova má viacero nových aj starých vchodov. 
Nový hlavný vchod z Odengatan je ľahko prístupný aj pre imobilné osoby priamo z parkovacieho miesta vzdialeného 10m. Na Sveavägen je ďalší vchod v náväznosti so vstupom švédskeho inštitútu pre detské knihy.
Samostatný vchod je pre pracovníkov so zastrešeným parkovaním pre bicykle, ktorý je prístupný z Gyldengatan, ktorý je tiež pripojený na parkovanie nižšie.
Okrem toho existujú ešte 4 väčšie bočné vstupy do verejnej knižnice: 
Organizácia presunu.
Média budú putovať zo starej knižnice cez suterén nad tunelom metra pod vstupnou halou do novej knižnice pozdĺž fasády orientovanej k Odengatanu. Media management, správca a triediaci prístroj budú umiestnené na 1. a 2. nadzemnom podlaží zatiaľ čo vykladací priestor bude v 1 podzemnom podlaží pod Odengatanom.
Vnútorná komunikácia /dostupnosť.
Návštevníci sú prirodzene vedení budovou, od schodiska k schodisku, ale pre zaneprázdnených a imobilných ľudí sa tu nachádzajú 3 vertikálne jadrá, ktoré ponúkajú kratšiu cestu do vyšších podlaží. Spravidla sú všetky priestory a podlažia, vrátane prepojenia medzi Asplundovou knižnicou a novou vstupnou zónou ľahko prístupné aj pre imobilné osoby. Jedinou výnimkou sú niektoré časti prvej „learning zone“ v stupňovitej vstupnej hale. Avšak druhá a tretia zóna na prvom podlaží sú už plne prístupné.
Vonkajšie priestory.
Vstupný objekt uzatvára vnútornú záhradu, ktorá je rozšírením prírodného parku pod kopcom. Je to otvorená lúka fungujúca ako tiché miesto obklopené stromami, žulovými kameňmi a rastlinami ako papraď, marinka vonná, jarné kvety a rozprestierajúce sa polia svetlo modrej Delphinii v lete. Orientácia na juh poskytuje možnosť čítania vonku a v chladných obdobiach ju môžu návštevníci pozorovať z okolitých priestorov ako sú nová zóna a intímne priestory „learning zony“ alebo z kaviarne s pokojnou atmosférou prírodného prostredia.
Vnútorná záhrada pokračuje zelenou strechou nad vstupnou halou, ktorá je verejným priestorom poskytujúcim skratku medzi Sveavägen a Odengatan.
Navyše sú tu uzavreté terasy, ktoré neosvetľujú len najvnútornejšie oblasti denným svetlom ale evokujú aj príjemné a uvoľnené prostredie. Na 6 podlaží je kruhovo tvarovaná lodžia, ktorá umožňuje pohľad na mestskú krajinu pri posedení vonku na slnku.
Imaginárna krajina.
Návrh umožňuje okamžitý výber prístupu a pohybu v rôznych výškových úrovniach. Myšlienkou je sprístupniť flexibilné využitie všetkých priestorov a zároveň formovanie silnej identity vnútri priestorov pomocou zasklených oblých priečok a stien, ktoré vrhajú jemné a mäkké svetlo do priestorov študovní, ník a políc. Návrhom sa autorka snažila preformulovať aspekty Asplundovej architektúry do dnešného jazyka ako aj jeho chápanie svetla, skromnosti a jednoduchosti.
Napriek tomu, že bol vybraný úplne iný materiál - zasklené steny s potlačou bielych alebo priesvitných ornamentov Delphinia – poetický a monumentálny Asplundou spôsob je transformovaný do rozplývajúceho obrazu svetla. Zvolené ornamenty sú založené na transformácii fotografií Karla Blossfeldta , opakujú sa v toku kruhových pohybov, ktoré sú východiskom pre celý návrh projektu. Abstraktné modifikácie kruhu do fragmentovaných zvlnených priestorov dovoľujú definovať premenlivé priestorové sekvencie striedajúcich sa otvorených a uzavretých priestorov a odzrkadľovať ich pomocou polo-priehľadných ornamentoch na fasáde. Prirodzená hra s kruhovými fragmentami sa snaží reagovať na kruhové a polkruhové priestory Asplundovej knižnice súčasným spôsobom. Autorka verí že rozpustenie priestorov konkávnymi a konvexnými tvarmi je odpoveďou na potreby a transformácie dnešných knižníc.
Trasa metra/základy.
Tunel Stockholmského metra prechádza diagonálne pod novou vstupnou budovou a pod priľahlým rohom novej hlavnej budovy knižnice. 
Priečelie hlavnej knižnice sa skladá z pevného múru v hornej časti umiestnenia tunela (v úrovni -1 a úrovni +1). 
Základy hlavnej budovy knižnice sú v blízkosti tunela. Vstupný objekt je s veľmi ľahkej konštrukcie s malým základovým zaťažením. Múr vnútorného kruhu vstupného objektu však pretína zakrivený tunel dvakrát, po celú dobu najmenej 1,5 m nad tunelom. Preto návrh 
vstupnej budovy nasleduje stupne tunela cez terasovité priestorové sekvencie.
Je tu dostatočný priestor medzi stropom tunelu a základom vstupného objektu pre poskytovanie preklenovacích rámov pre založenie kruhovej steny, pozostávajúce z 
železobetónových nosníkov a pilotov na oboch stranách tunela. 
V stredných priestoroch nad tunelom bude základová doska vstupnej budovy samonosná.
Fasáda.
Objem stavby je zabalený v skle s potlačou, vytvárajúc polo-transparentnú budovu. Ornament Delphinia funguje ako filter pri stupňovaní bodových variácií. 
Za sklom sú priesvitné, zakrivené steny, regály na knihy, schody a nepriehľadná ochrana proti slnečnému žiareniu z textilu. Tieto rôzne zložky dosahujú odlišný a premenlivý vzhľad, aj keď povrchy sa zdajú byť súdržné a vhodne vzdialené. 
Netransparentná fasáda na vstupnej budove = Izolačné sklenené panely s priehľadnou kapilárnou vložkou. 
Kapilárne sklá sa vyznačujú vynikajúcou tepelnou izoláciou a rozptylom svetla. Kapilárne trubičky v ich vnútri pôsobia ako malé vzduchové vankúše a zabraňujú prúdeniu plynov v medzitabuľovej dutine.
Transparentné otvorenie Odengatan slúži ako otvorená vrstva medzi interiérom a 
exteriérom predstavujúca komunikatívny vzťah. Chodci si môžu prezrieť vnútro knižnice zatiaľ čo veľký digitálny displej na pravom okraji okna oznamuje hlavné činnosti knižnice.
Dlhodobá udržateľnosť.
Klimatické analýzy Stockholmu poukazujú na obmedzené solárne zisky a vysoký prirodzený chladiaci potenciál. Limitované maximálne teploty a východo-západná orientácia novej knižnice obmedzuje letný problém s solárnym tienením. Psychometrický graf ukazuje, že vlhkosť nie je problémom a prevládajúci smer vetra je frontálny na západnú fasádu budovy.
Prístup architektov pre nízko energetickú a vysoko komfortnú budovu knižnice zahŕňa optimalizáciu obalu budovy redukovaním prestupových strát pomocou trojitého zasklenia fasády z vnútorným tienením, ktoré optimalizuje prívod denného svetla regulovaním solárnych ziskov.
Maximálna efektívnosť ventilačného systému bude dosahovaná pomocou :
 Ventilačného systému s rekuperáciou vlastného a skupenského tepla
 Vykurovací/chladiaci systém sálania aktivovanej cementovej alebo sadrovej omietky 
 Prírodné chladenie pomocou geotermálnej energetickej pilóty
 Geotermálne tepelné čerpadlo na vykurovanie
Navyše denné svetlo podporované umelým osvetlením, vetrom podporované vetranie/zemné vedenie kanálov pre predhrievanie/predchladenie a fotovoltický systém integrovaný na streche podporujú zámer optimalizovať teplotný a vizuálny komfort pre návštevníkov. Minimalizovanie energetickej spotreby pre klimatizáciu a minimalizovanie elektrickej spotreby pre svetlo, vetranie, spotrebiče rovnako ako znovu použitie stavby docielia energeticky efektívny návrh a zvýši sa stupeň sebestačnosti budovy.

</doc>
<doc id="295882" url="https://sk.wikipedia.org/wiki?curid=295882" title="Pontiac (automobil)">
Pontiac (automobil)

Pontiac je americká značka automobilov založená v roku 1926. Predáva sa v USA, Kanade a Mexiku cez General Motors (GM). Je označovaná ako "atletická" značka, špecializuje sa na výkonné vozidlá.
27. apríla 2009, medzi pokračujúcimi finančnými problémami a reštrukturalizačnými snahami, GM oznámila, že postupne vyradí značku Pontiac koncom roka 2010 a zameria sa na 4 jadrové značky v Severnej Amerike: Chevrolet, Cadillac, Buick a GMC.
Pontiac skončil výrobu 1.11.2010. Posledné vyrobené vozidlo bol model G3.

</doc>
<doc id="295883" url="https://sk.wikipedia.org/wiki?curid=295883" title="Zoznam automobilov Pontiac">
Zoznam automobilov Pontiac

Toto je zoznam automobilov Pontiac.

</doc>
<doc id="295886" url="https://sk.wikipedia.org/wiki?curid=295886" title="Robert Wyatt">
Robert Wyatt

Robert Wyatt (vl. menom Robert Wyatt-Ellidge, * 28. január 1945, Bristol, Spojené kráľovstvo) je britský hudobník, známy ako člen skupiny Soft Machine.
Hudobná kariéra.
Wyatt sa v roku 1963 zoznámil s Daevidom Allenom a Hughom Hoppperom, s ktorými založil Daevid Allen Trio. Neskôr, keď Allen odišiel do Francúzska, Wyatt, Hoppper spolu s Kevinom Ayersom a Richardom Sinclairom založili kapelu The Wilde Flowers. Od začiatku bol Robert Wyatt hráčom na bicie nástroje a po dochode Allena sa stal aj spevákom skupiny. Po rozpade The Wilde Flowers v roku 1966 Wyatt, Ayers, Allen a Mike Ratledge založili formáciu Soft Machine. V roku 1969 nahral Wyatt bicie nástroje na debut "The Madcap Laughs", ktorý o rok neskôr vydal Syd Barrett, bývalý člen skupiny Pink Floyd. V roku 1970 po chaotických turné, vydaní troch albumov a vnútorných konfliktoch v Soft Machine, Wyatt vydal svoj sólový debut, kombináciu spevu, multiinštrumentálneho talentu a páskových efektov s názvom "The End of an Ear". 
O rok neskôr Wyatt od kapely Soft Machine odišiel a okrem spolupráce s džezovými hudobníkmi, ako bol bigband Centipede, hral na bicie aj na vystúpení na džezovom festivale JazzFest Berlin s huslistami Jean-Luc Pontym, s Don "Sugarcane" Harrisom, s Michałom Urbaniakom a Nipsom Brantnerom a gitaristom Terje Rypdalom, klávesistom Wolfgangom Daunerom a s Neville Whiteheadom založil svoju vlastnú hudobnú skupinu Matching Mole. Výraz „matching mole“ je slovnou hračkou z francúzskeho „machine molle“, a tým aj ekvivalentu „soft machine“, v prenesom význame nástrojová výbava. Dňa 1. júna 1973 počas jedného alkoholického večierka kapely Gong, Gilli Smyth a Lady June spitý Wyatt vypadol z okna na treťom poschodí. Následkom úrazu Robert Wyatt od pása ochrnul a zostal na invalidnom vozíku. Dňa 4. novembra toho istého roku skupina Pink Floyd v spolupráci so Soft Machine usporiadala dva benefičné koncerty v londýnskom "Rainbow Theatre" konferované Johnom Peelom. Z koncertov sa pre Wyatta vyzbieralo 10 000 libier.
Handikep spôsobený ochrnutím dolných končatín znemožnil Wyattovi plnohodnotne hrať na bicie nástroje, no Robert sa napriek tomu čoskoro začal venovať sólovej hudobnej kariére. Spolu s priateľmi z hudobnej brandže ako je Mike Oldfield, či básnik Ivor Cutler a gitarista z britskej kapely Henry Cow Fredom Frithom vydal v júli roku 1974 uznávaný album "Rock Bottom". Neskôr v tom istom roku mu vyšiel singel s coververziou skladby „I'm a Believer“, ktorá sa v britských rebríčkoch vyšplhala na 29. miesto. Obidva tieto projekty boli produkované bubeníkom skupiny Pink Floyd, Nickom Masonom. Následne na to Wyatt naspieval piesne na Masonov sólový album "Nick Mason's Fictitious Sports" z roku 1981. 
Na ďalšom Wyattovom albume "Ruth Is Stranger Than Richard" spolupracovali okrem iných aj Brian Eno a Phil Manzanera (členovia skupiny Roxy Music). Sólová produkcia Roberta Wyatta zo začiatku 80. rokov bola silne politicky orientovaná, Robert sa v tomto období stal členom Komunistickej strany Veľkej Británie, piesne z tohto obdobia vyšli v roku 1982 na kompilácii "Nothing Can Stop Us". V 80. rokoch spolupracoval s mnohými známymi umelcami ako bola skupina News from Babel, či japonský hudobník Rjúiči Sakamoto. V 90. rokoch vydal ďalšie uznávané sólové projekty "Dondestan" a "Shleep". V roku 1999 spolupracoval na druhom albume talianskej speváčky Cristiny Donà s názvom "Nido". 
V júni 2001 bol Wyatt organizátorom festivalu "Meltdown", kde spolu s Davidom Gilmourom nahral skladbu „Comfortably Numb“, ktorá vyšla na DVD "David Gilmour in Concert". V roku 2003 spolupracoval aj na nahrávaní skladbám k soundtracku k filmu "Winged Migration". V roku 2004 spolupracoval s isladskou speváčkou Björk na nahrávaní piesne „Submarine“, ktorú vydala na svojom piatom albume "Medúlla". V roku 2006 nahral s Davidom Gilmourom skladbu „Then I Close My Eyes“ na album "On an Island" a vystúpil na Gilmourovom koncerte v Royal Albert Hall (vystúpenie je na videu "Remember That Night" DVD a Blu-ray diskoch, z roku 2007).
Wyatt číta pasáže z románov Haruki Murakamiho na albume "Songs from Before" od Maxa Richtera. V roku 2006 spolupracoval so Steve Nievem na opere "Welcome to the Voice". Na nahrávke sú aj: Barbara Bonney, Sting, Amanda Roocroft, Elvis Costello, Nathalie Manfrino, Brodsky Quartet, Sara Fulgoni, Ned Rothenberg, Antoine Quessada, Marc Ribot, Steve Nieve a Muriel Teodori. V októbri roku 2007 vyšiel Wyattovi album "Comicopera". V máji 2009 sa Wyatt objavil na albume "Around Robert Wyatt", ktorý vydal francúzsky orchester "Orchestre National de Jazz".

</doc>
<doc id="295888" url="https://sk.wikipedia.org/wiki?curid=295888" title="Bitka pri Falklandských ostrovoch">
Bitka pri Falklandských ostrovoch

Bitka pri Falklandských ostrovoch bola námorná bitka počas prvej svetovej vojny. Je považovaná za priame pokračovanie bitky pri Coroneli. 
4. novembra 1914 dostala britská admiralita správu z ambasády vo Valparaíse o porážke eskadry kontraadmirála Cradocka pri Coroneli. Reakcia verejnosti bola veľmi búrlivá, išlo o prvú porážku britskej flotily, vládkyne svetových morí po sto rokoch. Bolo jasné že musí byť okamžite odčinená. Prvý lord Admirality, lord Fisher vydal ihneď rozkaz veliacemu admirálovi pre Južný Atlantik, kontraadmirálovi Stoddartovi, sústrediť sily ktoré mal k dispozícii na Falklandských ostrovoch, pretože Speeova eskadra musela logicky smerovať do tejto oblasti. Stoddart mal k dispozícii pancierové krížniky HMS Carnarvon, HMS Cornwal, HMS Defence, ľahké krížniky HMS Bristol, HMS Kent a HMS Glasgow. Ako plávajúca batéria na ochranu prístavu v Stanley bol určený semi-dreadnought HMS Canopus. Už z rozloženia síl, ktoré mal Stoddart k dispozícii je jasné, že za porážku Cradocka bola jednoznačne zodpovedná Admiralita, pretože Stoddartove sily samotné vysoko prevažovali sily Speeovej eskadry. Súčasne lord Fisher nariadil viceadmirálovi Sturdeeovi prevziať velenie nad bojovými krížnikmi HMS Invincible a HMS Inflexible a okamžite odplávať do južného Atlantiku.
11. novembra 1914 opustili oba bojové krížniky pristav Devonport a zamierili k súostroviu Abrolhos pri brazílskom pobreží, kde sa 26. novembra spojili s Stoddardovou eskadrou a 28. novembra zamierili spoločne k Falklandom. HMS Defence bol odoslaný ku juhoafrickému pobrežiu pre prípad, že Spee zamieri týmto smerom. 
Nemecká flotila opustila 4. novembra Valparaís a pomaly zamierila na juh. 6. decembra oboplávala mys Horn a nabrala kurz k Falklandským ostrovom, ku ktorým dorazila ráno 8. decembra. Spee nariadil pancierovému krížniku SMS Gneisenau v sprievode ľahkého krížnika Nurberg zničiť prístav Stanley. Podľa jeho odhadu by na základni nemali byť žiadne vojnové lode. Britská flotila zakotvila v prístave 7. decembra a začala po dlhej plavbe doplňať palivo. 
Ráno 8. decembra mali palivo doplnené iba HMS Carnarvon a HMS Glasgow. O 7:50 boli Briti zaskočení správou o prítomnosti dvoch neznámych vojnových lodí v ich blízkosti. Rovnako boli prekvapení i Nemci o 9:15, keď podľa typických trojnožkových bojových sťažňov identifikovali v prístave prítomnosť lodí typu dreadnought, alebo bojových krížnikov. Vtedy sa dopustil rozhodujúcej chyby veliteľ Gneisenau – namiesto toho, aby napadol nepripravenú základňu, po rádiovej depeši admirálovi Speeovi a niekoľkých výstreloch z HMS Canopus sa o 9:25 obrátil na ústup. Glasgow opustil prístav o 9:45 aby preskúmal situáciu a informoval o postavení nemeckej flotily. Vzhľadom na vynikajúcu viditeľnosť ju okamžite uvidel a podával správy o jej pohybe. Nemecká eskadra zmenila kurz na juhovýchodný a začala maximálnou rýchlosťou 24 uzlov ustupovať. Až o 10:20 začala britská eskadra opúšťať prístav a prenasledovať Nemcov. V čele kolóny britských lodí sa plavil vlajkový krížnik admirála Stoddarta HMS Cornwall, ktorý dosahoval rovnakú rýchlosť ako nemecké lode, t. j. 24 uzlov. 
O 11:45 si admirál Sturdee uvedomil, že Speeova eskadra dokáže udržať odstup a v noci uniknúť, preto proti námorným pravidlám, hovoriacim že bez rozkazu musia lode flotily vždy nasledovať vlajkovú loď, vybočil zo zostavy a nariadil zvýšiť rýchlosť na maximum. HMS Inflexible a HMS Invicible boli o 2 uzly rýchlejšie. O 12:55 začal paľbu zo svojich diel HMS Invicible. Spee si uvedomil, že eskadra ako celok nemá nádej na únik, preto sa rozhodol prijať boj so Sharnhorstom a Gneisenau, aby umožnil únik ľahkým krížnikom. O 13:25 obidva krížniky zmenili kurz na severovýchodný a začali paľbu. Už prvými výstrelmi ich delostrelci potvrdili svoje kvality a zaznamenali zásahy. Sturdee nechcel riskovať zbytočné poškodenie svojich lodí a stiahol sa z dostrelu nemeckých diel. O 14:50 začali Briti mimo dostrelu nemeckých diel zničujúcu paľbu. O 16:15 sa potopil Sharnhorst a o 18:02 Gneisenau. Na vlajkovej lodi zahynula celá posádka, z Gneisenau bolo zachránených 187 námorníkov. Medzitým prebiehal boj medzi ľahkými krížnikmi. Glasgow a Cornwall napadli Leipzig, tento sa po urputnej obrane, keď vystrieľal skoro všetku muníciu, o 21:23 potopil, prežilo 19 mužov. Nurberg potopil ľahký krížnik HMS Kent o 19:23, zachránilo sa 10 námorníkov. Z celej eskadry unikol iba ľahký krížnik Dresden, ktorý sa následne niekoľko mesiacov skrýval pri pobreží Ohňovej zeme, kým nebol zničený pri ostrovoch Juana Fernandéza. S flotilou boli potopené i zásobovacie lode Baden a Isabel.
Briti zvíťazili vďaka enormnej prevahe, váha britskej bočnej salvy bola oproti nemeckej. Nemci stratili s loďami 2 100 námorníkov, škody na britských lodiach napriek ich jednoznačnej prevahe boli prekvapujúco veľké. HMS Invicible utrpel 22 zásahov, HMS Inflexible 3, HMS Cornwal 18 a HMS Kent 40 zásahov. Podstatný bol fakt, že po potopení krížnika Emden pri Kokosových ostrovoch, Karlsruhe v Karibskom mori a Konigsbergu britskými monitormi v delte Rufiji, nemecké hladinové vojnové lode zmizli zo svetových oceánov, ktoré plne ovládli námorné sily Dohody.

</doc>
<doc id="295890" url="https://sk.wikipedia.org/wiki?curid=295890" title="Recreo (Catamarca)">
Recreo (Catamarca)

Recreo je mesto v severozápadnej Argentíne v provincii Catamarca. Je sídlom departmentu La Paz. Je vzdialené 200 km od provinčného hlavného mesta San Fernando del Valle de Catamarca a 960 km od hlavného mesta Argentíny Buenos Aires. Pri sčítaní ľudu v roku 2010 malo mesto 11 847 obyvateľov. Mesto bolo založené v roku 1875.

</doc>
<doc id="295892" url="https://sk.wikipedia.org/wiki?curid=295892" title="Základná škola - Grundschule (Kežmarok, Hradné námestie 38)">
Základná škola - Grundschule (Kežmarok, Hradné námestie 38)

Základná škola - Grundschule, Hradné námestie 38 v Kežmarku.
Škola je zameraná na vyučovanie cudzích jazykov, vyučuje nemecký jazyk od 1. ročníka a anglický jazyk od 3. ročníka, žiaci majú možnosť učiť sa anglický jazyk zábavnou a hravou formou v záujmových krúžkoch v 1. a 2. ročníku. Žiakom 9. ročníka je umožnené urobiť si certifikát z nemeckého jazyka v spolupráci s Goethe inštitútom v Bratislave. Škola dosahuje veľmi dobré výsledky v jazykových olympiádach, v umeleckých a športových súťažiach. Má bohatú ponuku záujmových krúžkov v škole a v školskom stredisku záujmovej činnosti. Pri škole pracuje detský folklórny súbor Goralik.

</doc>
<doc id="295893" url="https://sk.wikipedia.org/wiki?curid=295893" title="Moussa Traoré">
Moussa Traoré

Moussa Traoré (* 25. september 1936, Kayes, Francúzsky Sudán – † 15. september 2020, Bamako, Mali) bol druhým prezidentom Mali.
Život a kariéra.
Prvá kapitola života syna roľníckej rodiny bola spojená s armádou. Od raného veku prechádzal sieťou vojenských škôl a nakoniec vstúpil do francúzskej armády. Potom, kedy Mali získalo roku 1960 nezávislosť, začal budovať svoju kariéru v novo vznikajúcej armáde svojej vlasti.
Postavenie vojska bolo ohrozené, keď prezident Keïta založil roku 1967 konkurenčnú ozbrojenú zložku – ľudovej milície. Traoré sa postavil do čela vojenského prevratu, ktorý úspešne ukončil v roku 1968 Keïtovu vládu. Traoré sa stal malijským prezidentom a prisľúbil návrat civilnej vlády potom, keď sa prechodnej vláde podarí zlepšiť ekonomické podmienky v krajine. V prvých rokoch v úrade bol len prvým medzi rovnými, vojenská junta ďalej rozhodovala kolektívne.
Pod Traorého vedením nedošlo k odstráneniu Keïtových socialistických programov, ktoré sa tešili určitej podpore. Traoré ich však doplnil o finančnú pomoc Francúzska a ďalších západných darcov, s ktorými úspešne nadviazal kontakty. Sucha na začiatku 70. rokov však ekonomickú situáciu v krajine ďalej zhoršili.
Z narastajúcich sporov vo vnútri vládnuceho výboru vyšiel Traoré víťazne a koncom februára 1978 odstavil od moci zostávajúcich štyroch vojenských predstaviteľov. Civilná vláda sa do Mali vrátila v roku 1979, avšak v podobe, ktorú si Traoré naplánoval. Jedinou povolenou politickou stranou sa stal jeho vlastný "Union Démocratique du Peuple Malien" (Demokratický zväz malijského ľudu). To mu zaručovalo, ako už jasnej jednotke malijského mocenského rebríčka, istotu opakovanej voľby prezidentom a tiež dostatok prostriedkov k prevedeniu na tajné súkromné účty v zahraničí.
Aby získal ďalšie prostriedky zo zahraničia, musel v 80. rokoch Traoré pristúpiť na hlbšie ekonomické reformy navrhované Svetovou bankou a Medzinárodným menovým fondom. Ostro vystupoval proti rastúcej korupcii – koncom 80. rokov bolo niekoľko osôb za defraudáciu verejných prostriedkov odsúdených k smrti. Rozsudky však neboli prevedené. 
Rastúca nezamestnanosť vyvolala ostré protesty širokej populácie. Snaha vyjsť demonštrantom v ústrety drobnými ústupkami bola skoro vystriedaná silovými riešeniami, zvlášť potom, kedy začiatok 90. rokov priniesol vo svetle celosvetových udalostí demokratizačné požiadavky.
Potom, kedy v marci 1991 bezpečnostné sily zabili viac ako sto účastníkov demonštrácie, previedol Amadou Toumani Touré v krajine vojenský prevrat a Traoré bol uväznený. Druhý malijský prezident bol spolu so svojou ženou a švagrom koncom 90. rokov odsúdený za vraždu a defraudáciu k trestu smrti, ktorý nový prezident Alpha Oumar Konaré zmenil na doživotné vezenie. Traoré však predsa len nakoniec mohol vyjsť z vezenia ako slobodný muž. Bol prepustený v roku 2002 potom, kedy mu odstupujúci prezident Konaré udelil milosť.

</doc>
<doc id="295896" url="https://sk.wikipedia.org/wiki?curid=295896" title="Životné minimum (sociálne zákony)">
Životné minimum (sociálne zákony)

Životné minimum je spoločensky uznaná minimálna hranica príjmov občana, pod ktorou nastáva stav hmotnej núdze. Jeho výška sa postupne mení (spravidla každého pol roka). Podrobnosti ustanovuje zákon č. 601/2003 Z.z. o životnom minime a o zmene a doplnení niektorých zákonov, v znení neskorších predpisov (ktoré menia najmä výšku životného minima).
Od 1. júla 2019 sa za životné minimum fyzickej osoby (alebo fyzických osôb, ktorých príjmy sa posudzujú podľa § 3 zákona č. 601/2003 Z.z. v znení neskorších predpisov spoločne) považuje suma alebo úhrn súm:

</doc>
<doc id="295899" url="https://sk.wikipedia.org/wiki?curid=295899" title="Ronald Garan">
Ronald Garan

 
Ronald John Garan (* 30. október 1961, Yonkers, New York, USA) je americký pilot vojenského letectva USA, od júla 2000 astronaut NASA. Má za sebou jeden krátkodobý kozmický let raketoplánom Discovery a dlhodobý pobyt na ISS ako člen expedícií 27 a 28. Vo vesmíre strávil spolu takmer 178 dní.
Životopis.
Vojak.
Narodil sa v meste Yonkers v štáte New York, tu tiež do roku 1979 navštevoval strednú školu. Potom študoval ekonómiu na "SUNY College" v Oneonte, roku 1982 tu získal titul bakalára. 
Prihlásil sa k vojenskému letectvu a absolvoval pilotný výcvik. Lietal so stíhačkami F-16 v Nemecku, neskôr bol preložený do Južnej Karolíny. Zúčastnil sa operácií Púštny štít a Púštna búrka. Od roku 1991 bol inštruktorom a zástupcom náčelníka v leteckej škole. Po troch rokoch bol preložený na základňu Eglin na Floride, kde pôsobil ako skúšobný pilot. Roku 1996 získal hodnosť magistra letectva na v Arizone. Rok 1997 strávil v škole skušobných letcov námorníctva v Patuxent River. Roku 1998 obdržal druhý magisterský titul, tentokrát z leteckého strojárenstva na . Potom viedol na Egline skúšky rakiet vzduch-vzduch. Má nalietaných cez 5000 hodín na tridsiatich typoch lietadiel.
Astronaut.
Zúčastnil sa 18. náboru astronautov NASA, uspel a 26. júla 2000 bol začlenený do oddielu astronautov NASA. V ročnom kurze všeobecnej kozmickej prípravy získal kvalifikáciu pilota raketoplánu Space Shuttle.
Po dokončení prípravy pracoval v NASA, roku 2005 sa zúčastnil experimentov v podmorskom laboratóriu .
Prvý let.
V marci 2007 NASA oznámila jeho zaradenie do posádky letu STS-124 vo funkcii letového špecialistu. Do kozmu odštartoval 31. mája 2008 na palube raketoplánu Discovery. Hlavnou úlohou misie bolo vynesenie a montáž jadra japonského modulu Kibó – hermetickej sekcie PM a manipulátora EMRMS. V priebehu montáže trikrát vystúpil na povrch stanice, celkom strávil v otvorenom vesmíre 20 hodín a 32 minút. Raketoplán pristál 14. júna 2000 po 13 dňoch, 18 hodinách a 13 minútach letu. 
Druhý let.
V júli 2009 bol vybraný do posádky Expedície 27 so štartom v marci 2011. V októbri 2009 bolo jeho menovanie oficiálne potvrdené NASA.
Štart bol naplánovaný na 30. marca 2011, ale v dôsledku nefunkčnosti kondenzátora v spojovacom bloku Kvant-V bol štart niekoľkokrát odložený. Sojuz TMA-21 napokon z kozmodromu Bajkonur odštartoval 4. apríla 2011 22:18:20 UTC. 
Po štandardnom dvojdňovom lete sa Sojuz spojil s Medzinárodnou vesmírnou stanicou (ISS) 6. apríla v 23:09 UTC. Po nevyhnutných kontrolách tesnosti a spojenia boli o tri hodiny neskôr prechodové dvere otvorené a posádka Sojuzu sa pripojila k posádke ISS.
Počas Expedície 27 sa od ISS 22. apríla oddelila dopravná loď Progress M-09M s nákladom odpadu a o týdeň neskôr, 29. apríla sa pripojila iná dopravná loď Progress M-10M s čerstvým nákladom zásob a vybavenia.
Následne ešte 18. mája dorazila predposledná expedícia amerických raketoplánov.
22. mája členovia Expedície 27 formálne odovzdali velenie stanice členom Expedície 28 a nasledujúceho dňa sa Sojuz TMA-20 oddelil od ISS. Po odpojení ešte posádka Sojuzu vyhotovila unikátne snímky Medzinárodnej vesmírnej stanice s pripojeným raketoplánom a po niekoľkých hodinách letu, 24. mája o 02:27 UTC bezpečne pristáli v stepiach Kazachstanu.
Ronald Garan je ženatý, má troch synov. 

</doc>
<doc id="295900" url="https://sk.wikipedia.org/wiki?curid=295900" title="Ronald John Garan">
Ronald John Garan



</doc>
<doc id="295901" url="https://sk.wikipedia.org/wiki?curid=295901" title="Ronald J. Garan">
Ronald J. Garan



</doc>
<doc id="295908" url="https://sk.wikipedia.org/wiki?curid=295908" title="Stredná odborná škola obchodu a služieb (Prievidza, Nábrežie J. Kalinčiaka 1)">
Stredná odborná škola obchodu a služieb (Prievidza, Nábrežie J. Kalinčiaka 1)

Stredná odborná škola obchodu a služieb v Prievidzi sídli na Nábreží J. Kalinčiaka v Prievidzi. Jej súčasťou sú aj pracoviská praktického vyučovania - školský závod A klub, salón krásy Visage 4 you na ulici T. Vansovej, Dom služieb, Cukrárska výrobňa a Školská jedáleň. Žiaci majú možnosť študovať v 10 študijných a učebných odboroch v denne, externej aj skrátenej forme. Jej vznik sa datuje od roku 1919.
Vedenie školy.
Riaditeľka:
Zástupkyne pre teoretické vyučovanie: 
Zástupkyňa pre odborný výcvik:
Podujatia.
Gastrodni sú vyvrcholením celoročného snaženia, či dokonca zavŕšenie práce žiakov počas celého štúdia vo všetkých odboroch. Konajú sa tradične koncom apríla alebo začiatkom mája vo všetkých priestoroch školy. Táto prehliadka farieb, vôní, chutí a krásy je o to náročnejšia, že je prístupná širokej verejnosti a preto k jej realizácii pristupujú všetci zúčastnení mimoriadne zodpovedne.
Barmanský kurz - každoročne sa majú žiaci možnosť prihlásiť na barmanský kurz. Žiaci školy vnikajú do tajov prípravy miešaných nápojov a po záverečnej skúške všetci obdržia certifikát barman - nápojár. 
Súťaže - počas celého roka sa žiaci pod vedením majstrov odborného výcviku aktívne zúčastňujú na rôznych súťažiach, kde obsadzujú popredné miesta.
ERASMUS+ je program EÚ na podporu vzdelávania, odbornej prípravy, mládeže a športu v Európe. Poskytuje granty pre široké spektrum akcií a aktivít. Žiaci školy sa vďaka nemu dostanú na mnohé zahraničné stáže. Každoročne vycestujú žiaci aj učitelia do Španielska za účelom rozvoja kľúčových kompetencií.

</doc>
<doc id="295909" url="https://sk.wikipedia.org/wiki?curid=295909" title="Obchodná akadémia (Sabinov, Kukučínova 1)">
Obchodná akadémia (Sabinov, Kukučínova 1)

Obchodná akadémia v Sabinove patrí medzi stredné školy v Sabinovskom okrese poskytujúce úplné stredné odborné vzdelanie na úrovni ISCED 3A. Vzdeláva študentov v dvoch študijných odboroch - 6317 6 obchodná akadémia a 6324 6 manažment regionálneho cestovného ruchu. Škola sa pri vzdelávaní študentov opiera o vytvorené školské vzdelávacie programy. Pre odbor obchodná akadémia "Cesty v labyrinte ekonomiky" a pre odbor manažment regionálneho cestovného ruchu "Potulky regiónom". 
História.
História Obchodnej akadémie v Sabinove siaha do 60. rokov minulého storočia. 1. septembra 1960 sa do niekdajšej budovy ONV v Sabinove, presťahovala Stredná poľnohospodárska technická škola - odbor ekonomika poľnohospodárstva zo Stropkova. Táto škola sa v r. 1994 pretransformovala na obchodnú akadémiu. Poslední absolventi SPTŠ - odbor ekonomika poľnohospodárstva ukončili štúdium v školskom roku 1996/97. Naproti tomu prví absolventi Obchodnej akadémie v Sabinove úspešne ukončili štúdium r. 1998.

</doc>
<doc id="295919" url="https://sk.wikipedia.org/wiki?curid=295919" title="Renault 8">
Renault 8

Renault 8 je štvor- až päťmiestny automobil s motorom umiestneným vzadu a kotúčovými brzdami na všetkých kolesách vyrábaný firmou Renault od roku 1962 do roku 1973. Vozidlo malo premiéru 22. júna 1962 na autosalóne v Ženeve.
Model R8 doplnil v roku 1965 väčší model R 10. Renault 8 sa predával aj v športovej úprave ako model R8 Gordini a to až do roku 1968 len v modrej farbe s dvomi pruhmi a štvoricou svetlometov, po roku 1968 bol k dostatiu vo farbách Francúzska bielej, červenej a už zmienenej modrej ale v žiadnej inej. Výroba R8 skončila v roku 1971, v španielskej pobočke pokračovala výroba pod menom 8S do roku 1976. Licenčná výroba v roku 1969 prebiehala aj v Rumunsku ako Dacia 1100.
Do ČSSR bolo privezených v rokoch 1963 – 1971 okolo 8 000 ks.

</doc>
<doc id="295924" url="https://sk.wikipedia.org/wiki?curid=295924" title="Renault 12">
Renault 12

Renault 12 je automobil strednej triedy, ktorý sa začal vyrábať v roku 1969. Existoval v dvoch základných prevedeniach karosérii, a to ako štvordverový sedan a ako päťdverové kombi. V Československu bol R 12 po prvýkrát predstavený v roku 1970 na výstave "Človek a automobil", kde si ho mohli návštevníci plrehliadnuť nielen vcelku, ale aj čiastočnom reze. Na podvozku R 12 sa stavali od roku 1971 dvojdverové kupé R 15 a 17. V roku 1969 bola v Rumunsku začatá výroba licenčného Renaultu 12 pod označením Dacia 1300, ktorá vo výrobe nahradila Daciu 1100 (Renault 8). Rumunský R-12 sa vyrábal aj v dvojdverovom prevedení Sport. Vo verzii Gordini sa do R-12 montoval motor z Renaultu 16.
Technické údaje.
Rozmery 
Výkony
Motor 
Cena
Do roku 1975 sa v ČSSR predalo R-12 cez 1 500 ks.

</doc>
<doc id="295925" url="https://sk.wikipedia.org/wiki?curid=295925" title="Preslava (speváčka)">
Preslava (speváčka)

Preslava (v cyrilike: Преслава) je bulharská pop-folková speváčka.
Biografia.
Preslava, je zaraďovaná k Čalga (označované tiež ako Chalga, resp. pop-folk) speváčkam. Čalga je populárny hudobný štýl teoreticky vychádzajúci z folklóru. Prídavok „slava“ je často používaný u Čalga speváčok a význam tohto prídavku je „zbožný/á“. Preslava sa narodila v Dobrichi v Bulharsku. Jej spevácka kariéra začala v roku 2004 s jej prvým hitom, "Njamash Syrce (Nemáš srdce)". Tento hit je bulharská verzia srbskej piesne od Marta Savic s názvom "Ravno Do Kosova".
Ako mladá speváčka mala Preslava množstvo hitov: "Mili Moj" (Milý môj), "Zavinagi Tvoja" (Navždy tvoja), "Obicham Te" (Ľúbim Ťa), "Mrazja Te" (Nenávidím Ťa), "Finalni Dumi" (Posledné slová), "Djavolsko Zhelanie" (Diabolské želanie), "Lyzha E" (?), "I Kogato Symne" (?) a "Myzh Na Horizonta" (Muž na horizonte). Preslava je najslávnejšia speváčka v Bulharsku, ktorá získala v posledných rokoch ocenenie speváčka roka.
Preslava je hrdá na svoj balkánsky pôvod, čo verejne dokazuje spievaním piesne "Ljubov Balkanska" (Balkánska láska) v macedónskom jazyku. Plynule ovláda bulharský, turecký, rumunský, srbský a albánsky jazyk.
Často koncertuje okrem Bulharska aj v Turecku.
Diskografia.
 „Preslava“ (2004)
„Diabolsko zhelanie“ (2005)
„Intriga“ (2006)
„Ne cem angel“ (2007)
„Pazi se ot priatelki“ (2009)

</doc>
<doc id="295926" url="https://sk.wikipedia.org/wiki?curid=295926" title="Medveď okuliarnatý">
Medveď okuliarnatý

Medveď okuliarnatý alebo medveď andský alebo medveď ozdobný () je menší druh medveďa z čeľade medveďovitých, z ktorých ako jediný žijúci druh obýva Južnú Ameriku. Po tapíroch je druhým najväčším cicavcom obývajúcim tento kontinent.
Etymológia a mená.
Rodové meno medveďa okuliarnatého "Tremarctos" sa skladá z dvoch slov z gréčtiny: prvé slovo "trem-" znamená "jamka" (pomenovanie pochádza podľa nezvyčajnej jamky na ramennej kosti) a druhé slovo "arctos" znamenajúce "medveď". Druhové meno "ornatus" je latinského pôvodu s významom "ozdobený".
Tento druh má viaceré slovenské vedecké pomenovania (pozri hore), okrem toho má aj mnohé lokálne názvy, kvôli jeho významnej úlohe v mytológii a vo folklóre andských kmeňov. Niektoré z lokálnych mien sú: oso achupayero (jedák bromélií), yura mateo (bieločelý medveď), yanapuma (čierna puma), ucucu (podľa jedného z jeho zriedkavých hlasových prejavov), ukuko, jukumari a ucumari.
Opis.
Medveď okuliarnatý má čiernu, niekedy červenohnedú srsť. Dospelé jedince dosahujú dĺžky tela 1,5 až 2 m, chvost meria od 7 do 12 cm, výška v kohútiku je v rozmedzí 70 až 90 cm a celkovo vážia od 140 do 175 kg. Samce bývajú o 1/3 väčší než samice. Majú silné čeľuste, ostré pazúry a citlivý čuch. Typickým znakom tohto druhu sú krémovobiele škvrny v okolí očí rôzneho tvaru. Tieto škvrny fungujú ako individuálny identifikačný znak. Dožívajú sa 20 až 25 rokov. Zaujímavosťou je, že majú 13 párov rebier (ostatné druhy medveďov majú 14).
Výskyt.
Medveď okuliarnatý žije v horách na severozápade Južnej Ameriky: vo Venezuele, Kolumbii, Ekvádore, Bolívii a Čile. Kedysi obýval územie od pobrežných púští po trávnaté náhorné plošiny. V dôsledku výrubov pralesa utrpel tento druh značnú ujmu, kvôli ktorej dnes žije len v hmlových pralesoch vo výške 1 100 až 2 700 m.
Správanie.
Medveď okuliarnatý je nočný živočích a samotár, ale nie je teritoriálny. Zo všetkých druhov medveďov je najviac viazaný na stromy. Tieto medvede si pomocou silných vetví stavajú na stromoch plošiny s priemerom vyše 5 m, kde sa kŕmia a oddychujú. Preto sa rád zdržuje vo veľkých lesoch, kde nachádza aj dostatok potravy. Jeho prirodzenými predátormi sú pumy a jaguáre.
Potrava.
Medveď okuliarnatý je prevažne vegetarián. Má silné čeľustné svaly a stoličky, ktorými rozdrví aj najtvrdšie rastliny. Nízke rastliny vytrháva zo zeme a potom ich prežúva. Je jedným z najvýraznejších rastlinožravých medveďov. Jeho potravu tvorí veľká paleta plodov, bromélie, hľuzy orchideí a listové stopky. Na severozápade svojho výskytu požiera malé palmy, ktoré vyrve zo zeme aj s koreňom. Vie sa vyšplhať do koruny palmy, na ktorej sa živí orechmi a listami. V suchších oblastiach spása steblá tráv a kaktusy. Zo živočíšnej potravy sa kŕmi hmyzom, vtákmi, vajcami, malými cicavcami a zdochlinami. Niekedy sa zatúla za potravou na polia, najmä na kukuričné. Jeho príležitostné útoky na dobytok vyvolávajú hnev vo farmároch, ktorá ho občas stojí život.
Rozmnožovanie.
Párenie prebieha zvyčajne v apríli až júni alebo aj neskôr, s tým aby sa medvieďatá narodili v období, kedy je dostatok potravy. Rozmnožujú sa vo veľmi odľahlých končinách s ťažkým prístupom, preto je to málo zdokumentované. Samec so samicou ostáva 1 až 2 týždne, potom ju opúšťa a na výchove sa nijako nepodiela. Naopak, pri stretnutí samca s mláďaťom ho môže napadnúť a zabiť. Gravidita trvá okolo 250 dní. Samica vrhá 1 až 3 medvieďatá väčšinou v decembri až februári. Po narodení sú drobné slepé a krehké vážiace asi iba 325 g. Samica ich neustále ochraňuje a po 42 dňoch otvárajú oči. Približne po 3 mesiacoch opúšťajú brloh, ktorý predstavuje dutina medzi skalami alebo koreňmi stromov. S matkou ostávajú ešte vyše jeden až dva roky, tá ich učí kŕmiť sa, rozoznávať potravu, nebezpečenstvá a hrá sa s nimi. Mláďatá medveďa okuliarnatého pohlavne dospievajú medzi 4 a 7 rokom života.

</doc>
<doc id="295927" url="https://sk.wikipedia.org/wiki?curid=295927" title="Tremarctos ornatus">
Tremarctos ornatus



</doc>
<doc id="295928" url="https://sk.wikipedia.org/wiki?curid=295928" title="Nora Bayes">
Nora Bayes

Nora Bayes (8. október 1880, Joliet, Illinois, USA† 19. jún 1928, Brooklyn, New York, New York) bola obľúbená americká umelkyňa začiatku 20. storočia.
Život a dielo.
Narodila sa ako Leonora Goldbergová do židovskej rodiny v Joliete v Illinois. Už v 18 rokoch vystupovala profesionálne vo varieté v Chicagu. Cestovala zo San Francisca v Kalifornii do New Yorku a stala sa hviezdou ako vo varieté, tak na Broadway. Bola speváčkou, komičkou a herečkou.
V roku 1908 sa vydala za speváka/autora piesní Jacka Norwortha. Obidvaja cestovali spoločne a boli cenený za spoluprácu na celej rade čísiel, vrátane ich veľkého hitu "Shine On, Harvest Moon", s ktorým pár debutoval v show Florenza Ziegfelda – "Ziegfeld Follies".
Natočila mnoho fonografických nahrávok, niektoré s Norworthom, pre spoločnosť Victor Talking Machine Company a Columbia Records. V rokoch 1924 – 1928 sprevádzala pianistu Louisa Altera, ktorý neskôr napísal také piesne, akými boli "Manhattan Serenade", "Nina Never Knew" a "Do You Know What It Means to Miss New Orleans?"
V roku 1928 ochorela na rakovinu a zomrela počas operácie. Bola pochovaná na cintoríne "Woodlawn Cemetery" v Bronxe v New Yorku. 11. apríla 2006, podľa podmienok Národného ochranného zákona nahrávok z roku 2000, bola Nora Bayes pridaná do registra Národných nahrávok.

</doc>
<doc id="295930" url="https://sk.wikipedia.org/wiki?curid=295930" title="Medveď andský">
Medveď andský



</doc>
<doc id="295931" url="https://sk.wikipedia.org/wiki?curid=295931" title="Úsvit (rozlišovacia stránka)">
Úsvit (rozlišovacia stránka)

Úsvit môže byť:
ÚSVIT môže byť:

</doc>
<doc id="295932" url="https://sk.wikipedia.org/wiki?curid=295932" title="Československá hokejová liga 1977/78">
Československá hokejová liga 1977/78



</doc>
<doc id="295934" url="https://sk.wikipedia.org/wiki?curid=295934" title="Životné minimum">
Životné minimum

Životné minimum môže byť:

</doc>
<doc id="295935" url="https://sk.wikipedia.org/wiki?curid=295935" title="Recreo">
Recreo

Recreo môže byť:

</doc>
<doc id="295939" url="https://sk.wikipedia.org/wiki?curid=295939" title="Minsk Sports Palace">
Minsk Sports Palace



</doc>
<doc id="295953" url="https://sk.wikipedia.org/wiki?curid=295953" title="Tato">
Tato

Tato môže byť:

</doc>
<doc id="295987" url="https://sk.wikipedia.org/wiki?curid=295987" title="Spojená škola – Gymnázium sv. Jána Bosca">
Spojená škola – Gymnázium sv. Jána Bosca

Spojená škola sv. Jána Bosca v Novej Dubnici zlučuje štyri organizačné zložky:
Zriaďovateľom školy je Rímskokatolícka cirkev, Žilinská diecéza.
História školy.
V roku 1991 vznikla základná škola a v roku 1992 gymnázium. V tom, čase bol zriaďovateľom biskupský úrad Nitrianskej diecézy. Vznikom Žilinskej diecézy prešli zriaďovateľské kompetencie pod biskupský úrad v Žiline. Od 1. decembra 2004 je gymnázium súčasťou Spojenej školy sv. Jána Bosca v Novej Dubnici. Gymnázium má 4-ročnú a 8-ročnú formu štúdia. Je to všeobecnovzdelávacia škola s vlastnými rozšírujúcimi predmetmi Rétorika, Náboženstvo, možnosťou voľby seminárov v maturitnom ročníku a možnosťou absolvovať ako nepovinné hodiny informatické predmety z odboru technické lýceum.Ako prvý cudzí jazyk sa vyučuje angličtina, ako druhý cudzí jazyk sa vyučuje nemecký jazyk. Kvalitné výsledky dosahuje v umiestňovaní študentov na vysoké školy medicínskeho zamerania. Spolu s gymnáziom funguje aj Stredná odborná škola informačných technológií s odborom technické lýceum, ktoré je zamerané na informatiku v spojení s elektrotechnikou.

</doc>
<doc id="295998" url="https://sk.wikipedia.org/wiki?curid=295998" title="Cicavica obrovská">
Cicavica obrovská

Cicavica obrovská (iné názvy: motolica obrovská, cicavica veľká, motolica veľká; lat. "Fascioloides magna") je 4 dlhý a 2,5 široký červ patriaci do triedy motolice ("Trematoda"), ktorý parazituje v pečeni voľne žijúcich, ale aj domácich prežúvavcov. Má dorsoventrálne sploštené telo a dve prísavky. Cicavica sa živí krvou definitívneho hostiteľa a jej zložitý vývojový cyklus prebieha cez medzihostiteľa – vodného ulitníka.
Cicavica sa pôvodne vyskytovala v Severnej Amerike, kde k hlavným hostiteľom patrí jeleník bielochvostý, wapiti a karibu. V druhej polovici 19. storočia bol však parazit zavlečený na územie Európy spoločne s importom zvierat. Cicavica sa v európskych podmienkach dobre adaptovala a našla si tu nových definitívnych hostiteľov aj medzihostiteľov.
Ochorenie, ktoré tento parazit spôsobuje, sa nazýva fascioloidóza. K terapii voľne žijúcich prežúvavcov sa používa triklabendazol alebo rafoxanid.
Dejiny.
Napriek tomu, že je pôvodným areálom výskytu "F. magna" Severná Amerika, bola cicavica paradoxne prvýkrát popísaná v Taliansku, kde okolo roku 1865 bol pozorovaný masívny úhyn jeleňov lesných v kráľovskom národnom parku La Mandria neďaleko Turína. Roberto Bassi vo svojej práci uvádza, že úhyny spôsobil nový druh motolice, ktorú pomenoval ako "Distomum magnum". V práci ďalej zmieňuje, že na farmách v okolí parku boli touto motolicou infikované ďalšie druhy zvierat ako je dobytok, ovce, koza, prasa a kôň. Bassi správne usúdil, že motolica pochádzala z jeleňov wapiti, ktoré boli do parku La Mandria introdukované pár rokov pred prvými úhynmi zveri. V rokoch 18821892 bol z rôznych miest v USA a Kanade hlásený nález novej dosiaľ nepopísanej motolice u jeleňovitých, či dobytka a oviec. Kvôli nedôslednému morfologickému popisu motolice však americkí autori prácu pána Bassiho neakceptovali a dávali druhu rôzne nové pomenovania, napr. "Fasciola carnosa" (Hassall, 1891), "Distomum texanicum" (Francis, 1891), "Fasciola americana" (Hassall, 1891).
Až v roku 1891 Stiles porovnal všetky nálezy zo Severnej Ameriky s nálezom Bassiho. Zistil, že ide o rovnaký druh motolice, ktorý je veľmi príbuzný vtedy už známej motolici pečeňovej. Na počesť prvého objaviteľa dal motolici druhový názov, ktorý prvýkrát použil Bassi – "Fasciola magna" (Bassi 1875) Stiles 1894. Stiles dokonalo opísal anatomickú stavbu cicavice obrovskej, označil ako hlavných hostiteľov dobytok a jeleníka bielochvostého. Domnieval sa, že vývojový cyklus bude podobný ako u príbuznej motolice pečeňovej, teda že prebieha cez medzihostiteľa – vodného ulitníka. V roku 1917 Ward upozornil na odlišnú morfológiu cicavice obrovskej a motolice pečeňovej a vytvoril preto nový "rod Fascioloides" s jediným zástupcom "Fascioloides magna" (Bassi 1875) Ward 1917". Tento názov zostal dosiaľ.
V 30. rokoch 20. storočia sa cicavicou obrovskou zaoberal kanadský zoológ a parazitológ William Eardley Swales. Swales podrobne popísal kompletný vývojový cyklus "F. magna" a špecifikoval, ktoré ulitníky hrajú vo vývojovom cykle cicavice rolu medzihostiteľa. Rovnako charakterizoval patologický obraz fascioloidózy u jeleňa, dobytka a ovce. V Európe sa detailne zaoberala štúdiom cicavice obrovskej doktorka Božena Erhardová-Kotrlá z Parazitologického ústavu Československej akadémie vied v 60. a 70. rokoch 20. storočia. Erhardová-Kotrlá ďalej špecifikovala vývojový cyklus "F. magna" v ulitníkovi a prehĺbila znalosti o tomto druhu v európskom prostredí.
Vývojový cyklus.
Vývojový cyklus "F. magna" zahŕňa vodné ulitníky ako obligátneho medzihostiteľa a vyskytuje sa tak len tam, kde sú pre tieto špecifické druhy ulitníkov vhodné podmienky. V európskych podmienkach je medzihostiteľom vodniak malý ("Galba truncatula"). Z organizmu definitívneho hostiteľa (napr. jeleň) odchádzajú trusom do vonkajšieho prostredia vajíčka, z ktorých sa vo vodnom prostredí po 2545 dňoch liahnu obrvené larvy – miracídia. Miracídiá samy aktívne vyhľadávajú vo vode ulitníka, prenikajú do jeho organizmu, kde prekonávajú ďalší vývoj a množia sa (sporocysty, rédie a dcérske rédie). Finálnym larválnym štádiom v ulitíkovi je pohyblivá cerkária. Cerkária ulitíka opúšťa, a dostáva sa opäť do vody. Vývoj v ulitníkovi trvá približne 4854 dní, pričom z jedného miracídia sa v jednej vodnatke vyvinie 180350 cerkárií. Cerkárie plávajúce vo vode sa rýchlo prisávajú na rastliny, kamene či vodnú hladinu, kde sa opúzdria a vzniknú tak veľmi odolné štádia – metacerkárie. Tie sú spolu s vegetáciou požité pri pastve definitívnym hostiteľom. V čreve definitívneho hostiteľa sa metacerkárie premenia na mladé nezrelé motolice, ktoré migrujú telovou dutinou až do pečene. Tam sa zapuzdria do väzivových pseudocýst, dospievajú a začínajú produkovať vajíčka. Na rozdiel od motolice pečeňovej, ktorá sa lokalizuje v pečeňových žlčovodoch, prípadne v žlčovom mechúre, sa cicavica obrovská nachádza vždy priamo v pečeňovom parenchýme, v typických pseudocystách. Dospelci môžu v pečeni žiť až sedem rokov. Celý vývoj trvá v závislosti na podmienkach mnoho mesiacov.
Definitívni hostitelia cicavice obrovskej.
Cicavica obrovská bola izolovaná u množstva cicavcov, avšak najčastejšie sa vyskytuje u voľne žijúcich prežúvavcov. Infekcia človeka nebola týmto druhom dosiaľ nikdy zistená. Hostitelia "F. magna" sa delia podľa patologicko-morfologického obrazu infekcie, vnímavosti a vývoja parazita do troch hlavných skupín:
U definitívnych hostiteľov cicavica vždy dospieva a je zapuzdrená v charakteristických tenkostenných väzivových pseudocystách v pečeňovom parenchýme. V jednej väzivovej pseudocyste sa nachádza obvykle dva až päť jedincov "F. magna". Tieto pseudocysty priestorovo komunikujú so žlčovodmi a vajíčka produkované cicavicami tak môžu odchádzať z pseudocýst do žlčovodov a ďalej do čreva a vonkajšieho prostredia (označuje sa termínom "patentná infekcia"). Medzi hlavných definitívnych hostiteľov v Severnej Amerike patrí wapiti ("Cervus elaphus canadensis"), jeleník bielochvostý ("Odocoileus virginianus"), karibu ("Rangifer tarandus caribou") a jeleník ušatý ("Odocoileus hemionus hemionus"). Na Slovensku a v Európe vôbec sú hlavnými definitívnymi hostiteľmi "F. magna" jeleň lesný ("Cervus elaphus"), daniel škvrnitý ("Dama dama") a srnec lesný ("Capreolus capreolus").
U tzv. "dead-end hostiteľov" cicavice dospievajú zriedka a sú zapuzdrované v silnostenných psudocystách, ktoré nekomunikujú so žlčovodmi a vajíčka tak nemôžu odchádzať do vonkajšieho prostredia. Títo hostitelia sa preto nemôžu podieľať na šírení parazita ("nepatentná infekcia"). Silnostenná psudocysta a relatívne nízka patogenita u týchto hostiteľov je daná ich čiastočnou rezistenciou voči tejto cicavici. Medzi najčastejšieho dead-end hostiteľa patrí dobytok, diviak lesný, jak a los. Veľmi ojedinele bol druh "F. magna" popisovaný u koňa.
Medzi aberantných hostiteľov patria hlavne zástupcovia malých turovitých prežúvavcov. Infekcia u týchto hostiteľov je charakterizovaná neobmedzenou migráciou nezrelých cicavíc, neprítomnosťou typických pseudocýst a smrťou hostiteľa. Cicavice pohlavne nedospievajú a aberantný hostiteľ hynie obvykle do šiestich mesiacov v závislosti na počte požitých metacerkárií. Ale sú popísané aj výnimky, kedy boli nachádzané pohlavne zrelé motolice "F. magna" a vajíčka v truse oviec alebo kôz.
Z domácich prežúvavcov patrí medzi aberantných hostiteľov ovca a koza. Z voľne žijúcich sem patrí severoamerický druh ovca hruborohá (príbuzný druh s muflónom). Experimentálne boli infikovaný kamzík vrchovský, morča a králik.
Medzihostitelia cicavice obrovskej.
Vzhľadom na charakter vývojového cyklu je existencia parazita spojená s prítomnosťou vodného prostredia, vhodného medzihostiteľa a vhodného definitívneho hostiteľa. Ak chýba jedna zložka, cicavica sa nemôže vyvíjať. V Severnej Amerike je známych celkovo šesť druhov vodných ulitníkov (z čeľade vodniakovité), u ktorých bol potvrdený kompletný vývoj "F. magna" až do infekčných štádií (metacerkária). Biotopy týchto šiestich druhov sa čiastočne líšia. Všeobecne však platí, že tieto ulitníky sa vyskytujú predovšetkým v močiaroch, zatopených priekopách či malých potôčikoch. Ďalších päť druhov severoamerických vodniakovitých ulitníkov bolo infikovaných v experimentálnych podmienkach.
Až donedávna bol jediným prirodzeným mezihostiteľom na Slovensku a celej Európe vodný ulitník – vodniak malý ("Galba truncatula"). "G. truncatula" je ulitník so širokou ekologickou valenciou, ktorý sa vyskytuje v močiaroch, vodných priekopách, malých prameňoch či tôňach v rôznych nadmorských výškach (200) v oblasti listnatých či zmiešaných lesov. Posledné výskumy preukázali, že ako medzihostiteľ "F. magna" figuruje rovnako ulitník vodniak premenlivý ("Radix peregra"). Tento ulitník sa veľmi často vyskytuje spoločne s "G. truncatula", ale jeho populácie sú často početnejšie. Vzhľadom k širokému spektru medzihostiteľov v Severnej Amerike možno predpokladať, že "F. magna" bude schopná sa adaptovať na ďalšie európske druhy z čeľade vodniakovité. „Horúcimi“ kandidátmi na nových európskych medzihostiteľov "F. magna" sú druhy "Omphiscola glabra" a "Stagnicola palustris", pri ktorých parazit dokončil kompletný larválny vývoj pri experimentálnej infekcii. Prirodzene infikované ulitníky týchto druhov však neboli v prírode dosiaľ nájdené.
Rozšírenie.
Pôvodný areál.
Pôvodným areálom tohto parazita je Severná Amerika, kde k hlavným hostiteľom patrí jeleník bielochvostý ("O. virginianus"), jeleň wapiti ("C. elaphus canadensis") a karibu ("R. tarandus caribou"). Počas 20. storočia bol výskyt "F. magna" v USA hlásený zo štátov Montana, Minnesota, Louisiana, Južná Karolína, Texas, Iowa, Michigan, Illinois, Wisconsin, New York, Kansas, Arkansas, Washington a Oregon. V Kanade bol parazit najčastejšie pozorovaný u raticovej zveri v provinciách Alberta, Britská Kolumbia, Ontário a Quebec. V súčasnosti je výskyt "F. magna" v Severnej Amerike vymedzený do piatich hlavných oblastí. Je to oblasť Veľkých jazier (1), južné pobrežie Atlantiku a dolný tok rieky Mississippi (2), severné pobrežie Tichého oceánu (3), oblasť Skalistých hôr (4) a severný Quebec a Labrador (5).
Rozšírenie v Európe.
Do Európy bola cicavica zavlečená spoločne s importom jeleňov wapiti ("C. elaphus canadensis") a jeleníkov bielochvostých ("O. virginianus") v druhej polovici 19. storočia. Prvá zmienka o "F. magna" pochádza z roku 1875, kedy bol v národnom parku La Mandria neďaleko Turína v Taliansku pozorovaný masívny úhyn jelenej zveri po predchádzajúcom importe jeleňov wapiti z USA. Odtiaľ pochádza aj prvý opis tohto druhu. Následné introdukcie severoamerických jeleníkov bielochvostých do zverníc rakúsko-uhorských šľachticov boli príčinou zavlečenia parazita na územie Čiech. Vzhľadom na fakt, že jeleňovité zo Severnej Ameriky boli ku koncu 19. storočia importované do celého radu zvernicových chovov po celom Rakúsku-Uhorsku, existuje domnienka, že sa cicavica mohla vyskytovať aj na území dnešného Rakúska a Maďarska. No až na náhodné a ojedinelé nálezy "F. magna" z Nemecka, Poľska a Talianska, bola "F. magna" až do 80. rokov minulého storočia nachádzaná v Európe len u zveri na území južných a stredných Čiech. Až nedávno však došlo k masívnemu výskytu "F. magna" u európskych jeleňovitých. Nové ohniská výskytu parazita vznikli v povodí Dunaja a dunajských lužných lesoch. Parazit bol postupne diagnostikovaný u jeleňovitých najprv v Rakúsku, ďalej potom na Slovensku, Maďarsku a v nedávnych rokoch aj v Chorvátsku. Vysoké prevalencie výskytu "F. magna" u jelenej a srnčej zveri (6090 %) v podunajských lesoch v Rakúsku, Slovensku a Maďarsku, ako aj úhyny zveri, dokazujú dokonalú adaptáciu "F. magna" v tomto prostredí. Z týchto dôvodov môžeme radiť motolicu "F. magna" medzi najvýznamnejších pôvodcov parazitárnych ochorení jeleňovitých v Strednej Európe.
Patogenita a klinické príznaky.
Klinické príznaky fascioloidózy sú vždy závislé od počtu cicavíc v organizme, druhu hostiteľa, vekovej kategórii hostiteľa a na jeho imunitnom stave. U typických definitívnych hostiteľoch, ako wapiti a jeleník bielochvostý v Severnej Amerike alebo jeleň lesný v Európe, prebieha "F. magna" infekcia najčastejšie subklinicky, teda bez žiadných vonkajších príznakov. Pri masívnych infekciách (zhruba nad sto cicavíc) dochádza k náhlym úhynom zvierat. Príčiny úhynu súvisia najčastejšie s veľkými stratami krvi, ruptúrou pečene, ruptúrou veľkých ciev či zápalom pobrušnice. Úhyny sú časté hlavne u danielov a srncov. Napríklad v 60. rokoch 20. storočia došlo v dôsledku fascioloidózy v okrese Písek v Čechách k rapídnemu zníženiu populácie srnčej zveri. Obdobne vysokú mortalitu zaznamenali u srnčej zveri v 90. rokoch v povodí Dunaja na Slovensku. Z ďalších príznakov pri infekcii "F. magna" u jeleňovitých menujme znížené hmotnostné prírastky, zníženú kvalitu parožia alebo zlý priebeh ruje. Sú známe aj ojedinelé prípady nervových príznakov, kedy cicavica vycestovala do chrbticového kanálu.
U dead-end hostiteľov nie sú príznaky v literatúre príliš popísané. Infekcia u nich prebieha najčastejšie bez príznakov. Cicavice sú u týchto hostiteľov nachádzané vždy v súvislosti s veterinárnou prehliadkou na bitúnkoch a sú príčinou konfiškácie pečene. V Kanade boli pozorované úhyny losov po masívnych infekciách.
Pre aberantných hostiteľov, ako ovca či koza, je "F. magna" vždy fatálna, čo je dôkazom ďaleko vyššej patogenity pre prežúvavce, ako je tomu u známejšej motolici pečeňovej ("F. hepatica"). Americkí autori uvádzajú, že ovce a kozy hynú do šiestich mesiacov od požitia infekčných metacerkárií. Hynutie prebieha bez predchádzajúcich príznakoch alebo s príznakmi celkovej apatie a nechutenstva. U experimentálne infikovaných kôz došlo k úhynu medzi 89. až 195. dňom po infekcii. V miestach výskytu fascioloidózy voľne žijúcej zveri je teda chov ovcí a kôz nemožný.
Diagnostika.
Diagnostika u raticovej zveri je založená predovšetkým na koprologickom vyšetrení a patologicko-morfologickom vyšetrení odlovených či uhynutých jedincoch. Pri koprologickom vyšetrení sa v pozitívnom prípade nachádzajú oválne, žltohnedé vajíčka o veľkosti 120185 μm × 7090 μm. Vajíčka sú však prakticky neodlíšiteľné od vajíčok motolice pečeňovej či "Paramphistomum cervi". Preto je pre definitívnu diagnostiku u raticovej zveri rozhodujúca pitva s nálezom dospelých cicavíc "F. magna" v pečeni. Pre infekciu cicavicou obrovskou je rovnako typický čierny až čiernohnedý pigment v parenchýme pečene a na ďalších orgánoch brušnej dutiny. Pečeň má nerovný povrch, na reze sú viditeľné 2 veľké väzivové dutiny (pseudocysty) vyplnené hnedou až čiernou tekutinou, obsahujúce zhluky vajíčok. Tieto dutiny často vyčnievajú na povrch pečene a sú na pohmat mäkké. Pri ranom štádiu infekcie sa môžu vyskytovať krvácaniny v celom parenchýme pečene.
Ako pomocná metóda slúži vyšetrenie ulitníkov vodniakov malých z lokalít výskytu infikovanej zveri. Pri pitve ulitníka sa hľadajú larválne štádia cicavice (cerkárie, rédie).
Terapia a prevencia.
Motolica "F. magna" do značnej miery ovplyvňuje zdravotný stav zveri, predovšetkým u danielej a srnčej, kde spôsobuje časté úhyny. Navyše je tu riziko prenosu na domáce prežúvavce. Z týchto dôvodov je nevyhnutné túto parazitózu tlmiť, a to buď na úrovni definitívneho hostiteľa, alebo na úrovni medzihostiteľa. V minulosti sa na tlmenie ulitníkov a zníženie rizika infekcie zveri používalo množstvo metód, medzi ktoré patrí vysúšanie a odvodňovanie pastvín, kosenie porastu v blízkosti potokov a vodných plôch, či aplikácia moluskocídov. Efektivita týchto opatrení bola veľmi nízka a použitie moluskocídov navyše pôsobilo negatívne na veľa necieľových vodných organizmov. Z dôvodu kontaminácie vodných zdrojov sa preto od používania moluskocídov upustilo.
Na tlmenie "F. magna" u definitívnych hostiteľoch sa používajú antiparazitiká, ktoré sa aplikujú do krmiva pri zimnom prikrmovaní zveri. Ale terapia voľne žijúcich prežúvavcov je nesmierne komplikovaná a dlhodobá záležitosť. Medzi látky, ktoré sa používali na terapiu, patrí napríklad bithionol sulfoxid, rafoxanid alebo albendazol. V súčasnosti existuje na slovenskom trhu jediný prípravok určený pre zver s názvom "Rafendazol" (účinná látka rafoxanid a mebendazol). Tento preparát sa podáva v niektorých oblastiach už viac než dvadsať rokov, napriek tomu sa prevalencia "F. magna" u zveri skôr zvyšuje. V USA, Kanade, Rakúsku a Chorvátsku sa podáva s úspechom látka triklabendazol, v preparáte "Fasinex", ktorý je rovnako liekom prvej voľby pri výskyte motolice pečeňovej ("Fasciola hepatica") u domácich prežúvavcoch.

</doc>
<doc id="296008" url="https://sk.wikipedia.org/wiki?curid=296008" title="Motolica obrovská">
Motolica obrovská



</doc>
<doc id="296009" url="https://sk.wikipedia.org/wiki?curid=296009" title="Cicavica veľká">
Cicavica veľká



</doc>
<doc id="296010" url="https://sk.wikipedia.org/wiki?curid=296010" title="Motolica veľká">
Motolica veľká



</doc>
<doc id="296011" url="https://sk.wikipedia.org/wiki?curid=296011" title="Renault 16">
Renault 16

Renault 16 je vozidlo vyššej strednej triedy s karosériou typu hatchback, jeho výroba prebiehala od roku 1965 do roku 1980. V roku 1965 bol vyhlásený vozidlom roku 1966. 
Motor.
Pozdĺžny štvorvalec umiestený vpredu

</doc>
<doc id="296027" url="https://sk.wikipedia.org/wiki?curid=296027" title="Základná škola (Sabinov, Komenského 13)">
Základná škola (Sabinov, Komenského 13)

Základná škola Komenského 13 je jednou zo štyroch základných škôl v meste Sabinov. História sa začala v roku 1963. Do terajších priestorov bola presťahovaná v roku 1970. Od vzniku tejto základnej školy, na nej pracovalo už viac ako 140 pedagogických pracovníkov. Dnes školu navštevuje 646 žiakov, ktorí sa učia v 26 triedach.
Zameranie školy.
Škola má v svojej koncepcii vypracované zameranie sa na výučbu informatiky, zriadenie športových tried ako aj zriadenie jazykových tried.

</doc>
<doc id="296034" url="https://sk.wikipedia.org/wiki?curid=296034" title="Informatická výchova">
Informatická výchova

Informatická výchova je vyučovací predmet základných škôl. Na 1.stupni ZŠ sa budujú základy informatiky, preto sa názov predmetu prispôsobil na informatická výchova. Poslaním vyučovania informatickej výchovy je viesť žiaka 1.stupňa ZŠ k pochopeniu základných pojmov, postupov a techník používaných pri práci s údajmi a informáciami v počítačových systémoch. Vychováva k efektívnemu využívaniu prostriedkov IKT s rešpektovaním právnych a etických zásad. Toto poslanie sa dá dosiahnuť spoločným pôsobením predmetu informatická výchova a aplikovaním IKT vo vyučovaní iných predmetov, medzipredmetových projektov, celoškolských programov a pri riadení školy. Oblasť informatiky zaznamenáva mimoriadny rozvoj, preto v predmete informatická výchova je potrebné dôkladnejšie sa zamerať na štúdium základných pojmov. Dostupné technológie majú poskytnúť vyučovaniu informatickej výchovy široký priestor na motiváciu a praktické projekty.
Stratégie vyučovania.
Pri voľbe vyučovacích metód a foriem prihliadame na obsah vyučovania, na individualitu žiakov a vzťahy v triednom kolektíve tak, aby boli splnené stanovené ciele a rozvíjali sa kľúčové kompetencie žiakov pre daný predmet. Pri výučbe informatickej výchovy využívame najmä:
Ciele predmetu.
Cieľom informatickej výchovy na 1. stupni ZŠ je zoznámenie sa s počítačom a možnosťami jeho využitia v každodennom živote. Prostredníctvom programov primeraných veku žiakov má pomôcť žiakom získať základné zručnosti v používaní počítača. V rámci medzipredmetových vzťahov si žiaci pomocou rôznych aplikácií precvičujú základné učivo z matematiku, slovenského a cudzieho jazyka, získavajú vedomosti za podpory edukačných programov z prírodovedy a vlastivedy. Rozvíjajú svoju tvorivosť a estetické cítenie v rôznych grafických editoroch Dôraz sa pri tom kladie nie na zvládnutie ovládania aplikácie, ale na pochopenie možností, ktoré možno využiť pri každodenných činnostiach.

</doc>
<doc id="296036" url="https://sk.wikipedia.org/wiki?curid=296036" title="Bazilika svätého Pavla za hradbami">
Bazilika svätého Pavla za hradbami

Bazilika svätého Pavla za hradbami (, ofic. "Papale basilica Maggiore di San Paolo fuori le mura", ) je neoklasicistická sakrálna stavba v hlavnom meste Talianska Ríme. Ako jedna zo štyroch patriarchálnych bazilík (spolu s Lateránskou bazilikou, Bazilikou svätého Petra a bazilikou Santa Maria Maggiore) je exteritoriálnou súčasťou štátu Vatikán.
Stavebné dejiny.
Bola postavená v 4. storočí nad pravdepodobným hrobom apoštola Pavla, mimo mestských hradieb (odtiaľ meno). Pôvodná stavba, svojho času väčšia ako Bazilika svätého Petra, sa dochovala až do roku 1823, kedy bola zničená požiarom. Vzápätí bola bazilika postavená znovu, so snahou držať sa pôvodnej podoby.
Predpokladá sa, že predchodcom dnešnej baziliky bol malý kostolík založený rímskym cisárom Konštantínom I. nad miestom, kde bol asi dva kilometre od hradieb mesta pri ceste do Ostie pochovaný apoštol Pavol. Pravdepodobnejšie však je, že táto sakrálna stavba, veľkosťou pripomínajúca skôr kaplnku, vznikla až za vlády Konštantínových synov Konštantína II. a Konstantia II. v tridsiatych rokoch 4. storočia.
Kostolík nad apoštolovým hrobom však nevydržal dlho. Ešte pred koncom štvrtého storočia ho nahradila nová stavba. Cisári Valentinianus II., Theodosius I. a Arcadius ho dali zbúrať a na jeho mieste postavili veľkú päťloďovú stĺpovú baziliku. Stavbu začal roku 386 Theodosius I. Podľa nápisu na triumfálnom oblúku bola vysvätená roku 390 pápežom Siriciom a dokončená roku 395 za cisára Honoria. Kresťanský básnik Prudentius, ktorý baziliku videl práve v tom čase, popisuje jej nádheru v niekoľkých expresívnych vetách; hovorí o drevených, zlátených stropoch, o mramorových stĺpoch, kolonádach, oddeľujúcich lode baziliky či o mozaikovej výzdobe s rastlinnými motívmi. V čase svojho zrodu bola dokonca väčšia než stará svätopeterská bazilika. Keďže bola tiež zasvätená svätým Taurinovi a Herculanovi, mučeníkom z Ostie, hovorilo sa jej v piatom storočí "Basilica trium Dominorum" ("Bazilika troch pánov").
Prvá významná obnova stavby prebehla za pápeža Leva I. Veľkého (440 – 461); pravdepodobne išlo o opravy po požiari alebo zemetrasení. Popri stavebných prácach dôležitým prínosom pápežskej prestavby bola najmä realizácia interiérovej výzdoby. Až do požiaru v 19. storočí sa zachoval rozsiahly mozaikový cyklus: triumfálny oblúk zdobil výjav adorácie apokalyptických starcov so symbolmi štyroch evanjelistov, po stranách hlavnej lode vznikol typologický cyklus s výjavmi zo Starého a Nového zákona. Za Leva I. vznikol aj slávny cyklus medailónov s pápežskými portrétmi – od sv. Petra až po Inocenta I.
Po asi päťdesiatich rokoch nariadil pápež sv. Symachus opravu apsidy, ktorá bola v nebezpečnom stave. Ďalšie opravy a zmeny nasledovali za pápežov Gregora Veľkého (transept), Sergia I. (strecha a niektoré miestnosti), Hadriána I. (bočná loď a átrium) a Leva III. (transept, strecha a podlaha, pridal tiež mozaiku v apside).
V tom čase boli v blízkosti baziliky dva kláštory: sv. Arista pre mužov a sv. Štefana pre ženy. Omše slúžil zvláštny zbor duchovných zriadený pápežom Simpliciom. Keď kláštory a duchovenstvo baziliky dospeli počas času k úpadku, pápež Gregor II. kláštory obnovil a baziliku zveril do ich opatery.
Keďže bazilika leží mimo aureliánskych hradieb, nevyhla sa poškodeniu počas saracénskych vpádov v 9. storočí. Pápež Ján VIII. preto potom baziliku, kláštor a príbytky vidiečanov opevnil a vytvoril tak mesto zvané Giovannipoli, ktoré existovalo až do roku 1348, kedy ho celkom zničilo zemetrasenie. Hradby okolo kostola s vežou boli dokončené roku 883. Pevnosť obrany prešla skúškou v rokoch 1083 – 1084, kedy hradby odolali niekoľkým útokom cisára Henricha IV.
Roku 1115 baziliku zasiahol požiar a pápež Inocent II. pred hrozbou zrútenia strechy dal v transepte postaviť podpornú stenu a stĺpy, čím sa transept rozdelil do dvoch bočných lodí. O storočie neskôr vznikol rajský dvor kláštora s ambitom (postavený medzi rokmi 1205 – 1241).
Ďalšia pohroma postihla baziliku v roku 1349, kedy zemetrasenie zničilo zvonicu a časť portika. Škody nechal opraviť pápež Klement VI.
Významné opravy začali za pápeža Bonifáca IX. potom, čo umožnil, aby boli na opravy využité všetky dary, ktoré kostol získal. Pápež Martin V. v diele pokračoval a práce ešte nabrali rýchlejšie tempo pod vedením rektora baziliky Gabriele Condulmera, neskoršieho pápeža Eugena IV.
V roku 1653 navrhol Francesco Borromini projekt celkovej rekonštrukcie kostola. Pre nedostatok peňazí bola za pápeža Klementa X. iba vymenená strecha.
Na konci svätého roku 1700 oblasť zaplavil Tiber a baziliku nebolo možné navštevovať. Jej funkciu pre jubilejný rok prevzala bazilika Panny Márie v Trastevere.
Najčernejším dňom baziliky sa stal 15. júl 1823, kedy následkom obrovského požiaru bola takmer celá zničená. Požiaru padol za obeť úplne celý strop a zo stavby ostali iba ruiny obvodových múrov.
Pápež Lev XII. (1823 – 1829) rozhodol, že namiesto vybudovania kostola v modernejšom slohu obnoví baziliku v jej pôvodnej podobe. Na jej znovuvybudovanie prispelo viacero krajín, napr. egyptský vicekráľ venoval alabastrové stĺpy, ruský cár Mikuláš I. drahocenné malachity a lazurity na svätostánok. Architektom obnovy bol poverený Giuseppe Valadier, ale jeho plán radikálnych zmien bol po viacerých výtkach zamietnutý a v novembri 1825 bol z funkcie odvolaný. Prvým architektom, ktorý tak práce na stavbe novej baziliky riadil, bol Pasquale Belli. Práce sa začali po organizovaní zbierok roku 1826. Veľkú pozornosť obnove chrámu venovali aj nasledujúci pápeži – Pius VIII. (1829 – 1830) a Gregor XVI. (1831 – 1846), zvolený práve v čase, kedy boli postavené prvé z osemdesiatich stĺpov v lodi. V roku 1833 Pasquale Belli zomrel a novým hlavným architektom sa stal Luigi Poletti.
Hlavný oltár bol znovu vysvätený pápežom Gregorom XVI. 5. októbra 1840. Celá bazilika bola vysvätená až o ďalších štrnásť rokov neskôr, 10. decembra 1854 pápežom Piom IX. O tri roky sa začalo s obnovou vnútornej výzdoby; vtedy vznikla dnešná séria pápežských portrétov. Kolonáda s portikom je však omnoho mladšieho dáta – dokončená bola až v roku 1928 podľa plánov Guglielma Calderiniho. Táto časť výstavby zavŕšila obnovu baziliky trvajúcu viac ako jedno storočie a ktorá, snažiac sa čo najviac pripodobniť pôvodnej stavbe, prinavrátila bazilike jej niekdajšiu krásu.
Prehliadka baziliky.
Dnešná Bazilika svätého Pavla za hradbami je päťloďová stavba s priečnym transeptom, polkruhovou apsidou a predstavanou zvonicou.
Exteriér.
K východnej fasáde baziliky je pristavaná päťpodlažná, šesťdesiatpäť metrov vysoká zvonica. Stojí na mieste pôvodnej zvonice, ktorú tu vybudovali v priebehu 11. – 12. storočia. Po tom, čo ju v roku 1349 zničilo zemetrasenie, nariadil pápež Klement VI. (1342 – 1352) postaviť novú. Táto stavba ako jedna z mála súčastí baziliky nepodľahla úplnej skaze počas požiaru v roku 1823; medzi rokmi 1840 – 1860 bola však prestavaná podľa plánov Luigiho Polettiho. Pri jej projektovaní vychádzal z plánov renesančného architekta Leona Battistu Albertiho, ktorý v prvej polovici 15. stotočia, v duchu zásad humanizmu vytvoril architektonickú predlohu tzv. ideálnej stavby. Tá sa stala vzorom pre celý rad budov. Zvonica pri Bazilike svätého Pavla je horizontálne členená rímsami na päť podlaží, pričom vrchné tri majú, podľa Albertiho predlohy, rôzne pôdorysy – zdola nahor je to štvorec, osemuholník a kruh.
Vstup do baziliky je zabezpečený zo západnej strany (hlavným portálom) a severnej, cez tzv. Gregoriánsky portál. Ten vznikol počas prestavby v prvej polovici 19. storočia na príkaz pápeža Gregora XVI. Korintské stĺpy, ktoré ho podopierajú, boli prevzaté z pôvodnej baziliky.
Pred hlavným portálom sa rozprestiera rozľahlé átrium lemované kolonádou stopäťdesiatich stĺpov, tiež v korintskom slohu. Stĺporadie na západnej strane átria má tri rady stĺpov a na vnútornej strane v lunetách obsahuje maľby s kristologickým námetom. Severná a južná strana átria má dva rady stĺpov; na vnútornej strane sú maľované medailóny s rôznymi kresťanskými symbolmi.
V centre exoticky pôsobiaceho priestoru stojí kolosálna socha apoštola Pavla z carrarského mramoru – dielo Giuseppeho Obiciho z 19. storočia. Vpravo v rohu átria stojí socha evanjelistu Lukáša.
Priestor vzhľadovo pripomína pôvodné átrium, ktoré tu existovalo aj pred požiarom v roku 1823. Od pôvodného sa líši najmä svojou veľkosťou – zaberá štvorec s hranou dlhou sedemdesiat metrov. Jeho autorom je architekt Guglielmo Calderini, ktorý sa nechal inšpirovať pôvodným návrhom Luigiho Polettiho.
Pri pohľade na hlavné priečelie návštevníka zaujme mozaiková výzdoba nad kolonádou. Mozaiky vznikli medzi rokmi 1854 – 1874 na základe návrhov Nicolu Consoniho a Filippa Agricolu. Predlohou im boli mozaiky pochádzajúce z 10. storočia. Sú horizontálne rozdelené do troch registrov; najvrchnejšia (v tympanóne) zachytáva žehnajúceho Krista medzi svätými Petrom a Pavlom. Nižšie sa nachádza mozaika s motívom Božieho Baránka sediaceho na vyvýšenom rajskom kopci, spod ktorého vyvierajú štyri rieky symbolizujúce štyroch evanjelistov, a dvanástimi jahňatami prichádzajúcimi napiť sa z potokov, symbolizujúcimi dvanástich Kristových apoštolov. Scéna sa odohráva na pozadí otvorenej krajiny s mestami Betlehem a Jeruzalem – miestami Ježišovho narodenia a smrti. Priestor medzi oknami v najspodnejšej časti vypĺňajú štyria starozákonní proroci – Izaiáš, Daniel, Jeremiáš a Ezechiel. 
Do chrámu sa vstupuje cez predsieň dvoma bránami (treťou, úplne vpravo, je Svätá brána, ktorá sa otvára iba pri príležitosti tzv. jubilejného roku).
Na mieste terajšej hlavnej brány existoval do požiaru v roku 1823 portál z obdobia okolo roku 1070, obsahujúci scény zo Starého a Nového zákona. Pre pápeža Gregora VII. ho v Konštantinopole vytvoril Stauchurius z Chiosu. Dnešná bronzová hlavná brána, vytvorená v rokoch 1929 – 1931 Antoniom Marainim, je vysoká 4,5 metra a široká 3,35 metra. Obe krídla brány obsahujú reliéfne výjavy zo života a martýria svätých Petra (ľavá časť) a Pavla (pravá časť). Pri ich zatvorení je na bráne zreteľný strieborný kríž štylizovaný viničom, na ktorého vodorovnom ramene sú mená štyroch evanjelistov; zvislé rameno obsahuje medailóny dvanástich apoštolov.
Brána je rámovaná skulptúrami anjelov a v nikách umiestnenými sochami svätých Petra a Pavla – diela Gregoria Zappalu.
Úplne vľavo sa nachádza tzv. Paulínska (tiež Byzantínska) brána dekorovaná reliéfnymi výjavmi viažúcimi sa k životu a skutkom sv. Pavla; ich autorom je rímsky umelec Guido Veroi.
Interiér.
Napriek svojim monumentálnym rozmerom (bazilika je druhou najväčšou sakrálnou stavbou v Ríme) je interiérové vybavenie veľmi skromné. Návštevníka ohromia kolosálne priestory, no zarazí ho absencia bohatšej interiérovej výzdoby.
Ako takmer celá bazilika aj vzhľad jej interiéru je výsledkom rekonštručných prác začatých v tridsiatych rokoch 19. storočia. Po požiari v roku 1823 bolo v hlavnej lodi postavených osemdesiat masívnych žulových stĺpov a zničený krov bol nahradený kazetovým, bohato zlateným štukovým stropom doplneným kolekciou pápežských erbov.
Interiér presvetľuje rad postranných okien. Medziokenné priestory vypĺňajú fresky vytvorené v rokoch 1857 – 1860, ktoré znázorňujú scény z misionárskych ciest apoštola Pavla. Pod freskami prebieha okolo celého vnútorného priestoru vlys vytvorený mozaikovou technikou. Jeho už dvestošesťdesiatpäť medailónov zobrazuje portréty všetkých pápežov. Vlys nahrádza maľovanú galériu pápežských portrétov, ktorá tu existovala od antiky až do 19. storočia a padla za obeť katastrofálnemu požiaru. 
Významnou historickou pamiatkou interiérovej výzdoby baziliky je mozaika na triumfálnom oblúku, ktorá sa z väčšej časti dochovala z pôvodnej stavby. Pochádza z 5. storočia po Kr. a podľa nápisu na oblúku vznikla za pontifikátu Leva I. na náklady cisárovnej Gally Placidie. Mozaika reprodukuje udalosti popísaná v Jánovej Apokalypse. Ku Kristovi v slnečnej gloriole prichádza z oboch strán dvadsaťštyri staršinov, nad ktorými sa vznášajú symboly štyroch evanjelistov. Napravo a naľavo od oblúka sú vyobrazení sv. Peter a sv. Pavol, ktorý ukazuje dole, pravdepodobne k svojmu hrobu.
V transepte, na mieste križovania sa s hlavnou loďou stojí monumentálny pápežský oltár z roku 1600, vytvorený na objednávku pápeža Klementa VIII. Oltár postavený nad svätcovým hrobom v gotickom štýle tvoria štyri porfýrové stĺpy nesúce cibórium, dielo Arnolfa di Cambio z roku 1285, zachované z pôvodnej baziliky.
Z dielne benátskych umelcov, z prvej tretiny 13. storočia, pochádza mozaika v apside vytvorená podľa byzantskej predlohy, ktorá akoby zázrakom unikla skazonosnému požiaru. V jej centre je žehnajúci Kristus obklopený postavami svätých Lukáša, Pavla, Petra a Ondreja. V spodnej časti defilujú postavy apoštolov. Pri Kristovej pravej nohe nachádzame portrét pápeža Honoria III., objednávateľa mozaiky.
Kaplnky.
Napriek svojim monumentálnym rozmerom bazilika obsahuje iba štyri kaplnky, do ktorých sa vstupuje z transeptu. Úplne naľavo je to kaplnka sv. Štefana, nasleduje kaplnka Najsvätejšej Sviatosti, kaplnka sv. Vavrinca a úplne vpravo kaplnka sv. Benedikta.
Kaplnka svätého Štefana je zasvätená prvému kresťanskému mučeníkovi. Na oltári sa nachádza svätcova socha od Rinalda Rinaldiho. Obraz "Kameňovanie svätého Štefana" je od Francesca Podestiho.
Kaplnka Najsvätejšej Sviatosti je spojená s osobou švédskej mystičky sv. Brigity. Nachádza sa tu drevený kríž, pri ktorom sa údajne Brigita modlila; na ľavej strane stojí jej socha od Stefana Maderna. V kaplnke je pochovaný maliar Pietro Cavallini.
Pôvodná kaplnka svätého Vavrinca bola navrhnutá architektom Carlom Madernom v roku 1629. Autorom výzdoby bol maliar Giovanni Lanfranco.
Autorom kaplnky svätého Benedikta je Luigi Poletti. Vzhľadovo kaplnka pripomína antický chrám so svätcovou sochou umiestnenou uprostred pod oblúkovým výklenkom. Sv. Benedikt drží v pravej ruke biskupskú berlu, symbol svojej moci, v ľavej roztvorený zvitok. Štuková pozlátená klenba spočíva na mramorových dórskych stĺpoch (pochádzajú z archelogických vykopávok z Vejí) s korintskými hlavicami.
Bočné oltáre.
V hlavnej lodi sa nachádzajú dva bočné oltáre – vpravo oltár Nanebovzatia Panny Márie s oltárnym obrazom, ktorý je mozaikovou kópiou rovnomenného obrazu namaľovaného Raffaelovým žiakom Giuliom Romanom (originál obrazu z roku 1492 sa dnes nachádza v Pinakotéke Vatikánskych múzeí) a vľavo oltár Obrátenia svätého Pavla s oltárnym obrazom s výjavom "Obrátenia" od Vincenza Camucciniho z roku 1834.
Krížová chodba.
Južne od transeptu leží jedna z najkrajších stredovekých krížových chodieb, charakteristická dvojitými rôznotvarovanými stĺpmi. Stĺpy majú hladké alebo kanelované drieky, niektoré sú vykladané zlatými a farebnými mozaikami, rovnako zdobený je architráv a vnútorný obvod ambitu. Vidieť sú aj zlomky zničenej baziliky a antické sarkofágy, jeden zo scénami z Apollonovho mýtu. Ambit vznikol medzi rokmi 1205 – 1241.
Vykopávky hrobu svätého Pavla.
V súvislosti s touto prestavbou zmieňuje kronika benediktínskeho opátstva pripojeného ku kláštoru nález veľkého mramorového sarkofágu s dvomi doskami na vrchu, na ktorých bol nápis „Paulo Apostolo Mart(yri)“ (Pavlovi apoštolovi a mučeníkovi). Toto však, na rozdiel od ďalších sarkofágov vtedy nájdených, nebolo v dokumentácii vykopávok zmienené.
6. decembra 2006 vatikánski archeológovia oznámili, že pod oltárom našli sarkofág obsahujúci telesné pozostatky apoštola. Tlačová konferencia 11. decembra 2006 poskytla ďalšie detaily o vykopávkach, ktoré trvali od roku 2002 do 22. septembra 2006, a boli začaté potom, keď počas jubilejného roku 2000 prejavovali pútnici do baziliky sklamanie, že nie je možné apoštolov hrob navštíviť alebo sa ho dotknúť. Rozhodnutie o tom, či bude preskúmaný vnútrajšok sarkofágu, či obsahuje ľudské ostatky, ešte nepadlo. Sarkofág ešte ani nebol vytiahnutý zo svojho miesta, preto je zatiaľ vidieť len jedna z jeho kratších strán.
Bezprostredne na "západ" od sarkofágu bola odkrytá zatočená rada tehál naznačujúca obrys apsidy konštantinovskej baziliky. Ukazuje, že pôvodná bazilika mala vstup na východe, ako bazilika sv. Petra vo Vatikáne. Východne od väčšej baziliky z roku 386, ktorá pôvodnú stavbu nahradila, viedla Via Ostiense (cesta do Ostie), preto nová bazilika diametrálne zmenila orientáciu a bola rozšírená smerom na západu, k rieke Tibere.
Zaujímavosť.
Traduje sa, že zničenie baziliky pri požiari v júli 1823 zámerne zatajili vtedajšiemu pápežovi Piovi VII., v tom čase veľmi starému a chorému, v obave, aby sa jeho stav ešte viac nezhoršil. O mesiac nato Pius VII. zomrel.
Po každej voľbe nového pápeža Rímskokatolíckej cirkvi sa vytvorí nový medailón. Nasvietený je jedine portrét aktuálneho pápeža.

</doc>
<doc id="296045" url="https://sk.wikipedia.org/wiki?curid=296045" title="Stredná odborná škola podnikania (Žilina, Sasinkova 45)">
Stredná odborná škola podnikania (Žilina, Sasinkova 45)

Stredná odborná škola podnikania, Sasinkova 45, Žilina je stredná odborná škola zameraná na prípravu študentov v učebných a študijných odboroch zameraných na podnikanie a obchod.

</doc>
<doc id="296046" url="https://sk.wikipedia.org/wiki?curid=296046" title="Spojená škola sv. Františka z Assisi">
Spojená škola sv. Františka z Assisi

Cirkevná základná škola sv. Františka z Assisi je jedinou cirkevnou základnou školou v okrese Bratislava IV. Svoju činnosť začala 2. septembra 2003. V školskom roku 2003/2004 boli otvorené triedy 1. — 4. ročníka. V súčasnosti CZŠ otvára brány pre 250 žiakov základnej školy v 13 triedach. Pre žiakov prvého stupňa sú otvorené 4 oddelenia školského klubu.
Od školského roka 2009/2010 je k CZŠ pridružené aj novootvorené Gymnázium sv. Františka z Assisi. Škola úzko spolupracuje s rehoľou bratov Minoritov, ktorý sídlia v kláštore, ktorého súčasťou je kostol Kostol svätého Františka z Assisi.
V roku 2014/2015 bola tretia najlepšia na Slovensku a prvá v Bratislave. A v roku 2015/2016 bola v poradí hodnotených škôl úplne prvá.
Zameranie školy.
Je to škola, ktorej ústredným koncepčným prvkom výchovno - vzdelávacieho pôsobenia je syntéza medzi kultúrou, vierou a vedou. Škola je zameraná na rozšírené vyučovanie cudzích jazykov. No veľmi populárna je aj informatika, ktorá sa vyučuje od prvého ročníka a od piateho ročníka je možnosť navštevovať krúžok robotiky.
Školský a liturgický kalendár roka je obohatený františkánskymi sviatkami a spomienkami, ktoré dali vzniknúť tradícií organizovať na škole akadémie sv. Františka a iné podujatia umožňujúce tvorivú alebo relaxačnú aktivitu žiakov. 
Zriaďovateľ.
Rímskokatolícka cirkev, Bratislavská arcidiecéza, Špitálska 7, 814 92 Bratislava
Kontakt.
Cirkevná základná škola sv. Františka z Assisi
Karloveská 32, 841 04 Bratislava

</doc>
<doc id="296048" url="https://sk.wikipedia.org/wiki?curid=296048" title="Miguel de Icaza">
Miguel de Icaza

Miguel de Icaza (* 1972, Mexico City, Mexiko) je programátor slobodného softvéru, ktorý stál pri zrode projektov GNOME a Mono. Nedokončil štúdium na Mexickej Národnej Autonómnej univerzite (UNAM). Od roku 1992 vyvíja slobodný softvér. Podieľal sa na vývoji súborového manažéru Midnight Commander, jadra Linuxu a je autorom tabuľkového procesora Gnumeric. V roku 1997 sa uchádzal o prácu vo firme Microsoft, kde mal pracovať na porte prehliadača Internet Explorer pre Unix, ale nebol pre svoje nedokončené vzdelanie prijatý.
Federico Mena a de Icaza začali v auguste toho istého roku vyvíjať slobodné grafické prostredie GNOME pre GNU/Linux a ďalšie Unixové operačné systémy. V roku 1999 založil spolu s Nate Friedmanom spoločnosť Helix Code, kde zamestnali mnoho vývojárov pracujúcich na GNOME. V roku 2001 premenovali firmu na Ximian a začali projekt Mono, ktorý implementoval podľa štandardov firmy Microsoft vývojovú platformu .NET pre unixové operačné systémy. Realizácia tohto projektu a linuxové zameranie firmy boli pravdepodobne hlavnými dôvodmi, prečo bol Ximian kúpený v roku 2003 firmou Novell. 
De Icaza je v súčasnosti viceprezident vývojárskej sekcie vo firme Novell.
Miguel de Icaza dostal od Free Software Foundation v roku 1999 "Ocenenie za rozvoj slobodného softvéru", od MIT Technology ocenenie "Inovátor roka 1999" a bol uvedený ako jeden zo sto inovátorov nového storočia v časopise Time Magazine v septembri 2000.
Miguel mal v roku 2001 "cameo" úlohu vo filmoch Antitrust a The Code.
Miguel de Icaza bol veľmi kritický k Mexickým prezidentským voľbám v júli 2006. Kritizoval mexického prezidenta Felipe Calderóna a vyhlasoval, že je skorumpovaný politik. Článok s kritikou sa volal: „Fraude en las elecciones del 2 de julio de 2006“ (po slovensky „Podvod pri voľbách 2. júla, 2006“).
V roku 2003 sa oženil s Brazílčankou Máriou Laurou.

</doc>
<doc id="296049" url="https://sk.wikipedia.org/wiki?curid=296049" title="Cameo">
Cameo



</doc>
<doc id="296050" url="https://sk.wikipedia.org/wiki?curid=296050" title="Federico Mena">
Federico Mena

Federico Mena Quintero je mexický programátor. 
Keď pracoval v Red Hate , písal GNOME Canvas. Tiež udržiaval program GIMP v chode a bol jedným z prvých zamestnancov firmy Ximian (teraz Novell), kde pracuje dodnes. Spoločne s Miguelom de Icaza založil v auguste 1997 projekt GNOME. 
Navštívil mexickú National Autonomous University (UNAM), kde sa stretol s de Icazom študujúcim informatiku. Potom odišiel k spoločnosti Red Hat v USA. Najdlhšie žil v Ciudad de México, ale v súčasnosti žije v Xalapa so svojou ženou Oraliou.

</doc>
<doc id="296051" url="https://sk.wikipedia.org/wiki?curid=296051" title="Nat Friedman">
Nat Friedman

Nathaniel Dourif Friedman (* 6. augusta 1977), známy tiež ako "Nat", je programátor, ktorý v roku 1999 spolu s Miguelom de Icazom založil firmu Ximian. Spoločnosť bola v roku 2003 odkúpená firmou Novell. 
Nat v Ximian pracoval ako CEO od roku 1999 do 2001, kedy bol v Ximian David Patrick, ktorý ako externý CEO pozdvihol rizikový kapitál spoločnosti na 15 miliónov dolárov. Pred Ximian pracoval Friedman na projekte GNU ROPE a tiež ako asistent v Silicon Graphics a Microsofte. V roku 1999 získal titul bakalára informatiky a matematiky na Massachusetts Institute of Technology. 
Nat je teraz vedúcim výskumu a strategickým poradcom pre open-source v Novelle. Je synovcom herca Brada Dourifa, teraz žije v Bostone v Massachusetts a Norimbergu v Nemecku.

</doc>
<doc id="296052" url="https://sk.wikipedia.org/wiki?curid=296052" title="Basilica di San Paolo fuori le mura">
Basilica di San Paolo fuori le mura



</doc>
<doc id="296053" url="https://sk.wikipedia.org/wiki?curid=296053" title="Bazilika sv. Pavla za hradbami">
Bazilika sv. Pavla za hradbami



</doc>
<doc id="296056" url="https://sk.wikipedia.org/wiki?curid=296056" title="Google Talk">
Google Talk

Google Talk je jednoduchý instant messenger a komunikačná služba od spoločnosti Google, založená na protokole XMPP/Jabber. Okrem textovej komunikácie ponúka aj službu VoIP, založenú na protokole Jingle. V súvislosti s týmito službami potom poskytuje aj možnosť videochatu, zdieľanie súborov a hlasovej schránky. 
Použitie služby, ktorá je úplne zadarmo, je podmienené registráciou účtu Google alebo na poštovom serveri Gmail, s ktorým je úzko prepojený (zdieľanie kontaktov, oznamovanie novej pošty, integrovaný klient vo webovom rozhraní). 
Aplikáciu možno používať v operačných systémoch Windows 2000, XP a Vista. 
Službu Google Talk možno používať aj na iných klientoch pre instant messaging. Sú to napríklad Miranda, Pidgin, Psi, Trillian, Kopete a QIP Infium.
Od 16. februára 2015 Google prestal podporovať klientskú aplikáciu. 26. júna 2017 boli všetci používatelia Google Talk prepnutí na Google Hangouts.

</doc>
<doc id="296057" url="https://sk.wikipedia.org/wiki?curid=296057" title="GTalk">
GTalk



</doc>
<doc id="296059" url="https://sk.wikipedia.org/wiki?curid=296059" title="Toni Garnier">
Toni Garnier



</doc>
<doc id="296060" url="https://sk.wikipedia.org/wiki?curid=296060" title="Satoši Furukawa">
Satoši Furukawa

Satoši Furukawa (* 4. apríl 1964, jap. 古川 聡, ) bol pôvodne chirurgom, od februára 1999 je astronautom japonskej kozmickej agentúry JAXA. Na svoj prvý kozmický let na Medzinárodnú vesmírnu stanicu (ISS) ako člen Expedícií 28 a 29 odštartoval na palube Sojuzu TMA-02M 7. júna 2011. Na tejto misii strávil 167 dní.
Život.
Lekár.
Satoši Furukawa sa narodil v Jokohame, vyštudoval medicínu na Tokijskej univerzite – absolvoval v marci 1989. Po škole liečil v univerzitnej nemocnici, od roku 1990 bol štyri roky chirurgom v Ústrednej nemocnici prefektáry Ibaragi (), neskôr aj v iných nemocniciach. Roku 1997 sa vrátil do univerzitnej nemocnice a na Tokijskú univerzitu k postgraduálnemu štúdiu, po troch rokoch úspešne dokončenom ziskom titulu PhD.
Astronaut.
Roku 1998 sa prihlásil do 4. náboru japonskej kozmickej agentúry NASDA (v októbri 2003 zlúčená s dvomi ďalšími agentúrami v JAXA), úspešne prešiel všetkými kolami výberu a 10. februára 1999 bol zaradený medzi astronautov oddielu NASDA. V apríli 1999 – januári 2001 absolvoval kozmonautický výcvik v stredisku JAXA v Cukube, po jeho ukončení mu JAXA priznala kvalifikáciu astronauta. 
Po zakončení základného výcviku sa zúčastnil prací na module Kibó. August – september 2002 strávil na stáži v Európskom astronautickom stredisku v Kolíne nad Rýnom. V prvom štvrťročí 2003 v Cukube cvičil prácu v module Kibó. V júli – septembri 2003 sa v Stredisku prípravy kozmonautov v Hviezdnom mestečku zoznamoval s loďou Sojuz. Koncom roku 2003 sa podieľal na vypracovaní postupu pripojenia Kibó k ISS (vrátane súvisiaceho výstupu do kozmu). Potom sa vrátil na výcvik do Ruska zakončený v máji 2004 získaním kvalifikácie palubného inženiera Sojuzu. Od júna 2004 precházal v Johnsonovom vesmírnom stredisku v texaskom Houstone prípravou na let v amerických raketoplánoch, kvalifikácia letového špecialistu mu bola priznaná vo februári 2006. V Houstone už zostal, venoval sa príprave vypustenia modulu Kibó.
V máji 2008 JAXA oznámila menovanie Furukawy náhradníkom Nogučiho v posádke Expedície 22/23 so štartom v Sojuze TMA-17 v decembri 2009. V decembri 2008 JAXA oznámila let Furukavu na ISS na jar 2011. V júli 2009 bolo zverejnené jeho menovanie členom záložnej posádky Expedície 26 (štart v novembri 2010) a hlavnej posádky Expedície 28/29 so štartom v máji 2011. V októbri 2009 NASA jeho zaradenie do Expedície 28 potvrdila.
Satoši Furukawa je ženatý, má dve deti – syna a dcéru.

</doc>
<doc id="296061" url="https://sk.wikipedia.org/wiki?curid=296061" title="Masírovanie">
Masírovanie



</doc>
<doc id="296065" url="https://sk.wikipedia.org/wiki?curid=296065" title="Threave Castle">
Threave Castle

Threave Castle je hrad, ktorý sa nachádza v južnej časti Škótska v oblasti Dumfries a Galloway. Tento hrad stojí neďaleko mesta Castle Douglas na malom ostrovčeku "Threave Island" obklopený riekou River Dee.
Dejiny.
Je možné, že Threave Island bol domovom starovekých vládcov, ktorí panovali v oblasti Galloway. Prvý hrad na tomto ostrovčeku bol zrejme vybudovaný po roku 1000 jedným z vládcov nad Galloway. Záznamy o tomto prvom hrade sú veľmi limitované, ale zdá sa, že pôvodný hrad bol roku 1308 zničený Edwardom Bruceom, bratom kráľa Roberta Brucea, ktorý porazil Gallowaycov.
V roku 1369 uspel Archibald (3. gróf Douglas) nad panstvom v Galloway. Archibald je viac známy pod menom „Archibald the Grim“, ktoré mu dali jeho nepriatelia v Anglicku.
Threave Castle bol vybudovaný Archibaldom roku 1370, aby bránil Galloway pred nájazdmi z Anglicka.
V roku 1440 sa 8. gróf Douglas dostal do konfliktu s kráľom Jakubom II.. To spôsobilo popravu 6. grófa Douglasa a jeho mladšieho brata. A pretože bol kráľ nadšený do delostrelectva, tak gróf Douglasových nechal upraviť obranu Threave Castle. To malo za následok zničenie väčšiny budov a časti samotnej veže. Kamene z týchto budov boli použité na stavbe obrannej steny, ktorá bola okolo ostrova. Väčšina stien bola ale zaplavená River Dee a dnes je možné vidieť len malé časti steny.
21. februára 1452 zavraždil Jakub II. 8. grófa Douglasa na zámku Stirling. 9. gróf Douglas pokračoval v odboji proti Jakubovi II. a v roku 1455 sa Jakub II. rozhodol zničiť celú rodinu Douglasových.
V roku 1526 sa hrad dostal do rúk rodiny Maxwellov (neskorších grófov z Nitsdale). Počas napoleonských vojen bol hrad používaný krátkodobo pre francúzskych zajatcov, ale už nikdy nebol znovu osídlený.
V roku 1913 sa vlastník Edward Gordon rozhodol venovať hrad do rúk štátu. Dnes je hrad v starostlivosti Historic Scotland.
Opis.
Dnešný pohľad na hrad je trochu zavádzajúci, pretože súčasná hladina vody je nižšia. Ostrov v čase Archibalda zaberal približne jednu tretinu súčasného ostrova. Môže sa zdať, že tento hrad bol na ostrove osamotený. Toto zdanie je ale mylné, pretože hrad bol obklopený množstvom domov.
Vo vnútri hradu mali steny omietku a bola na nich navešaná látka a tapeta. Vo veľkej hale boli veľké okná, ktoré umožňovali dobrý priechod slnku a pekný pohľad na rieku River Dee
Externé odkazy.
Threave Castle na stránkach Historic Scotland

</doc>
<doc id="296066" url="https://sk.wikipedia.org/wiki?curid=296066" title="Threave Island">
Threave Island



</doc>
<doc id="296072" url="https://sk.wikipedia.org/wiki?curid=296072" title="Stratego">
Stratego

Stratego je dosková hra pre dvoch hráčov. V 80. rokoch 20. storočia vydal JAVOS Jablonec nad Nisou upravenú verziu tejto hry pod názvom Maršal a špión v edícii PaN (papír a nápad).
História.
Hra je často prirovnávaná k tradičnej čínskej hre Džungľa, pretože obe hry majú veľa spoločných vlastností. Najväčší rozdiel medzi týmito hrami je, že v Džungli niesu hodnoty hracích kameňov skryté a počiatočné postavenie na hracej doske je pevne dané. 
Predchodcom Stratego je hra L'Attaque z roku 1909, ktorá ma veľmi podobné pravidlá. 
Pravidlá.
Obaja hráči majú k dispozícii 40 hracích kameňov, ktoré na začiatku hry ľubovolne rozostavia do štyroch zadných rád hracej dosky tak, aby obraz na každom hracom kameni bol otočený k vlastnému hráčovi. Po rozostavení kameňov hráči striedavo vykonávajú jednotlivé ťahy. 
V priebehu hry je možné pohybovať ktorýmkoľvek kameňom, okrem bomby (mínového poľa) a vlajky. Kamene sa pohybujú o jedno pole v kotormkoľvek smere (i šikmo), ale vlastné kamene sa nesmú preskakovať. Výnimkou je prieskumník, ktorý sa môže pohybovať o ľubovolný počet volných polí v ortogonálnom smere. 
Zaberanie kameňov.
Hráč ktorý zaútočí na protivníkov kameň sa presvedčí o hodnote napadnutého kameňa. Hodnotu svojho kameňa súperovi neoznamuje. Ak má napadnutý kameň vyššiu hodnotu, odovzdá svoj útočiaci kameň súperovi a súperov kameň ponechá na mieste. Ak má napadnutý súperov kameň nižšiu hodnotu, kameň si zoberie a svoj útočiaci kameň postaví na jeho miesto. Ak narazia na seba kamene rovnakej hodnoty, vypadávajú z hry oba. Výnimkou je špión, ktorý môže byť zajatý ktorýmkoľvek kameňom okrem maršala, a naopak maršal môže byť zajatý len špiónom. Kamene sa môžu pohybovať v hre všetkými smermi, ale zaberať súperove kamene môžu len v ortogonálnom smere. 
Každý kameň, ktorý zaútočí na bombu je z hry odstránený, pričom bomba v hre zostáva na svojom mieste. Bombu môže z hry vyradiť iba kameň minér. 
Pohyblivé kameňe od nasilnejšieho po najslabší sú nasledovné:
Nepohyblivé kamene: 
Ukončenie hry.
Cieľom hry je zajať súperovu vlajku. Hra môže byť ukončená tromi spôsobmi:

</doc>
<doc id="296073" url="https://sk.wikipedia.org/wiki?curid=296073" title="Renault 20">
Renault 20

Renault 20 a Renault 30 boli automobily vyššej strednej triedy vyrábané francúzskou firmou Renault v rokoch 1975 až 1984. Konštrukčne a až na predné svetlomety aj vzhľadovo sú tieto automobily veľmi podobné.
Renault 20 bol vyrábaný aj v Rumunsku automobilkou Dacia pod názvom Dacia 2000.
Renault 30 bol prvý automobil značky Renault, ktorý má viac než 4 valce, bol to jeden z prvých šesťvalcov (spoločne s Peugeotom 604 a Volvom 264). Maximálna rýchlosť bola 185 km/h

</doc>
<doc id="296074" url="https://sk.wikipedia.org/wiki?curid=296074" title="Renault 30">
Renault 30



</doc>
<doc id="296075" url="https://sk.wikipedia.org/wiki?curid=296075" title="Dacia 2000">
Dacia 2000



</doc>
<doc id="296076" url="https://sk.wikipedia.org/wiki?curid=296076" title="Renault 20/30">
Renault 20/30



</doc>
<doc id="296077" url="https://sk.wikipedia.org/wiki?curid=296077" title="Andrej Koša">
Andrej Koša

Andrej Koša (iný zápis priezviska: Kossa; * 2. február 1800, Jazernica† 17. február 1887, Martin) bol slovenský zeman, krajčír a richtár Turčianskeho Svätého Martina (dnes Martin). Bol členom Matice slovenskej a významným účastníkom Memorandového zhromaždenia.
Život.
Narodil sa v roku 1800 v Jazernici, do rodiny mlynára Pavla Košu a Zuzany rod. Pivkovej. 26. septembra 1824 sa zosobášil s Annou Rolkovou, dcérou martinského mešťana Juraja Rolku. V roku 1826 Košu prijali medzi mešťanov Turčianskeho Svätého Martina a do miestneho cechu krajčírov, ktorého bol v rokoch 18401854 cechmajstrom. 6. a 7. júna 1861 otvoril a spočiatku viedol Memorandové zhromaždenie, následne sa prihlásil za riadneho člena Matice slovenskej. Zomrel 17. februára 1887 v Turčianskom Svätom Martine.

</doc>
<doc id="296080" url="https://sk.wikipedia.org/wiki?curid=296080" title="Tadeáš Wala">
Tadeáš Wala

Tadeáš Wala (* 27. január 1932, Prostřední Suchá) je slovenský letecký konštruktér a pilot českého pôvodu. Reprezentant ČSSR v bezmotorovom lietaní. Navrhol niekoľko bezmotorových aj motorových lietadiel, z ktorých je asi najznámejší WT-9 Dynamic, vyrábaný firmou Aerospool v Prievidzi. Niektoré zdroje uvádzajú, že skutočným autorom Dynamicu je Marián Barus, pričom Wala len rozvinul jeho nápad.
Ocenenia.
2008 - Krištáľové krídlo za celoživotné dielo za zviditeľňovanie Slovenska v mediálne málo propagovaných oblastiach leteckého konštruktérstva

</doc>
<doc id="296081" url="https://sk.wikipedia.org/wiki?curid=296081" title="Peter Horváth (1943)">
Peter Horváth (1943)

Dr. Peter Horváth (* 30. marec 1943, Trnava† 8. január 2021, Trnava) bol slovenský muzeológ, historik a organizátor spoločenského a kultúrneho života. Narodil sa v Trnave, kde absolvoval základné a stredoškolské vzdelanie. Maturoval v roku 1960 na Gymnáziu Jána Hollého v Trnave.
Štúdium a pôsobiská.
V rokoch 19601965 študoval a úspešne ukončil štúdium na Filozofickej fakulte UK v Bratislave: odbor históriageografia. Po ukončení štúdia pôsobil v Západoslovenskom múzeu v Trnave ako vedúci oddelenia histórie a od roku 1970 ako zástupca riaditeľa. V rokoch 19671970 študoval na FF Univerzity Jána Evangelistu Purkyně v Brne, kde ukončil postgraduálne štúdium a získal akreditáciu pre muzeológiu - medzi prvými absolventmi zo Slovenska. V rokoch 19701972 ukončil doktorantské štúdium na Prírodovedeckej fakulte UK a získal titul RNDr. Počas odborného pôsobenia vytvoril scenáre a realizoval viaceré významné výstavy a projekty, z ktorých mnohé dosiahli medzinárodné uznanie (napr. „Človek a meranie času“). V rokoch 19701990 redigoval časopis "Kultúra a život Trnavy". V rokoch 19701985 bol odborným poradcom na úseku múzejníctva pre Západoslovenský kraj (vydávanie zborníka Západné Slovensko a. i.). Na základe výberového konania sa v roku 1986 stal pracovníkom Ministerstva kultúry, kde pôsobil plných 20 rokov (do 2006). V rezorte ministerstva kultúry zastával viaceré dôležité posty na úseku múzeí, galérií, knižníc a najmä v oblasti ochrany kultúrneho dedičstva. (generálny riaditeľ sekcie umenia, riaditeľ odboru múzeí a galérií, ministerský radca, hlavný radca..). Zúčastnil sa mnohých rokovaní v oblasti vysporiadania kultúrneho dedičstva Slovenska, ktoré sa nachádza na území iného štátu. Zvlášť významné boli rokovania s Českom (napr. prinavrátenie Bojnického oltára a. i.) Bol spolutvorcom časti legislatívnych materiálov, ktoré súvisia s ochranou a prezentáciou kultúrneho dedičstva, ktoré tvoria súčasť platnej legislatívy Ministerstva kultúry SR. Na svojom úseku dosiahol najvyššie odborné hodnotenie, čo sa premietlo do spolupráce s 12-timi ministrami kultúry. Pôsobil ako poradca v Národnej banke Slovenska pre emisiu pamätných mincí. Dlhodobo pôsobil v heraldickej komisii Ministerstva vnútra SR pre realizáciu erbov miest a obcí Slovenska. Pôsobil v návrhovej komisii Ministerstva dopravy, pôšt a telekomunikácií SR pre emisiu slovenských poštových známok.
V roku 2006 odišiel z Ministerstva kultúry SR, ale zostal členom jej grantovej komisie rezortu. Od roku 2003 až po svoje úmrtie vykonával funkciu člena správnej rady Trnavskej univerzity. Doteraz nebol členom žiadnej politickej strany a štruktúry. Bol publikačne aktívny a ako autor realizoval viaceré projekty s medzinárodnou účasťou. Bol ženatý, 2 dcéry.
Publikačná činnosť.
Je autorom viacerých publikácií a vyše 300 štúdií, posudkov a odborných príspevkov. Medzi najznámejšie patria publikácie „Malý slovar trnafsko-slovenský“ (1998), „Mosty z medaílí“ (2007) alebo spoluatorstvo na úspešnej publikácii „Rodný môj kraj“ (2008), či „Gymnázium Jána Hollého v Trnave v 1. pol. 20 stor.“ (2009).
Ocenenia.
Je držiteľom rezortného vyznamenania - Ceny Andreja Kmeťa (1993), Ceny mesta Trnava (1999). Za realizáciu projektu „Trnavské dni“ získal v roku 2002 prestížnu „Výročnú cenu časopisu Pamiatky a múzeá“. V roku 2008 získava Pamätnú medailu predsedu Trnavského samosprávneho kraja. V roku 2014 mu bolo udelené Čestné občianstvo mesta Trnava.

</doc>
<doc id="296087" url="https://sk.wikipedia.org/wiki?curid=296087" title="Rád hospitalitov">
Rád hospitalitov



</doc>
<doc id="296095" url="https://sk.wikipedia.org/wiki?curid=296095" title="Stredná zdravotnícka škola (Považská Bystrica, Odborov 244/8)">
Stredná zdravotnícka škola (Považská Bystrica, Odborov 244/8)

Stredná zdravotnícka škola v Považskej Bystrici začala svoju výchovno-vzdelávaciu činnosť 17. septembra 1990 s právnou subjektivitou od 1. januára 1991. Do 30. júna 2002 vykonávalo zriaďovateľskú funkciu Ministerstvo zdravotníctva SR a od 1. júla 2002 je škola v zriadovateľskej pôsobnosti Trenčianskeho samosprávneho kraja. Poslaním školy je výchova a odborná príprava stredných zdravotníckych pracovníkov podľa učebných osnov Ministerstva zdravotníctva Slovenskej republiky a Ministerstva školstva Slovenskej republiky.
Od roku 1990 do 1992 prebiehala výučba v dennej forme v študijnom odbore "zdravotná sestra", od 1992 do 2001 v študijnom odbore "všeobecná sestra" a od školského roku 2001/2002 v študijnom odbore "zdravotnícky asistent" , ktorý sa v roku 2018 premenoval na odbor "praktická sestra". Od školského roku 2020/2021 pribudol nový odbor "masér." V minulosti prebiehala výučba aj denného pomaturitného štúdia v odbore všeobecná sestra a diaľkového štúdia v odbore diplomovaná všeobecná sestra.
Poslanie školy.
Poslaním školy nie je len odovzdávať vedomosti a pripravovať žiakov na povolanie a získanie prvej kvalifikácie, ale aj formovať u mladých ľudí ich postoje, viesť ich k dodržiavaniu etických a ľudských princípov. Škola je otvorenou inštitúciou pre rodičov, sociálnych partnerov a širokú verejnosť s ponukou rôznej vzdelávacej a spoločenskej činnosti.
Formy štúdia.
V súčasnosti sú na škole akreditované študijné odbory zdravotnícky asistent / praktická sestra v dennej a večernej forme a odbor masér v dennej forme. 
Učebný odbor sanitár (1 ročné štúdium) sa vyučuje vo večernej forme.
Uplatnenie absolventov.
Absolventi školy majú možnosť študovať na akejkoľvek vysokej škole a sú pripravený na prácu:

</doc>
<doc id="296115" url="https://sk.wikipedia.org/wiki?curid=296115" title="Sixtínska madona">
Sixtínska madona



</doc>
<doc id="296116" url="https://sk.wikipedia.org/wiki?curid=296116" title="Julia Margaret Cameronová">
Julia Margaret Cameronová

Julia Margaret Cameronová (* 11. jún 1815, Kalkata, India – † 26. január 1879, Kalutara, Cejlón) bola britská fotografka. Bola známa svojimi portrétnymi snímkami celebrít, mytologickými výjavmi a portrétmi v štýle doby kráľa Artuša.
Život.
Júlia sa narodila v indickej Kalkate 11. júna 1815, ako štvrtá z 10 detí. Rodina patrila do vyššej strednej vrstvy. Jej otec James Pattle pracoval ako vedúci úradník pre Britskú východoindickú spoločnosť "(British East India Company)". Matka, Adeline de l'Etang pochádzala z francúzskej aristokratickej rodiny. Preto aj mladá Júlia Margaret strávila časť svojej mladosti u svojej francúzskej starej mamy vo Versailles. Po skončení pobytu sa v roku 1834 vrátila naspäť do Indie. V roku 1836 sa pri krátkom zastavení v Južnej Afrike, na Myse Dobrej nádeje zoznámila s o 20 rokov starším právnikom a bohatým majiteľom plantáží čaju, Charlesom Hay Cameronom, vtedy členom „ Supreme Council of India" . Zosobášili sa 1. februára 1838 v Kalkate. 
Po Charlesovom penzionovaní v roku 1848, presťahovali sa Cameronovci do Veľkej Británie . V londýnskej mestskej štvrti Kensington, žili neďaleko známych umelcov a priatelili sa s nimi. Napríklad s maliarom George Frederic Wattsom a básnikom Henry Taylorom a Lordom Alfrédom Tennysonom. Návšteva vo Farringford House, bydlisku Tennysonovcov na Isle of Wight, zapríčinla že v roku 1860 kúpli dva susediace pozemky pri Freshwater Bay na západe ostrova. Usadlosť pomenovali na Dimbola Lodge, podľa rodinnej plantáže na Ceylóne (dnes Sri Lanka). Isle of Wight, ležiaci neďaleko južného pobrežia Anglicka pred Portsmouthom, s pôvabnou prírodou a príjemnými klimatickými podmienkami, bol už v 19. storočí vyhľadávaný ako miesto pobytu a dovolenky. K prominentným obyvateľom a letným hosťom ostrova patrili, okrem iných kráľovná Viktória a princ Albert, Charles Darwin, Charles Dickens, Karl Marx, Lewis Carroll a William Turner. Dimbola Lodge sa stal pre Júliu Margaret Cameronovú východiskovým bodom a centrom jej života ako fotografistky. Tu prijímala a portrétovala svojich slávnych hostí, tu aranžovala svoje umelecké predstavy. Henry Taylor napísal o Dimbola Lodge: "„ ... vskutku dom, v ktorom sa každý potešením zastaví a každý, či muž, žena alebo dieťa, bol vítaný."" dnes sa tu nachádza múzeum, ktoré sprostredkúva informácie o živote a práci Júlii Margaret Cameronovej.
V roku 1875 sa Cameronovci vysťahovali do Kalutary na západnom pobreží Ceylónu, približne 35 km južne od Colomba. Julia Margaret sa ocitá v tomto čase na vrchole svojej slávy ako fotografistka. Dve výstavy s jej prácami bežali súčasne v Londýne a Bournemouthe. Jej obrazy boli tak žiadané, že z jej starších prác vybrala negatívy s asi 70 motívmi a vytvorila fotofrafie v dvoch rôznych tónovaniach – červeno-hnedom a čiernom ktoré boli uverejnené. Na Cejlóne vzniklo už iba málo fotografií, boli to najmä obrázky robotníkov na plantáži. V roku 1878 cestovali Cameronovci ešte raz nakrátko do Anglicka. Júlia Margaret zomrela vo veku 63 rokov v Kalutare. Jeden z jej posledných listov napísala Lady Tennysonovej. V ňom vyjadrila spokojnosť so svojim životom: "..požehnanie spočinulo na mojej fotografickej práci; Miliónom prináša potešenie a veľmi veľa hlbokého šťastia." 
Fotografická kariéra Cameronovej bola krátka, iba posledných jedenásť rokov jej života. Po prvýkrát začala fotografovať po svojich 48. narodeninách, kedy dostala fotoaparát ako darček.
Napriek tomu jej práca mala obrovský dopad na vývoj modernej fotografie, najmä jej starostlivo komponované portréty, ktoré sú dodnes umelcami stále napodobované. Spolu s Oscarom Gustavom Rejlanderom a Henry Peach Robinsonom boli predstaviteľmi anglického piktorializmu. Cameronová používala pri fotografovaní portrétov objektivy s mäkkou kresbou. Julia Cameronová bola jednou z najorginálnejších fotografistiek 19. storočia. 
Dielo.
V roku 1863, keď mala 48 rokov, dostala od svojej dcéry fotoaparát ako darček, čím začala svoju kariéru fotografky. Do roka sa stala Cameronová členom Fotografickej spoločnosti v Londýne a v Škótsku. Bola tiež členom Kensingtonskej umeleckej spoločnosti, do ktorej patrili okrem iných maliar G. F. Watts a básnici Henry Taylor a Alfred, lord Tennyson. Vo svojej fotografii sa usilovala o zachytenie krásy. Napísala: "Túžila som zachytiť celú tú krásu, ktorá sa predo mnou odohrávala a moja túžba bola konečne splnená." 
Sestra Cameronovej pôsobila na umeleckej scéne v Little Holland House, čo jej umožňovalo portrétovať mnoho slávnych osobností. Boli medzi nimi napríklad Charles Darwin, Alfred Lord Tennyson, Robert Browning, John Everett Millais, William Michael Rossetti, Edward Burne-Jones, Ellen Terry a George Frederic Watts. Väčšina jej portrétov je orezaná tesne okolo hlavy a tváre a sú jemne zaostrené. Cameronová sa s týmito celebritami viktoriánskej doby často priatelila a snažila sa vo svojich dielach zachytiť kúzlo a pôvab ich osobností. Jedným z cieľov Júlie Cameronovej bolo pozdvihnúť fotografovanie na vyššie umenie. Nepatrila medzi najlepších technicky zdatných fotografov. Niektoré z jej fotografií niesli stopy prachových čiastočiek, iné boli vyblednuté, často neostré, pretože používala veľmi dlhé expozície. Jej portréty v sebe nesú mimoriadnu mieru vitality, ktorú by sme u mnohých iných fotografov ťažko hľadali. Technická nedokonalosť zapadala do koncepcie piktorializmu.

</doc>
<doc id="296117" url="https://sk.wikipedia.org/wiki?curid=296117" title="Euroškolák">
Euroškolák

Euro školák bol edukatívny bilingválny mesačník pre deti a mládež od 5 do 15 rokov v slovenskom a českom jazyku. Vydávala ho nebanková pôžičková spoločnosť PLENKALL a.s. Prvé vydanie vyšlo v septembri 2007 a posledné v septembri 2008. Distribúcia začala na slovenské a české základné školy. Súčasne sa dostal aj do voľného predaja na území Slovenska a Česka. 
Obsah.
Časopis bol obsahovo zameraný na zlepšenie komunikácie v slovenskom a českom jazyku. Obsah je prispôsobený učebným osnovám a zaoberá sa témami, ako sú vybrané slová, logopédia, logické úlohy, kaligrami, novinky zo sveta techniky, a mnoho ďalších tém.

</doc>
<doc id="296119" url="https://sk.wikipedia.org/wiki?curid=296119" title="Súmrak (Meyerová)">
Súmrak (Meyerová)

Súmrak () je prvý diel Twilight ságy (). Bol publikovaný v roku 2005. Okrem svetovej popularity a uznania jej priniesol aj titul jedného z najsľubnejších nových autorov pre rok 2004. Po Súmraku nasledovali knihy Nov (), Zatmenie () a Úsvit (). 
Príbeh.
Sedemnásťročná Isabella „Bella“ Swanová sa sťahuje zo slnečného Phoenixu do mesta Forks za svojím otcom. Bella sa rozhodne zblížiť sa s otcom, po tom, ako sa jej matka znova vydala. Bellin otec Charlie Swan je policajný náčelník v meste Forks. Charlie je tichý, málovravný a nikdy nikoho nezahŕňa zbytočnými otázkami, aj preto Belle život s ním vyhovuje. Charlie na privítanie kúpi pre ňu auto od svojho kamaráta Billyho Blacka. Bellin príchod vyvolá vlnu zvedavosti aj v škole, kde si hneď nájde nových kamarátov, Mika, Jessicu, Angelu, Erica. Spoznáva však aj Cullenovcov, piatich súrodencov, ktorí si od ostatných držia zvláštny odstup. Najviac ju zaujme najmladší člen súrodeneckého klanu - Edward. 
Cullenovci sú adoptívne deti doktora Cullena a jeho manželky Esme, Rosalie a Emmett, Alice a Jasper nie sú len nevlastní súrodenci, ale v skutočnosti spolu aj chodia. 
Edward sa stáva Belliným spolužiakom na biológii. Edward sa od Belly odťahuje a neprehovorí na ňu ani jedno slovo. Dokonca zájde až tak ďaleko, že sa pokúša vymeniť si hodinu, aby nemusel byť s ňou. Bella chce zistiť čo má za problém, ale Edward prestane chodiť do školy. Keď sa Edward po pár dňoch vráti do školy, Bellu prekvapí zmena jeho správania. Pracujú spolu na biológii a Edward sa od nej dozvedá, prečo prišla do Forksu. Na druhý deň dostane na parkovisku jej spolužiak Tyler Crowley šmyk a takmer Bellu zabije. Edward ju rýchlo odstrčí a vlastnými rukami zastaví auto. Bellu aj Tylera prevezú do nemocnice kde stretáva Edwardovho adoptívneho otca Carlisla. Bella je zvedavá, ako to Edward urobil, no ten sa jej opäť začne vyhýbať a povie jej, že bude lepšie, ak sa nebudú priateliť. 
Bella a jej spolužiaci si urobia výlet na pláž La Push, kde stretnú miestnych chalanov, medzi nimi je aj Jacob Black. Bella si od neho vypočuje legendy miestneho indiánskeho kmeňa, v ktorej jej Jacob naznačí, že Cullenovci sú upíri. Neskôr so svojimi priateľkami Jessicou a Angelou podnikne výlet do Port Angeles, kým dievčatá nakupujú šaty, ona sa rozhodne nájsť kníhkupectvo. Pri potulkách mestom sa však stratí a dostane sa do pochybnej uličky plnej skladov, kde stretáva neznámych mužov, ktorí ju začnú prenasledovať. Keď už sa zdá, že im neunikne, objaví sa Edward a zachráni ju. Pozve ju na večeru do talianskej reštaurácie, kde sa jej prizná, že ju sledoval a ona mu porozpráva o tom, čo sa dozvedela od Jacoba, aj to, že vie, že je upír. Edward ju znovu varuje, že je pre ňu nebezpečný. Rozhodne sa ju zobrať na svoje obľúbené miesto, kde Bella pochopí, prečo ako upír nemôže chodiť na slnko. Jeho pokožka sa ligoce, akoby bola posiata tisíckou diamantov.
Edward sa jej prizná, že spočiatku bol k nej protivný pre to, lebo ho na nej priťahovala jej vôňa a to tak veľmi, až sa bál, že sa viac neovládne a poruší fakt, že pije len zvieraciu krv. 
Cullenovci si Bellu obľúbia, všetci okrem Rosalie, ktorá Belle závidí, že je človekom a veľmi ťažko znáša to, čím teraz je. Keď hrajú Cullenovci počas búrky bejzbal, príde k nim nečakaná návšteva, ďalší traja upíri, ktorí sa však nedržia ich životného štýlu a lovia ľudí. Ich vodcom je Laurent a jeho spoločníci sú James a Victoria. Sú zaskočení tým, že Cullenovci majú vlastný domov. Keď zaveje vietor, James zachytí Bellin pach a myslí si, že si ju Cullenovi priviedli ako občerstvenie. S Victoriou a Laurentom sú zaskočení, keď sa Cullenovci postavia na jej obranu a hlavne tým, že Cullenovci nelovia ľudí. Cullenovci chcú po ich odchode odviesť Bellu preč, pretože James je stopár, ktorý sa nevzdá, kým Bellu nezabije. Bella to odmieta, ale chce ochrániť Charlieho tak sa rozhodne odísť. Pred otcom zahrá divadielko, o tom, ako neznáža Forks a chce z neho odísť.
Alice s Jasperom odchádzajú s Bellou do Phoenixu, Edward s Carlislom a Emmettom prenasledujú Jamesa, Rosalie s Esme chcú odlákať pozornosť Victorie, ktorá pomáha Jamesovi a tiež ochrániť Charlieho. Alice, Jasper a Bella sa ukrývajú v hoteli v Phoenixe, keď má Alice víziu o baletnom štúdiu, v ďalšej vízii zase vidí dom Bellinej matky. O niekoľko hodím James zavolá do hotela, a tvrdí, že zajal Bellinu matku a ak za ním Bella sama nepríde, tak jej matku zabije. Belle sa podarí ujsť z letiska Jasperovi a Alice. James ju najskôr pošle do domu jej matky, kde ju telefonicky ďalej pošle do baletného štúdia, kde kedysi chodila. V štúdiu zistí, že jej matka je v bezpečí a James ju tam pod zámienkou vylákal. Chce si nahrať jej smrť, aby ju Edward prišiel pomstiť. Bella sa pokúsi ujsť, no James ju surovo zastaví, Bella si udrie hlavu a stratí vedomie. Ucíti len, ako ju James uhryzie. No v tom už prichádza Edward s otcom, Alice a Jasperom a Emmettom. Jamesa zabijú a spália. Jamesov jed sa šíri v Belliných žilách, jedinou nádejou je Edward, ktorý vysaje jed z jej tela. Bella opäť stratí vedomie a preberie sa až v nemocnici. Má zlomenú nohu, štyri rebrá, pár prasklín na hlave a modriny. Jej matka ju presviedča aby sa presťahovala naspäť k nej, do Jacksonvillu, kde Phil získal novú prácu. Bella sa však rozhodne zostať vo Forkse. Billy Black, ktorý vie, čo sú Cullenovi zač, ju varuje a chce, aby sa s Edwardom rozišla. Ona to však odmieta a naopak, chce byť upírkou, aby mohla byť s Edwardom naveky. Ten to zatiaľ odmieta, no Bella sa nevzdáva a vie, že ho raz presvedčí, pretože to Alice videla v jej budúcnosti.

</doc>
<doc id="296120" url="https://sk.wikipedia.org/wiki?curid=296120" title="Brok">
Brok

Brok môže byť:

</doc>
<doc id="296149" url="https://sk.wikipedia.org/wiki?curid=296149" title="André Kuipers">
André Kuipers

André Kuipers (* 5. október 1958, Amsterdam, Holandsko) je pôvodne lekár špecializujúci sa pôvodne na výskum rovnovážneho ústrojenstva človeka, neskôr sa venoval problémom prispôsobenia ľudí na prostredie vesmíru. Od augusta 1998 je astronautom oddielu ESA. Roku 2004 absolvoval krátkodobý kozmický let v ruskom Sojuze na Medzinárodnú vesmírnu stanicu (ISS). V decembri 2011 letel na ISS ako člen Expedícií 30 a 31 s návratom na Zem 1. júla 2012.
Život.
Mladosť.
André Kuipers pochádza z holandského Amsterdamu, roku 1977 absolvoval lýceum (, dnes ), roku 1987 dokončil štúdium medicíny na Amsterdamskej univerzite. V rokoch 19871988 slúžil vo vojenskom letectve ako lekár. 
Už počas štúdia a aj po ňom pracoval v amsterdamskom Akademickom lekárskom centre (), zaoberal sa výskumom rovnovážneho ústrojenstva človeka. V rokoch 19891990 bol zamestnaný v holandskom Leteckom a kozmickom lekárskom centre () v Soesterbergu kde sa venoval skúmaniu procesov adaptácie človeka na prostredie kozmu, predovšetkým na stav beztiaže a mikrogravitácie. Tiež sa zúčastnil lekárskych kontrol pilotov, dozoru nad tréningom na centrifúge a prednášal pilotom o fyziologických aspektoch lietania. Od roku 1991 sa zúčastňoval prípravy, koordinácie a spracovania výsledkov lekárskych experimentov prevádzaných astronautmi ESA (napríklad v misiách Spacelab D-2 a Euromir 95).
Astronaut.
Roku 1991 sa prihlásil do 2. náboru Európskej kozmickej agentúry (ESA), dostal sa medzi päť holandských finalistov, ale astronautom sa nakoniec nestal. Až v októbri 1998 bol počas procesu vytvárania jediného oddielu astronautov štátov ESA začlenený do oddielu astronautov ako kandidát Holandska. Vlastnú prípravu v Európskom astronautickom stredisku () v Kolíne nad Rýnom začal v júli 1999. Základný výcvik v Kolíne a Stredisku prípravy kozmonautov v Hviezdnom mestečku dokončil až roku 2002. Pri letoch Sojuzu TMA-1 v októbri 2002 Sojuzu TMA-2 v apríli 2003 pôsobil v tíme ESA v Stredisku riadenia letov v Koroljove.
V decembri 2002 bol menovaný palubným inžinierom 6. návštevnej expedícii na Medzinárodnej vesmírnej stanici (ISS) s plánovaným štartom v októbri 2003. Po havárii Columbie a zrušení letov raketoplánov bol program letov radikálne zmenený. Kuipers sa stal náhradníkom Pedra Duqueho v 5. návštevnej expedícii (letela v októbri 2003) a sám sa od júla 2003 súčasne pripravoval na štart v apríli 2004 v 6. návštevnej expedícii. ESA let pomenovala DELTA (). 
Do vesmíru vzlietol na lodi Sojuz TMA-4 19. apríla 2004 spoločne s členmi novej základnej posádky – Gennadijom Padalkom a Michaelom Finckeom, od 21. apríla pracoval na ISS, pristál s vystriedanou posádkou 30. apríla 2004. Vo vesmíre strávil 10 dní 20 hodín 49 minút. 
V auguste 2006 bol predbežne zaradený do záložnej posádky Expedície 16, ale vo februári 2007 zo zostavy vypadol. V auguste 2007 bol začlenený do zálohy Expedície 20 (štart v máji 2009). 
V júli 2009 bol zaradený do posádky Expedícií 30 a 31 so štartom v novembri 2011. V tejto misii strávil 194 dní a na Zemi pristál 1. júla 2012.
André Kuipers je ženatý, má tri dcéry a syna.

</doc>
<doc id="296151" url="https://sk.wikipedia.org/wiki?curid=296151" title="Andre Kuipers">
Andre Kuipers



</doc>
<doc id="296153" url="https://sk.wikipedia.org/wiki?curid=296153" title="Isabella Swanová">
Isabella Swanová

Isabella Marie „Bella“ Swanová Cullenova je fiktívnou a hlavnou postavou románovej ságy známej ako Twilight sága, pozostávajúcej zo štyroch častí: Súmrak (Twilight), Nov (New Moon), Zatmenie (Eclipse), Úsvit (Breaking Dawn) a Polnočné slnko. Vo filmovej ságe hlavnú hrdinku stvárnila herečka Kristen Stewartová (*1990). Bella je sedemnásťročnou študentkou strednej školy, ktorá sa zamiluje do záhadného a nebezpečného Edwarda Cullena. 
Súmrak.
Bella sa narodila 13. septembra 1987 manželom Renee a Charliemu Swanovcom v malom meste Forks ako Isabella Marie Swanová. Keď mala Bella šesť mesiacov, jej matka Charlieho opustila a presťahovala sa najskôr do Kalifornie a potom do Phoenixu v štáte Arizona. Od svojich deviatich rokov Bella vždy trávila jeden mesiac letných prázdnin so svojím otcom vo Forkse, no keďže toto mesto nikdy nemala rada, neskôr od toho upustili a Charlie jazdil za ňou do Phoenixu.
Neskôr sa jej matka zoznámi s Philom, za ktorého sa aj vydá. Phil je bejzbalový hráč, ktorý veľa cestuje, a tak sa Bella rozhodne presťahovať k otcovi, aby mohla jej matka cestovať spolu s ním. 
Vo Forkse sa Bella zoznamuje so zvláštnym spolužiakom Edwardom Cullenom, o ktorom zistí, že je upír. Bella si neuvedomuje, že čím bližšie sa k nemu dostáva, tým väčšiemu riziku vystavuje seba aj svojich blízkych. Ich vzájomná príťažlivosť je priveľmi silná. Keď sa Bella stane cieľom sadistického upíra Jamesa, Edward ju zachráni. Bella, ktorá túži byť s Edwardom navždy, chce, aby ju premenil na upírku, čo on odmieta.
Nov.
Druhá časť ságy s názvom Nov (New Moon) sa začína oslavou Belliných osemnástych narodenín. Pri rozbaľovaní darčekov sa poreže na papieri a Edwardov brat Jasper, smädný po krvi, ju napadne. Práve toto utvrdí Edwarda v presvedčení, že on a jeho rodina sú pre ňu príliš nebezpeční a tak sa s ňou rozíde a celá rodina sa odsťahuje.
Bella sa niekoľko mesiacov nevie z ich rozchodu spamätať. Jej otec Charlie má o ňu obavy a chce ju poslať k matke na Floridu, kde teraz aj s Philom žije. Bella sa po tejto hrozbe spamätá, pretože nechce opustiť Forks. Vyberie sa s kamarátkou Jessicou do kina, kde v tmavej ulici natrafia na skupinu neznámych mužov. V tej chvíli Bella po prvýkrát počuje Edwardov hlas. Zistí, že ho môže počuť vždy v nebezpečných situáciach. Zúfalo túži po tom, aby jeho hlas znovu počula. Kúpi dve staré motorky a požiada kamaráta z detstva Jacoba Blacka, aby jej ich opravil a naučil ju potom jazdiť. Vytvorí sa medzi nimi silné priateľstvo. Jacob začne k Belle cítiť viac než kamarátstvo, no jeho city nie sú opätované. Keď Bella v lese stretne Laurenta, ktorý ju chce zabiť, zlikviduje ho svorka obrovských vlkov. Ako sa od Jacoba dozvie neskôr, je to vlastne svorka vlkolakov, ktorý chránia ľudský život v miestach, kde sa vyskytujú upíri.
Bella vyskúša cliff-diving - skok z vysokého útesu - a takmer zomrie. Zachráni ju Jacob. Edward sa od Rosalie dozvedá na základe Alicinej vízie, že Bella zomrela. Odchádza preto do Talianska, kde žiada Volturiovcov, aby ho zabili. Alice sa ide zatiaľ presvedčiť, či Bella naozaj zomrela, ale nachádza ju živú. Odchádza preto aj s Bellou do Talianska, aby zastavili Edwarda. Keď sa im to podarí, dostávajú sa pred Volturiovcov, ktorí požadujú, aby bola Bella premenená na upírku. Pri návrate domov jej Edward vysvetlí, že ju opustil pre jej vlastné dobro, teda, aspoň on si to myslel. Edward jej sľúbi, že ju premení na upírku, ale najskôr sa musí za neho vydať.
Zatmenie.
V treťom pokračovaní ságy pokračuje napätie v Bellinom a Edwardovom vzťahu. On trvá, aby sa za neho vydala, no ona má voči manželstvu výhrady. Nie práve najlepším príkladom sú aj jej rodičia, ktorí sa skoro rozviedli. No Edward trvá na manželstve, pokiaľ Bella chce, aby ju premenil na upírku, tak Bella súhlasí.
Vracia sa upírka Victoria. Je nahnevaná, pretože Edward zabil Jamesa a ona sa mu chce teraz pomstiť tak, že tiež zabije jeho lásku Bellu. Aby si bola istá víťazstvom, vytvorí si vlastnú armádu novorodených upírov a spolu sa vydajú do Forksu. Cullenovci sa spoja v vlkolakmi, ktorých vedie Sam Uley a porazia Victoriu a jej armádu. Bella si uvedomí, že Edward je najdôležitejší človek v jej živote a súhlasí s tým, aby o svojom zasnúbení povedali aj Charliemu.
Úsvit.
Záverečný diel ságy začína svadbou Belly a Edwarda v réžii Alice. Svadobnú cestu strávia na ostrove Esme. Je to fiktívny ostrov, ktorý daroval Esme Carlisle. Po prvej spoločne strávenej noci sa Bella prebudí a telo má posiate modrinami. Edward si to vyčíta, a keďže jej nechce viac ublížiť, chce sa s ňou znova milovať až potom, čo sa z nej stane upírka. No jeho vôľa nie je až taká pevná. Krátko na to sa Bella začne zle cítiť a obaja šokovane zisťujú, že je tehotná.
Vracajú sa domov, kde Carlisle potvrdí, že Bella je tehotná. Edward chce, aby sa dieťaťa vzdala, no Bella to odmietne a požiada o pomoc Rosalie. Plod rastie veľmi rýchlo a Bella porodí veľmi skoro. Napriek tomu, že Bella verí, že bude mať syna, narodí sa poloupírske dievčatko, Renesmee. Bella pri pôrode takmer zomrie, no Edward jej vpichne jed priamo do srdca a jej srdce sa znova rozhýbe. Jacob, ktorý verí, že Bella je mŕtva, chce zabiť jej dieťa - príčinu jej smrti. No hneď, ako sa prvýkrát pozrie na Renesmee, pripúta sa k nej.
Z Belly sa stane upírka a napriek obavám je schopná odolávať pachu ľudskej krvi. Irina, členka klanu z Denali chybne identifikuje Renesmee ako upírske dieťa, čo sa prieči upírskym zákonom. Odíde do Talianska a udá Cullenovcov Volturiovcom, ktorí čakali len na zámienku zaútočiť. Cullenovcom sa podarí ich presvedčiť a Volturiovci odchádzajú porazení, a Edward s Bellou s rodinou konečne môžu žiť v pokoji.
Bellin dar.
Bella mala už počas ľudského života zvláštny dar, schopnosť, ktorá bránila schopnostiam upírov, vplývajúcim na myseľ, aby na ňu akokoľvek pôsobili. Po jej premene na upírku Eleazar odhalí jej dar, ochranný štít, ktorý sa naučí rozšíriť aj na ostatných a jeho posilou je hnev.
Filmová séria.
V prvých troch filmoch série Súmrak, Súmrak, , a stvárňuje Bellu americká herečka Kristen Stewartová.

</doc>
<doc id="296154" url="https://sk.wikipedia.org/wiki?curid=296154" title="Isabella „Bella“ Swanová">
Isabella „Bella“ Swanová



</doc>
<doc id="296157" url="https://sk.wikipedia.org/wiki?curid=296157" title="Ingrid Lukáčová">
Ingrid Lukáčová

Mgr. Ingrid Lukáčová, rod. Šangriková (* 20. apríl 1969, Trebišov) je slovenská poetka, kultúrna pracovníčka a stredoškolská pedagogička.
Štúdium.
Po ukončení základnej školy v Trebišove (19751983) absolvovala štúdium na miestnom gymnáziu (19831987). V rokoch 19881993 študovala odbor učiteľstvo všeobecnovzdelávacích predmetov v kombinácii slovenský jazyk – filozofia na Filozofickej fakulte Univerzity Pavla Jozefa Šafárika v Prešove (dnes Prešovská univerzita v Prešove).
Profesijná kariéra.
V rokoch 19932009 pôsobila ako učiteľka slovenského jazyka, literatúry a náuky o spoločnosti na Spojenej škole v Sečovciach. Po roku 2009 istý čas pôsobila ako riaditeľka domu Matice slovenskej v Michalovciach. Do roku 2015 pôsobila ako poverená vedúca Mestského kultúrneho strediska v Sečovciach. Momentálne pôsobí ako učiteľka slovenského jazyka a literatúry na Gymnáziu bl.biskupa Gojdiča v Prešove.
Tvorba.
Vlastnej literárnej tvorbe sa venuje od svojich 15 rokov, kedy začala publikovať svoje básne v okresných novinách, v literárnych časopisoch "Dotyky" a "Nové slovo mladých". Počas stredoškolského štúdia jej v tlači vyšlo okolo 100 básní. Poéziu a publicistické žánre uverejňovala aj počas štúdia na vysokej škole v časopisoch "Nové slovo", "Dotyky", "Slovenské pohľady", "Literárny týždenník", "Kultúra", "Rak", vo viacerých zborníkoch a v regionálnych novinách, televízii a rozhlase.
So svojou básnickou tvorbou obsadila 1. miesto na 8. ročníku celoslovenskej literárnej súťaže O cenu Slovenského učeného tovarišstva. Roku 2002 sa stala členkou Spolku slovenských spisovateľov. Naďalej sa venuje literárnej tvorbe, propagácii kultúry a umenia.

</doc>
<doc id="296162" url="https://sk.wikipedia.org/wiki?curid=296162" title="Bajkalsko-amurská magistrála">
Bajkalsko-amurská magistrála

Bajkalsko-amurská magistrála (), skrátene BAM ("БАМ"), je sústava železničných tratí v Rusku, na východnej Sibíri a Ďalekom východe. Má dĺžku približne .
Priebeh trate.
Hlavná trať BAM prebieha približne súbežne s Transsibírskou magistrálou, ale o 150 až severnejšie. Na „Transsib“ sa napája v meste Tajšet v Irkutskej oblasti, ďalej pokračuje cez Bratsk na rieke Angare do mesta Usť-Kut na rieke Lene, ktoré je niekedy považované za začiatok vlastnej BAM. Z Usť-Kutu trať pokračuje k jazeru Bajkal, ktoré obchádza zo severu pri meste Severobajkalsk. Ďalej na dlhom úseku prechádza takmer ľudoprázdnou krajinou Stanovej hornatiny až dosiahne mesto Tynda, hlavný uzol celej trate. Z Tyndy na juh vedie dlhá spojovacia trať do stanice Bamovskaja na Transsibírskej magistrále. Hneď za Tyndou sa z hlavnej trati BAM oddeľuje ďalšia vedľajšia vetva, dlhá trať z Bestuževa na sever do Nerjungri. Pri Verchnezejsku trať prekonáva priehradu na rieke Zeja a cez Fevraľsk mieri do Urgalu, ktorý je ďalšou križovatkou, odkiaľ vedie na jednu stranu krátka odbočka do mesta Čegdomyn a smerom na juh dlhá spojka do stanice Izvestkovaja na Transsibírskej magistrále. Z Urgalu BAM mieri do Komsomoľsku na Amure. Komsomoľsk je potom ďalej spojený s prístavom Sovetskaja Gavaň na pobreží Tichého oceánu () a s Chabarovskom na Transsibírskej magistrále (). Hlavný úsek z Tajšetu do Sovietskej Gavani meria celkom zhruba .
História stavby a súčasnosť.
Na konci 80. rokov 19. storočia bola trasa dnešnej BAM jednou z verzií východného úseku pripravovanej Transsibírskej magistrály. Už v čase jej výstavby sa prevádzali prieskumné práce pre budúci „druhý Transsib“. V 20. rokoch 20. storočia sa vyskytovali aj smelé projekty zavedenia železníc až do tak odľahlých ďalekovýchodných miest, ako napr. Ochotsk. V roku 1932 sa pre chystané železničné spojenie začal používať názov „Bajkalsko-amurská magistrála“ a bola postavená spojovacia trať do Tyndy. V nasledujúcom roku vláda ZSSR rozhodla o stavbe BAM v trase Tajšet – Urgal – Komsomoľsk – Sovetskaja Gavaň. V roku 1940 boli dokončené projektové práce celej magistrály. Stavbu narušila druhá svetová vojna, na ktorej konci došlo k obnoveniu prác, kedy veľkú časť pracovnej sily tvorili trestanci a nemeckí a japonskí vojnoví zajatci. V roku 1947 boli sprevádzkované obidva koncové úseky magistrály Tajšet – Bratsk na západe a Komsomoľsk – Sovetskaja Gavaň na východe.
Zatiaľ čo práce na východnom úseku po Stalinovej smrti ustali, na západe bol dokončený ďalší diel trate z Bratska (kde vznikla obrovská priehrada s hydroelektrárňou) až do stanice Lena v meste Usť-Kut. V 60. rokoch sa výstavba BAM obmedzila na elektrizáciu existujúcich úsekov a aktualizáciu projektov. V čase, kedy vyhrotené vzťahy medzi ZSSR a ČĽR prechádzali až do pohraničných prestreliek a zvlášť potom, čo došlo k normalizácii vzťahov medzi ČĽR a USA, vznikla potreba alternatívneho železničného spojenia s Ďalekým východom, ktoré by neprechádzalo v tesnej blízkosti čínskych hraníc ako existujúca Transsibírska magistrála. Preto sa v 70. rokoch opäť začali stavebné práce. V marci 1974 vyhlásil generálny tajomník KSSZ Leonid Brežnev BAM za „najdôležitejšiu stavbu IX. päťročnice“. V nasledujúcich rokoch sprevádzala stavbu BAM veľká propagandistická kampaň. Po desiatich rokoch intenzívnych prác sa na jeseň 1984 obidve vetvy trate stretli. 1. októbra tohto roku bol v stanici Kuanda na západe Čitskej oblasti s veľkou slávou do pražca zabitý symbolický zlatý klinec. Magistrála však mala k dokončeniu ešte ďaleko a do riadnej prevádzky bola odovzdaná až na prelome 80. a 90. rokov. Mnohé úseky v náročnom teréne boli vybudované ako provizórne obchvaty a výstavba definitívnej trate, rovnako ako elektrizácia prebiehala dodatočne. Severomujský tunel v Buriatsku, s najdlhší v celom Rusku, tak bol sprevádzkovaný až v decembri 2003. O zložitosti úloh, ktoré museli stavitelia prekonať, svedčí fakt, že magistrála zahŕňa 4 200 mostov a mostíkov s celkovou dĺžkou a 21 tunelov, merajúcich spolu .
Už s nástupom glasnosti v druhej polovici 80. rokov sa stavba stala terčom kritiky ako symbol márnotratného velikášstva tzv. éry stagnácie a prechod na trhové hospodárstvo v 90. rokoch pre ňu znamenal ďalšiu ťažkú ranu. Magistrála, pri ktorej zrode stáli viac vojenské a strategické než hospodárske zámery, tak aj napriek hlasno proklamovanému cieľu získavania bohatých zdrojov nerastných surovín a budovania nových miest v drsných krajoch skôr živorí a namiesto plánovaného vysokého dopravného vyťaženia sa za deň každým smerom pohybuje len niekoľko vlakov.

</doc>
<doc id="296163" url="https://sk.wikipedia.org/wiki?curid=296163" title="Bajkalsko-amurská železničná magistrála">
Bajkalsko-amurská železničná magistrála



</doc>
<doc id="296165" url="https://sk.wikipedia.org/wiki?curid=296165" title="Susan Helmsová">
Susan Helmsová

Susan Jane Helmsová (* 26. február 1958, Charlotte, Severná Karolína, USA) pôvodne inžinierka a pilotka letectva Spojených štátov, bola od januára 1990 do júla 2002 astronautkou NASA. Má za sebou päť kozmických letov, vrátane polročného pobytu na Medzinárodnej vesmírnej stanici (ISS). Celkom strávila vo vesmíre 210 dní, 23 hodín a 11 minút. Po odchode z NASA sa vrátila k vojenskej službe, od roku 2008 je riaditeľkou pre plánovanie a politiku Strategického veliteľstva ozbrojených síl.
Život.
Mladosť.
Susan Helmsová sa narodila v Charlotte v Severnej Karolíne, detstvo a mladosť prežila v oregonskom Portlande. 
Po ukončení tunajšej strednej školy roku 1976 sa prihlásila na Akadémiu letectva (), roku 1980 tu získala titul bakalára (v prvej ženskej skupine). Potom slúžila v letectve na základni Eglin na Floride ako dôstojník pre výzbroj lietadiel F-16. Roku 1985 dokončila magisterské štúdium na Stanfordovej univerzite. Nato dva roky učila na Akadémii letectva. V rokoch 1987 – 1988 prešla ročným kurzom na pilotnej škole (). Potom bola preložená do skúšobného strediska v Cold Lake v Kanade.
Astronautka.
Úspešne sa zúčastnila 13. náboru astronautov NASA a 17. januára 1990 bola začlenená do oddielu astronautov NASA. Absolvovala kurz všeobecnej kozmickej prípravy a v júli 1991 získala kvalifikáciu letového špecialistu raketoplánu Space Shuttle.
Po dokončení prípravy zastávala rôzne funkcie v NASA. Už po dvoch rokoch odštartovala do vesmíru na palube raketoplánu Endeavour. Misia STS-54 začala 13. januára 1993, po splnení programu letu (hlavnou úlohou bolo vypustenie družice TDRS-6) astronauti pristáli 19. januára 1993 na Floride, let trval 5 dní, 23 hodín a 39 minút.
V dňoch 9. – 20. septembra 1994 pobývala vo vesmíre druhýkrát. Let STS-64 raketoplánu Discovery trval 10 dní, 22 hodín a 51 minút. V jeho priebehu astronauti vypustili a opäť zachytili družicu Spartan a previedli radu ďalších experimentov.
Po tretíkrát sa do vesmíru dostala v dňoch 20. júna až 6. júla 1996 v Shuttlu Columbia pri lete STS-78. Posádka sa v laboratóriu Spacelab venovala výskumom vplyvu mikrogravitácie na živé organizmy a technologickým experimentom. Dĺžka letu bola 16 dní, 21 hodín a 48 minút.
V novembri 1997 bola menovaná palubným inžinierom posádky Expedície 2 na Medzinárodnú vesmírnu stanicu (ISS), kolegami v posádke sa stali Jurij Usačov a James Voss.
Súčasne s prípravou na pobyt na ISS bola vo februári 2000 zaradená do posádky letu STS-101. Raketoplán Atlantis odštartoval 19. mája 2000, cieľom letu bolo zásobenie ešte neobývanej ISS a zvýšenie jej dráhy.
Druhá základná posádka ISS vzlietla do vesmíru 8. marca 2001 v raketopláne Discovery (let STS-102). Po bežnom polročnom pobyte na ISS sa trojica Usačov, Voss, Helmsová vrátila na Zem opäť v Discovery pri lete STS-105. Pristátie na myse Canaveral prebehlo 19. júna 2002 po 167 dňoch, 6 hodinách a 42 minútach letu.
V júli 2002 odišla z NASA späť do ozbrojených síl. Slúžila v rôznych funkciách v kozmických silách a letectve, v júni 2006 bola menovaná veliteľkou 45. kozmického krídla () umiesteného na základni Patrick na Floride, tu riadila všetky nepilotované vojenské štarty nosných rakiet Delta a Atlas. V novembri 2008 bola menovaná riaditeľkou pre plánovanie a politiku Strategického veliteľstva () na základni Offutt v Nebraske. Dňa 2. augusta 2009 bola povýšená do hodnosti generálmajora.

</doc>
<doc id="296166" url="https://sk.wikipedia.org/wiki?curid=296166" title="Susan Jane Helmsová">
Susan Jane Helmsová



</doc>
<doc id="296167" url="https://sk.wikipedia.org/wiki?curid=296167" title="Susan J. Helmsová">
Susan J. Helmsová



</doc>
<doc id="296168" url="https://sk.wikipedia.org/wiki?curid=296168" title="Periskop">
Periskop

Periskop je optické zariadenie, ktoré umožňuje bočný posun prijímaného svetelného lúča. Používa sa predovšetkým vo vojenstve, kde umožňuje výhľad bez toho aby bol pozorovateľ vystavený priamej streľbe. Je dôležitou súčasťou vybavenia ponoriek a bojových vozidiel, používa sa ale aj v mnohých ďalších odboroch. Funguje na princípe vertikálneho tubusu na koncoch vybaveným zrkadlami naklonenými v 45° uhle tak, aby navzájom odrážali vonkajší obraz.
Najjednoduchší periskop je tvorený dvojicou zrkadiel, z nich prvé odrazí svetelný lúč kolmo k pôvodnému smeru a druhé späť do pôvodného smeru, len posunutý o vzdialenosť zrkadiel. Tento typ periskopu sa dá jednoducho vyrobiť a používa sa napríklad k pohľadu cez hlavy davu. Má ale len obmedzené použitie, pretože pri väčšej vzdialenosti zrkadiel obmedzuje zorný uhol.
Tento typ periskopu je vo vojenstve známy pod označením Delostrelecký ďalekohľad.
Na princípe periskopu pracujú aj binokulárne delostrelecké zameriavacie systémy. Skladajú obraz z dvojice objektívov a na základe paralaxie obrazov cieľa umožňujú určiť jeho vzdialenosť. Najväčšie systémy tohto druhu, vyrobené pre bojové lode, mali základňu dlhú niekoľko metrov.
Periskop ponorky je optická sústava, v ktorej je okrem zrkadiel aj sústava šošoviek. Tento typ periskopu nezmenšuje zorný uhol i pri mnoho metrovom posune lúča.

</doc>
<doc id="296171" url="https://sk.wikipedia.org/wiki?curid=296171" title="Bitka pri Poitiers (1356)">
Bitka pri Poitiers (1356)

Bitka pri Poitiers bola bitka, ktorá sa odohrala 19. septembra 1356 na západe centrálneho Francúzska pri meste Poitiers ako súčasť storočnej vojny. Bojujúcimi boli anglická armáda princa Eduarda známeho ako "Čierny princ" a armáda francúzskeho kráľa Jána II. Angličanov bolo údajne 6000 pričom vojská kráľa Jána II. tvorilo 25 000 vojakov. Francúzska armáda bola porazená a Ján II. padol do zajatia Angličanov.

</doc>
<doc id="296173" url="https://sk.wikipedia.org/wiki?curid=296173" title="Gymnázium Dominika Tatarku (Považská Bystrica)">
Gymnázium Dominika Tatarku (Považská Bystrica)

Gymnázium Dominika Tatarku v Považskej Bystrici je jednou z troch pilotných škôl na Slovensku, ktoré overujú nové kurikulum gymnaziálneho vzdelávania. Nový školský vzdelávací program je zameraný na rozvoj tých kľúčových kompetencií, ktoré budú absolventi potrebovať na osobný rozvoj, spoločenské začlenenie a zamestnanosť. K týmto kľúčovým kompetenciám patrí aj digitálna a komunikatívna kompetencia.
História školy.
Jedenásťročná stredná škola (1953-61).
Jedenásťročná stredná škola bola založená 1. septembra 1953. Jedna trieda bola vytvorená zo žiakov 10. triedy, ktorí absolvovali predchádzajúci ročník štúdia v Púchove a Žiline. Títo žiaci boli aj prvými maturantmi školy v roku 1954/1955.
Škola sídlila na dnešnej Štefánikovej ulici, v roku 1957 ju premiestnili do priestorov na Školskej ulici č. 10 (terajšia 3. ZŠ). V nasledujúcich rokoch bolo vždy v dvoch paralelných triedach 70-80 absolventov denného štúdia a niekoľko desiatok absolventov večerných a abiturientských kurzov.
Stredná všeobecno-vzdelávacia škola (1961-69).
Škola bola lokalizovaná na Školskej ulici č. 10, odkiaľ bola v roku 1963 presťahovaná na Školskú č. 8, t. j. do súčasných priestorov. V škole študovali 2-3 paralelné triedy a boli otvárane aj abiturientské kurzy a triedy Strednej školy pre pracujúcich. Od roku 1966 pravidelne maturovali 4 triedy.
Hoci v školskom roku 1964/1965 sa uskutočnila modernizácia učební, škola stále zápasila s nedostatkom priestorov. Bol vypracovaný aj projekt novej budovy, k realizácii však nedošlo. V 70. rokoch sa realizovala výstavba 4 tried z drevopanelu na školskom dvore, ktorá slúži dodnes (v súčasnosti sa v nej učia aj žiaci 3. ZŠ).
Gymnázium (1969 – súčasnosť).
Prvá gymnaziálna trieda bola otvorená v roku 1969 a existovala zároveň s triedami SVŠ, pokiaľ sa nestabilizoval počet tried na 4, neskôr 5 v ročníku. Boj o priestory pokračuje. V roku 1978 pribudla 4-triedna budova na zadnom dvore. V roku 1987 bola skolaudovaná prístavba školy, ktorá na čas vyriešila problémy s nedostatkom vyučovacích priestorov.
1. septembra 1993 vzniká nová forma štúdia: 8-ročné gymnázium. Nárast záujmu žiakov o gymnázium a zároveň pokles záujmu o učňovské odbory má za následok ďalšie zvyšovanie počtu tried. V súčasnosti má škola 17 tried, v ktorých študuje 412 žiakov v štvorročnej aj osemročnej forme.
V školskom roku 2023/2024 taktiež škola otvára nový študijný odbor bilingválne gymnázium v slovenskom a anglickom jazyku. Škola do prvého ročníka prijala 24 študentov.
Škola v rámci svojich 60. narodenín zmenila svoj názov na Gymnázium Dominika Tatarku na počesť jej bývalého absolventa a slovenského prozaika. Čestný názov bol schválený ministerstvom školstva a od 1. septembra 2024 nadobudol účinnosť dodatok zriaďovateľskej listiny, ktorým sa zmenil názov školy. 
Rozhľad.
Študenti majú možnosť prispievať svojimi článkami do školského časopisu Rozhľad. V posledných rokoch sa stal tento časopis úspešným na celom Slovensku a už tretí raz po sebe dosiahol ocenenie Zlaté Štúrovo. Časopis momentálne vychádza dvakrát do roka a študenti majú možnosť si ho predplatiť. Články zachytávajú dianie v škole a jej okolí ale tiež aj v spoločnosti. Každé vydanie má tiež vlastnú tému, na ktorú je adresovaných niekoľko článkov. Články tiež bývajú technického, vedeckého, športového či filozofického zamerania.
V posledných rokoch sa tiež rozbehla TV Rozhľad, pôsobiaca na platforme Youtube. Študenti môžu produkovať vlastné relácie. Okrem toho obsahuje rozhovory so žiakmi, učiteľmi, absolventami a aj záznamy rôznych školských akcií. Najaktívnejší študenti pôsobiaci v TV Rozhľad sa umiestnili v súťaži mediálnej tvorby MEDart 2023 v okruhu video na 3. mieste

</doc>
<doc id="296174" url="https://sk.wikipedia.org/wiki?curid=296174" title="Zoznam osobností Atén">
Zoznam osobností Atén

Toto je zoznam osobností spojených s Aténami:

</doc>
<doc id="296178" url="https://sk.wikipedia.org/wiki?curid=296178" title="Čelko">
Čelko

Čelko môže byť priezvisko:

</doc>
<doc id="296185" url="https://sk.wikipedia.org/wiki?curid=296185" title="Hotelová akadémia (Bratislava, Mikovíniho 1)">
Hotelová akadémia (Bratislava, Mikovíniho 1)

Hotelová akadémia je stredná odborná škola, ktorá je zameraná na výučbu a prípravu pracovníkov v oblasti hotelových a gastronomických služieb. Sídli na Mikovíniho ulici 1 v bratislavskej mestskej časti Nové Mesto.
Súčasná škola priamo nadväzuje na predchádzajúce školské inštitúcie, a to združenú hotelovú akadémiu, hotelovú školu a stredné odborné učilište spoločného stravovania.
Jednotlivé odbory je možné ukončiť maturitnou skúškou, výučným listom alebo maturitnou skúškou s výučným listom.

</doc>
<doc id="296190" url="https://sk.wikipedia.org/wiki?curid=296190" title="ZŠ s MŠ Slovenská Ves">
ZŠ s MŠ Slovenská Ves

Základnú školu s materskou školou v podtatranskej obci ležiacej pod Spišskou Magurou navštevujú žiaci nielen z obce, ale aj zo susedných obcí Výborná a Vojňany. Škola je plne organizovaná a v školskom roku 2009/2010 ju navštevuje 486 žiakov. Má 22 bežných tried a 4 špeciálne triedy. V poslednom období prechádza modernizáciou a to nielen čo sa týka budovy, ale aj inováciou výchovno-vzdelávacieho procesu, využívaním informačno-komunikačných technológií, skvalitňovaním interpersonálnych vzťahov. Pri škole funguje aj školský klub a školská jedáleň.
PhDr. Janka Hanigovská
Ing. Alena Mlynarčíková
Helena Halčínová

</doc>
<doc id="296198" url="https://sk.wikipedia.org/wiki?curid=296198" title="Chránené vtáčie územie Malá Fatra">
Chránené vtáčie územie Malá Fatra

Chránené vtáčie územie Malá Fatra je jedno z 5 najvýznamnejších území na Slovensku pre hniezdenie vtáctva. Vzniklo pre ochranu voľne žijúcich vtákov ako jedno z typov chráneného územia členskej krajiny Európskej únie s názvom NATURA 2000.
Územie bolo vyhlásené vládou Slovenskej republiky dňa 9. júla 2003. Výmera chráneného územia predstavuje a pokrýva väčšinu územia Krivánskej a Lúčanskej Malej Fatry. Je to štvrté najväčšie chránené vtáčie územie na Slovensku.
Dôvod ochrany.
Malá Fatra patrí medzi tri územia na Slovensku kde hniezdi: sokol sťahovavý ("Falco peregrinus"), orol skalný ("Aquila chrysaetos"), výr skalný ("Bubo bubo"), žlna sivá ("Picus canus"), kuvik kapcavý ("Aegolius funereus"), ďateľ bielochrbtý ("Dendrocopos leucotos"), ďateľ čierny ("Dryocopus martius"), muchárik bielokrký ("Ficedula albicollis"). Je tiež jedným z piatich hniezdiacich území pre skaliara pestrého ("Monticola saxatilis"). 
Územie bolo vyhlásené aj na základe faktu, že na tomto území hniezdi pravidelne viac ako 1% národnej populácie druhov ako rybárik riečny ("Alcedo atthis"), bocian čierny ("Ciconia nigra"), včelár lesný ("Pernis apivorus"), sova dlhochvostá ("Strix uralensis"), lelek lesný ("Caprimulgus europaeus"), ďateľ hnedkavý ("Dendrocopos syriacus"), chriašteľ poľný ("Crex crex"), kuvik vrabčí ("Glaucidium passerinum"), jariabok hôrny ("Bonasa bonasia"), strakoš sivý ("Lanius excubitor"), prepelica poľná ("Coturnix coturnix"), žltochvost lesný ("Phoenicurus phoenicurus"), muchár sivý ("Muscicapa striata"), tetrov hlucháň ("Tetrao urogallus"), tetrov hoľniak ("Tetrao tetrix"), ďateľ trojprstý ("Picoides tridactylus") a muchárik červenohrdlý ("Ficedula parva").

</doc>
<doc id="296200" url="https://sk.wikipedia.org/wiki?curid=296200" title="Pamätník americkej námornej pechoty">
Pamätník americkej námornej pechoty

Pamätník americkej námornej pechoty (známy tiež ako Pamätník Iwo Jima) je vojenský pomník venovaný všetkým členom zboru Americkej námornej pechoty, ktorí padli pri obrane krajiny od roku 1775. Nachádza sa pri Arlingtonskom národnom cintoríne vo Virgínii neďaleko hlavného mesta Washingtonu. Autorom súsošia je Felix de Weldon, ktorý použil ako predlohu svetoznámu fotografiu Joa Rosenthala "Vztyčovanie americkej zástavy na hore Suribači." Pomník predstavuje príslušníkov americkej námornej pechoty a námorníka, ktorí vztýčili vlajku USA na vrchu Suribači na ostrove Iwo Jima v Pacifiku: Sgt Michal Strank (narodený v Česko-Slovensku), Cpl Harlon Block, PFC Franklin Sousley, PFC Rene Gagnon, PFC Ira Hayes a John Bradley.
Pamätník odhalil prezident Dwight D. Eisenhower 10. novembra 1954, pri príležitosti 179. výročia založenia zboru námornej pechoty. V roku 1961 prezident Kennedy nariadil, aby nad pamätníkom viala nepretržite americká vlajka – ide o jedno z mála oficiálnych miest s touto poctou. 
29. júla 2008 oficiálne prevzala najmladšia sestra Michaela Stranka, Mary Pero, pred týmto pamätníkom listinu potvrdzujúcu americké občianstvo jej slávneho brata rusínskeho pôvodu.

</doc>
<doc id="296203" url="https://sk.wikipedia.org/wiki?curid=296203" title="Kresťanský komunizmus">
Kresťanský komunizmus

Ako kresťanskí komunisti sa označujú prívržencami rovnostárskych politických teórií v duchu komunizmu, ktorí tieto teórie zakladajú na kresťanských ideáloch a tradíciách. Odvolávajú sa napríklad na Ježišovu horskú kázeň a jeho rady rozdať majetok chudobným, prípadne na ideál zdieľanie majetku v ranej cirkvi, ako ho ukazujú Skutky apoštolov. Moderné teórie v duchu kresťanského komunizmu, ako niektoré prúdy teológie oslobodenia, sa snaží spojiť tieto biblické impulzy s marxistickou teóriou. Pozícia kresťanského komunizmu je však odmietaná ako hlavným prúdom marxizmu, ktorý je už od čias Karla Marxa vyhranene ateistický, tak aj rímskokatolíckou cirkvou, ktorá má tradične záporný vzťah ku komunizmu.

</doc>
<doc id="296206" url="https://sk.wikipedia.org/wiki?curid=296206" title="Bonnie a Clyde">
Bonnie a Clyde

Bonnie Parkerová (neprechýlene Bonnie Parker; * 1. október 1910 – † 23. máj 1934) a Clyde Barrow (* 24. marec 1909 – † 23. máj 1934) boli známi zločinci vodcovia skupiny, s ktorou precestovali centrálnu časť Spojených štátov amerických počas veľkej hospodárskej krízy (1929 – 1933). Americkou tlačou a čitateľskou verejnosťou bolo ich pôsobenie označované za „"éru verejného nepriateľstva"“ (public enemy era), ktorá prebiehala medzi rokmi 1931 a 1934. 
Aj keď sú dnes známe hlavne jeho bankové lúpeže "Clyde Barrow" preferoval skôr lúpežné prepadnutia malých obchodov alebo vidieckych čerpacích staníc. Odhaduje sa, že skupina zabila najmenej deväť policajtov a spáchala niekoľko vrážd civilistov. Napokon boli "Clyde" a "Bonnie" prepadnutí a zabití strážnikmi v Louisiane.
Clyde Barrow.
Clyde Barrow sa narodil v meste Ellis County v štáte Texas, blízko mesta Telico, ktoré leží južne od Dallasu. Bol piatym zo siedmich detí chudobnej farmárskej rodiny a prvýkrát ho zatkli na konci roku 1926. Druhýkrát bol zadržaný spolu so svojim bratom Marvinom "Buck" Barrowsom za zadržiavanie kradnutých moriakov. Clyde medzi rokmi 1927-29 vykrádal trezory, obchody a kradol autá. Po opakovaných zatknutiach ho v apríli 1930 chytili a poslali do väzenia Eastham Prison Farm. Vo väzení bol sexuálne zneužívaný svojim spoluväzňom, ktorého nakoniec zabil úderom do hlavy kusom rúry. Bola to jeho prvá vražda a po podmienečnom prepustení vo februári 1932 sa Clyde stal ešte ostrejším zločincom. Po väzenskej kariére sa sústreďoval na malé obchody, potraviny a čerpacie stanice, na ktorých prepady používal svoju obľúbenú zbraň - automatickú pušku M1918 Browning Automatic Rifle (BAR). Clydovou prioritou v živote údajne nebola sláva alebo zisk z bankových lúpeží, ale pomsta texaskému väzenskému systému, pre ktorý najviac trpel.
Bonnie Parkerová.
Bonnie Elizabeth Parkerová sa narodila v meste Rowena v štáte Texas, ako druhé z troch detí. Jej otec Charles bol murár a zomrel keď mala štyri roky. Presvedčila svoju matku Emmu, aby sa presťahovali do Južného Dallasu, kde žili v chudobe. Na strednej škole Bonnie vynikala v kreatívnom písaní, vyhrala krajskú súťaž v literatúre pre školu Cement City School a robila rozhovory s miestnymi politikmi. 25. septembra 1926, tesne pred jej šestnástymi narodeninami, sa vydala za Roya Thorntona. Ich spoločný život bol krátky; v januári 1929 sa od seba odlúčili, ale nikdy sa nerozviedli. Bonnie mala na ruke svadobný prsteň aj v deň svojej smrti. Reakcia jej manžela na jej smrť bola: „"Som rád, že zomreli, je to lepšie ako keby ich chytili."“ 5. marca 1933 bol Thornton odsúdený na päť rokov väzenia za vlámanie a 3. októbra 1937 bol zabitý strážnikmi, keď sa pokúšal o útek z väzenia Eastham Farm Prison.
Úloha Bonnie.
Úloha Bonnie Parkerovej bola predmetom sporu. Členovia skupiny W. D. Jones a Ralph Fults tvrdili, že ju nikdy nevideli vystreliť zo zbrane. Jones v roku 1968 spomínal: „"Počas piatich veľkých prestreliek, pri ktorých som bol s nimi, Bonnie ani raz nevystrelila z pištole."“ Mladšia sestra Clyda Marie urobila rovnaké vyhlásenie: „"Bonnie nikdy nevystrelila zo zbrane, iba nasledovala môjho brata bez ohľadu na to, kam šiel".“ Reputácia Bonnie ako cigaretu fajčiacej zlodejky, hoci Bonnie nikdy nefajčila, vznikla z fotografie, ktorú našla polícia a poslala ju do tlače. Jej záľuba pre kreatívne písanie našla vyjadrenie v básňach "The Story of Suicide Sal" a "The Trail's End".
Prvé stretnutie.
Ohľadne prvého stretnutia Bonnie a Clyda existuje veľa verzií. Tá najviac vierohodná hovorí, že Bonnie stretla Clyda v januári 1930. Zostala v Južnom Dallase, aby pomohla priateľke so zlomenou rukou a pracovala ako čašníčka v miestnom bare, kde na Clyda narazila prvý krát. Veľa historikov verí, že Bonnie bola do Clyda zaľúbená. Ostala mu oddaná počas ich kriminálnej činnosti, až do ich smrti.
Horúčka.
Prvé práce, prvé vraždy.
Počas väzby Clydovho brata Bucka v roku 1932 Clyde Barrow, Raymond Hamilton a ich skupina okrádali malé obchody a čerpacie stanice. V apríli 1932 bola Bonnie Parkerová zatknutá pri neúspešnom pokuse o krádež v meste Kaufman v štáte Texas, a následne ju uväznili. 30. apríla 1932 sa Barrow zúčastnil krádeže v meste Hilsboro v štáte Texas, pričom bol zabitý majiteľ obchodu J. N. Bucher. Na fotkách z tejto krádeže identifikovala manželka obete Clyda ako jedného zo strelcov. To bola prvá vražda, z ktorej bol obžalovaný. Medzitým bola Bonnie 17. júna 1932 krajskými vyšetrovateľmi zbavená viny a už o pár týždňov sa opäť pripojila ku Clydovi.
5. augusta 1932, počas návštevy Bonnie u svojej matky, Clyde, Hamilton a Everett Miligan popíjali alkohol v country bare v meste Stringtown v štáte Oklahoma napriek tomu, že pitie alkoholu bolo zakázané (zákon o prohibícii). Keď si ich šerif C. G. Maxwell so svojim zástupcom Eugeneom C. Moorom všimli na parkovisku, začala streľba, pričom Clyde usmrtil zástupcu. Bola to jeho prvá vražda príslušníka štátnych orgánov. Ďalším civilistom, ktorého Clyde zavraždil počas lúpeže v jeho obchode 11. októbra 1932, bol Howard Hall - v pokladni mal iba šesťdesiat dolárov.
W. D. Jones a Clyde boli priateľmi od detstva a na Vianoce roku 1932. Vtedy len 16-ročný Jones presvedčil Clyda, aby sa k ním mohol pridať a spolu opustili Dallas. Na ďalší deň zavraždili pri krádeži auta v meste Temple v štáte Texas Doyla Johnsona. O dva týždne neskôr, 6. januára 1933, Clyde zabil krajského zástupcu šerifa Malcolma Davisa, čo bola už piata vražda ich skupiny od apríla 1932.
Buck sa pridáva do skupiny.
22. marca 1933 bol Buck Barrow prepustený z väzenia a s manželkou Blanche, W. D. Jonesom, Clydom a Bonnie žili v dočasnom úkryte v meste Joplin v štáte Missouri. Buck a Blanche tam boli iba na návšteve, pričom sa snažili presvedčiť Clyda aby sa vzdal úradom.
Nevediac čo ich čaká, čelili 13. apríla miestni muži zákona v dvoch autách podozrivým pašerákom, ktorí žili v prenajatom apartmáne. Bolo paradoxné, že Clyde, "známy svojou chladnokrvnosťou počas streľby", mal viac skúsenosti z prestreliek, ako väčšina mužov zákona. On, Jones a Buck rýchlo zabili jedného zo strážnikov a smrteľne zranili ostatných, nastúpili do auta a ušli. Žijúci strážnici neskôr dosvedčili, že počas prestrelky vystrieľali štrnásť nábojov. Jeden z nich trafil Jonesa, jeden Clydov gombík na kabáte a ďalší škrabol Bucka, keď sa odrazil od steny.
Skupina unikla polícii v meste Joplin, ale jej členovia boli nútení sa vzdať svojich vecí v prenajatom apartmáne: Buckovej a Blanchinej manželskej zmluvy, Buckových prepúšťacích papierov z väzenia (len tri týždne starých), veľkého arzenálu, ručne napísanej básne a fotoaparátu s niekoľkými zvitkami filmu. Filmy bol vyvolané v novinách "The Joplin Globe" a obsahovali množstvo fotografií Clyda, Bonnie a Jonesa, medzi inými aj známu s Bonnie, ako fajčí cigaretu, drží pištoľ v ruke a odchádza po noviny. Za 3 mesiace prešli z Texasu až na ďaleký sever, do štátu Minnesota. Uniesli Dillarda Darbyho a Sophie Stoneovú aj s ich autom z mesta Ruston v štáte Louisiana, čo bol jeden z mála incidentov medzi rokmi 1932 a 1934, v ktorých uniesli úradníka alebo obeť lúpeže, a následne ho prepustili ďaleko od domova s peniazmi na návrat domov. V máji vylúpili banky v meste Lucerne v štáte Indiana a v meste Okabena v štáte Minnesota.
Kým fotky bavili čitateľov, gang bol „bol zúfalý a odrezaný od sveta“, ako napísala Blanche, keď bola vo väzení v roku 1930. Rastúca popularita prinášala do každodenného života ťažkosti, hlavne pri snahe zostať v anonymite.
V júni 1933 mali Jones a Bonnie blízko mesta Wellington v štáte Texas problémy s autom a následne autonehodu, pri ktorej si Bonnie poliala nohu kyselinou z akumulátora. Následkom popáleniny tretieho stupňa ťažko chodila a Clyde ju musel podopierať. Po ošetrení na blízkej farme pokračovali bez nej a pri následnej lúpeži zabili v meste Alma v štáte Arkansas Henryho D. Humphreya. Potom opäť unikli, navzdory zlému zdravotnému stavu Bonnie.
Platte City a Dexfield Park.
18. júla 1933 sa skupina nachádzala v Red Crown Tourist Court, južne od mesta Platte City v štáte Missouri. Tam si prenajali dve chatky prepojené garážami, ktoré stáli južne od hostinca, reštaurácie a obľúbeného miesta stretávok strážnikov. Majiteľ chatiek Neal Houser si pamätal, že Blanche zaregistrovala iba troch ľudí, ale všimol si, že z auta ich vystúpilo až päť. Šofér zaparkoval do garáže „gangsterským štýlom“, aby mohol rýchlo uniknúť a Blanche zaplatila radšej mincami, ako bankovkami. Ďalší deň si Houser všimol, že na oknách majú noviny a Blanche si opäť objednala päť jedál. Jej zovňajšok priťahoval pozornosť, nakoľko nebol typický pre ženu v tomto meste, čo stačilo na to, aby Houser privolal kapitána Williama Baxtera z diaľničnej stráže.
Keď Blanche Barrowová išla nakúpiť obväzy, jedlo a atropín sulfát na ošetrenie Bonninej nohy, lekárnik kontaktoval šerifa Holta Coffeyho, ktorý hliadkoval pri chatkách. Šerif sa spojil s kapitánom Baxterom, ktorý zavolal posily z Kansas City. O 11. hodine večer šerif Coffey viedol skupinu policajtov so samopalmi Thompson smerom k chatkám, ale prestrelka zo značnej vzdialenosti vyznela v prospech Clyda, ktorý spustil paľbu automatickou puškou BAR ("Browning Automatic Rifle"), ukradnutou 7. júla 1933 zo štátnej zbrojnice v meste Enid v štáte Oklahoma. Clyde trafil klaksón v obrnenom aute, čo zmiatlo policajtov, ktorí prestali strieľať a jemu sa podarilo utiecť.
O päť dní neskôr, 24. júla, sa Clydova skupina utáborila v opustenom Dexfield Parku, blízko mesta Dexter v štáte Iowa. Ich krvavé obväzy spozorovali občania a po ich obkľúčení strážnikmi a asi stovkou divákov sa opäť začala prestrelka. Clyde Barrow, Bonnie, W.D. Jones opäť unikli, Bucka a jeho manželku však polícia zatkla. Buck zomrel o päť dní neskôr v nemocnici Kings Daughters v meste Perry v Iowe na zápal pľúc po operácii pre utrpené zranenia. Hoci o mesiac Jones od páru odišiel, Barrow a Bonnie sa opäť spojili, držali sa v ústraní a kradli len pre dennú stravu. 22. novembra 1933 sa tesne vyhli zatknutiu, keď sa pokúsili stretnúť s rodinou blízko mesta Sowers v Texase, no tu ich už čakal šerif a vojaci. 
16. januára 1934 sa Clydeovi Barrowovi podarilo oslobodiť Henryho Methvina, Raymonda Hamiltona a niekoľkých ďalších odsúdených z väzenia Eastham Farm Prison. Texaský väzenský systém tak získal veľmi negatívnu publicitu a Clyde Barrow dosiahol vytúženú odvetu, o ktorú sa dlho pokúšal. Počas úniku z väzenia utiekol Joe Palmer, ktorého dolapením bol poverený Joe Crowson, a ktorého likvidácia mala pomôcť vylepšiť naštrbenú dôveru verejnosti. Väzenský veliteľ Lee Simmons musel sľúbiť, že všetkých utečencov dolapí alebo zlikviduje. Texaský úrad výkonu trestu kontaktoval kapitána Franka A. Hamera a snažil sa ho presvedčiť, aby sa zapojil do lovu na Barrowovu skupinu. Nakoniec Hamer súhlasil.
Podľa novín Easter Sunday zabili 1. apríla 1934 Barrow a Henry Methvin dvoch diaľničných strážcov v meste Grapevine v štáte Texas. Svedok povedal, že najprv začali strieľať strážnici, ale neskôr sa zistilo, že prvým strelcom bol Methvin. Barrow sa pridal, strieľajúc na druhého strážnika.
Smrť.
Bonnie a Clyde boli zabití 23. mája 1934 na opustenej ceste, blízko mesta Bienville Parish v štáte Louisiana. Pár bol zabitý dvoma strážnikmi z Louisiany a štyrmi z Texasu, keď sa pokúšali uniknúť. 
Texaskí strážnici:
Lousianskí strážnici: 
Skupina bola vedená strážnikom Hamerom, ktorý začal hľadať Bonnie a Clyda už 10. februára 1934. Nikdy predtým pár nevidel, ale nastražil na nich pascu; pozval ich na stretnutie, vydávajúc sa za rodičov Henryho Methvina (člena skupiny). Hamer získal zbrane značky BAR a 20 ochranných štítov. Študoval presuny Clydovej skupiny a zistil, že sa pohybujú v piatich centrálnych štátoch USA. Vedel, že keď porušili zákon v jednom, mohli sa jednoducho premiestniť do druhého, kde bola iná súdna právomoc. Barrow si svoje kroky dôsledne plánoval.
21. mája 1934 boli štyria členovia skupiny strážnika Hamera v meste Shreveport, štát Louisiana, kde zistili, že Bonnie a Clyde odišli s Methvinom do mesta Bienville Parish. Celá skupina, pozostávajúca z kapitána Hamera, šerifov Boba Alcorna a Teda Hintona (ktorý stretol pár v minulosti), ďalej strážnika B. M. „Manny“ Gaulta, šerifa mesta Bienville Parish Jordana Hendersona a jeho zástupcu Pretissa Oakleho, nastražili pascu na štátnej diaľnici č. 154, od mesta Gibsland až po mesto Sailes. Približne o 9:15 ráno 23. mája 1934 spozorovala skupina strážnikov ukrytá v kríkoch Clydov Ford V8. Vracal sa navštíviť Methvinovho otca. Strážnici začali strieľať a zabili Barrowa i Parkerovú. Paľbu podľa všetkého spustil Oakley, ktorý ranou do hlavy zabil aj Barrowa. Strážnici zaistili z auta špeciálne automatické samopaly, brokovnice a pištole. 
Vyhlásenie Teda Hintona a Boba Alcorna obsahuje toto: "Všetci strážnici mali zbrane. My sme začali strieľať najskôr zo samopalov, potom sme prešli na brokovnice. Auto vošlo do priekopy, prevrátilo sa a my sme strieľali, až kým nezastavilo. Bolo zahalené dymom a dokonca neskôr začalo aj horieť." Jeden zdroj povedal, že Bonnie a Clyde boli postrelení viac ako 50-krát, iný zasa, že to bolo „iba“ 25 krát. Nasledovala prehliadka auta, kde našli arzenál zbraní, ako rôzne druhy samopalov, pušiek, niekoľko tisíc nábojov a asi pätnásť sérii poznávacích značiek aut z rôznych štátov.
Auto aj s telami odviezli do firmy "Conger Furniture Store &amp; Funeral Parlor" blízko centrálnej vlakovej stanice štátu Illinois (Teraz je to múzeum Bonnie a Clydea). H. D. Darby (mladý človek, ktorý pracoval pre "McClure Funeral Parlor" v meste Ruston, štát Louisiana) a Sophie Stoneová prišli na identifikáciu tiel, nakoľko boli Barrowovou skupinou v apríli 1933 v meste Ruston unesení (a prepustení blízko mesta Waldo v Arkansase).
Pohreb.
Bonnie and Clyde si priali byť pochovaní jeden vedľa druhého., ale rodina Bonnie Parkerovej to nechcela dopustiť. Matka Bonnie chcela pozostatky svojej dcéry priniesť domov, ale dav, ktorý obkolesil ich dom, to znemožnil. Bonnie Parkerová bola pochovaná na cintoríne "Fishtrap", ale v roku 1945 boli jej pozostatky presunuté na cintorín "Crown Hill" v meste Dallas. 
Clydova rodina využila služby pohrebníctva "Sparkman-Holtz-Brand Morticians" v meste Dallas. Telá známej dvojice chcelo vidieť tisíce ľudí. Clyde Barrow je pochovaný na cintoríne "Western Heights" v meste Dallas, vedľa neho leží jeho brat Marvin.
Ford, v ktorom obaja zomreli, bol v júni 2009 vystavený v Primm Valley Resort and Casino v meste Primm, štát Nevada.
Spory a následky.
Hamer a Gault boli texasskí strážnici, Hinton a Alcorn dalasskí šerifovia, Jordan bol šerif mesta Bienville Parish a Oakley zástupca tohto mesta. Každý z nich mal v dolapení Bonnie a Clyda vlastnú úlohu a podiel, no presné informácie nie sú doteraz známe. Historici ako Phillips, Treherne a E. R. Milner neboli schopní nájsť zatykač na Bonnie Parkerovú. Zložky FBI obsahovali len jeden zatykač a to na Barrowa, ktorý ukradol auto. V roku 1979 bol publikovaný spis Teda Hintona o pasci, podľa ktorého strážnici držali Methvinovho otca Iva, ktorému bolo za mlčanlivosť ponúknuté odpustenie dvoch vrážd jeho syna. 
Prentiss Oakley, ktorý povolil streľbu na Bonnie a Clyda, bol jediným, ktorý to oľutoval verejne. Zbrane nájdené v aute patrili Lee Simmonsovi (podriadený Franka Hamera). Alcorn neskôr vrátil Barrowovej rodine saxofón; iné osobné veci boli vzaté strážnikmi a neskôr predané ako suveníry. Kufor plný peňaz bol z auta vzatý šerifom Jordanom. Pokým Hamer, Jordan a Hinton išli oznámiť šéfom čo sa stalo, Gault, Oakley a Alcorn stratili kontrolu nad davom, ktorý si odstrihol kúsok vlasov a šiat Bonnie, ktoré predali ako suveníry.
Následky.
Každý zo šiestich mužov získal odmenu 200,23 dolárov z pôvodných 26 000 dolárov, ktoré sľúbil Tedovi Hintonovi dallaský šerif Schmid. Väčšina sumy však išla štátu, kraju ale aj iným organizáciám. Vo februári 1935 začali dallaské úrady pojednávanie s dvadsiatimi rodinami a priateľmi, ktorí boli zatknutí a neskôr uznaní vinnými za napomáhanie Bonnie a Clydovi. Blanche Barrowová oslepla permanentne na ľavé oko a od prestrelky v Dexfield Parku (1933) bola držaná vo väzbe s obvinením na podozrenie z vraždy. Bola odsúdená na desať rokov, ale v roku 1939 bola podmienečne prepustená za dobré správanie. Vrátila sa do Dallasu, kde zanechala kriminálny život a žila so svojim otcom, o ktorého sa starala. V roku 1940 sa vydala za Eddieho Frasureho, dispečera v taxi firme, s ktorým žila až do jeho smrti v roku 1969. Warren Beatty sa snažil kúpiť práva na jej meno, ktoré chcel použiť vo filme Bonnie a Clyde. Zomrela vo veku 77 rokov 24. decembra 1988 na rakovinu a je pochovaná v Dallas's Grove Hill Memorial Park pod menom „Blanche B.Frasure“. 
Barrowovi kolegovia Raymond Hamilton a Joe Palmer utiekli v januári 1934 z väzenia Eastham, no boli chytení a obvinení z vraždy. Skončili 10. mája 1935 na elektrickom kresle väznice „Old Sparky“ v meste Huntsville v Texase. Barrowov chránenec W. D. Jones ušiel z Dexfield Parku v roku 1933, našiel si prácu ako zberač bavlny, no aj tak ho chytili a poslali späť do väznice v Dallase. Bol obvinený z vraždy Doyla Johnsona a odsúdený na 15 rokov. Bol zabitý 4. augusta 1974 žiarlivým priateľom ženy, ktorá mu chcela pomôcť utiecť. 
Ďalší chránenec Henry Methvin bol obvinený z vraždy a prepustený v roku 1942. V roku 1948 zaspal opitý na železničných koľajniciach a bol usmrtený prechádzajúcim vlakom. Jeho otec Ivy bol zabitý v roku 1946. Frank Hamer sa vrátil do normálneho života ako konzultant pre spoločnosti, predávajúce ropu. Zomrel v roku 1955 ako sedemdesiatročný. Bob Alcorn zomrel 23. mája 1964, presne 30 rokov od dňa smrti Bonnie a Clyda.
Festival Bonnie a Clyda.
Každý rok je organizovaný v meste Gibsland festival blízko miesta smrti Bonnie a Clyda. Nachádza sa tu aj obchod so suvenírmi. 
Bonnie and Clyde v médiach.
Bonnie Parker and Clyde Barrow boli prvými kriminálnymi celebritami modernej doby. V meste Joplin v apríli 1933 našla polícia niekoľko filmov, poéziu a fotografie, zobrazujúce pár s W. D. Jonesom v zaujímavých pózach. Báseň „"Suicide Sal"“ sa stala populárnou. O dva dni boli fotky aj báseň zverejnené v novinách po celej krajine. Šesť týždňov pred tým, ako bol pár zabitý, Barrow napísal list úradníkovi Henrymu Fordovi, ktorému sa chválil, že má jeho auto. Hoci nie je dokázané, že list je od Clyda, dodnes sa nachádza vo Fordovom múzeu. 
Muzikál.
V roku 1999 vytvoril Japonec Takarazuka Revue muzikál, ktorý rozprával príbeh o Bonnie a Clydovi. V hlavných úlohách hrali Tatsuki Koju a Hitomi Tsukikage.
Historická perspektíva.
Aj keď už prešlo veľa rokov od smrti Bonnie a Clyda, historici udalosti stále skúmajú. Najznámejší je E. R. Milner, historik, spisovateľ a expert na ich éru, ktorý napísal knihu "The Lives and Times of Bonnie a Clyde".

</doc>
<doc id="296207" url="https://sk.wikipedia.org/wiki?curid=296207" title="Irisbus Citybus 18M">
Irisbus Citybus 18M

Irisbus Citybus 18M (skôr Karosa Citybus 18M, pôvodne Renault Agora) je model mestského kĺbového nízkopodlažného autobusu, ktorý vyrábala spoločnosť Karosa Vysoké Mýto spoločne s francúzskym podnikom Renault v rámci koncernu Irisbus. Táto verzia, odvodená zo štandardného autobusu Irisbus Citybus 12M, bola v Česku vyrábaná v rokoch 2001 až 2005, produkcia týchto autobusov vo Francúzsku bola začatá už v 90. rokoch 20. storočia.
Konštrukcia.
Kĺbová verzia Citybusu, Citybus 18M (číslo znamená približnú dĺžku v metroch), konštrukčne vychádza zo štandardného vozidla Citybus 12M. Ide o trojnápravový nízkopodlažný autobus s polosamonosnou karosériou, ktorá bola najprv zmontovaná do skeletu a potom prešla ošetrením proti korózii (kataforéza), nalakovaním a oplechovaním. Karoséria sa skladá z dvoch častí, ktoré sú navzájom spojené kĺbom a krycím mechom. Rám podvozku je vytvorený z oceľových nosníkov a priečok, bočnice a strecha sú vyrobené zo zváraných ťahaných profilov a oplechované. Zatiaľ čo zadné čelo tvorí jeden panel sklolaminátu, predné čelo je vyrobené z uzavretých profilov, ktoré sú pokryté plechom a plastom. Motor a prevodovka sú umiestnené v mohutnej zadnej časti, hnacou nápravou je zadná. Okná sú lepené, len predné sklo je uchytené v gumovom profile. V pravej bočnici sa nachádzajú štyri dvojkrídle skladacie dvere, v každom článku vždy dvoje. Priestor pre kočík je umiestnený u druhých a tretích dverách. Sedačky pre cestujúcich sú plastové čalúnené. Výška podlahy je v celom prednom článku a pri tretích dverách nad vozovkou, v zadnej časti zadného článku postupne prechádza až na . Nástupnú výšku môže vodič ešte znížiť pomocou tzv. kneelingu (naklonenie vozidla pre jednoduchšie nastupovanie).
V roku 2004 bol interiér vozidla zmodernizovaný. Kĺbový variant Citybusu bol vyrábaný tiež vo verzii CNG (pohon zemným plynom). Karoséria Citybusu 18M bola tiež použitá pre prototyp trolejbusu Škoda 25Tr Irisbus.
Výroba a prevádzka.
Vo Francúzsku boli kĺbové Citybusy vyrábané už od 90. rokov 20. storočia. Prvý český Citybus 18M opustil brány Karosy v roku 2001, od roku 2002 nasledovala sériová výroba, ktorá bola ukončená roku 2005. Vtedy bol Citybus 18M nahradený modelom Irisbus Citelis 18M.
V Česku jazdia kĺbové Citybusy (např. Hradec Králové, Tábor, Ústí nad Labem, Zlín), najviac ich je v prevádzke v Prahe. Na Slovensku byly Citybusy 18M dodány do Prešova a Spišské Nové Vsi.

</doc>
<doc id="296215" url="https://sk.wikipedia.org/wiki?curid=296215" title="George Davison">
George Davison

George Davison (* 19. september 1854 Lowestoft, Veľká Británia – † 26. december 1930 Antibes, Francúzsko) bol britský fotograf.
Život a dielo.
Hoci George Davison pochádzal z chudobnej rodiny lodného tesára, dostalo sa mu dobrého vzdelania a v roku 1874 sa stal štátnym úradníkom v londýnskom Somerset House.
Začal fotografovať v roku 1885, kedy tiež vstúpil do fotografického spolku "Camera Club". Svoje fotografie vystavoval už v nasledujúcom roku na výstave "Fotografickej spoločnosti", kam bol prijatý za člena. V počiatkoch svojej tvorby bol ovplyvnený naturalistickou fotografiou, najmä P. H. Emersonom.
Davison experimentoval s rôznými technikami a procesmi a od naturalistickej fotografie sa skoro odklonil. Ako jeden z prvých fotografov začal využívať dierkovú kameru pre vytváranie piktorialistických fotografií. Roku 1890 vytvoril snímku nazvanú "Cibuľové pole" ("The Onion Field"), pôvodný názov fotografie však bol ("An Old Farmstead"), bez ostrých kontúr na drsnom papieri, takže vyvolával dojem, že ide o maľbu. Býva považovaný za prvú impresionistickú fotografiu. Davisonove fotografie sa však stali predmetom polemík a sporov vo "Fotografickej spoločnosti", z ktorej nakoniec vystúpil, a spolu s ďalšími stúpencami založil v roku 1892 fotografický spolok "The Linked Ring Brotherhood".
V roku 1889 ponúkol George Eastman Davisonovi miesto riaditeľa londýnskej pobočky firmy "Eastman Photographic Materials Company". To bol začiatok dlhodobého zväzku Davisona s Eastmanom a firmou Kodak. Roku 1897 opustil miesto štátneho úradníka a stal sa námestníkom riaditeľa "Eastman Photographic Materials Company". Jeho prvou úlohou v novej funkcii bolo zorganizovať veľkú súťaž a výstavu amatérskej fotografie. Výstava mala veľký úspech – počas troch týždňov ju v Londýne navštívilo viac než 25 tisíc návštevníkov.
V roku 1898 sa stal Davison zástupcom riaditeľa firmy Kodak a o dva roky neskôr jej riaditeľom. Aj napriek svojmu pracovnému vyťaženiu fotografoval a vystavoval až do roku 1911.
George Davison sa zaujímal o sociálne reformy, čo ho priviedlo ku kontaktom na anarchistov. Preto ho Eastman vyzval v roku 1908 na odstúpenie z funkcie riaditeľa. Davison zostal členom správnej rady do roku 1912, kedy firmu Kodak opustil. Presťahoval sa do Harlechu v severnom Walese, v dvadsiatych rokoch potom zo zdravotných dôvodov do Antibes v južnom Francúzsku, kde v roku 1930 zomrel.

</doc>
<doc id="296240" url="https://sk.wikipedia.org/wiki?curid=296240" title="US Marine Corps Memorial">
US Marine Corps Memorial



</doc>
<doc id="296245" url="https://sk.wikipedia.org/wiki?curid=296245" title="Sluka">
Sluka

Sluka:

</doc>
<doc id="296250" url="https://sk.wikipedia.org/wiki?curid=296250" title="Spojená škola internátna (Svidník, Partizánska 52)">
Spojená škola internátna (Svidník, Partizánska 52)

Spojená škola Svidník je stredná škola v Svidníku, ktorá vznikla spojením miestnej ZŠ na Centrálnej ulici a Obchodnej akadémie Svidník.
Súčasnou riaditeľkou je Jana Drábová.
História.
Po zriadení základnej školy 3. septembra 1976 sa prvým riaditeľom stal Štefan Čabrej. V roku 1986 bola škola premenovaná na "ZŠ armádneho generála L. Svobodu" po prezidentovi republiky Ludvíkovi Svobodovi.
V roku 1995 bola na "Strednej priemyselnej škole odevnej vo Svidníku" založená elokovaná trieda Obchodnej akadémie Bardejov. O rok neskôr, 1. septembra 1996 vznikla samostatná "Obchodná akadémia Svidník" so sídlom v priestoroch II. základnej školy. Prvým riaditeľom tejto školy bol Peter Riško. V ďalších školských rokoch pribúdali po dve triedy v študijnom odbore obchodná akadémia.
V histórii školy bol prelomový rok 2005, vtedajší riaditeľ Jaroslav Ivančo, podnietil zriadenie nového 5ročného študijného odboru "hotelová akadémia" v rámci obchodnej akadémie.
Od 1. júla 2005 sa zmenila pôsobnosť školy a vznikla "Spojená škola", ktorá je tvorená ZŠ a obchodnou akadémiou.
Súčasnosť školy.
Na škole od roku 2002 vychádza školský časopis "Centráčik". V roku 2007 rovnomenný školský zbor vydal vlastné CD.

</doc>
<doc id="296253" url="https://sk.wikipedia.org/wiki?curid=296253" title="Robert Demachy">
Robert Demachy

Robert Demachy (* 7. júl 1859, Saint-Germain-en-Laye, Francúzsko – † 29. december 1936, Hennequeville) bol francúzsky fotograf.
Život a tvorba.
Robert Demachy pochádzal z bohatej rodiny francúzskeho bankára. Mal hudobné a výtvarné nadanie, najviac sa však venoval fotografovaniu. Roku 1894 vystavoval svoje fotografie, vtedy ešte v realistickom štýle, na prvom salóne parížskeho "Photo-Clubu". Potom začal používať techniku uhľotlače, neskôr gumotlače a olejotlače, a tiež upravoval negatívy ručnými zásahmi. Stal sa popredným a rešpektovaným predstaviteľom impresionistického piktorializmu.
V roku 1914 náhle prestal fotografovať a dokonca odmietol urobiť snímky svojich vnúčat. Do konca svojho života potom žil v ústraní vo svojom vidieckom sídle v Hennequeville, kde sa venoval kresleniu a medirytine. Časť svojich fotografií zničil a časť venoval parížskemu "Photo-Clubu" a londýnskej "Kráľovskej fotografickej spoločnosti".

</doc>
<doc id="296263" url="https://sk.wikipedia.org/wiki?curid=296263" title="Základná škola (Bratislava, Dudova 2)">
Základná škola (Bratislava, Dudova 2)

Základná škola Dudova 2 je základná škola v Bratislave, v mestskej časti Petržalka na Dudovej ulici. 
Je najstaršou sídliskovou školou v tejto mestskej časti a svoju prevádzku začala 1. septembra 1977 pod názvom Základná škola Bierutova 17. V tom čase bola známa triedami s vyučovaním nemeckého jazyka. Po politických zmenách došlo 1. apríla 1991 k premenovaniu ulice, na ktorej škola stála, na Dudovu. V roku 1998, v dôsledku populačného vývoja v Petržalke, došlo k zlúčeniu základných škôl na Dudovej ulici 2 a na Dudovej ulici 4. Škola má dve telocvične, 24 tried, 5 špeciálnych učební, drevársku dielňu zameranú na rozvíjanie technického myslenia detí. Výchovno-vzdelávací proces na ZŠ počas jej histórie absolvovalo viac ako 2500 žiakov. V škole sa nachádza aj súkromná materská škôlka Krtko.
Škola opakovane získala od UNICEFu titul "Škola priateľská deťom", získala certifikát "Škola podporujúca zdravie" od Ministerstva školstva a realizuje projekty "Infovek" a "Otvorená škola". Inštitúcia bola menovaná ako Škola roku 2015.

</doc>
<doc id="296264" url="https://sk.wikipedia.org/wiki?curid=296264" title="Sluka prostredná">
Sluka prostredná



</doc>
<doc id="296265" url="https://sk.wikipedia.org/wiki?curid=296265" title="Močiarnica prostredná">
Močiarnica prostredná



</doc>
<doc id="296266" url="https://sk.wikipedia.org/wiki?curid=296266" title="Močiarnica lúčna">
Močiarnica lúčna



</doc>
<doc id="296267" url="https://sk.wikipedia.org/wiki?curid=296267" title="Sluka mekotavá">
Sluka mekotavá



</doc>
<doc id="296269" url="https://sk.wikipedia.org/wiki?curid=296269" title="Stredná odborná škola (Rožňava, Hviezdoslavova 5)">
Stredná odborná škola (Rožňava, Hviezdoslavova 5)

Stredná odborná škola Hviezdoslavova, v Rožňave bola štátna škola s vyučovacím jazykom slovenským. Poskytuje úplné stredné odborné vzdelanie (vyššie sekundárne vzdelanie) a stredné odborné vzdelanie (sekundárne). Zriaďovateľom školy je Košický samosprávny kraj.
História školy.
Škola v roku 2009 oslavuje 60. výročie vzniku školy. 1. septembra 1948 bol slávnostne otvorený školský rok 1948/1949 Ústavu baníckeho dorastu. Nariadením vlády z 31. januára 1957 sa zriadili trojročné odborné učilištia, na čele ktorých boli vedúci učilíšť. Tak vzniklo Stredné odborné učilište banícke, ktoré preberajú Spišské železnorudné bane. Rozhodnutím zo dňa 30. augusta 1980 sa zriadilo Stredné odborné učilište banícke v Rožňave. Od školského roku 1983/84 sa otvoril štvorročný študijný odbor mechanik strojov a zariadení. V školskom roku 1988/89 sa vybudovala učebňa výpočtovej techniky, vybavená 15 počítačmi PMD85 pre výučbu učebného odboru elektromechanik. V školskom roku 1990/91 sa zmenil názov na Stredné odborné učilište, pretože sa zrušila výučba všetkých baníckych odborov. Začalo sa s výučbou nových učebných a študijných odborov. V roku 2003 sa škola zapojila do projektu národnej spoločnosti CISCO v spolupráci s Technickou univerzitou v Košiciach, fakultou elektrotechniky a informatiky. V školskom roku 2008/2009 sa zmenil názov školy na Strednú odbornú školu.

</doc>
<doc id="296270" url="https://sk.wikipedia.org/wiki?curid=296270" title="Stredná odborná škola technická (Humenné, Družstevná 19)">
Stredná odborná škola technická (Humenné, Družstevná 19)

Stredná odborná škola technická v Humennom je štátna škola s vyučovacím jazykom slovenským. Škola poskytuje podľa klasifikácie ISCED úplné stredné odborné vzdelanie (vyššie sekundárne vzdelávanie) a stredné odborné vzdelanie (sekundárne). Zriaďovateľom školy je Prešovský samosprávny kraj.
História.
História SOU chemického v Humennom (predchodcu dnešnej Strednej odbornej školy technickej v Humennom) sa začala písať koncom päťdesiatych rokov. Vtedy na východnom Slovensku vznikol a rozrástol sa veľký chemický kombinát Chemko so sídlom v Strážskom. Paralelne sa budoval chemický priemysel aj v Humennom. Existencia týchto dvoch rozrastajúcich sa chemických podnikov si vyžadovala kvalifikovaných pracovníkov. Do roku 1959 školili učňov pre Chemko iné podniky, napr. Chemosvit vo Svite či Syntézia v Pardubiciach. V roku 1959 na základe rozhodnutia vtedajšieho Ministerstva chemického priemyslu bolo v Humennom zriadené Odborné učilište pri n. p. Chemko Strážske. V roku 1970 sa učilište stalo Stredným odborným učilišťom generálneho riaditeľstva výrobno-hospodárskej jednotky Slovchémie. Formou denného a večerného štúdia poskytovalo aj úplné stredoškolské vzdelanie. V roku 1992 vznikla pri SOUCH v Humennom SPŠ. Svojou existenciou obohatila možnosti poskytovaného odborného vzdelávania v Humennom i v priľahlých okresoch Medzilaborce a Snina. V roku 2004 spojením oboch pôvodných škôl do jedného celku vznikla Združená stredná škola v Humennom. Po prijatí nového školského zákona, ktorý vstúpil do platnosti 1. septembra 2008, škola zmenila svoj názov na Stredná odborná škola. Od 1. januára 2009 nesie pomenovanie Stredná odborná škola technická v Humennom.
Vzdelávanie.
Na škole v školskom roku 2009/2010 študuje 473 žiakov v 20 triedach.

</doc>
<doc id="296272" url="https://sk.wikipedia.org/wiki?curid=296272" title="Bam">
Bam

Bam môže byť:
BAM môže byť:

</doc>
<doc id="296273" url="https://sk.wikipedia.org/wiki?curid=296273" title="BAM">
BAM



</doc>
<doc id="296278" url="https://sk.wikipedia.org/wiki?curid=296278" title="Spojená škola Juraja Henischa">
Spojená škola Juraja Henischa

Spojená škola Juraja Henischa 
Škola pozostáva z 2 organizačných zložiek:
Gymnázium bolo založené v roku 1992 a do spustenia školskej reformy bolo zamerané na informatiku.
Stredná odborná škola polytechnická pôsobí v našom okrese už viac ako 30 rokov, počas ktorých vychovala už stovky absolventov.
"Adresa školy:" 
Spojená škola Juraja Henischa
Slovenská 5
085 01 Bardejov 

</doc>
<doc id="296279" url="https://sk.wikipedia.org/wiki?curid=296279" title="Gymnázium duklianskych hrdinov">
Gymnázium duklianskych hrdinov

Gymnázium duklianskych hrdinov vo Svidníku je štátna všeobecno-vzdelávacia škola, ktorej hlavným poslaním je príprava študentov na vysokoškolské štúdium v študijných odboroch:
História školy.
14. september 1948 je považovaný za dátum zriadenia Štátneho ruského gymnázia vo Svidníku. Boli zriadené dve triedy gymnázia s vyučovacím jazykom ruským. Podľa dostupných zdrojov ako prvý riaditeľ sa uvádza Alexander Levin a následne P. Rastorgujev.
Na počesť 5. výročia Karpatsko – duklianskej operácie na ktorej sa zúčastnil aj generál Rašil bolo gymnázium premenované na Ruské gymnázium pamiatky Dukelských hrdinov vo Svidníku. Riaditeľom v tomto školskom roku bol Peter Bunganič, ktorý po odchode z nášho gymnázia pôsobil na FF UPJŠ v Prešove ako docent na Katedre ukrajinského jazyka a literatúry (autor známeho Slovensko - ukrajinského slovníka).
30. augusta 1951 uznesením Konferencie učiteľov Svidníckeho okresu došlo k zmene vyučovacieho jazyka z ruštiny na ukrajinský jazyk. Až v školskom roku 1969/70 bola na škole zriadená prvá slovenská trieda s počtom žiakov 25 žiakov. V roku 1973 sa mení názov školy na Gymnázium Dukelských hrdinov vo Svidníku. Po revolúcii v r. 1989 dochádza k mnohým zmenám.
Od roku 1990 na škole existujú 3 triedy v ročníku, jedna s vyučovacím jazykom ukrajinským a dve triedy s vyučovacím jazykom slovenským. Od roku 1999 sa na škole vyučuje len v slovenskom jazyku.
Súčasnosť.
Na škole študuje 302 študentov v 12 triedach, vyučuje 25 pedagógov a o prevádzku vrátane školskej jedálne sa stará 10 nepedagogických pracovníkov.
Gymnázium DH je od roku 2002 jednou z LCNA (Local Cisco Networking Academy). Naši študenti v rámci nepovinného predmetu „Sieťové technológie“ majú možnosť získať vedomosti z oblasti informačných technológií. Študenti programu sieťových akadémií majú príležitosť zúčastniť sa na výnimočnom vzdelávacom procese, ktorý má vysokú kvalitu, on-line vzdelávacie materiály a zadania, školených inštruktorov, praktické laboratórne cvičenia a výučbový proces, ktorý umožňujú interaktívnu komunikáciu s inštruktorom.

</doc>
<doc id="296292" url="https://sk.wikipedia.org/wiki?curid=296292" title="Alonso Edward">
Alonso Edward

 
 
Alonso Edward (* 8. december 1989, Panama, Panama) je panamský atlét, ktorý sa venuje behom na 100 metrov a 200 metrov.

</doc>
<doc id="296294" url="https://sk.wikipedia.org/wiki?curid=296294" title="Základná škola (Partizánske, Malinovského 1160/31)">
Základná škola (Partizánske, Malinovského 1160/31)

Základná škola, Malinovského 1160/51, Partizánske je základná škola v Partizánskom.
Základná škola na Malinovského ul. v Partizánskom je najmladšou školou v 25-tisícovom meste Partizánske. Je situovaná pod horou. Bola otvorená v školskom roku 1989/1990 na sídlisku Šípok, v okrajovej časti mesta. V blízkosti školy je zastávka MHD, pastoračné centrum a dve predškolské zariadenia.
Škola je plno organizovanou školou s nultým až deviatym ročníkom. Súčasťou školy je aj školský klub detí. Pod správu školy patrí aj viacúčelové ihrisko, ku ktorému je vybudovaný chodník z areálu školy. Keďže v regióne je veľa zahraničných firiem, dôraz je kladený na výučbu cudzích jazykov a informatiky. Časová dotácia týchto predmetov je posilnená voľnými hodinami. V blízkom okolí je to jediná škola so skupinovou integráciou.
Na škole prebiehajú dlhodobo projekty: Stop fajčeniu, aktívne globálne školy, Infovek, e-Twinning, Nadácia Orange, psychosociálny výcvik žiakov deviateho ročníka, diskusný klub v spolupráci s pedag.-psych. poradňou.
Súčasnou riaditeľkou školy je Alena Barancová.

</doc>
<doc id="296298" url="https://sk.wikipedia.org/wiki?curid=296298" title="Obchodná akadémia Dušana Metoda Janotu">
Obchodná akadémia Dušana Metoda Janotu

Obchodná akadémia Dušana Metoda Janotu je stredná škola nachádzajúca sa na Ulici 17. novembra č. 2701 v Čadci. Je najstaršou odbornou školou na Kysuciach. Vznikla 1. septembra 1945 ako Štátna obchodná škola. 1. septembra 1958 sa škola stala strednou ekonomickou školou a v roku 1990 sa stala obchodnou akadémiou. Pri príležitosti 60. výročia založenia školy dostala názov „Obchodná akadémia Dušana Metoda Janotu“. Dušan Metod Janota je známou osobnosťou najmä v oblasti ochrany prírody a pamiatkárstva.
História školy.
1. septembra 1945 bol slávnostným "Veni sancte spiritus" otvorený prvý školský rok na Štátnej obchodnej škole v Čadci. Škola bola prvý rok umiestnená v kresliarni Štátnej meštiackej školy v Čadci, na druhý rok sa škola presťahovala do budovy pri moste, dostala od MNV len prvé poschodie s dvoma miestnosťami a strojovňou. 28. júna 1947 sa vydali prvé vysvedčenia.
Súčasnosť školy.
V súčasnosti škola sídli v novom modernom areáli na Ulici 17. novembra č. 2701 v Čadci. Jej súčasťou je telocvičňa, účtovné stredisko, od septembra 2003 je v prevádzke aj školská jedáleň. V súčasnosti prebieha rekonštrukcia školy, opravila sa strecha, vymenili okná, ale hlavne sa buduje bezbariérový prístup.
Škola spolupracuje s rôznymi závodmi a inštitúciami (prax), zapája sa do medzinárodných projektov spolu s inými európskymi školami, je výborne vybavená audiovizuálnou a výpočtovou technikou, o čom svedčia odborné učebne, z ktorých sú 3 počítačové, 3 strojopisárne (už tiež vybavené počítačmi), 7 jazykových (z toho jedna je vybavená počítačmi), 2 cvičné firmy a od októbra 2009 je k dispozícii úplne nová multimediálna učebňa.

</doc>
<doc id="296299" url="https://sk.wikipedia.org/wiki?curid=296299" title="Quoridor">
Quoridor

Quoridor je abstraktná dosková hra pre dvoch až štyroch hráčov, ktorú v roku 1997 vymyslel Mirko Marchesi. Quoridor vyhral cenu "Mensa Mind Game Award" a tiež cenu "Hra roku" v USA, Francúzsku, Kanade a Belgicku. 
História.
Hra Quoridor je založená na staršej hre s názvom Blockade od rovnakého autora z roku 1970. Mirko Marchesi vytvoril v roku 1995 ďalšiu verziu tejto hry pod názvom Pinko Pallino. Pinko Pallino sa hrá medzi dvomi hráčmi na doske 11x11, so 42 zátarasmi a mierne upravenými pravidlami. 
V roku 2004 vyšla hra Quoridor v detskej verzii pod názvom Quoridor Kid so zmenšenou hracou doskou na 7x7, v ktorej sú pešiaci nahradení myškami. 
Pravidlá.
Hracia doska sa skladá z 81 polí (9x9). Každý hráč má vlastného pešiaka, ktorý sa na začiatku hry nachádza v strede rady, ktorá ja ku hráčovi najbližšie. Ak hrajú dvaja hráči, pešiaci sú umiestnení na protiľahlých stranách hracej dosky. Hráči majú okrem pešiakov k dispozícii 20 zátarasov, ktoré si medzi seba rozdelia podľa počtu hráčov. Zátarasy sa dajú umiestňovať medzi hracie polia. Každý zátaras má dĺžku dvoch polí hracej dosky. 
Počas hry hráči striedavo vykonávajú jednotlivé ťahy. V každom ťahu môže hráč buď umiestniť zátaras, alebo posunúť svojho pešiaka o jedno pole v ortogonálnom smere. V prípade, že hráčov pešiak sa nachádza vedľa súperovho, môže ho preskočiť. Ak sa za súperovým pešiakom nachádza ďalší pešiak (pri hre medzi tromi alebo štyrmi hráčmi) alebo zátaras, hráč môže preskočiť až na ďalšie voľné pole vedľa súperovho pešiaka. Zátaras nesmie byť umiestnený tak, aby pešiakovi nezostala žiadna voľná cesta na druhú stranu hracej dosky. 
Cieľom hry je doviesť svojho pešiaka na protiľahlú strahu hracej dosky. Víťazí ten hráč, ktorý ako prvý dostane svojho pešiaka na ľubovolné pole v poslednej rade na opačnej strane hracej dosky.

</doc>
<doc id="296310" url="https://sk.wikipedia.org/wiki?curid=296310" title="Základná škola (Bytča, Eliáša Lániho 261/7)">
Základná škola (Bytča, Eliáša Lániho 261/7)

Základná škola, Eliáša Lániho 261/7, Bytča je základná škola v Bytči.
História školy.
Štátna meštianska škola vo Veľkej Bytči vznikla v roku 1928 pri príležitosti 10. výročia vzniku Československa. Projekt stavby urobil ing. arch. Peter Kropáček z Prahy a so stavbou sa začalo 26. októbra 1926. 28. októbra 1926 žiaci školy a učiteľský zbor so zástupcami obce i občianstva vykonalo prvý výkop. Prvý školský rok sa začal 1. septembra 1928 a v tom roku školu navštevovalo 258 žiakov.
28. októbra 1928 na pamätný deň 10. výročia vzniku ČSR bola zasadená jubilejná lipa na školskom dvore (lipa strieborná).

</doc>
<doc id="296311" url="https://sk.wikipedia.org/wiki?curid=296311" title="Základná škola (Bratislava, Sokolíkova 2)">
Základná škola (Bratislava, Sokolíkova 2)

Základná škola na Sokolíkovej ulici 2 sa nachádza v mestskej časti Bratislavy – v Dúbravke. Bola založená 2. septembra 1974. 
Prvým riaditeľom tejto základnej školy bol PaedDr. Ján Galbavý, ktorého v roku 1977 vystriedala p. riaditeľka Oľga Janáková. Jej snaha vybudovať školu s rozšíreným vyučovaním cudzích jazykov s posilnenými hodinami konverzácie v nemeckom jazyku bola úspešná, kvalitná výučba bola zabezpečená aj zahraničnými lektormi z Nemecka. Škola nadviazala družobné kontakty so základnými školami v Halle/Andersalle, v Kyjeve a vo Vrchlabí, ktoré umožňovali výmenné pobyty žiakov a pedagógov školy. Bol vybudovaný športový areál, odborné učebne prírodopisu, chémie, fyziky, technickej výchovy a aj prvá počítačová učebňa s desiatimi PC (PMD), určená na krúžkovú činnosť.
V roku 1990 sa stala riaditeľkou školy Mgr. Kvetoslava Ambrusová. Jej prvoradým záujmom bola vysoká kvalita výchovno-vzdelávacieho procesu, rozšírenie výučby cudzích jazykov o anglický jazyk, hľadanie nových možností zefektívnenia výučby.
Škola sa stala v roku 1999 pilotnou školou projektu Infovek a zapojila sa do projektu Štátneho pedagogického ústavu "Informatizácia na základných školách". V rámci projektu vznikali a boli overované pedagogické materiály z oblasti informatiky a implementácie digitálnych technológií do vyučovania. Skúsnosti z informatizácie školy vzbudili v pedagogickej verejnosti veľký záujem, a tak na škole prebiehali ukážkové hodiny, metodické dni a v spolupráci s Metodicko-pedagogickým centrom aj školenia v oblasti implementácie IKT do vyučovania. Už v roku 2001 za zavádzanie IKT do výchovno-vzdelávacieho procesu škola obdržala Cenu za najaktívnejšiu školu od asociácie Infovek Slovensko.
Aktivity školy sú priebežne zverejňované na jej web stránke, ktorá bola za svoj obsah ocenená v Súťaži o najlepšiu web stránku školy za rok 2002 a 2004.
Na ZŠ Sokolikova v Bratislave je dnes výučba cudzích jazykov a používanie digitálnych technológií prirodzenou súčasťou výchovno-vyučovacieho procesu, čo sa premieta aj do metód a foriem predmetov ISCED1 a ISCED2. Na škole je vybudovaných päť multimediálnych učební, ktoré žiaci pravidelne využívajú pri výučbe predmetov. Mnohé vyučovacie hodiny sú odučené s pomocou dataprojekora či virtuálnej tabule. Klasifikačný hárok nahradila internetova žiacka knižka.
Na základe nadobudnutých skúseností z využívania digitálnych technológií na tejto základnej škole bol vypracovaný vzorový plán pre nový predmet Štátneho vzdelávacieho programu Informatika, ktorý bol prezentovaný na stretnutí ÚPKI Štátneho pedagogického ústavu v Bratislave a následne na školeniach multiplikátorov predmetov Štátneho vzdelávacieho programu v Pezinku, Banskej Bystrici, Košiciach a na konferencii RAABE v Bratislave.
Rozvoju školy je nápomocný realizovaný projekt „Inovatívne a reformné kroky na ceste do budúcnosti základnej školy“, ktorý je spolufinancovaný z ESF, OP Vzdelávanie, výzva Premena tradičnej školy na modernú pre Bratislavský kraj, ktorého prijímateľom je m. č. Bratislava – Dúbravka. V rámci projektu učitelia hľadajú také postupy vo vyučovaní, ktoré by urobili učivo pre žiakov pútavejšie, názornejšie, aktuálnejšie.
Zameranie školy.
Dominantou školy je jazykové vyučovanie a implementácia IKT do predmetov, k čomu je nápomocné zavádzanie inovatívnych metód a foriem do vyučovania. Na škole boli úspešne realizované projekty: 
V školskom roku 2009/2010 sa škola zapojila do celonárodných projektov Modernizácia vzdelávacieho procesu, Ďalšie vzdelávanie učiteľov informatiky, do projektu Dátového centra. Pokračuje v aktivitách ako Microsoft IT Academy.

</doc>
<doc id="296327" url="https://sk.wikipedia.org/wiki?curid=296327" title="Obchodná akadémia Dušana Metoda Janotu Čadca">
Obchodná akadémia Dušana Metoda Janotu Čadca



</doc>
<doc id="296329" url="https://sk.wikipedia.org/wiki?curid=296329" title="Gymnázium Leonarda Stöckela">
Gymnázium Leonarda Stöckela

Gymnázium Leonarda Stöckela v Bardejove je škola s vyše osemdesiatročnou históriou, nadväzujúca na bohatú tradíciu bardejovského školstva.
Dejiny.
Prvými zmienkami o existencii bardejovskej školy (mestskej latinskej školy) sú zápisy v mestských účtoch z rokov 1434 – 1440. V období nástupu humanistických a renesančných myšlienok v roku 1508 vznikla v Bardejove evanjelická humanistická škola, ktorá si získala slávu v celom Uhorsku. Pôsobil na nej významný pedagóg, humanistický básnik Valentín Eck. Kvalitatívnym prínosom pre ďalší vývoj školy bol príchod bardejovského rodáka, Lutherovho žiaka – Leonarda Stöckela – zo štúdií v nemeckom Wittenbergu. Školu viedol od roku 1539 s krátkou prestávkou 21 rokov a škola dosiahla pod jeho vedením modernými vyučovacími metódami vysokú úroveň, stala sa vyhľadávanou školou detí popredných šľachtických a meštianskych rodín.
"Štátne reálne gymnázium" bolo zriadené s platnosťou od 1. septembra 1937. Po mnohých ťažkostiach súvisiacich s umiestnením školy sa v šk. roku 1937/38 začalo vyučovať 89 študentov v dvoch oddeleniach prvého ročníka. Prvým riaditeľom školy bol Pavol Dianiška.
V šk. roku 1938/39 sa začína vyučovať v priestoroch bývalého maďarského gymnázia. V období Slovenského štátu dochádza k ďalším zmenám v živote školy. Mení sa jej názov na "Štátne gymnázium slovenské v Bardejove". Školu museli opustiť židovskí žiaci, bol zrušený koedukačný systém a pre dievčatá boli zriadené osobitné triedy. Zo školy odchádzajú profesori českej a maďarskej národnosti.
V 50-tych a 60-tych rokoch reformy v oblasti školstva viedli k zániku gymnázia a vzniku jedenásťročnej strednej školy. V roku 1960 bola zriadená "stredná všeobecnovzdelávacia škola", v roku 1965/66 sa zaviedlo štúdium prírodovedného a humanitného zamerania, a v roku 1969 sa škola opäť zmenila na štvorročné "gymnázium". V osemdesiatych rokoch bola vybudovaná školská jedáleň, zrekonštruovaná kotolňa a k telocvični bola pristavená posilňovňa, boli dobudované moderné učebne a laboratóriá pre fyziku, chémiu, biológiu. V roku 1994 bol škole prepožičaný čestný názov "Gymnázium Leonarda Stöckela".
V súčasnosti v škole študuje 630 študentov v 19-tich triedach 1 – 4. ročníka, vyučuje 43 kvalifikovaných učiteľov. V škole je k dispozícii knižnica, v roku 2009 sa po rozsiahlej rekonštrukcii podkrovných priestorov začali využívať nové učebne a aula. Študenti sú úspešnými riešiteľmi predmetových olympiád (fyzika, biológia, geografia) na slovenskej i medzinárodnej úrovni. Od roku 1997 študenti školy 7-krát zastupovali Slovensko na medzinárodnej fyzikálnej olympiáde.
V roku 2010 si nielen študenti a učitelia Gymnázia Leonarda Stöckela (GLS), ale aj všetci Bardejovčania, či hostia z iných miest pripomenuli 500. výročie narodenia tohto veľkého človeka, ktorého meno nesie samotné gymnázium. Oslavy vyvrcholili 8. októbra 2010 odhalením "Pamätníka Leonarda Stöckela" v mestskom parku pri GLS. Keďže nepoznáme presný portrét Leonarda Stöckela, na pamätníku sú symboly znázorňujúce aktivity Leonarda Stöckela. Trojmetrový vysoký štíhly pamätník z bieleho bulharského vápenca vysekal akademický sochár Martin Kutný. Pamätník vyjadruje všetky oblasti umenia a vzdelania, v ktorých Leonard Stöckel vynikal. Je v ňom znázornená symbolika reformačného humanistu, pedagóga, organizátora školského života, spisovateľa aj hudobného teoretika.

</doc>
<doc id="296337" url="https://sk.wikipedia.org/wiki?curid=296337" title="Gumotlač">
Gumotlač



</doc>
<doc id="296341" url="https://sk.wikipedia.org/wiki?curid=296341" title="Frank Culbertson">
Frank Culbertson

Frank Lee Culbertson ml. (* 15. máj 1949, Charleston, Južná Karolína, USA) pôvodne pilot námorníctva Spojených štátov, bol od mája 1984 do augusta 2002 astronautom NASA. Má za sebou tri kozmické lety, dva krátkodobé v raketopláne a štvormesačný pobyt na Medzinárodnej vesmírnej stanici (ISS). Celkom strávil vo vesmíre 143 dní, 14 hodín a 53 minút.
Život.
Mladosť.
Frank Culbertson sa narodil v Charlestone v Južnej Karolíne, vyrástol v meste Holly Hill. Po ukončení strednej školy (1967) prešiel na Námornú akadémiu v Annapolise, tu roku 1971 získal titul bakalára. Toto istého roku vstúpil k námorníctvu, slúžil na lodi Fox (CG-33) v Tonkinskom zálive. Po absolvovaní pilotného výcviku slúžil v rôznych leteckých jednotkách námorníctva, tiež na lietadlových lodiach Midway a John F. Kennedy.
Astronaut.
Prihlásil sa do 10. náboru astronautov NASA, uspel a 23. mája 1984 bol začlenený do oddielu astronautov NASA. Absolvoval kurz všeobecnej kozmickej prípravy a v júni 1985 získal kvalifikáciu pilota raketoplánu Space Shuttle.
Po dokončení prípravy pracoval v skupine zabezpečenia štartov, zúčastnil sa vyšetrovania havárie Challengeru, pracoval v stredisku riadenia letov v Houstone. 
V dňoch 15. – 20. novembra 1990 prvýkrát pobýval vo vesmíre ako pilot raketoplánu Atlantis. Tajný vojenský let STS-38 trval 4 dni 21 hodín a 55 minút. Hlavným cieľom misie bolo vypustenie vojenskej družice.
Po druhýkrát sa do vesmíru dostal v dňoch 12. až 22. septembra 1993 už ako veliteľ shuttla Discovery pri lete STS-51. Posádka vypustila telekomunikačnú družicu ACTS, vypustila a zase odchytila platformu Astro-SPAS a pri výstupe do otvoreného kozmu overovala funkčnosť postupov a nástrojov pre opravy Hubbleovho teleskopu. Dĺžka letu bola 9 dní, 20 hodín a 12 minút.
V septembri 1999 bol menovaný veliteľom Expedície 3 na Medzinárodnú vesmírnu stanicu (ISS), kolegami v posádke sa stali Vladimir Dežurov a Michail Ťurin. Do vesmíru nová posádka ISS vzlietla 10. augusta 2001 v raketopláne Discovery (let STS-105). Po bežnom štvormesačnom pobyte na ISS sa trojica kozmonautov vrátila na Zem v Endeavouri pri lete STS-108. Pristátie prebehlo 17. decembra 2001 po 128 dňoch, 20 hodinách a 46 minútach letu.
V auguste 2002 odišiel z NASA na miesto viceprezidenta spoločnosti .
Je ženatý, má päť detí.

</doc>
<doc id="296342" url="https://sk.wikipedia.org/wiki?curid=296342" title="Frank L. Culbertson, Jr.">
Frank L. Culbertson, Jr.



</doc>
<doc id="296343" url="https://sk.wikipedia.org/wiki?curid=296343" title="Frank L. Culbertson">
Frank L. Culbertson



</doc>
<doc id="296344" url="https://sk.wikipedia.org/wiki?curid=296344" title="Frank Lee Culbertson">
Frank Lee Culbertson



</doc>
<doc id="296358" url="https://sk.wikipedia.org/wiki?curid=296358" title="Solárny komín">
Solárny komín

Solárny komín alebo termický komín je pasívne zariadenie využívajúce slnečnú energiu na vetranie a chladenie.
Komínový efekt.
Zariadenie využíva fyzikálny princíp komínového efektu, ktorý je založený na prúdení vzduchu z jedného miesta na druhé za účelom vyrovnania rozdielov teplôt alebo tlaku.
Intenzita výmena vzduchu komínovým efektom závisí od troch faktorov: rozdiel teplôt alebo tlakov vzduchu na oboch koncoch komína, výška komína (súvisí s prvým faktorom) a prierezom komína.
Vzniká silné prúdenie (sanie), ktoré vťahuje do komína ďalší vzduch zospodu bez ohľadu na jeho teplotu. Keď sa teploty a tlaky vyrovnajú prúdenie ustane, prípadne sa môže aj otočiť.
Princíp solárneho komína.
Solárny komín, často nazývaný aj termálny komín, zabezpečuje alebo napomáha vetraniu budov využívaním konvekčného prúdenia vzduchu pasívne zohriateho slnečnou energiou. 
Principiálne ide o komín kombinovaný s podzemnou šachtou alebo iným zdrojom studeného vzduchu, oba napojené na miestnosť/interiér. V komíne sa teplý vzduch unikajúci z miestnosti prehrieva, a uniká do vonkajšieho prostredia (vytvára ťah). Na jeho miesto je vťahovaný chladný vzduch zo zemnej šachty, ktorý miestnosť počas silného slnečného žiarenia ochladzuje. Využiť sa dá aj pre napomáhanie klasickému šachtovému odvetraniu priestorov (WC, kúpelne, kuchyne...), keď solárny komín napomáha v letnom období prúdeniu vzduchu. Ťah vzduchu v komíne zabezpečuje, že vzduch za každých okolností stúpa hore, čo umožňuje vetranie priestorov prirodzeným spôsobom a slnečná energia nahrádza použitie ventilátorov na umelé usmernenie vzduchu.
Vyhotovenie.
Najjednoduchším riešením je komín natretý čiernou farbou, či komín s presklennou „absorpčnou plochou“, pričom výška komína musí byť väčšia, ako je výška budovy. Absorpčná plocha je pre výkon dôležitejšia ako priemer komína. Čím väčšia plocha, tým intenzívnejší pohyb vzduchu.
Solárny komín možno nahradiť prieduchmi v budove (medzi nižším/vyšším podlažím) ap.
Solárny komín je vhodné kombinovať s Trombeho stenou, kedy v zimnom období zariadenie funguje obrátene a zabezpečuje pasívne solárne vykurovanie (ohrievanie vzduchu).
Využitie.
Solárny komín sa používa už celé stáročia, hlavne v oblastiach Stredného východu. Používali ho už aj Rimania.
Hlavné oblasti využitia a výhody solárneho komína
Použitie solárneho komínu je obmedzené výškou budovy. Bezproblémovo funguje v rodinných domoch a nižších budovách. Čím vyššia budova, tým väčší ťah, ktorý sa postupne mení na nežiaduci prievan. Pri použití na vyšších budovách je potrebné sekciové členenie a umiestnenie hlavného prúdenia vzduchu do samostatných šácht mimo pobyt ľudí.
Solárny komín na výrobu elektrickej energie funguje na rovnakom princípe ako bežný vetrací solárny komín, s niekoľkými modifikáciami súvisiacimi s jeho diametrálne odlišnou funkciou.
Zóna ohrevu vzduchu sa nachádza na báze komína a je dostatočne veľká na to, aby čo najviac zohriala daný vzduch. Komín je podľa možnosti čo najvyšší. Výsledkom toho je obrovský prievan, ktorý vháňa vzduch do komína a vyťahuje vysokou rýchlosťou nahor. V dolnej časti komína je umiestnená veterná turbína, ktorá generuje elektrickú energiu.
Solárny komín sa teda radí k ostatným zariadeniam produkujúcim obnoviteľnú elektrickú energiu zo slnka ako sú fotovoltaické články a fototermické články a veže. Nevýhodou je ich potrebná výška pre adekvátny výkon a značná statická labilita. Výhodou je, že ich produkcia energie je viac-menej stabilná počas dňa a noci a počas roka. V noci zem uvoľnuje teplo nahromadené počas dňa. Zároveň konštrukcia funguje ako skleník využiteľný na pestovanie plodín. Medzi výhody sa teda dá priradiť aj priateľskejší výraz okolitej krajiny, ktorá sa nemení na zrkadlovú púšť. Viac pod heslom slnečná prúdová veža.

</doc>
<doc id="296362" url="https://sk.wikipedia.org/wiki?curid=296362" title="Stredná odborná škola (Pruské)">
Stredná odborná škola (Pruské)

Stredná odborná škola Pruské (SOŠ Pruské) je stredná odborná škola sídliaca v obci Pruské.
História.
SOŠ Pruské sa za 60 rokov svojej existencie stala už neoddeliteľnou súčasťou budovania pôdohospodárstva a potravinárstva na Strednom Považí. Škola v Pruskom patrí k mimoriadne aktívnym školám aj v oblasti medzinárodnej spolupráce. Stabilným partnerom je česká škola Stredné odborné učilište vo Valašských Kloboukách. K ďalším partnerom patrila ešte donedávna francúzska škola Legta de Metz Courcelles Chaussy, s ktorou sme zaviedli do praxe pomaturitné štúdium krajinárske úpravy a tvorba krajiny.
Od roku 2000 je škola jedným z partnerov medzinárodnej organizácie FLORNET, ktorá združuje školy , vzdelávacie organizácie, veľkoobchody zaoberajúce sa problematikou kvetinárstva, viazačstva a aranžérstva. V rámci medzinárodných aktív sú aj každoročne realizované medzinárodne tábory EUROTEENS, ktoré sú zamerané na oblasť environmentalistiky. V tomto roku sa piati študenti a jeden pedagóg zúčastnili na tábore v Lobenau pri rakuskej Viedni. Svoju prácu škola prezentovala na medzinárodných výstavách BUGA 2005 v Mníchové, Festival dei Fiori 2008 v talianskom San Reme, ako aj na medzinárodnej súťaži The last Days of Middle Agea 2009, ktorá sa konala v talianskej Sulmone.

</doc>
<doc id="296368" url="https://sk.wikipedia.org/wiki?curid=296368" title="Gymnázium (Krompachy, Lorencova 46)">
Gymnázium (Krompachy, Lorencova 46)

Gymnázium Krompachy je štátne gymnázium, ktoré ponúka štvorročné a osemročné štúdium so všeobecným zameraním. Zriaďovateľom školy je Košický samosprávny kraj.
Súčasnosť školy.
V školskom roku 2009/2010 študovalo na gymnáziu 315 študentov v ôsmich triedach štvorročného štúdia a 4 triedach osemročného štúdia. Pedagogický zbor pozostával z 21 učiteľov.
V školskom roku 2013/2014 na gymnáziu študovalo už len 215 študentov v siedmych triedach štvorročného štúdia a troch triedach osemročného štúdia.
AMAVET klub.
Ponúka študentom školy rozvíjať svoje vedomosti a schopnosti v oblasti prírodných vied. Každý rok umožňuje najaktívnejším študentom zúčasniť sa Festivalu vedy a techniky v Bratislave, kde môžu prezentovať pred odbornou porotou svoje projekty. V júni 2009 sa škola zúčastnila "Dní vedeckej mládeže AMAVET" v Lučenci.

</doc>
<doc id="296378" url="https://sk.wikipedia.org/wiki?curid=296378" title="SOŠ Pruské">
SOŠ Pruské



</doc>
<doc id="296390" url="https://sk.wikipedia.org/wiki?curid=296390" title="Luskáčik">
Luskáčik

Luskáčik môže byť:

</doc>
<doc id="296391" url="https://sk.wikipedia.org/wiki?curid=296391" title="Herta Müllerová">
Herta Müllerová

 Herta Müllerová (* 17. august 1953 Nițchidorf, Rumunsko) je rumunsko-nemecká spisovateľka, ktorá v roku 2009 získala Nobelovu cenu za literatúru.
Životopis.
Herta Müllerová sa narodila v rodine patriacej do nemeckej menšiny v Banáte. Otec slúžil za druhej svetovej vojny v SS, matku deportovali po vojne do pracovného tábora v Sovietskom zväze.
Na univerzite v Temešvári vyštudovala rumunskú literatúru a germanistiku. Pracovala ako prekladateľka, ale v roku 1979 musela toto miesto opustiť, lebo odmietla spolupracovať s komunistickou rumunskou tajnou službou Securitate.
V roku 1987 emigrovala do Nemecka. V roku 1994 získala Kleistovu cenu, najprestížnejšie nemecké literárne ocenenie. V súčasnosti žije v Berlíne.

</doc>
<doc id="296392" url="https://sk.wikipedia.org/wiki?curid=296392" title="Cocaine Cowboys">
Cocaine Cowboys

Cocaine Cowboys je dokumentárny film, ktorý v roku 2006 natočil režisér Billy Corben. 
Film skúma vzostup kokaínu a následnú kriminálnu epidémiu, ktoré zaznamenalo americké mesto Miami v 70. a 80. rokoch 20. storočia. Vo filme sú použité rozhovory s predstaviteľmi LEA, novinármi, právnikmi, bývalými pašerákmi drog a členmi gangov, ktoré poskytujú pohľad z prvej ruky na vojnu s drogami v Miami.
V roku 2008 autor natočil druhý film "", ktorý rozpráva životný príbeh bezohľadnej kolumbijskej drogovej magnátky Griseldy Blanco. 

</doc>
<doc id="296400" url="https://sk.wikipedia.org/wiki?curid=296400" title="Zoznam faerských vrchov">
Zoznam faerských vrchov

Zoznam faerských vrchov.

</doc>
<doc id="296405" url="https://sk.wikipedia.org/wiki?curid=296405" title="Sophie Schollová">
Sophie Schollová

Sophie Schollová (* 9. máj 1921, Forchtenberg, Nemecko - † 22. február 1943, Mníchov) bola nemecká študentka a protinacistická bojovníčka. Spolu so svojím bratom a inými študentmi bola členkou Mníchovského protinacistického odboja Biela ruža. V Nemecku je jednou z najuznávanejších historických postáv - stala sa symbolom boja proti nacionálnemu socializmu, ako i symbolom samotného hnutia Biela ruža (možno aj preto, že bola jedinou ženskou členkou hnutia).
Životopis.
Narodila sa vo Forchtenbergu (Württembersko) ako dcéra liberálneho starostu Roberta Scholla a jeho ženy Magdaleny. Bola vychovávaná v kresťansko-humanistickom duchu.
Počas štúdia na gymnáziu, podobne ako aj jej starší brat Hans, dokonca sympatizovala s nacistickým ideálom spoločnej veľkej ríše, no v dôsledku vlastných zážitkov počas aktivít v záchrannej službe počas vojny postupne začala nacistický režim odmietať.
V roku 1942 začala študovať na biologickej a filozofickej fakulte Mníchovskej univerzity. Prostredníctvom brata Hansa, ktorý v Mníchove študoval medicínu, sa dostala k študentom, ktorí tiež odmietali NS režim. 
Podieľala sa na rozdávaní nelegálnych letákov odbojovej skupiny "Biela ruža" i na iných protirežimových činnostiach (6 rôznych "letákov" s odbojovými textami - šírili ich členovia odboja, alebo dokonca odbojové letáky vypustili lietadlá Spojeného kráľovstva na Nemecko a rozširovali ich aj vo vysielaní BBC).
18. februára 1943 rozdávali súrodenci Schollovci vyše 1 700 letákov na Mníchovskej univerzite, pristihol ich však školník a udal tajnej polícii (Gestapo). Gestapo zajalo súrodencov a Christopha Probsta (1919 - 1943), ďalšieho člena Bielej ruže. Po trojdňovom vypočúvaní nasledoval 22. februára 1943 proces pred Súdnym dvorom. Hans, Sophie a Christoph boli odsúdení na smrť a ešte v ten istý deň popravení gilotínou v Mníchove.
Jej životný príbeh bol i sfilmovaný vo filme s názvom "Sophie Schollová: posledné dni".

</doc>
<doc id="296406" url="https://sk.wikipedia.org/wiki?curid=296406" title="Vláda Slovenskej republiky od 15. marca 1994 do 13. decembra 1994">
Vláda Slovenskej republiky od 15. marca 1994 do 13. decembra 1994

Vláda Slovenskej republiky od 15. marca 1994 do 13. decembra 1994, resp. vláda Jozefa Moravčíka bola v poradí piata a zároveň dočasná vláda Slovenskej republiky (SR). Vznikla po páde druhej vlády Vladimíra Mečiara, ktorému bola poslancami Národnej rady SR 11. marca 1994 vyslovená nedôvera. Zostavením novej vlády poveril prezident Michal Kováč odídenca z HZDS, ministra zahraničných vecí Jozefa Moravčíka. 
Národná rada SR vyslovila dôveru vláde 12. apríla 1994, pričom z prítomných 119 poslancov ju podporilo 80 poslancov, 33 bolo proti a 6 sa hlasovania zdržalo.
Dňa 17. marca 1994 schválila NR SR ústavný zákon o skrátení volebného obdobia a o vypísaní predčasných volieb na 30. septembra a 1. októbra 1994. 3. novembra 1994, po skončení ustanovujúcej schôdze NR SR, prijal prezident SR demisiu vlády Moravčíka a súčasne vládu požiadal, aby svoju funkciu vykonávala až do vymenovania novej vlády SR 13. decembra 1994.

</doc>
<doc id="296407" url="https://sk.wikipedia.org/wiki?curid=296407" title="Roman Kováč">
Roman Kováč

Doc. MUDr. Roman Kováč, CSc. (* 10. september 1940, Bratislava) je slovenský lekár, univerzitný pedagóg, bývalý politik, bývalý poslanec Národnej rady Slovenskej republiky a bývalý minister zdravotníctva Slovenskej republiky 10. júla 2000 – 15. októbra 2002.
Život.
Roman Kováč študoval v Plzni na Lekárskej fakulte Karlovej univerzity (19571963). V povolaní lekár pracoval v rokoch 1963 až 1977 v Dunajskej Strede a v Bratislave. Od roku 1977 do 1990 pôsobil ako odborný asistent na Inštitúte pre ďalšie vzdelávanie lekárov a farmaceutov v Bratislave a ako vedecký pracovník vo Výskumnom ústave bioniky v Bratislave. V roku 1990 bol zvolený za predsedu Konfederácie odborových zväzov SR a za prezidenta ČS KOZ.

</doc>
<doc id="296408" url="https://sk.wikipedia.org/wiki?curid=296408" title="Hex (hra)">
Hex (hra)

Hex je abstraktná dosková hra pre dvoch hráčov s jednoduchými pravidlami. 
História.
Hru vymyslel dánsky matematik Piet Hein a v roku 1942 ju prestavil v Niels Bohr Institute. Nezávisle od neho vymyslel túto hru v roku 1947 aj matematik John Forbes Nash na Princeton University. V Dánsku sa hra nazývala "Polygon", Nashovi následovníci hru nazývali "Nash" (občas aj John). V roku 1952 vydala túto hru firma "Parker Broder" pod názvom Hex, ktorý sa používa dodnes. 
Pravidlá.
Hracia doska sa skladá z herných polí v tvare šesťuholníka. Obvykle má tvar kosoštvorca so stranou o veľkosti 15 polí. Každý hráč má k dispozícii hracie kamene svojej farby (obvykle biele a čierne, alebo modré a červené). Hráči striedavo ukladajú hracie kamene na voľné miesta na hracej doske. 
Cieľom hry je spojiť svojimi kameňmi protiľahlé strany hracej dosky. Prvý hráč, ktorému sa to podarí sa stáva víťazom. 
Pretože začínajúci hráč má v hre výhodu, obvykle sa používa pravidlo, ktoré umožňuje druhému hráčovi vymeniť pozície svojho a súperovho kameňa po prvom ťahu. 
Hex je možné hrať aj so štandardnou zostavou pre hru Go, alebo za pomoci pera a papiera.

</doc>
<doc id="296412" url="https://sk.wikipedia.org/wiki?curid=296412" title="Valter Šeda">
Valter Šeda

Prof. RNDr. Valter Šeda DrSc. (* 11. apríl 1931, Sereď – † 21. november 2002) bol slovenský matematik a profesor na Matematicko-fyzikálnej fakulte Univerzity Komenského v Bratislave. Zaoberal sa predovšetkým obyčajnými diferenciálnymi rovnicami, je tiež známy ako autor skrípt ku komplexnej analýze.
Život.
Profesor Valter Šeda sa narodil v roku 1931 v Seredi. Študoval na gymnáziu v Kežmarku, kde v roku 1949 aj zmaturoval. Po maturite študoval matematiku na Prírodovedeckej fakulte Univerzity Komenského v Bratislave, štúdium dokončil v roku 1953, vzápätí pôsobil ako ašpirant pod vedením Jura Hronca a Otakara Borůvku. V roku 1964 sa stal docentom, v roku 1982 profesorom, ako aj doktorom vied. Zomrel v roku 2002.

</doc>
<doc id="296414" url="https://sk.wikipedia.org/wiki?curid=296414" title="Kultúrne dedičstvo">
Kultúrne dedičstvo

Kultúrne dedičstvo možno definovať ako súbor hmotných a nehmotných dokumentov, tvorivej činnosti človeka a vývoja ľudskej spoločnosti od najstarších čias až po súčasnosť majúc na zreteli historickú a kultúrno-spoločenskú hodnotu dokumentov. Je v záujme spoločnosti kultúrne dedičstvo chrániť a zachovávať pre budúce generácie.
Kategórie kultúrneho dedičstva.
Nehmotné dedičstvo.
Tvoria ho pamiatky, ktoré nemajú hmotnú podstatu: tradície, folklór, múzické umenie: piesne, básne, povesti, hudobné diela, rituály, spoločenské zvyklosti, vedomosti a skúsenosti týkajúce sa prírody a vesmíru alebo vedomosti a zručnosti potrebné pre tradičné remeslá, jazyk, mená, názvy atď.
Na ochranu tejto kategórie kultúrneho dedičstva, ktoré sa prenáša z generácie na generáciu, bol v roku 2003 podpísaný "Dohovor na ochranu nehmotného kultúrneho dedičstva". V súvislosti s dohovorom boli vytvorené dva zoznamy nehmotného kultúrneho dedičstva:
Hmotné dedičstvo.
Patria sem pamiatky majúce hmotnú podstatu, teda nejaký výtvor ľudskej činnosti alebo predmet ktorý pripomína minulosť (budovy, šperky, predmety každodenného použitia, mince a pod.) Môžeme ho rozčleniť na tieto podkategórie:
Dokumentácia kultúrneho dedičstva.
Súčasťou kultúry každej spoločnosti je dokumentácia kultúrneho dedičstva. Jej význam potvrdzuje i existencia rovnomenného odboru štúdia na vysokých školách. 
Odbor Dokumentácia kultúrneho dedičstva bol na Žilinskej univerzite v rámci Fakulty Prírodných vied akreditovaný v júli 2002. Produkuje kvalifikovaných odborníkov, ktorí sa môžu uplatniť v rámci knižnično-informačnej vedy v sieti archívov, múzeí a knižníc. Teoretickým a odborným základom štúdia sú základy knižničnej a informačnej vedy, teória komunikácie, filozofia, kultúrna história, mediálny manažment, dokumentológia, bibliografia, základy psychológie, knižná kultúra, biografistika, základy muzeológie a archívnictva, základy konzervovania, reštaurovania a ochrany dokumentov, knižničné a informačné systémy a služby, práca s informačnou a komunikačnou technológiou.
Absolventi sú spôsobilí vykonávať podľa dosiahnutého stupňa vzdelania tieto profesie:
Digitalizácia kultúrneho dedičstva.
Hlavnou myšlienkou digitalizácie kultúrneho dedičstva je jeho ochrana a zachovanie pre budúce generácie, ako aj zabezpečenie jeho sprístupnenia širokej verejnosti. 
Jednou z inštitúcií, ktorá túto úlohu na Slovensku zastrešuje je Národné osvetové centrum, ktoré bolo prijímateľom národných projektov Centrálna aplikačná infraštruktúra a registratúra (CAIR) a Harmonizácia informačných systémov (HIS). Tieto projekty nerealizovali samotnú digitalizáciu kultúrneho dedičstva, ale vytvorili vhodné prostredie na spracovanie, evidenciu a sprístupnenie kultúrnych a digitálnych objektov na centrálnej úrovni pre zapojené pamäťové a fondové inštitúcie a verejnosť. Jedným z výstupov je prezentačný webový portál Slovakiana, ktorého hlavným cieľom je sprístupnenie kultúrneho dedičstva Slovenska širokej verejnosti. Portál umožňuje používateľom digitálny obsah vyhľadávať, prezerať, sťahovať, zdieľať a ďalej s ním pracovať. 

</doc>
<doc id="296418" url="https://sk.wikipedia.org/wiki?curid=296418" title="Akademická debata">
Akademická debata

Akademická debata je vzdelávacia aktivita, ktorá učí kriticky myslieť a rozvíja ďalšie zručnosti. Účastníci debaty sú rozdelení na dve strany reprezentujúce opačné pozície v názorovom spektre. Oba tímy presviedčajú panel rozhodcov o platnosti alebo neplatnosti zadanej tézy.
Tímy v debate si pritom nemôžu vybrať, či budú súhlasiť alebo nesúhlasiť s tézou. Musia sa preto vedieť vžiť do postavenia opačnej strany, aj keď s ním nesúhlasia. Uvažovanie o problémoch a rôznych pohľadoch na problematiku debatérov núti utvárať si k nim vlastný postoj založený na informáciách, ktorých správnosť si overujú sami.
Akademickú debatu ako jediná na Slovensku zastrešuje Slovenská debatná asociácia (SDA).
Debatné tézy.
Debatné tézy sú formulované tak, aby bolo na ne možné nájsť dostatok argumentov za aj proti, bez uchyľovania sa ku klamstvám či demagógii. Pokrývajú široké spektrum spoločensky relevantných a aktuálnych tém, akými sú:
Debatné formáty.
Existujú rôzne pravidlá a štýl, podľa ktorých sa debatuje - tzv. debatné formáty. Medzi najpoužívanejšie (najmä na Slovensku) patrí: 

</doc>
<doc id="296422" url="https://sk.wikipedia.org/wiki?curid=296422" title="Slovenská debatná asociácia">
Slovenská debatná asociácia

Slovenská debatná asociácia (skrátene "SDA") je občianske združenie, ktoré je jedným zo vzdelávacích mimovládnych organizácií zameraných na podporu kritického myslenia a jedinou organizáciou na Slovensku, ktorá zastrešuje akademickú debatu pre žiakov/žiačky a študentov/študentky. Vznikla 17. novembra 1999, kedy nadviazala na debatný program Nadácie otvorenej spoločnosti fungujúci od roku 1994. Má zhruba 1 000 členov a členiek a pôsobí na území celého Slovenska prostredníctvom približne 50 debatných klubov, z čoho najväčšiu časť tvoria stredoškolské kluby. Je jedným zo zakladajúcich členov Medzinárodnej debatnej vzdelávacej asociácie (IDEA).
Základoškolský debatný program.
SDA organizuje aj debatnú súťaž aj pre žiakov a žiačky základných škôl a nižších ročníkov osemročných gymnázií, ktorá sa nazýva Debatiáda. Súťaž má dve kategórie podľa veku súťažiacich. Podobne ako stredoškolská Slovenská debatná liga je pozostáva z regionálnych turnajov a finálového turnaja, ktorý sa pravidelne koná v Košiciach.
Stredoškolský debatný program.
Slovenská debatná liga.
Slovenská debatná liga je základom stredoškolského debatného programu. Debatéri a debatérky sa v nej zúčastňujú troch regionálnych turnajov v západoslovenskom, stredoslovenskom a východoslovenskom regióne. Typický turnaj v Slovenskej debatnej lige pozostáva zo štyroch súťažných kôl. Študenti v jednom kole obhajujú a v druhom vyvracajú „pripravenú“ tézu, zadávanú asi mesiac pred turnajom. Ďalšie dve kolá prebiehajú na „improvizované“ tézy, zadané najviac hodinu pred debatou. Debatéri sa tak pripravujú na turnaj dvoma spôsobmi – s informačnými zdrojmi, aj pod časovým tlakom, keď im vystačí len ich všeobecný prehľad.
Najlepšie tímy z každého regiónu postupujú koncom sezóny na Finále Slovenskej debatnej ligy. Finálová debata ligy sa od roku 2008 koná v rokovacej sále Národnej rady Slovenskej republiky.
Anglické debatné turnaje.
Slovenská debatná asociácia sa venuje aj debatám v anglickom jazyku. Pravidelne organizuje celoslovenský turnaj Košice Schools Debating Competition (KSDC) a medzinárodný turnaj Bratislava Schools Debating Competition (BSDC) – oba sú pre stredoškolské tímy.
Medzinárodné aktivity.
Od roku 1998 vysiela SDA reprezentáciu aj na Stredoškolské majstrovstvá sveta v debatovaní (WSDC), najprestížnejší stredoškolský debatný turnaj na svete a iné medzinárodné debatné turnaje.
Vysokoškolský debatný program.
Mnoho vysokoškolákov a vysokoškoláčok, ktorí boli aktívni v debatnom programe na strednej škole pokračuje aj počas štúdia na univerzite. Pridávajú sa k nim aj spolužiaci a spolužiačky, ktorí sa s debatným programom na stredných školách nestretli. Vysokoškolský debatný program však zahŕňa len niekoľko väčšinou česko-slovenských debatných turnajov. Slovenskí debatéri sa pravidelne zúčastňujú Akademických majstrovstiev Česka a Slovenska a ďalších medzinárodných turnajov v Európe, kde dosahujú dobré výsledky.
Verejné debaty.
Verejné debaty využívajú partneri SDA na zvýšenie povedomia o dôležitých témach, ktoré sa ich dotýkajú. Môžu slúžiť aj ako protihodnota za poskytnutie sponzorského príspevku. 
SDA má bohaté skúsenosti s organizovaním takýchto debát. V spolupráci so Stredoeurópskym fórom organizuje debaty vysokoškolákov na pripomenutie dvadsiateho výročia Nežnej revolúcie. Od roku 2008 je súčasťou Týždňa nových menšín, organizovaného Nadáciou Milana Šimečku, aj debata stredoškolákov. V rokoch 2007 a 2008 boli realizované debaty o multikulutralizme v rámci projektu Európskej kultúrnej nadácie Stranger Festival, o klimatických zmenách v rámci projektu Brtiskej rady ZeroCarbonCities a o európskych otázkach v rámci projektu Medzinárodnej debatnej vzdelávacej asociácie European Youth Speak.
Semináre.
Metodický prístup je základom všetkej práce v SDA. Na začiatku každého školského roka sa koná seminár pre trénerov, na ktorom sa preberajú najpálčivejšie otázky debatnej metodiky a práce s mladými ľuďmi v debatnom klube. Každý rok SDA školí aj začínajúcich rozhodcov. Trénerský a rozhodcovský seminár v roku 2009 podporila Nadácia Tatrabanky.
SDA organizuje pre učiteľov úvody do debatovania ako vyučovacej metódy aj vzdelávacej aktivity. V roku 2009 sa štyri takéto jednodňové podujatia organizovali v spolupráci s Britskou radou. 
Realizovali sme aj metodické semináre o debatovaní, argumentácii a vedení diskusií pre rôzne ďalšie skupiny, pričom by v tejto činnosti rada naďalej pokračovala.
Debata vo vzdelávaní.
V spolupráci so školami pracujeme na integrácii debatných metód do formálneho vzdelávania. V júni 2009 sa na Evanjelickom gymnáziu v Tisovci konal týždenný kurz, v rámci ktorého boli so základmi argumentácie, debaty a verejného vystupovania oboznámení všetci žiaci prvého a druhého ročníka. 
Na konci roka 2009 sa na Evanjelickom kolegiálnom gymnáziu v Prešove bude konať seminár pre pedagógov o využívaní deliberatívnych metód vo vzdelávaní. 
SDA okrem toho úzko spolupracuje s učiteľmi akademickej debaty ako predmetu na Gymnáziu Tomáša Akvínskeho v Košiciach a Gymnáziu Malacky.
Letné aktivity.
V roku 2009 zorganizovala SDA za podpory Konta Orange prvý letný debatný inštitút. Inštitút je približne týždňové podujatie na začiatku práznin, na ktorom sa debatéri môžu vzdelávať o metodike a rozširovať svoje vedomosti nad toho, čo sa naučia vo svojich kluboch.
Od roku 1998 sa počas letných prázdnin konajú letné debatné tábory. Na nich si študenti hravou formou zdokonaľujú svoje schopnosti a spoznávajú iných mladých ľudí z celého Slovenska.
Spolupráce.
Slovenskí lektori sa v značnej miere podieľajú na obnovení debatného programu v Maďarsku. Ten zanikol pred približne desiatimi rokmi a oživiť sa ho snaží Nadácia pre demokratickú mládež ("Demokratikus Ifjúságért Alapítvány – DIA"). SDA a DIA zdieľajú hodnoty a vzájomná spolupráca má veľmi sľubné predpoklady.
Na jar 2009 spolupracovala Asociácia s Regionálnym európskym informačným centrom na projekte "Debate Europe – Argument". Ten bol zameraný na podporu verejnej diskusie o európskych záležitostiach prostredníctvom rozhlasových a televíznych debát.
S Metodicko-pedagogickým centrom spolupracuje SDA na zvýšení kvality Modelového európskeho parlamentu a s Gymnáziom Jura Hronca v Bratislave na Bratislavskom modelovom zasadnutí OSN (BratMUN). V obidvoch projektoch študenti stredných škôl simulujú procesy tvorby medzinárodnej politiky.
Slovenskí debatéri sa zapájajú do celosvetového programu "The People Speak", konajúceho sa pod záštitou Nadácie OSN. V rámci tohto projektu členovia organizujú rôzne debatné podujatia na rozprúdenie verejnej diskusie o témach, ktoré sú dané organizátormi jednotlivých ročníkov projektu. V roku 2008 boli debatéri Evanjelického gymnázia v Tisovci na stretnutí najúspešnejších účastníkov projektu vo Washingtone.
Asociácia sa zapojila aj do programu "Nadácie otvorenej spoločnosti Tolerancia", ktorý sa venoval témam rasizmu a diskriminácie menšín. Okrem regionálnych turnajov na súvisiace témy sa debatéri zúčastnili aj odborných prednášok o danej problematike.
V roku 2003 bola činnosť SDA ocenená Striebornou medailou Ministerstva zahraničných vecí SR za prínos k celospoločenskej debate o vstupe SR do NATO.

</doc>
<doc id="296423" url="https://sk.wikipedia.org/wiki?curid=296423" title="Schválený hospodársky subjekt">
Schválený hospodársky subjekt

Schválený hospodársky subjekt (, skr. AEO) je definovaný ako bezpečná súčasť dodávateľského reťazca, ktorý sa v rámci svojej podnikateľskej činnosti zaoberá činnosťami, na ktoré sa vzťahujú colné predpisy. Na priznanie štatútu SHS musia byť splnené určité kritériá viažuce sa k colným operáciám vykonávaným v rámci Európskej únie (EU). 
Kritériá sú priamo definované tzv. bezpečnostných novelách colného kódexu a vykonávacieho nariadenia k colnému kódexu Európskej únie a vychádzajú zo štandardov programu SAFE Svetovej colnej organizácie.
Kto sa môže uchádzať o štatút schváleného hospodárskeho subjektu.
Schválenými hospodárskymi subjektmi môžu byť výrobcovia, dovozcovia, vývozcovia, špeditéri, colní deklaranti, dopravcovia, zasielatelia, sprostredkovatelia, prístavy, letiská, terminály v prístavoch, na letiskách, terminály kombinovanej dopravy, operátori medzinárodnej dopravy, operátori kombinovanej dopravy, prevádzkovatelia colných skladov, prevádzkovatelia expresných zásielkových služieb, distribútori a pod.
Za účelom bezpečnosti a ochrany medzinárodného dodávateľského reťazca sú zahrnuté do toho procesu všetky činnosti od spracovania tovaru určeného na vývoz, až po dodanie tovaru na iné colné územie mimo colného územia Európskej únie. 
V prípade Európskej únie ide o tovar, vyprodukovaný mimo colného územia Európskej únie, ktorý sa na toto územie dováža alebo sa vyváža mimo colného územia Európskej únie.
Ak spoločnosť vykonáva činnosť zahrnutú v rámci dodávateľského reťazca, môže sa uchádzať o získanie štatútu schváleného hospodárskeho subjektu, bez ohľadu na svoju veľkosť. V členských štátoch Európskej únie je obvyklé, že o získanie štatútu schváleného hospodárskeho subjektu sa uchádzajú spoločnosti nadnárodných korporácii s materskými firmami v členských štátoch Európskej únie. 
Tento trend sa prejavuje tiež na Slovensku. Záujem o získanie štatútu schváleného hospodárskeho subjektu prejavujú veľké aj stredne veľké domáce spoločnosti, ktoré podnikajú bez účasti zahraničného kapitálu.
Dôvody prečo sa uchádzať o získanie štatútu SHS?
Po získaní osvedčenia schváleného hospodárskeho subjektu je možné využívať výhody jednoduchšieho a rýchlejšieho prístupu k zjednodušeným postupom v colnom konaní, využívať výhody uľahčenia colných kontrol týkajúcich sa bezpečnosti a ochrany pri vstupe tovaru na colné územie Európskej únie alebo, ak tovar opúšťa colné územie Európskej únie.
Dôvody pre získanie štatútu schválený hospodársky subjekt je viacero. Z komerčného hľadiska je najdôležitejším získanie imidžu spoľahlivého obchodného partnera voči colným správam členských krajín Európskej únie, ale najmä voči svojim tradičným i novým obchodným partnerom. 
Držiteľ osvedčenia schválený hospodársky subjekt tým získal konkurenčnú výhodu, ktorá mu poskytne najmä v súvislosti s pripravovaným kompletným prijatím novej colnej legislatívy v rámci Európskej únie (tzv. Unijný colný kódex (ďalej len "UCC", ktorý je prepracovaným znením Modernizovaného colného kódexu, nové vykonávacie nariadenia k UCC). Držiteľom osvedčenia schválený hospodársky subjekt poskytne v rámci rekodifikácie colnej legislatívy oveľa lepšie uplatnenie v rámci konkurencie na trhu Európskej únie, ale tiež v tretích krajinách, s ktorými má Európska únia podpísané dohody o vzájomnom uznávaní osvedčení.
Projekt schválený hospodársky subjekt si najmä v ostatných členských štátoch Európskej únie získava čoraz väčšiu popularitu a počet subjektov v roku 2013 už presahuje v rámci Európskej únie viac ako 15 tisíc subjektov. Oproti stavu v roku 2009 (k 10. februáru 2009) to bolo celkove len 605 subjektov, ktoré v rámci Európskej únie získali štatút schváleného hospodárskeho subjektu.
Typy osvedčení, podmienky a výhody pre schválený hospodársky subjekt.
Pri všetkých troch typoch je potrebné splniť stanovené kritériá a podmienky pre udelenie osvedčenia.
Podmienky a kritériá na udelenie osvedčenia schválený hospodársky subjekt:
Výhody vyplývajúce pre držiteľa osvedčenia schválený hospodársky subjekt:
Výhody sú podmienené tým, že príslušný držiteľ osvedčenia poskytne colným orgánom potrebné čísla osvedčenia na účely jeho identifikácie.

</doc>
<doc id="296437" url="https://sk.wikipedia.org/wiki?curid=296437" title="Sophie Scholl">
Sophie Scholl



</doc>
<doc id="296439" url="https://sk.wikipedia.org/wiki?curid=296439" title="Spojená škola (Bernolákovo, Svätoplukova 38)">
Spojená škola (Bernolákovo, Svätoplukova 38)

Spojená škola - Stredná odborná škola agrotechnická J.A.Gagarina je stredná škola v Bernolákove.
Odbornosť školy.
Profil absolventa školy vytvárajú jeho vedomosti, zručnosti a praktické návyky získané v základných odborných predmetoch mechanizácia, traktory a automobily, cestné vozidlá, cestná doprava, prevádzková spoľahlivosť strojov, ekonomika, účtovníctvo a vo voliteľných predmetoch dokresľujúcich profil podľa zvoleného študijného odboru a odborného zamerania.
Škola sa zameriava na to, aby študenti získali odbornú kvalifikáciu budúceho technika, manažéra, obchodného zástupcu, podnikateľa, odborného sekretára, vysokokvalifikovaného pracovníka dopravného a mechanizačného zariadenia, bezpečne ovládajúceho problematiku dopravy a mechanizácie po stránke riadiacej, prevádzkovej a technickej. 
Škola je vybavená stavebne, priestorovo, didaktickou technikou, strojmi a zariadeniami pre jednotlivé potrebné remeslá. Žiaci majú k dispozícii kompletnú autoškolu, bežné mechanizačné a dopravné prostriedky, príslušné zariadenia, nástroje a náradie, ale aj odbornú učebňu výpočtovej techniky s pripojením na internet. Výpočtovou technikou je vybavená aj učebňa techniky administratívy. Pre získanie praktických zručností žiaci okrem praxe v školských dielňach absolvujú odbornú prax aj v okolitých poľnohospodárskych podnikoch, opravovniach a servisoch, v Dopravnom podniku Bratislava, ale aj v bankových a iných inštitúciách.
Škola umožňuje žiakom získať spolu s odborným vzdelaním s maturitou aj vodičský preukaz skupiny A, B, C, T, M, strojnícky preukaz pre stroje a zariadenia, kombajnistický preukaz a poľovnícky preukaz.
Ďalšie vedomosti a zručnosti môžu žiaci získať v technických krúžkoch.
Absolventi nájdu uplatnenie v dopravnej polícii, poisťovníctve, staniciach technickej kontroly, záchrannej službe, servisoch, dopravných podnikoch ako profesionálni vodiči nákladných automobilov. Počas štúdia môžu získať vodičské oprávnenie skupiny A, B, T, C.
Absolventi nájdu uplatnenie vo funkciách súvisiacich s ekonomikou, obchodom, poisťovníctvom, bankovníctvom, riadením a administráciou v cestnej doprave, v pôdohospodárstve a iných rezortoch hospodárstva. 

</doc>
<doc id="296451" url="https://sk.wikipedia.org/wiki?curid=296451" title="Edward Steichen">
Edward Steichen

Edward Steichen (* 27. marec 1879, Bivange, Luxembursko – † 25. marec 1973, West Redding, Connecticut, USA) bol americký fotograf, maliar, kurátor fotografického oddelenia Múzea moderného umenia v New Yorku a organizátor umeleckého života.
Životopis.
Narodil s v Bivange v Luxembursku. V roku 1881 jeho rodina Luxembursko opustila a usadili sa v Hancocku v Michigane, neskôr v Milwaukee vo Wisconsine. Tu sa v roku 1895 začal zaoberať fotografiou. O štyri roky neskôr po prvýkrát vystavoval na fotografickom salóne vo Philadelphii.
Študoval výtvarné umenie v Milwaukee, Londýne a v Paríži, kde sa stýkal s umeleckou avantgardou. Rovnako ako fotografia ho však lákalo aj maliarstvo. Pre fotografiu sa definitívne rozhodol až po 1. svetovej vojne.
Medzi tým sa zoznámil s americkým fotografom Alfredom Stieglitzom a spolupracoval s ním. V roku 1905 zorganizoval s A. Stieglitzom vytvorenie Galérie 291 v New Yorku, kde pripravoval súbory moderného európskeho umenia. Obaja významne ovplyvnili pohľad na moderné umenie v Spojených štátoch.
V prvom období tvorby sa venoval širokej palete motívov v duchu secesnej a symbolistické poetiky od krajín po portréty a výjavy zo spoločnosti. Po roku 1919 zdokonaľoval techniku čistej fotografie, v tvorbe sa prejavili vplyvy glamouru, novej vecnosti a konštruktivizmu. V rokoch 1917 – 1919 stál v čele fotografického prieskumu americkej armády vo Francúzsku, v rovnakej funkcii pracoval aj v námorníctve v Pacifiku.
V období medzi svetovými vojnami pracoval najmä pre časopisy Vogue a Vanity Fair, venoval sa móde a portrétom slávnych osobností (Greta Garbo, Winston Churchill, Charlie Chaplin). 
V rokoch 1923– 1938 mal v New Yorku štúdio pre reklamnú a ilustračnú fotografiu. V rokoch 1947 až 1962 bol kurátorom fotografického oddelenia Múzea moderného umenia v New Yorku. V priebehu štrnástich rokov tu usporiadal 65 výstav. Najväčšia z nich bola usporiadaná v roku 1955 s názvom The Family of Man. Bola predstavená v 40 krajinách a ako uvádzajú oficiálne stránky múzea v Clervaux (Luxembursko) ju navštívilo viac než 9 miliónov osôb.
Jeho posledná výstava mu priniesla slávu a ocenenie Presidential medal of freedom, ktoré mu odovzdal 6. decembra 1963 americký prezident Lyndon Johnson.
Jeho fotografia "The Pond-Moonlight" (1904), bola predaná za 2.928.000.-USD vo februári 2006 v aukcii Sotheby's New York. Fotografia patrí k raným piktorialistickým dielam. Ide o jednu z prvých skutočne farebných fotografií vytvorených ušľachtilou gumotlačou. Na svete existujú iba tri známe kópie tejto fotografie. V zozname najdrahších fotografií obsadilo toto dielo druhé miesto (2009).

</doc>
<doc id="296456" url="https://sk.wikipedia.org/wiki?curid=296456" title="Reštavrácia">
Reštavrácia

Reštavrácia môže byť:

</doc>
<doc id="296457" url="https://sk.wikipedia.org/wiki?curid=296457" title="Nukleoid">
Nukleoid

Nukleoid (iné názvy: jadrový ekvivalent, ekvivalent jadra, nukleoplazmatická oblasť, centrálna oblasť) je oblasť v prokaryotickej bunke (spravidla v jej strede), ktorá obsahuje DNA. Je obdobou bunkového jadra eukaryotickej bunky. 
V skutočnosti ide o kruhový chromozóm, ktorý je 1000-krát dlhší ako prokaryotická bunka, preto býva poskrúcaný do slučiek. Prokaryotické jadro nikdy nie je ohraničené jadrovou membránou. Niekedy sa jadro prokaryotickej bunky označuje ako difúzne jadro alebo nepravé jadro.
DNA prokaryotickej bunky alebo vírusu sa nazýva genofor alebo prokaryotický či baktériový chromozóm.

</doc>
<doc id="296459" url="https://sk.wikipedia.org/wiki?curid=296459" title="Jadrový ekvivalent">
Jadrový ekvivalent



</doc>
<doc id="296460" url="https://sk.wikipedia.org/wiki?curid=296460" title="Ekvivalent jadra">
Ekvivalent jadra



</doc>
<doc id="296461" url="https://sk.wikipedia.org/wiki?curid=296461" title="Nukleoplazmatická oblasť">
Nukleoplazmatická oblasť



</doc>
<doc id="296462" url="https://sk.wikipedia.org/wiki?curid=296462" title="Centrálna oblasť">
Centrálna oblasť



</doc>
<doc id="296465" url="https://sk.wikipedia.org/wiki?curid=296465" title="The Linked Ring">
The Linked Ring

The Linked Ring Brotherhood bol fotografický spolok založený v Veľkej Británii v roku 1892. K jeho zakladateľom George Davisonovi a H. P. Robinsonovi sa pridal rad významných fotografov nielen britských, ale tiež z ďalších krajín Európy a zo Spojených štátov. Členmi spolku sa stali napr. Frederick Henry Evans, Hugo Henneberg, Paul Martin, Alfred Stieglitz, Frank Meadow Sutcliffe a Clarence Hudson White.
Impulzom k založeniu spolku boli rozpory medzi prívržencami „čistej“ fotografie s ostrou kresbou a prirodzenou tonalitou a zástancami tvorivej umeleckej fotografie, ktorí opustili anglickú "Fotografickú spoločnosť" a založili "The Linked Ring Brotherhood". Secesné a impresionistické piktorialistické fotografie svojich členov a aj iných autorov spolok prezentoval na medzinárodných výstavách.
"The Linked Ring Brotherhood" zanikol v roku 1910.

</doc>
<doc id="296466" url="https://sk.wikipedia.org/wiki?curid=296466" title="The Linked Ring Brotherhood">
The Linked Ring Brotherhood



</doc>
<doc id="296467" url="https://sk.wikipedia.org/wiki?curid=296467" title="Glamour">
Glamour

Glamour je fotografický žáner, v ktorom sú ľudia, najčastejšie ženy, vyobrazené tak, aby zvýrazňovali atraktívnosť a šarm. Aj keď u glamour portrétov väčšinou ide o obrázky skromnejšie odetých postáv, primárne nejde o dôraz na vyobrazenie poprsia, či genitálií objektu. Tento druh fotografií je zameraný na provokáciu, tajomno a zvádzanie (erotična a sexuálneho napätia) cieľových subjektov. Keďže pri výrobe snímok ide o dosiahnutie dôrazu na dokonalosť fotených modelov, sú pri nej používané vylepšovacie techniky od kozmetických úprav, manipulácie s osvetlením, v súčasnosti aj dodatočným zdokonaľovaním v grafických programoch (napr. Photoshop...). 
Fotografia v štýle glamour je spravidla vyobrazením statickej pózy subjektu. Subjektami, snímok, ktoré majú komerčný charakter a sú používané pre výrobu kalendárov, plágátov pin-up a časopisov (hlavne obálok), sú najčastejšie profesionálne modely, no môže ísť aj o vybraté zaujímavé typy z radov amatérov, či naopak o známe osobnosti šoubiznisu.

</doc>
<doc id="296476" url="https://sk.wikipedia.org/wiki?curid=296476" title="David Morris Lee">
David Morris Lee

David Morris Lee (* 20. január 1931, Rye, New York, USA) je americký fyzik. 
V roku 1996 dostal s Robertom Colemanom Richardsonom a Douglasom Deanom Osheroffom Nobelovu cenu za fyziku za objav supratekutosti hélia III.

</doc>
<doc id="296478" url="https://sk.wikipedia.org/wiki?curid=296478" title="Robert Coleman Richardson">
Robert Coleman Richardson

Robert Coleman Richardson (* 26. jún 1937, Washington, USA – † 19. február 2013, Ithaca, New York) bol americký experimentálny fyzik a profesor fyziky na Cornellovej univerzite. 
V roku 1996 dostal spoločne s Davidom Morrisom Leem a Douglasom Deanom Osheroffom Nobelovu cenu za fyziku za objav supratekutosti hélia III.

</doc>
<doc id="296479" url="https://sk.wikipedia.org/wiki?curid=296479" title="Douglas Dean Osheroff">
Douglas Dean Osheroff

Douglas Dean Osheroff (* 1. august 1945, Aberdeen, Washington, USA) je americký fyzik.
Je nositeľom Nobelovej ceny za fyziku za rok 1996, ktorú dostal spoločne s Davidom Morrisom Leem a Robertom Colemanom Richardsonom za objav supratekutosti hélia 3. V súčasnosti je profesrom na Stanford University.
Životopis.
Narodil sa v Aberdeene v štáte Washington. Jeho otec, William Osherhoff, bol syn židovských imigrantov pôvodom z Ruska, jeho matka, Bessie Anne (Ondov), bola dcéra slovenských a pracovala ako zdravotná sestra. Osheroff bol birmovaný luteránskou cirkvou, ale dostal možnosť si vybrať a rozhodol sa ďalej v cirkevnom živote nepokračovať. Vyhlásil, že „v určitom zmysle sa mu zdalo, že kostol je najhoršie miesto pre klamstvo. Snáď v určitej emočnej rovine myšlienku Boha akceptujem, ale neviem, ako by sa vedel prejaviť“.
Bakalársky titul získal v roku 1967 na Caltechu, kde navštevoval prednášky Richarda Feynmena a vykonával výskum pre Gerryho Neugebauera.
Následne ďalej študoval na Cornell University, kde v laboratóriu atómovej fyziky a fyziky pevných skupenstiev pracoval na výskume fyziky nízkych teplôt. Spolu s Davidom Leeom, vedúcim laboratória, a Robertom C. Richardsonom, použili Pomerančukov článok pri skúmaní správania sa 3He pri teplotách pár tisícin stupňa nad absolútnou nulou. Pri svojich meraniach objavili neočakávané efekty, ktoré neskôr vysvetlili ako fázové prechody na supratekutú fázu 3He. Lee, Richardson a Osheroff za tento objav spolu v roku 1996 dostali Nobelovu cenu za fyziku.
Ph.D. získal na Cornell University v roku 1973. Neskôr 15 rokov pracoval v Bellových laboratóriách, kde pokračoval vo výskume fenoménov odohrávajúcich sa v 3He pri nízkych teplotách. V roku 1987 sa presťahoval na katedru fyziky a aplikovanej fyziky na Stanford University, kde túto katedru v rokoch 1993 – 96 aj viedol. Jeho výskum sa zameriaval na fenomény prebiehajúce pri extrémne nízkych teplotách. V roku 2003 sa stal členom komisie Columbia Accident Investigation Board, ktorá vyšetrovala príčiny havárie raketoplánu Columbia.
V súčasnosti je členom poradného výboru Scientists and Engineers for America (SEA), organizácie zameranej na presadzovanie rozumnej vedy vo vláde USA.
V roku 1970 sa oženil s Phyllis Liu-Osheroffovou.
Ocenenia.
V roku 2012 získal čestný doktorát Slovenskej technickej univerzity.

</doc>
<doc id="296480" url="https://sk.wikipedia.org/wiki?curid=296480" title="L-systém">
L-systém

L-systém alebo Lindenmayerov systém je druh formálnej gramatiky známy najmä vďaka svojmu použitiu pri modelovaní vývinu rastlín, ako aj ďalším biologickým aplikáciám. L-systémy môžu byť použité aj na generovanie niektorých typov fraktálov (napr. Kochova vločka). Sú pomenované podľa maďarského teoretického biológa a botanika Aristida Lindenmayera (toho času pôsobiaceho na univerzite v Utrechte), ktorý s týmto konceptom prišiel v roku 1968.
Formálne sa L-systém definuje ako trojica formula_1, kde formula_2 je abeceda, t. j. konečná neprázdna množina znakov, formula_3 je množina prepisovacích pravidiel a formula_4 je tzv. axióma - konečné slovo nad abecedou formula_2, v ktorom odvodenie začína.
L-systémy sú podobné frázovým gramatikám - abeceda aj množina prepisovacích pravidiel sa vyskytujú aj v definícii frázovej gramatiky, axióma je analógiou tzv. počiatočného neterminálu. Najväčším rozdielom však je, že sa nerozlišujú množiny terminálnych a neterminálnych symbolov - odvodenie končí, pokiaľ sa nedá použiť žiadne z prepisovacích pravidiel. Jestvujú však definície L-systémov, ktoré pripúšťajú aj analógiu terminálnych symbolov - tzv. konštanty, ktoré sa nemôžu vyskytovať na ľavej strane žiadneho odvodzovacieho pravidla.

</doc>
<doc id="296483" url="https://sk.wikipedia.org/wiki?curid=296483" title="The Transporter 3">
The Transporter 3



</doc>
<doc id="296484" url="https://sk.wikipedia.org/wiki?curid=296484" title="Frank Eugene">
Frank Eugene

Frank Eugene, vlastným menom Frank Eugene Smith (* 19. september 1865 New York – † 16. december 1936 Mníchov) bol americký fotograf, maliar a grafik, ktorý žil prevažne v Nemecku. Fotografoval v štýle impresionizmu a secesie. Bol portrétistom uznávaným v Európe i v Spojených štátoch.
V roku 1884 začal študovať v New Yorku maliarstvo, potom v štúdiu pokračoval od roku 1886 v nemeckom Mníchove. Počas štúdií ho zaujala tiež fotografia. Po dokončení štúdií sa vrátil v roku 1894 do New Yorku, kde pracoval ako scénický výtvarník a maliar portrétov. Roku 1900 odišiel opäť do Nemecka, kde sa venoval umeleckej fotografii.
V roku 1902 sa podieľal na založení fotografického spolku Photo-Secession. Od roku 1907 vyučoval fotografiu v Mnichove, v roku 1913 bol menovaný profesorom na "Kráľovskej akadémii grafických umení" v Lipsku.

</doc>
<doc id="296486" url="https://sk.wikipedia.org/wiki?curid=296486" title="Gymnázium Pavla Országha Hviezdoslava (Kežmarok)">
Gymnázium Pavla Országha Hviezdoslava (Kežmarok)

Gymnázium P. O. Hviezdoslava v Kežmarku je gymnázium zamerané na všeobecné získanie širších vedomostí, ktoré sú dôležité pre ďalšie štúdium.
História.
Dejiny školstva v Kežmarku siahajú až do 13. storočia. Vývin kežmarského školstva vedie k evanjelickému gymnáziu v 17. a 18. storočí. Od roku 1777 sa kežmarské gymnázium zmenilo na lýceum. K ôsmim triedam pribudli vyššie akademické triedy s vyučovaním predmetov filozofia a právo. Študovali tu Nemci, Slováci, Maďari, Poliaci, Srbi, Chorváti, Čiernohorci, Moravania, Ukrajinci, Rumuni, ale aj protestanti, katolíci, kalvíni, pravoslávni, židia i moslimovia.
Po prvej svetovej vojne a vzniku ČSR sa škola zmenila na dištriktuálne gymnázium s vyučovacím jazykom nemeckým. V školskom roku 1927/1928 boli pri tomto gymnáziu otvorené paralelné československé triedy s vyučovacím jazykom slovenským. Bol to dôležitý historický medzník v dejinách školstva na Spiši, pretože slovenské obyvateľstvo dostalo rovnakú príležitosť získať vzdelanie rovnocenné s nemeckým a maďarským obyvateľstvom. Definitívne sa slovenské gymnázium osamostatnilo v roku 1936 a slovenské triedy pri nemeckom gymnáziu boli premenované na Štátne československé reálne gymnázium v Kežmarku.
Ďalšie zmeny.
V roku 1969 dostala škola čestný titul Gymnázium Pavla Országha Hviezdoslava. Toto pomenovanie získala na pamiatku štúdii básnika na kežmarskom lýceu v rokoch 1865 až 1870.
Projektové dni školy.
História Projektových dní Gymnázia P. O. Hviezdoslava v Kežmarku sa začala písať v školskom roku 2008/2009. V tomto roku sa gymnázium po prvý krát rozhodlo využiť túto netradičnú formu vyučovania a zaradiť projektové vyučovanie do výchovno-vzdelávacieho procesu a obohatiť tak kalendár podujatí školy. Súčasne je táto celoškolská akcia spojená s Dňom otvorených dverí a ponúka tak každoročne žiakom deviatych ročníkov, ich rodičom a učiteľom možnosť stráviť jeden deň v priestoroch školy, nadýchať sa atmosféry, porozprávať so žiakmi, učiteľmi a absolventmi školy a navyše získať informácie o štúdiu na škole.
S nápadom práve takouto formou spestriť vyučovanie a zapojiť celé triedy, všetkých žiakov do netradičného vyučovania prišla pani Mgr. Andrea Petrášková, učiteľka slovenského jazyka a literatúry a dejepisu. Už prvý ročník Projektového dňa s témou "Krajiny Európy pod jednou strechou" školu presvedčil, že je to dobrá myšlienka. Odozva žiakov, rodičov, absolventov a širokej verejnosti bola pozitívna a väčšina návštevníkov školy strávila spolu niekoľko hodín. Návštevníci odchádzali s úsmevom na tvári, s množstvom zážitkov a nových vedomostí, s dobrým pocitom a predsavzatím, že o rok prídu zas. To školu presvedčilo pokračovať v tejto myšlienke zaradiť Projektový deň do plánu pre každý školský rok. Postupne sa stanovili podmienky prípravy a realizácie. Témy navrhujú žiaci, schvaľuje pedagogická rada, víťazov určuje odborná porota podľa vopred známych kritérií. Gymnázium má za sebou už niekoľko ročníkov Projektových dní.
Témy jednotlivých ročníkov:
Časopis.
Kežmarskí gymnazisti majú vlastný školský časopis "Stretnutia" (víťaz hodnotenia stredoškolských časopisov "Štúrovo pero" vo Zvolene).

</doc>
<doc id="296487" url="https://sk.wikipedia.org/wiki?curid=296487" title="Základná škola (Bytča, Ulica mieru č. 1235)">
Základná škola (Bytča, Ulica mieru č. 1235)

Základná škola, Ulica mieru 1235, Bytča je základná škola v Bytči.
Základná škola bola otvorená v roku 1963, kedy pozostávala z dvoch hlavných budov. Postupne bola vybudovaná telocvičňa, budova pre pracovné vyučovanie (dielne), jedáleň s kuchyňou pre stravovanie žiakov a pedagógov. Posledným rozšírením priestorov pre vzdelávanie bola prístavba tzv. novej budovy, v ktorej sa v súčasnosti nachádzajú odborné učebne a triedy pre mimoriadne nadané deti. 
Od 1. januára 2000 sa zmenila právna forma školy, škola získala právnu subjektivitu.
Základná škola poskytuje základné vzdelanie stupňa ISCED 1 a ISCED 2, spravidla deťom vo veku od 6 rokov do 15 rokov. Škola je štruktúrovaná ako úplná, plnoorganizovaná. Kapacita školy je postačujúca, disponuje primeraným množstvom vybavených učební pre kmeňové triedy v každom ročníku i pre špecializované odborné učebne. Školu tvorí 6 samostatných budov, ktoré sú umiestnené v jednom areáli obklopenom príjemnou a udržiavanou zeleňou. V školskom roku 2007/2008 prešiel areál kompletnou parkovou úpravou – vysadené boli nové dreviny a iné vždyzelené rastliny. 
V školskom roku 2008/2009 sa začala kompletná rekonštrukcia dvoch hlavných budov – po výmene okien bude nasledovať oprava striech so strešnou nadstavbou, obnova sietí a rozvodov, modernizácia a estetizácia hygienických zariadení a vybavenia tried. Kompletná rekonštrukcia čaká aj telocvičňu. Tieto zmeny prispejú k zlepšeniu prostredia pre výchovno-vyučovací proces.
Externé odkazy.
Webové stránka školy

</doc>
<doc id="296490" url="https://sk.wikipedia.org/wiki?curid=296490" title="Gertrude Käsebierová">
Gertrude Käsebierová

Gertrude Käsebierová (* 18. máj 1852, Des Moines, Iowa, USA – † 13. október 1934, New York, New York) bola americká fotografka.
Fotografovala najmä portréty a alegórie v štýle piktorializmu. Profesionálne sa venovala fotografovaniu od roku 1894, v roku 1897 otvorila v New Yorku portrétne štúdio. Bola zvolená prvou ženskou členkou fotografického spolku The Linked Ring Brotherhood. V roku 1902 sa stala zakladajúcou členkou združenia Photo-Secession.

</doc>
<doc id="296493" url="https://sk.wikipedia.org/wiki?curid=296493" title="Clarence Hudson White">
Clarence Hudson White

Clarence Hudson White (* 8. apríla 1871, West Carlisle, Ohio – 7. júla 1925 Mexico) bol americký piktorialistický fotograf, spoluzakladateľ fotografických spolkov Photo-Secession a Pictorial Photographers of America.
Život a dielo.
Chcel byť maliarm, ale vyštudoval ekonómiu a pracoval v obchode. Začal fotografovať v roku 1894. V nasledujúcom desaťročí už vystavoval svoje snímky v Spojených štátoch i v Európe.
V roku 1902 sa stal členom novo založeného fotografického spolku Photo-Secession, ktorý združoval fotografov tvoriacich v štýle piktorializmu.
V roku 1906 sa presťahoval do New Yorku. Prednášal fotografiu na Columbijské univerzite a v roku 1914 založil vlastnú fotografickú školu. Medzi jeho žiakov patrili napr. Dorothea Langeová a Paul Outerbridge. Whiteova škola bola veľmi úspešná. Prednášali tu tiež fotografi Edward Steichen a Paul Strand a tiež ďalší umelci, napr. maliar Max Weber.
V roku 1916 založil s Gertrudou Käsebierovou a A. L. Coburnom spolok Pictorial Photographers of America a stal sa jeho predsedom.
Zomrel na embóliu v roku 1925 v Mexiku, kam sa vypravil so svojimi študentmi.
Zdroj.
 

</doc>
<doc id="296498" url="https://sk.wikipedia.org/wiki?curid=296498" title="Gymnázium Antona Bernoláka Námestovo">
Gymnázium Antona Bernoláka Námestovo



</doc>
<doc id="296502" url="https://sk.wikipedia.org/wiki?curid=296502" title="Severoluzitánske kráľovstvo">
Severoluzitánske kráľovstvo

Severoluzitánske kráľovstvo alebo Kráľovstvo Severná Luzitánia bolo kráľovstvo, ktoré v roku 1807 chcel vytvoriť Napoleon pre panovníka zaniknutého Etrúrskeho kráľovstva Karola II.. Malo sa nachádzať v severnom Portugalsku.
V roku 1807 Portugalsko odmietlo Napoleonovu požiadavku pripojiť sa ku kontinentálnej blokáde, ktorá bola namierená proti Anglicku. Napoleon 27. októbra 1807 uzavrel so Španielskom Fontainebleauskú zmluvu, podľa ktorej chcel vojensky obsadiť územie Portugalska a rozdeliť ho na tri krajiny:
Nasledoval francúzsky útok na Portugalsko pod vedením maršala Junota a hlavné mesto Lisabol podľahol francúzskej armáde 1. decembra 1807. Anglický zásah pod vedením Artura Wellesleyho, wellingtonského vojvodu, obnovil Portugalskú nezávislosť. Poslední francúzsky vojaci boli z Portugalska vyhnaní v roku 1812.

</doc>
<doc id="296508" url="https://sk.wikipedia.org/wiki?curid=296508" title="Gymnázium (Myjava, Jablonská 5)">
Gymnázium (Myjava, Jablonská 5)

Gymnázium na Myjave bolo založené v roku 1944 ako evanjelické slovenské gymnázium. 
V súčasnosti má 3 formy štúdia, a to 8-ročnú, 4-ročnú a 5-ročnú. Osemročná a štvorročná forma štúdia je bez zamerania, päťročná forma je bilingválneho charakteru, teda zameraná na cudzí jazyk – angličtinu –, kde sú predmety ako napr. biológia alebo matematika vyučované v anglickom jazyku.
Škola poskytuje kvalitné vzdelanie najlepším študentom v regióne, úspešnosť absolventov školy pri prijímacích pohovoroch na vysokoškolské štúdium neklesla za posledné roky pod 90 %. Škola je členom klimatickej aliancie, momentálne spolupracuje so strednými školami z Nórska, Fínska, Turecka a Maďarska a názov jej vzdelávacieho programu je: „"Škola pre život".“

</doc>
<doc id="296509" url="https://sk.wikipedia.org/wiki?curid=296509" title="Respirátor (filter)">
Respirátor (filter)

Respirátor (iné názvy: respiračná maska, inhalačná maska, dýchacia maska, plynová maska, ochranná maska; ) je zariadenie určené na ochranu pred vdychovaním nebezpečných látok (najmä plynov) alebo prachových častíc rozptýlených v ovzduší. V závislosti na druhu látok, pred ktorými má respirátor chrániť rozoznávame viacero druhov a veľkostí respirátorov. Rovnako rozsiahle sú oblasti jeho používania, od bežnej ochrany osôb pri práci, cez medicínske, alebo priemyselné respirátory, až po využitie ako súčasť vojenskej výstroje. Za najjednoduchší model respirátora môžeme považovať hygienické rúško (chirurgická maska), ktoré chráni napríklad pred nákazou prenášanou kvapôčkovou infekciou.
Delenie respirátorov.
Respirátory sa delia na dve kategórie: 
Ergonómia a školenie.
Používanie respirátora človeka zaťažuje. Počas výdychu je vo vzduchu veľa oxidu uhličitého. Tento vzduch vyplní priestor v maske; a potom sa inhaluje druhýkrát. Koncentrácia oxidu uhličitého môže prekročiť hygienické limity) (1,4% za 15 minút; a 0,5% za 8 hodín). Respirátory môžu spôsobiť bolesti hlavy, dermatitídu atď. Učebnica HSE odporúča používať respirátory najviac 1 hodinu.

</doc>
<doc id="296511" url="https://sk.wikipedia.org/wiki?curid=296511" title="Vitalij Lazarevič Ginzburg">
Vitalij Lazarevič Ginzburg

Vitalij Lazarevič Ginzburg (; * 4. október 1916, Moskva, Rusko, vtedy Ruské impérium – † 8. november 2009, Moskva) bol ruský teoretický fyzik a astrofyzik. 
V roku 2003 dostal spoločne s Alexejom Alexejevičom Abrikosovom a Anthonym Jamesom Leggettom Nobelovu cenu za fyziku za priekopnícke výsledky v oblasti teórie supravodivých a supratekutých látok. Je tiež nositeľom Wolfovej ceny za fyziku (1994/1995) a viacerých iných vedeckých ocenení.
Vitalij Ginzburg je tiež známy ako jeden z otcov sovietskej vodíkovej bomby a ako zástanca ateizmu, napísal niekoľko kníh ohľadom náboženstva a ateizmu. 

</doc>
<doc id="296513" url="https://sk.wikipedia.org/wiki?curid=296513" title="Anthony James Leggett">
Anthony James Leggett

Anthony James Leggett (* 26. marec 1938, Londýn, Spojené kráľovstvo) je britský fyzik
žijúci v USA, ktorý sa zaoberá predovšetkým fyzikou nízkych teplôt. 
V roku 2003 dostal spolu s Vitalim Lazarevičom Ginzburgom a Alexejom Alexejevičom Abrikosovom Nobelovu cenu za fyziku za priekopnícke výsledky v oblasti teórie supravodivých a supratekutých látok. Je tiež nositeľom Wolfovej ceny za fyziku (2002/2003).

</doc>
<doc id="296514" url="https://sk.wikipedia.org/wiki?curid=296514" title="Nicklas Bergfors">
Nicklas Bergfors

Nicklas Bergfors (* 7. marec 1987, Södertälje, Švédsko) je švédsky hokejový útočník. Momentálne je hráčom tímu NHL Atlanta Thrashers. Na drese nosí číslo 18.
Hráčska kariéra.
Profesionálnu kariéru začal vo švédskom klube Södertälje SK v sezóne 2004/05. Po tomto ročníku si ho v drafte vybral tím New Jersey Devils. V nasledujúcej sezóne bol presunutý do farmárskeho klubu New Jersey Albany River Rats. V roku 2006 sa zúčastnil v drese švédska majstrovstiev sveta juniorov v USA. V nasledujúcej sezóne sa dostal do ďalšieho farmárskeho klubu Lowell Devils, v ktorom hral aj ďalšie dva ročníky. Prvý zápas v NHL odohral v drese New Jersey v sezóne 2007/2008. Ale od októbra 2009 hráva v prvom tíme New Jersey Devils. 2. februára 2010 bol vymenený do Atlanty Thrashers spolu s Johnnym Oduyom, Patricom Cormier a právom na výber v prvom a druhom kole draftu 2010 za Iľja Kovaľčuka.

</doc>
<doc id="296516" url="https://sk.wikipedia.org/wiki?curid=296516" title="Jóičiró Nambu">
Jóičiró Nambu

Jóičiró Nambu (, ; * 18. január 1921, Tokio, Japonsko – 5. júl 2015, Toyonaka) bol japonský teoretický fyzik pôsobiaci v USA. 
V roku 2008 dostal Nobelovu cenu za fyziku za objav javu spontánneho narušenia symetrie v subjadrovej fyzike. V tom istom roku dostali túto cenu aj Makoto Kobajaši a Tošihide Masukawa. Nambu je tiež nositeľom Wolfovej ceny za fyziku (1994/1995) a viacerých ďalších vedeckých ocenení.

</doc>
<doc id="296522" url="https://sk.wikipedia.org/wiki?curid=296522" title="Základná škola (Trnava, Námestie Slovenského učeného tovarišstva 15)">
Základná škola (Trnava, Námestie Slovenského učeného tovarišstva 15)

Základná škola na Námestí Slovenského učeného tovarišstva v Trnave vznikla 1. októbra 1964. 
Škola sa nachádza v lokalite Kopánka, v blízkosti sídliska Zátvor. 
Súčasnosť školy.
V školskom roku 2009/2010 navštevuje školu 633 žiakov 1. až 9. ročníka, ktorí sú zaradení do 25 tried. Škola zamestnáva 48 pedagogických a 16 nepedagogických pracovníkov.

</doc>
<doc id="296530" url="https://sk.wikipedia.org/wiki?curid=296530" title="Gymnázium (Turzovka, Ľ. Štúra 35)">
Gymnázium (Turzovka, Ľ. Štúra 35)

Gymnázium v Turzovke je všeobecno-vzdelávacia štátna škola v zriaďovateľskej pôsobnosti Žilinského samosprávneho kraja.
Popis.
Poskytuje úplne stredoškolské vzdelanie ukončené maturitou. Je jedinou inštitúciou vzdelanosti na Horných Kysuciach v oblasti stredoškolského vzdelávania. Navštevujú ju žiaci zo spádových oblastí z obcí Podvysoká, Staškov, Raková, Makov, Vysoká nad Kysucou, Dlhá nad Kysucou, Korňa a Klokočov. Nachádza sa v strede mesta neďaleko železničnej a autobusovej stanice.
Štúdium.
Študenti si môžu vybrať štúdium so zameraním na informatiku, v ktorom sú posilnené prírodovedné predmety ako biológia, chémia a informatika alebo štúdium so zameraním na spoločenskovedné predmety. Na realizáciu výchovno-vzdelávacieho procesu sú k dispozícii odborné učebne. Teoretické vedomosti z chémie a fyziky si žiaci môžu overiť formou pokusov v chemickom a fyzikálnom laboratóriu. V učebniach informatiky sú počítače s možnosťou využitia internetu. Študenti si môžu doplniť vedomosti aj formou mimoškolskej záujmovej činnosti napr. v krúžkoch programovania. V rámci školského vzdelávacieho programu sa v škole vyučujú 3 cudzie jazyky anglický, nemecký a ruský.

</doc>
<doc id="296532" url="https://sk.wikipedia.org/wiki?curid=296532" title="Hexameter">
Hexameter

Hexameter (gr. hexa=šesť, metron=miera) je najznámejší a najčastejší časomerný verš, ktorý pozostáva zo šiestich daktylských stôp − UU, pričom daktyly mohli – okrem 5. stopy – nahradiť spondeje −−. Posledná stopa je dvojslabičná s voľnou poslednou slabikou −U (spondej mohol byť nahradený trochejom). 
Hexameter sa končí útvarom − UU/− U, ktorý sa nazýva hrdinská klauzula. Pred hrdinskou klauzulou je spravidla daktyl.
"Sédmí bol pominul sa mesác, nastával už osmí,"
− −/ − U U/ − U U/ − −/ − U U/ − −
"Čo Svatopluk ve tmách a ňevolnéj vazbe se trápil:"
− U U/ − −/ − U U/− −/ − U U/ − U
"Kam ho nepráteľskí uhodiť rozkázali Nemci,"
− U U/− −/ − U U/− − /− U U/− U
"Na svých oklamaní mysľách, že by víru polámal."
− −/ − U U/− −/ − U U/ − U U/− U
Ján Hollý, "Svatopluk, I.spev"
Hexameter pri konštantnom počte stôp (6) a mór má variabilný počet slabík (13 - 17). Musí mať aspoň jednu z troch cezúr alebo dierézu. Všetky antické (grécke a latinské) epické básne, počnúc Homérom, sú zložené hexametrom. Hexametrom zložil Ján Hollý eposy a selanky, použil ho aj v Rozličných básňach.

</doc>
<doc id="296533" url="https://sk.wikipedia.org/wiki?curid=296533" title="Loikaemie">
Loikaemie

Loikaemie je nemecká kapela, ktorá začala hrať v roku 1996 a jej počiatky sa niesli jednoznačne v znamení úderného a jednoduchého Oi! s klasickými textami o priateľstve, alkohole a živote na uliciach. Vďaka svojmu nezameniteľnému štýlu si kapela získala veľkú obľubu u domáceho publika a čoskoro sa stala vlajkovou loďou nemeckej nerasistickej skinheadskej scény.
Druhá doska z roku 1999 viac ako potvrdila jej ambície a katapultovala kapelu do čela európskej Oi Punkovej scény. Skupina získala na tejto doske kompaktný a surový zvuk, ktorý nezaprel ľahké ovplyvnenie hardcorovou muzikou. Texty sa pomaly začínajú otáčať aj k vážnejším a politickým témam, ale nechýbali ani odľahčené veci, potvrdzujúce, že si kapela zachováva potrebný nadhľad.
Loikaemie začína hrať po celej Európe a jej obľuba stúpa. Obrovský hit z ich tretej dosky názvom "Good night, white pride" sa stal hymnou všetkých Punks a Skins, ktorí sa odmietli zmieriť s rovnicou skinhead = nacista a pre nemeckých antifašistov predstavuje Loikaemie kultovú záležitosť.

</doc>
<doc id="296534" url="https://sk.wikipedia.org/wiki?curid=296534" title="Základná škola (Považská Bystrica, Slovenských partizánov 1133/53)">
Základná škola (Považská Bystrica, Slovenských partizánov 1133/53)

Základná škola Slovenských partizánov v Považskej Bystrici vznikla 1. apríla 1976, kedy bolo otvorených 8 tried prvého stupňa. Od septembra už škola fungovala ako plnoorganizovaná. V súčasnosti je to jedna z najväčších škôl Trenčianskeho kraja. Vytvára podmienky na vzdelávanie detí s intelektovým nadaním (program APROGEN), ale ponúka aj starostlivosť špeciálneho pedagóga a sociálneho pracovníka, ktorí pomáhajú zvládať vyučovací proces deťom so špeciálnymi výchovno-vzdelávacími potrebami i tým zo sociálne znevýhodneného prostredia. Popri vyučovacom procese škola ponúka širokú škálu záujmových krúžkov.
Tradície školy.
Imatrikulácia prvákov, školská akadémia, deň športu, vydávanie školského časopisu Päťka, lyžiarsky výcvik pre žiakov siedmeho ročníka, pobyt v škole v prírode, pravidelné návštevy knižnice žiakmi prvého stupňa, tvorivé dielne, tematické dni a mnohé ďalšie akcie sú dôkazom, že škola nežije len vyučovaním, ale vytvára podmienky pre všestranný rozvoj osobnosti svojich žiakov.

</doc>
<doc id="296535" url="https://sk.wikipedia.org/wiki?curid=296535" title="Koedukácia">
Koedukácia

Koedukácia je spoločná školská výchova oboch pohlaví naraz. 
Po revolúcii v roku 1989 vznikali na Slovensku dievčenské odborné školy, ktoré prijímali iba dievčatá. Dnes je väčšina týchto škôl zrušená alebo sa zmenili na koedukačné. 

</doc>
<doc id="296537" url="https://sk.wikipedia.org/wiki?curid=296537" title="Základná škola s materskou školou Jána Vojtaššáka">
Základná škola s materskou školou Jána Vojtaššáka

Základná škola Zákamenné je najväčšia základná škola na Orave. Funguje v rámci pôsobnosti zriaďovateľa obce Zákamenné. Pri škole je zriadená Základná umelecká škola umenia – výtvarný aj hudobný odbor. K činnosti tejto školy veľkým dielom prispel Ján Vojtaššák, spišský biskup. Bývalými žiakmi školy sú aj prof. JUDr. Milan Čič DrSc., Dr.h.c., Martin Bajčičák
Charakteristika školy.
Zameranie školy.
V roku 2008 prebehla na Slovensku reforma, ktorá umožnila vytvorenie individuálneho školského vzdelávacieho programu. Škola už v minulosti mala triedy s rozšíreným vyučovaním prírodovedných predmetov, v tejto tradícii pokračuje aj v súčasnosti a to posilnením predmetov matematika, informatika, fyzika a chémia. Od školského roka 2008/2009 vytvorila pre žiakov aj program na rozšírené vyučovanie cudzích jazykov (viachodinová dotácia).
Priestory.
Školský areál je veľmi rozsiahly, niektoré budovy sú od seba vzdialené aj 2. Hlavný školský areál tvorí stará školská budova (1946), nová školská budova (1976), budova školských dielni, školského stravovania a telocvičňa, vzdialenejšie sú budova pre 1. ročník (z roku 1928), budova prvého stupňa v miestnej časti Oravice a budovy materských škôl.
V školskom roku 2009/2010 prebieha na škole rozsiahla rekonštrukcia: výmena okien, dvier, nábytku, kúrenie, oteplenie budov. Vytvárajú sa a vybavujú nové odborné učebne: dve jazykové laboratória, fyzikálne a chemické laboratórium, dve počítačové učebne, multimediálna učebňa.
Súťaže.
Škola vo svojom regióne dosahovala veľmi dobré výsledky v rôznych oblastiach. Existuje tu aj Školské športové stredisko pre bežecké lyžovanie, ktoré navštevoval aj majster Slovenska, víťaz niekoľkých medzinárodných súťaží, slovenský olympionik Martin Bajčičák, ďalším reprezentantom vtedajšieho ČSSR bol aj Marián Večerek. V roku 1990 vznikol bedmintonový oddiel, ktorý sa zúčastňoval [www.bedminton.sk Majstrovstiev Slovenska], kde získali niekoľko ocenení. Škola získala aj striebornú medailu z Majstrovstiev Slovenska v cezpoľnom behu v 2006.
Divadelný súbor PRVOSIENKA.
Vznikol v 40. rokoch a pripravoval detské predstavenia. Po krátkej odlmke sa v roku 2004 opätovne rozbehla jeho činnosť. Zameriava sa na detské publikum. V roku 2007 získla ocenenie "Tvorivý čin roka 2007" na Scénickej žatve v Martine. V roku 2007 sa stal víťazom celoslovenskej prehliadky detskej dramatickej tvorby v Šali. V roku 2008 sa stal víťazom Zlatej priadky.

</doc>
<doc id="296539" url="https://sk.wikipedia.org/wiki?curid=296539" title="Ki-Adi-Mundi">
Ki-Adi-Mundi

Ki-Adi-Mundi je fiktívna postava zo sveta Star Wars, vystupujúca vo filmoch , a .
Ki-Adi-Mundi bol jeden z mála v ráde Jedi. Jeho najnápadnejším znakom bola zvätšená lebka obsahujúca binárny mozog podporovaný druhým srdcom. Narodil sa na odľahlej planéte Cerea. V štyroch rokoch bol prepravený na Coruscant do chrámu Jedi, kde podstúpil jediský výcvik. Trénoval ho majster Jedi Yoda. O dvadsať rokov neskôr sa ako rytier Jedi vrátil na Cereu a tam pôsobil ako dohliadač cereanských systémov.
Ki-Adi-Mundi po svojich objavoch na Tatooine zaujal trvalé miesto v rade Jediov, dostal titul Jedi. Majster Mundi bol jeden z 212 Jediov poslaných na záchrannú akciu Obi-Wana Kenobiho, Anakina Skywalkera a senátorky Padmé Amidaly uväznených na planéte Geonosis. Droidská armáda zabila väčšinu poslaných Jediov, medzi preživšími Jedimi bol aj Ki-Adi-Mundi. Ako mnoho Jediov sa aj Ki-Adi-Mundi stal generálom Republikovej armády. Bol zabitý klonovanými jednotkami počas rozkazu 66, ktorý nariadil Darth Sidious.

</doc>
<doc id="296540" url="https://sk.wikipedia.org/wiki?curid=296540" title="R2-D2">
R2-D2

R2-D2 je fiktívny robot vystupujúci v Hviezdných vojnách. Ide o malého bielomodrého robota, ktorý sa vo filme po prvýkrát objavuje na palube lode kráľovnej Amidaly. Postupne sa stal majetkom Anakina Skywalkera. V tretej epizóde patril kapitánovi Wedgi Antillesovi. V štvrtej epizóde obdržal od princeznej Leiy Organy úlohu, aby našiel a kontaktoval Obi-Wana Kenobiho na planéte Tatooine.

</doc>
<doc id="296541" url="https://sk.wikipedia.org/wiki?curid=296541" title="Pantera">
Pantera

"Pantera je aj slovenský názov rodu "Panthera", pozri Panthera (rod)."
Pantera je vplyvná americká groove metalová skupina z Arlingtonu v Texase, založená v roku 1981. Aj keď zo začiatku hrala pod vplyvom Glam metal/hardrockových skupín, či už thrash metalových skupín ako Slayer a Metallica, ale aj tradičných skupín ako Black Sabbath a Iron Maiden dokázala svoj vplyv na významnú zmenu žánru, ktorý Panteru postihol na konci 80. rokov. Následne sa stala kľúčovým tvorcom groove metalu - podžánru heavy metalu.
Prvým komerčným úspechom Pantery po deviatich rokoch od založenia bol až album "Cowboys from Hell". Odvtedy sa Pantera stala jednou z najznámejších heavy metalových skupín 90. rokov. Napriek celkovo chladnému prijatiu prvých štyroch albumov museli kritici potom štýl skupiny chváliť; Jason Birchmeier z All Music Guide Panteru považuje za „pravdepodobne najväčšiu metalovú skupinu 90. rokov... jednu z najväčších a najvplyvnejších metalových skupín vôbec.“ Televízia VH1 zaradila Panteru na 45. pozíciu v rebríčku "100 Greatest Artists of Hard Rock" a v rebríčku „Top 10 Greatest Heavy Metal Bands of All-Time“ televízie MTV sa umiestnila na piatom mieste.
Kvôli dlhodobým vnútorným konfliktom bola Pantera roku 2003 rozpustená. V nasledujúcom roku bol jej gitarista "Dimebag" Darrell Abbott počas vystúpenia svojej novej skupiny Damageplan zastrelený na pódiu.

</doc>
<doc id="296543" url="https://sk.wikipedia.org/wiki?curid=296543" title="Základná škola sv. Augustína">
Základná škola sv. Augustína

Základná škola sv. Augustína je cirkevná základná škola v Považskej Bystrici. Škola má 12 tried, spolu 222 žiakov, 20 učiteľov a 3 vychovávateľov. Vyučuje sa v dvoch budovách; priamo v budove školy a v budove Katolíckeho domu, ktorý stojí hneď vedľa. Škola používa učebný plán pre rozšírené vyučovanie jazykov. Vyučuje sa anglický jazyk a od siedmeho ročníka druhý voliteľný cudzí jazyk Nemčina alebo Francúzština. Novým výrazným projektom školy je aj spustenie školských uniforiem. Povinné sú pre 1. ročník a vysoko odporúčané pre všetkých ostatných. Pre druhý stupeň je ako alternatíva spustený obchod so školským merchom. Na škole aktívne funguje žiacka školská rada. Keďže je to katolícka školy, žiaci majú dve hodiny rímskokatolíckeho náboženstva týždenne. Škola má dobre vybavenú knižnicu pravidelne obohacovanú o nové tituly. Súčasťou školy je "Školský klub detí" a "Školské stredisko záujmovej činnosti". V areáli školy a nachádza aj Modulová učebňa na výučbu techniky.
História.
Škola vznikla v 19. storočí, ale podľa starej školskej kroniky sa údajne nedá zistiť kedy presne, lebo staré spisy zhoreli. Budovou školy bol malý prízemný domček za kostolom. V rokoch 1937 – 1939 vybudovali novú školu pri cintoríne, v ktorej prebiehalo vyučovanie do konca druhej svetovej vojny. Potom škola prešla pod štátnu správu. Vyučovanie v katolíckom duchu v nej začalo po zmene režimu v roku 1991, keď získala samostatnú právnu subjektivitu.

</doc>
<doc id="296544" url="https://sk.wikipedia.org/wiki?curid=296544" title="Bitka v zátoke Vigo">
Bitka v zátoke Vigo

Bitka v zátoke Vigo (španielsky: "Batalla de Ría de Vigo", anglicky: "Battle of Vigo Bay", francúzsky: "Bataille de la Baie de Vigo", holandsky: "Slag bij Vigo Baai") bolo námorné stretnutie medzi spojenými loďstvami Anglicka a Holandska na jednej strane a Francúzska a Španielska na strane druhej, ktoré sa odohralo 23. októbera 1702, v počiatočných rokoch Vojny o španielske dedičstvo. Bitka nasledovala po tom, čo sa v septembri spojené anglo-holandské loďstvo v bitke pri Cádize pokúsilo dobyť tento španielsky prístav v snahe zaistiť si námornú základňu na Pyrenejskom polostrove, z ktorého by následne Angličania a Holanďania riadili operácie v západnom Stredomorí, najmä proti francúzskej základni v Toulon. Obojživelný útok na Cándiz sa skončil fiaskom, ale ako admirál George Rooke začiatkom septembra ustupoval späť do Anglicka, doniesli sa k nemu správy, že španielska "Strieborná flotila", prevážajúca z Ameriky veľké množstvo striebra a ďalších cenností, vstúpila do zátoky Vigo v španielskej Galícii. Rooke sa okamžite rozhodol flotilu napadnúť.
Bitka sa skončila obrovským úspechom Angličanov a Holanďanov: celé francúzske sprievodné loďstvo admirála Françoisa Louisa de Rousselet Châteaurenaulta, spolu so španielskymi galeónami a transportnými loďami Manuela de Velasca, bolo zničené alebo zajaté. Ale pretože väčšina pokladov, ktoré Španieli prevážali, bola ešte pred konečnou porážkou hodená cez palubu, Angličania sa ich nezmocnili. Víťazstvo ale aj napriek tomu značne posilnilo morálku víťazov a tiež napomohlo k tomu, že portugalský kráľ Peter II. zrušil svoje predchádzajúce zmluvy s Francúzskom a pripojil sa k Veľkej aliancii.
Historické pozadie.
Nástupníctvo Filipa V. z bourbonovskej dynastie na španielsky trón v roku 1700 sa v Španielsku stretlo iba s malou opozíciou a to predovšetkým medzi Kataláncami, ktorí boli voči predchádzajúcej vláde Habsburgovcov tradične lojálni.
V amerických kolóniách sa však španielski úradníci i kolonisti proti francúzskym snahám ovládnuť španielsky obchod postavili na odpor. Anglickí a holandskí obchodníci – hoci oficiálne ilegálne – boli Španielmi prijatí, ale v Karibiku boli francúzski admiráli, ktorí prišli „chrániť“ španielske striebro na ceste do Európy, prijatí so silnou nedôverou. Prvá francúzska eskadra, pod velením markíza de Coëtlogon do španielskych karibských dŕžav doplávala v apríli 1701, ale španielsky guvernéri Francúzom dokonca nepovolili ani nakúpiť zásoby potravín a eskadra sa tak vrátila do Európy s prázdnymi rukami. Španielske námorníctvo bolo veľmi slabé a táto skutočnosť nedávala španielskej vláde veľké možnosti vzdorovať francúzskym vojnovým lodiam pri plnení sprievodnej povinnosti. Preto sa Španieli snažili, aby každá zásielka mincového striebra z kolónií pristála v Španielsku, pretože z Francúzska sa už nikdy nemuselo vrátiť.
Námorné ťaženie roku 1702 sa preto odohrávalo na dvoch rozdielnych scénach: v Amerike a Španielsku. Boje v Amerike, hlavne anglický admirál John Benbow a bitka pri Santa Marte v auguste 1702, sa natoľko preslávili, že na dlhú dobu našli odozvu v anglickej kultúrnej tradícii. Hlavný záujem britského kráľovského loďstva neležal v španielskych kolóniách v Amerike, ale v samotnom španielsku. Za vlády kráľa Viliama III. Oranžského sa námorné mocnosti Anglicko a Holandsko uzniesli na spoločnej stredomorskej stratégii a spoločných operáciách loďstiev; táto aliancia s Holandskom pokračovala i po Vilhelmovej smrti v marci 1702. Cieľom tohto spojenectva bolo prinútiť Portugalsko, aby sa pripojilo k Veľkej Aliancii, čím by sa pre Anglicko otvoril Gibraltársky prieliv a Anglicko by tak mohlo zaistiť svoju veľmocenský pozíciu v Stredomorí. Rakúsko, ďalší člen Veľkej aliancie, si taktiež udržiavalo svoju námornú prítomnosť v Stredozemnom mori, ktorá sledovala prvoradý rakúsky cieľ – dobytie španielskych dŕžav v Taliansku. Na dosiahnutie svojich cieľov muselo anglicko-holandské loďstvo získať prístav na Pyrenejskom polostrove, ktorý by slúžil ako základňa pre ďalšie operácie. Spojenci sa preto rozhodli vyslať expedíciu, ktorej velenie zverili admirálovi Georgeovi Rookeovi a ktorej cieľom bolo dobytie juhošpanielskeho prístavného mesta Cádiz, čo by okrem iného odrezalo španielsky transatlantický obchod.
Predohra.
Španielska strieborná flotila.
11. mája 1702 vyplávala z prístavu Veracruz v Novom Španielsku najskôr do Havany a potom do Španielska flotila, nazývaná Strieborná, pod velením dona Manuela de Valesco, jedného z najschopnejších španielskych admirálov. Flotilu tvorilo dvadsať dva fregát a galeón , medzi nimi napríklad "Capitana de Barlovento", "San Diego", "San Juan", "Santísima Trinidad", "Tojo", "Sacra Familia", či "San Cristo de Buen Viaje", sám Manuel de Valesco velil z lode "Jesus-María-José". Keďže na bohatstve mal záujem aj francúzsky kráľ Ľudovít XIV., nechal Striebornú flotilu sprevádzať loďstvom dvadsiatich dvoch vojnových lodí pod velením Françoisa Louisa de Rousselet Châteaurenaulta na fregate "Le Fort", ktoré celkovo nieslo 283 diel. Celý konvoj vyrazil z Havany 7. júla, 17. dní pred stretom v zátoke Vigo a pozostával z celkovo 56 lodí; okrem vojnových tu bolo tiež veľa obchodných lodí, ktoré sa ku koncu plavby oddelili a doplávali do Francúzska akurát včas, aby boli ušetrené útoku Angličanov a Holanďanov..
Keď admirál Châteaurenault roku 1701 vyrazil z Európy do Karibiku, vojna medzi Francúzskom a námornými mocnosťami ešte nebola oficiálne vyhlásená, napriek tomu už konvoj prijímal správy o prepuknutí nepriateľstva a Rookeovej blokáde Cádizu, obvyklého cieľa španielskych strieborných flotíl. Bolo preto jasné, že konvoj bude potrebovať nový cieľ. Valesco zvažoval malý španielsky prístav Los Pasajes, ale Châteaurenault uprednostňoval francúzsky Brest, alebo La Rochelle, či dokonca Lisabon. Nakoniec došlo ku kompromisu a 23. septembra francúzsko-španielske loďstvo vplávalo do zátoky Vigo v Galícii. Po zakotvení ale veľké byrokratické prieťahy spôsobili značné zdržanie pri vykladaní nákladu; úradníci, ktorí sa prijímania amerického tovaru zúčastnili (inšpektori, odhadcovia, kráľovskí dôstojníci a i.) boli vo veľkých prístavoch v Seville a Cádize a muselo sa na nich čakať, kým sa čokoľvek z lodí dostane na pobrežie. Keď sa s vykladaním konečne začalo, ukázalo sa, že pre vykladanie tovaru je nedostatok transportných prostriedkov. Prioritou sa stalo striebro, ktoré bolo vyložené prvé a odoslané do Luga vo vnútrozemí. Po mesiaci strávenom v zátoke tak z celej flotily boli vyložené iba tri lode.
Spojenecké prenasledovanie.
V polovici októbra anglická vláda zistila prítomnosť Striebornej flotily v zátoke Vigo a okamžite vyslala poslov, aby našli Rookea a admirála Cloudesleyho Shovella, ktorý so svojou eskadrou operoval pri Ouessante. V tom čase sa admirál Rooke vracal do Anglicka, keď bol na konci septembra nútený ukončiť ťaženie proti Cádizu v dôsledku zlej koordinácie a bojovej morálky. Rooke už v tom čase vedel o španielskom konvoji; anglický kapitán Thomas Hardy na lodi "Pembroke", ktorý zostal vzadu, aby sa plavil do portugalského prístavu Lagos. Kaplán na "Pembroke", ktorý sa volal Beauvoir, pôvodom z Jersey, sa dozvedel od urečneného francúzskeho konzula o loďstve s pokladom prístave, túto správu Beauvoirovi potvrdil i posol z cisárskej ambasády v Lisabone. Kapitán Hardy sa okamžite pustil za admirálom Rookom, ktorého dohnal 17. októbra, aby mu zabránil prekročiť Biskajský záliv Rooke sa rozhodol proti Španielom vyraziť.
Rooke vyslal lode, aby preskúmali ústie zátoky Vigo. Vyloďovacia skupina získala od jedného zajatého mnícha informácie, že časť pokladu patriaca španielskemu kráľovi Filipovi už bola vyložená na pevninu, ale že sa na palubách španielskych lodí aj tak nachádzalo ešte značné bohatstvo.
Bitka.
Večer 22. októbra anglicko-holandská flotila vstúpila do zátoky a preplávala okolo dvoch pevností mesta Vigo, ktoré strieľali na lode plávajúce okolo. Na konci zálivu kotvili v redondelskom prístave španielske lode s pokladom a ich francúzsky sprievod, obklopený galicijskými horami. Admirál Châteaurenault prevzal velenie nad obranou a zablokoval úzky prístup barikádou z dreva a reťazí pevne zviazaných dohromady. Na severnom konci námornej barikády bola umiestnená delostrelecká batéria, ktorá, podľa Rookeovho denníku, bola zložená z "15 alebo 16" diel; na južnom konci vysoko nad úrovňou mora stála pevnosť Randa, pozostávajúca z mohutnej kamennej veže s platformami pre delá. Priestor medzi pevnosťou a brehom bol opevnený, v spodnej časti stála delostrelecká batéria kontrolujúca úžinu. Celkom sa vo výzbroji pevnosti Randa nachádzalo viac ako 30 diel. Francúzske jednotky z flotily navyše posilnili jednotky princa barbanzonského, guvernéra a generálneho kapitána Galície.
Na palube HMS "Royal Sovereign" diskutovala vojnová rada o možnostiach útoku. Plán nakoniec znel zničiť anglickými a holandskými loďami námornú barikádu, zatiaľ čo pechota z lodí zničí pobrežnú obranu. Stretnutie na mori by aj tak nepredstavovalo klasickú námornú bitku lodí vyrovnaných v rade proti sebe, pretože zátoka nedovoľovala rozvinúť bojovú líniu; Rooke tak musel svoju taktiku prispôsobiť situácii. Admirál vo svojom denníku zaznamenal:
Prelomenie blokády.
V pondelok 23. októbra skoro ráno viceadmirál Thomas Hopsonn na HMS "Torbay" začal útok na barikádu, tesne nasledovaný silnou eskadrou anglických a holandských lodí, ktorým velil viceadmirál Van der Goes. V blízkosti každého konca bariéry nechal Châteaurenault ukotviť svoje najväčšie vojnové lode, "Bourbon" a "Esperance". Pozdĺž barikády bolo ukotvených ďalších päť veľkých vojnových lodí so sústredenou paľbou pripravenou smerom na stred.
Medzitým sa James Butler, druhý vojvoda z Ormonde vylodil s dvoma tisícmi mužov v blízkosti Teisu a vyrazil na pevnosť Randu. Ormonde vyslal Lorda Shannon s predvojom granátnikov napadnúť nepriateľské pozície, bránené jednotkami o sile niekoľko stoviek mužov. Hradba uzatvárajúca stranu bola zničená a batéria namierená na more utíchla včas, aby neohrozovala útok lodí na barikádu. Veža bránená približne troma stovkami francúzskych a španielskych vojakov vzdorovala o niečo dlhšie, ale nakoniec posádka podľahla Shannonovým granátnikom. Pretože delá na južnom pobreží boli napadnuté Ormondovými jednotkami, deväťdesiatdelová "Association" zaútočila a umlčala severnú batériu na opačnej strane pobrežia zátoky.
Fregata "Torbay" s priaznivým vetrom v plachtách narazila do barikády, ktorá tak bola prelomená a "Torbay" vplávala medzi francúzsku eskadru. Ale náhly pokles sily vetra zabránil tomu, aby ďalšie spojenecké lode nasledovali "Torbay" a Hopsonn tak dočasne čelil presile. Francúzska ohnivá loď vzápätí "Torbay" napadla, ale plne naložená nákladom tabaku zo španielskej Indie náhle explodovala. Hustý mrak dymu zahalil anglickú loď a tak jej posádka mohla uhasiť oheň na svojej lodi. Podľa denníka admirála Rooka sa pri incidente utopilo 53 mužov, ale keď sa vietor znovu oprel do ďalších spojeneckých lodí, tie narazili do bariéry a tiež ju prerazili.
Hneď ako bola bariéra prelomená a pobrežné pevnosti vyradené, bola pozícia francúzsko-španielskeho loďstva stratená. Španielsky admirál Manuel de Velasco vydal rozkaz lode s pokladmi potopiť, aby nepadli do rúk nepriateľa.
Angličania a Holanďania sa celú noc snažili zachrániť svoju korisť; do rána boli všetky španielske a francúzske lode buď zajaté, alebo skončili na dne mora. Ešte počas bitky sa Angličania a Holanďania snažili z dna zátoky vyzdvihnúť poklady z potopených lodí, ale neúspešne.
Dôsledky.
Zátoka Vigo znamenala pre Francúzsko veľkú námornú porážku: zo 156 francúzskych vojnových lodí, dvoch fregát a jednej ohnivej lode sa nepodarilo vyviaznuť ani jednej. Angličania zajali 5 lodí a Holanďania jednu, zvyšok francúzskych lodí zhorel (čiastočne rukou samotných Francúzov, aby nepadli do rúk nepriateľa). Zo španielskej Striebornej flotily prežili iba tri galeóny a trinásť obchodných plavidiel, ďalších päť španielskych lodí zajali Spojenci (tri Angličania, dve Holanďania). Čo nezničili Spojenci pod velením admirála Rooka, dokonala eskadra admirála Shovella, ktorá sa na mieste objavila o tri dni neskôr, 27. októbra, a zničila ostatné lode a pobrežné opevnenia.
Straty španielskeho námorníctva boli také citeľné, že Španielsko zostalo úplne závislé na francúzskom loďstve, aby mohlo udržiavať kontakt so svojimi kolóniami v Amerike. Španielsko zároveň utrpelo veľkú finančnú ranu, zostali mu iba dve alebo tri veľké galeóny a ani jedno obchodné plavidlo; výsledkom bitky najviac utrpeli súkromní priekupníci s americkým tovarom a to nielen tým, že lode Striebornej flotily skončili na dne zátoky, ale predovšetkým to boli obrovské straty tovaru na ich palubách, ako napríklad korenie, šarlát, tabak, indigo, kožušiny atď. Väčšina amerického striebra však bola z lodí vyložená ešte pred spojeneckým útokom a uložená v segovijskom hrade. V júni 1703 anglický minister mincovne Isaac Newton uviedol, že objem všetkého kovu, ktorý mu bol odovzdaný, činil 4504 libier a 2 unce striebra (~) a 7 libier 8 uncí a 13 hrubých nosností zlata (~) v odhadovanej hodnote 14 000 libier šterlingov.
Počiatočné správy o šťastnom zakotvení Striebornej flotily boli obchodníkmi v Holandsku prijaté s nadšením, ale správy o následnej bitke boli v Amsterdame prijaté s rozpakmi, rovnako ako o pokladoch zničených alebo ukoristených a to ako v Španielsku, tak aj v Anglicku a Holandsku. Vo februári 1703 vydal španielsky kráľ Filip V. represívne nariadenie, aby všetko zlato a striebro patriace anglickým a holandským obchodníkom, ktoré prišlo so Striebornou flotilou zničenou v zátoke Vigo, bolo skonfiškované; celkovo boli zabavené kovy v hodnote asi štyroch miliónov španielskych pesos. Navyše sa španielsky kráľ rozhodol požičať si striebro od španielskych obchodníkov a sevillského konzulátu; celkovo španielsky kráľ získal asi sedem miliónov pesos, čo predstavovalo viac než polovicu hodnoty striebra zo Striebornej flotily a predstavovalo najväčšiu sumu získanú španielskym kráľom z amerického obchodu.
Metheunská dohoda.
Námorné víťazstvo v zátoke Vigo malo značný vplyv na ďalšie smerovanie Veľkej aliancie. Po nástupe Filipa V. z bourbonovskej dynastie na španielsky trón sa portugalský kráľ Peter II. úzkostlivo snažil s mocným susedom udržiavať dobré vzťahy a v júni 1701 uzavrel spojenectvo s Francúzskom. Ale pre Portugalcov bola dôležitejšia bezpečnosť zámorských kolónií v Amerike, ako domáci front. Aby mohli ubrániť svoje námorné cesty do Južnej Ameriky, portugalská vláda kládla dôraz na to, aby sa portugalské námorníctvo dokázalo merať aj s námornými mocnosťami dominujúcimi v Atlantiku. Po Rookeovom víťazstve bolo zrejmé, že námorná prevaha sa posunula na stranu spojencov.
V máji 1703 Portugalsko podpísalo s Anglickom Metheunskú dohodu (pomenovanú podľa baróna Metheuna, ktorý bol vodcom anglických diplomatov). Odtrhnutie Portugalska od Francúzska bolo veľkým triumfom pre Spojencov; s námornou základňou v Lisabone mohlo spojenecké loďstvo ovládnuť Gibraltársky prieliv a ochromiť francúzsku námornú aktivitu v Stredomorí . Na druhej strane ale musela Veľká aliancia na strane s Portugalskom prehodnotiť svoju stratégiu: námorné mocnosti boli teraz značne zamestnané ťažením proti Španielsku, proti ktorému stála jedna spojenecká armáda so základňou v Lisabone a druhá na východe v Katalánsku. Táto stratégia sa ukázala ako veľká záťaž a príčina katastrofálneho ťaženia na polostrove, ale z dlhodobého hľadiska sa obchodné zisky z metheunskej dohody ukázali ako jeden zo základných kameňov budúceho britského bohatstva. Námorná bitka v zátoke Vigo tak mala značný nepriamy podiel na britskej prosperite v 18. storočí.
Osud potopeného pokladu.
Poklad, ktorý skončil i s loďami na dne zátoky Vigo sa ešte počas bitky pokúsili vytiahnuť Angličania a Holanďania, neskôr aj Španieli a Francúzi pod velením synovca admirála Châteaurenaulta, ale neúspešne. Potom sa španielska vláda rozhodla hľadanie sprístupniť súkromníkom pod podmienkou, že 90 percent nájdeného zlata odovzdajú štátu. nasledovali pokusy, pri ktorých sa postupne darilo vyzdvihovať časť potopeného zlata: ako prvý zaznamenal úspech roku 1720 Švéd Sjöheln a v roku 1732 Španiel Juan Antonio Rivero so skupinou malajských lovcov perál. V 19. storočí sa o vytiahnutie pokladov zo zátoky pokúšalo množstvo podnikateľov, ktorých úspechy boli striedavé. Pokusy prebiehali aj v 20. storočí ale vo všeobecnosti neúspešne. Napriek tomu, že mnohým lovcom pokladov sa v zátoke Vigo nepodarilo z lodí vytiahnuť nič, alebo boli nálezy veľmi malé, niektorí sa preslávili literárnou činnosťou s tematikou hľadania pokladov.

</doc>
<doc id="296545" url="https://sk.wikipedia.org/wiki?curid=296545" title="Havannah">
Havannah

Havannah je abstraktná dosková hra určená pre dvoch hráčov, ktorú v roku 1987 vyrvoril Christian Freeling. Havannah je podobná doskovej hre Hex.
Pravidlá.
Hracia doska má tva šesťuholníka a obsahuje hracie polia, ktoré majú tiež tvar šesťuholníka. Začiatočníci používajú hraciu dosku so stranami o veľkosti 8 polí, pokročilí hráči používajú hraciu dosku so stranou o veľkosti 10 polí. Každý z hráčov má k dispozícii hracie kamene svojej farby; jeden čierne a druhý biele. 
Hráči sa striedajú v jednotlivých ťahoch. V každom ťahu hráč položí svoj jeden hrací kameň na hraciu dosku. Položené kamene sa nepreskakujú, nepohybujú ani nijak nemenia. 
Cieľom hry je vytvoriť za pomoci svojich kameňov jeden z troch stanovených obrazcov. Hráč, ktorému sa to podarí ako prvému, sa stáva víťazom. Obrazce sú naslednovné:
Umelá inteligencia.
Hoci počítačové programy hrajúce doskové hry sú obvykle lepšie ako ľudia, najlepšie súčasné programy hrajúce Havannah, sú v porovnaní so silnými hráčmi veľmi slabé. V roku 2002 autor tejto hry vypísal odmenu platnú do roku 2012 pre tvorcu takého programu, ktorý ho porazí v desiatich zápasoch aspoň raz. 

</doc>
<doc id="296546" url="https://sk.wikipedia.org/wiki?curid=296546" title="Catherine Colemanová">
Catherine Colemanová

Catherine Grace Colemanová (* 14. december 1960, Charleston, Južná Karolína, USA) pôvodne odborník na chémiu letectva Spojených štátov, je od marca 1992 astronautkou NASA. Má za sebou dva krátkodobé kozmické lety v Space Shuttle a jeden dlhodobý pobyt na Medzinárodnej vesmírnej stanici (ISS) ako členka Expedícií 26 a 27 v trvaní 159 dní. Na Zem sa z poslednej misie vrátila 24. mája 2011.
Život.
Mladosť.
Narodila sa v Charlestone v Južnej Karolíne. Roku 1978 dokončila strednú školu vo Fairfaxe v Západnej Virgínii. Potom študovala chémiu na Massachusetts Institute of Technology, v roku 1983 tu získala titul bakalára. Roku 1983 bola prijatá k vojenskému letectvu, ale zatiaľ pokračovala v štúdiách na University of Massachusetts na ktorej roku 1991 dosiahla doktorský titul.
Až od roku 1988 slúžila v letectve na základni Wright-Patterson AFB. V tamojších laboratóriách sa podieľala na vývoji polymérov určených pre optické počítačové pamäte. Zúčastnila sa tiež analýz stavu povrchu platformy () ponechanej 6 rokov vo vesmíre.
Astronaut.
Zúčastnila sa 14. náboru astronautov NASA, uspela a 31. marca 1992 bola začlenená do oddielu astronautov NASA. V ročnom kurze všeobecnej kozmickej prípravy získala kvalifikáciu letového špecialistu raketoplánu Space Shuttle.
Po dokončení prípravy zastávala rôzne funkcie v NASA. Po prvýkrát do kozmu odštartovala 20. októbra 1995 na palube raketoplánu Columbia pri lete STS-73. Astronauti prevádzali experimenty v laboratóriu Spacelab, pristáli 5. novembra 1995 po 15 dňoch, 21 hodinách a 53 minútach pobytu vo vesmíre. 
V dňoch 23.–28. júla 1999 pobývala vo vesmíre po druhýkrát. Let STS-93 raketoplánu Columbia trval 4 dní, 22 hodín a 17 minút. Hlavnou úlohou misie bolo vypustenie röntgenového teleskopu Chandra. Po splnení letového programu astronauti pristáli na myse Canaveral.
V januári 2008 bola menovaná náhradníčkou Nicole Stottovej v posádke Medzinárodnej vesmírnej stanice (ISS), Stottová vzlietla k ISS v auguste 2009. V júli 2008 bola súčasne zaradená do záložnej posádky Expedície 24 (štart v máji 2010) a hlavnej posádky Expedície 26 so štartom v novembri 2010. V septembri 2008 bolo jej menovanie oficiálne potvrdené.
15. decembra 2010 odštartovala v lodi Sojuz TMA-20 z kosmodromu Bajkonur spoločne s ruským veliteľom Dmitrijom Kondratievom a Talianom Paolo Nespolim. Po dvoch dňoch letu sa 17. decembra Sojuz spojil s Medzinárodnou vesmírnou stanicou. Na ISS zostala vo funkcii palubného inžiniera približne päť mesiacov v rámci Expedície 26 a 27. Návrat na Zem sa uskutočnil v rovnakom Sojuze a s rovnakým obsadením. 24. mája 2011 v 2:27 UTC modul bezpečne pristál v Kazachstane, východne od Džezkazganu.
Osobný život.
Catherine Colemanová je vydatá za umeleckého sklenára Josha Simpsona. Majú jedného syna.
Je aktívnou hudobníčkou na flautu, pričom niekoľko z nich si doviezla aj na ISS. Medzi nimi boli flauty od Paddyho Moloneyho z írskej kapely Chieftains, stará írska flauta od Matta Molloyho rovnako z Chieftains a flauta od Iana Andersona z Jethro Tull. 15. februára 2011 bola jej hra naživo prenášaná a vysielaná v National Public Radio. 
12. apríla 2011 bola jej hra z ISS naživo prenášaná na koncert Jethro Tull v Rusku pri príležitosti 50. výročia Gagarinovho letu. Hrala duet spolu s Andersonom, ktorý ju doprevádzal na pódiu.

</doc>
<doc id="296547" url="https://sk.wikipedia.org/wiki?curid=296547" title="Catherine Grace Colemanová">
Catherine Grace Colemanová



</doc>
<doc id="296548" url="https://sk.wikipedia.org/wiki?curid=296548" title="Catherine G. Colemanová">
Catherine G. Colemanová



</doc>
<doc id="296550" url="https://sk.wikipedia.org/wiki?curid=296550" title="Pedagogická a Sociálna akadémia sv. Márie Goretti">
Pedagogická a Sociálna akadémia sv. Márie Goretti

Pedagogická a sociálna akadémia sv. Márie Goretti (PaSA) v Čadci je stredná odborná škola. Vznikla v roku 1991. V súčasnosti patrí medzi cirkevné školy v zriaďovateľskej pôsobnosti Žilinskej diecézy, ktorá je najmladšou rímskokatolíckou diecézou na Slovensku. V budove školy sídli aj Stredná zdravotnícka škola sv. Františka z Assisi.
Vymedzenie základnej činnosti.
Ide o výchovu a vzdelávanie stredoškolskej mládeže v duchu katolíckej viery. Štúdium je ukončené maturitnou skúškou. Absolvent získava úplné stredné odborné vzdelanie na úrovni ISCED 3A (stupeň vzdelania).

</doc>
<doc id="296551" url="https://sk.wikipedia.org/wiki?curid=296551" title="Váľač gúľavý">
Váľač gúľavý

Váľač gúľavý (iné názvy: váľač guľatý, váľač guľový, váľač guľovitý, [možno preklep:] "váľač guľavý"; lat. "Volvox globator") je zelená riasa (a zároveň bičíkovec) z rodu váľač ("Volvox").
Rod váľač patrí do čeľade váľačovité (lat. v botanike: "Volvocaceae", lat. v zoológii: "Volvocidae") z radu bičíkaté zelené riasy (iné názvy: váľače, váľačotvaré, fytomonády, fytomonádotvaré; lat. v botanike: "Volvocales" alebo "Chlamydomonadales" [v širšom zmysle], lat. v zoológii: "Volvocida" alebo "Phytomonadida"). 
Je to sladkovodný bičíkatý organizmus (bičíkovec), ktorého jednotlivé bunky vytvárajú guľaté kolónie (z toho názov). Bunky v kolóniách javia známky špecializácie (bunkovej diferenciácie) na určité funkcie. Jednotlivé bičíkaté bunky sú uložené po obvode gule zo slizu.

</doc>
<doc id="296552" url="https://sk.wikipedia.org/wiki?curid=296552" title="Volvox globator">
Volvox globator



</doc>
<doc id="296554" url="https://sk.wikipedia.org/wiki?curid=296554" title="Stredná odborná škola dopravná (Trenčín, Školská 66)">
Stredná odborná škola dopravná (Trenčín, Školská 66)

Stredná odborná škola dopravná v Trenčíne je typ strednej školy, ktorá poskytuje úplné stredné odborné vzdelanie na úrovni ISCED 3A.
História.
V septembri v roku 1953 vzniklo Železničné odborné učilište (ŽOU) v Zavare pri Bratislave. V roku 1958 bolo ŽOU dislokované do Trenčína. ŽOU vychovávalo učňov profesií železničiar, strojný zámočník, zámočník koľajových vozidiel, mechanik motorových rušňov a vozňov, elektromontér a elektromechanik, traťový strojník. V roku 1980 bolo ŽOU zaradené do sústavy stredných odborných učilíšť - Stredné odborné učilište železničné (SOUŽ).
30. júna 1992 sa začala výstavba nového areálu SOUŽ Trenčín a jeho otvorenie sa uskutočnilo 2. septembra 1994. V súvislosti s Novým školským zákonom z 22. mája 2008 sa 1. septembra 2008 SOUŽ stalo strednou odbornou školou a vzápätí 1. októbra 2008 škola zmenila názov na Dopravná akadémia. Od 1. septembra 2020 má škola názov Stredná odborná škola dopravná.

</doc>
<doc id="296556" url="https://sk.wikipedia.org/wiki?curid=296556" title="Sepia apama">
Sepia apama

Sepia apama (druh objavil a opísal John Edward Gray v roku 1849) je hlavonožec z čeľade sépiovitých predstavujúci najväčšieho zástupcu z približne 100 známych druhov sépií. V dospelosti dorastá do dĺžky až 1,5 metra aj s chápadlami a váži až (iné zdroje uvádzajú hmotnosť len medzi 5 až 6,5 kilogramov), samotná dĺžka plášťa je 520 milimetrov. Vyskytuje sa len v pobrežných vodách Austrálie, kde obýva všetky oblasti až do hĺbky 100 metrov.
V období rozmnožovania vytvára sépia spoločenstvá o niekoľko tisícoch jedincoch neďaleko juhoaustrálskeho mesta Whyalla, kde sú často hlavným predmetom zájmu potápačov a vedcov skúmajúcich ich správanie. Jej koža má schopnosť meniť sfarbenie v závislosti na svojom okolí, čo jej dáva schopnosť vytvárať dokonalú kamufláž pred prípadnými predátormi. V núdzi je schopná vypustiť do vody veľké množstvo tmavého farbiva, ktoré sťaží jej zameranie, zmätie útočníka a umožní únik do bezpečia.
Ide o veľmi inteligentného dravca, ktorý požiera menšie ryby, kraby či iné kôrovce, ktoré chytí dvojicou dlhších chápadiel. Zvláštnosťou je, že "Sepia apama" má tri srdcia a modrú krv obsahujúcu hemocyanín.
Zaradenie do systému.
Druh "Sepia apama" je dnes radený do rodu "Sepia", prvýkrát ho popísal John Edward Gray v roku 1849 vo svojej monografii "Catalogue of the Mollusca in the British Museum". Na základe genetických štúdií za využitia mikrosatelitov (teda krátkych opakujúcich sa sekvencií DNA), výskumu odlišností v štruktúre jej enzýmov a sekvenacie jej mtDNA boli u tohto druhu rozpoznané tri rôzne geneticky odlíšiteľné formy. Bolo navrhnuté, aby s nimi bolo zaobchádzané oddelene, aby sa uchovala genetická diverzita v rámci tohto druhu. Predpokladá sa, že drobné rozdiely medzi týmito skupinami boli dané historickým oddelením jednotlivých skupín od seba geografickými podmienkami.
Rozšírenie.
"Sepia apama" obýva prevažne plytké vody v tesnej blízkosti koralových útesov, ktoré jej slúžia ako úkryt. Rozšírená je prevažne okolo južného a juhovýchodného pobrežia Austrálie v oblasti od Brisbane v Queenslande až po Shark Bay v oblasti Západná Austrália, ale jej výskyt bol zaznamenaný tiež v severných a západných oblastiach pobrežia priliehajúcich k zmieňovanému kontinentu. Zaznamenaná bola tiež v severných oblastiach Tasmánie.
Okrem útesov sa vyskytuje tiež v oblastiach s kamenistým či piesčitým dnom a v oblastiach porastených morskou trávou. Jej výskyt bol pozorovaný do maximálnej hĺbky .
Opis.
Vonkajší opis.
Sépia má 8 krátkych a 2 dlhé ohybné chápadla, ktoré slúžia k chyteniu koristi. Za chápadlami sa nachádzajú ústa a hlava, na ktorej sú umiestnené dve zložité oči. Za hlavou je telo s redukovanou schránkou, tzv. sépiovou kosťou, ktorú používajú chovatelia papagájov.
Koža sépie je v normálnom stave šedá až gaštanová s bielymi pruhmi, má však schopnosť meniť svoje sfarbenie v závislosti na okolitom prostredí. Pri výskume prevádzanom na tomto druhu sépie sa zistilo, že maskovanie sa cez deň takmer nevyužíva (len 3 % sépií), ale jeho hlavné použitie nastáva nástupom šera, kedy až 87 % sépií kamufláž využíva. Tento záver napovedá, že "Sepia apama" má schopnosť nočného videnia rovnako tak, ako jej predátori, pred ktorými má maskovanie ochraňovať.
Vnútorný opis.
V pretiahnutom tele sa po približne 3/4 dĺžky tela tiahne trubica spájajúca ústa so žalúdkom, pod ktorým sa nachádzajú tri malé srdcia zaisťujúce cirkuláciu modrej krvi. Jej farbu spôsobuje dýchací proteín hemocyanín, ktorý obsahuje naviazanú meď. Vylučovacia trubica má vývod približne v strede tela. Je to z toho dôvodu, že do nej vyúsťuje vak s farbivom, ktoré sépie v prípade núdze vypúšťajú. V prednej časti hlavy sa taktiež nachádza trubica, ktorá slúži pre prúdový pohon sépie v prípade ohrozenia či pri love potravy. K dýchaniu podobne ako ryby využíva filtrovanie vodného kyslíka za pomocí žiabrí.
Ide o druh, ktorý má vysoko vyvinutú centrálnu nervovú sústavu a oči, ktoré ale nie sú schopné rozpoznávať farby, čo im však nebráni v schopnosti kamufláže. Majú len jeden očný pigment s absorpčným maximom na 492 nanometroch svetelného žiarenia. Zrenica "Sepia apama" je tvorená podlhovastou horizontálne smerovanou tmavou štrbinou, ktorá sa na jednom okraji stáča hore do vertikálneho smeru. Prienik svetla do oka je regulovaný zväčšovaním a zmenšovaním tvaru očnej gule, k zaostrovaniu rôzne vzdialených objektov sú tieto oči schopné pohybu vpred či vzad od sietnice. 
Samice majú dva od seba oddelené vaky na spermie. V týchto vakoch sú schopné skladovať spermie po rôzne dlhú dobu. Jeden je využívaný na krátkodobé uskladnenie spermií, druhý na dlhodobé. Existencia dvoch vakov na spermie taktiež umožňuje uchovať samici spermie od viac sexuálnych partnerov.
Pohyb.
Sépia sa pohybuje za pomoci vlnenia plutvovitého lemu v podobe slabej membrány, ktorý sa nachádza po celom obvode tela okrem hlavy, alebo pomocou vytlačovania vody z plášťovej dutiny za pomoci nálevkovitej časti nohy, čím vytvára veľmi rýchly pohyb. Pohyb produkovaný plutvovitým lemom je schopná používať pre veľmi pomalý a nepozorovateľný pohyb. Rýchly pohyb je schopná vyvinúť pomocou pumpovania vody skrz ústa do špeciálneho vaku v tele. Následne svaly vak rýchlo stlačia, čím vzniká tzv. prúdový pohon udeľujúci značnú rýchlosť pre únik a lov koristi. Príbuzné kalmáre, ktoré sú považované za rýchlejšie, môžu vyvinúť rýchlosť pod vodou až /h.
Chovanie.
Nové pozorovania chovania druhu "Sepia apama" naznačujú, že ide o teritoriálne živočíchy, ktoré počas svojho života obývajú len malú oblasť o priemere medzi 90 až 550 metrov. Ide o samotárske tvory okrem obdobia párenia. Až 95 % dňa strávia odpočívaním, možno teda predpokladať, že väčšinu svojej energie investujú do rastu organizmu, čo sa viac podobá chovaniu chobotníc než kalmárov. Na získavanie potravy vynakladajú sépie cez deň len 3,7 % času a v noci potom iba 2,1 %. Väčšinu času trávia odpočívaním a schovávaním sa v úkrytoch pred predátormi. Výnimkou z tohto pasívneho chovania je len obdobie párenia, kedy vytvárajú veľké spoločenstvá, v ktorých sú aktívne po dni až týždne.
V prípade nebezpečia je "Sepia apama" podobne ako ostatné sépie schopná vyvrhnúť farbivo do vody, čím zamaskuje svoj ústup. V súčasnosti je väčšina poznatkov o chovaní a živote sépie získaná z oblastí rozmnožovania, kde "Sepia apama" vystupuje bližšie k hladine. O jej živote trvajúcom 1 až 2 roky existuje len málo informácií.
Sfarbenie.
"Sepia apama" má schopnosť svojvoľne meniť farbu svojho tela v celej škále farieb, čo jej slúži ku kamufláži a predpokladá sa, že aj pre komunikáciu medzi jedincami svojho druhu. Jej koža je hojne vybavená pigmentovými škvrnami umožňujúcimi zmenu farby na žltú, červenú, čiernu a hnedú. Zmeny tohto sfarbenia riadi "Sepia apama" mozgom, nejedná sa teda o automatickú podprahovú schopnosť. "Sepia apama" mení farby na základe vizuálneho pozorovania okolia, ktoré je následne predané do mozgu a odtiaľ vyslaný nervový vzruch do pigmentových oblastí, ktoré zmenia farbu kože. Pre maskovanie využíva taktiež zmenu štruktúry vzorov na koži, ktoré môžu imitovať napríklad morské riasy.
Potrava.
Ide o dravca, ktorý loví medzi riasami menšie ryby, kraby, krevety a ďalšie kôrovce. Pre lovenie potravy využíva svoje dve dlhšie chápadlá, ktorými uchopí korisť a rozpučí ju.
Medzidruhové vzťahy.
Medzi prirodzených nepriateľov obrích sépií patria delfíny druhu "Tursiops aduncus", ktorí si pre lov sépií a ich požitie vyvinuli zvláštnu metódu lovu, počas ktorej je odstránená sépiová kosť a farbivo z tela sépie. Okrem delfínov sú ich predátormi tiež tulene, uškatce, žraloky a albatrosy.
Z patogénnych baktérií napadajúcich sépie vrátane druhu "Sepia apama" je významným druhom "Vibrio alginolyticus", ktorá spôsobuje smrteľné ochorenia, ktoré napádajú predovšetkým obličky, srdce, žiabre, ale aj pohlavné orgány a súvisiace žľazy, prejavuje sa však aj na pokožke.
Rozmnožovanie.
Rozmnožovanie nastáva v zime, na južnej pologuli teda v období medzi májom až augustom, kedy sépie tohto druhu vystupujú k hladine a vytvárajú obrovské spoločenstvá čítajúce stovky až tisíce jedincov neďaleko juhoaustrálskeho mesta Whyalla medzi "Fitzgerald Bay" a "False Bay", kde samce začnú predvádzať zložité rituály. V priebehu rituálov sa samce vznášajú vo vode a často rýchle po sebe menia svoje sfarbenie do jasno kontrastných farieb. Samica si medzitým vyberá nápadníka, s ktorým by sa spárila.
Víťazný samec pripláva k samici a vypustí svoje spermie do zvláštneho vaku (receptabulum), ktorý má samica pod ústami. Tento vak časom praskne, čím sa vypustia spermie, ktoré môžu oplodniť vajíčka. Samica máva až 200 vajíčok o veľkosti golfovej loptičky, ktoré sú prichytené k pevnému skalnému alebo útesovému podkladu. Oplodnené vajíčka sa začnú vyvíjať a za niekoľko mesiacov dôjde k narodeniu nových sépií. Dospelí jedinci umierajú krátko po sparení a nakladení vajíčok.
Bolo však zistené, že samice "Sepia apama" sú polyandrické, tzn. ich vajíčka sú oplodňované viacerými samcami. Mimo to, že samce ukladajú spermie do vakov v okolí ústneho otvoru, sú vajíčka uložené aj vo forme spermatangií, teda zhlukov spermií, na povrchu samičieho tela. Samice zrejme sú schopné uprednostniť jeden z genetických materiálov.
Vedci predpokladajú, že sépie druhu "Sepia apama" sa rozmnožujú v tomto mieste kvôli tunajším útesom, ktoré chránia miesto pred silnými prúdmi a vlnami, čo umožňuje pomerne bezpečné miesto pre uchytenie oplodnených vajíčok.
Vývoj.
Nedávne výskumy založené na analýze prírastkov sépiových kostí odhalili, že "Sepia apama" má dva rôzne životné cykly. Prvý zahrňuje rýchly rast počas prvého roku po vyliahnutí a dosiahnutie dospelosti za 7 – 8 mesiacov. Títo jedinci sa rozmnožujú v prvom roku života, pričom dosahujú len malých rozmerov. V druhom prípade rastú "Sepia apama" pomalšie a dospelosti dosahujú až v druhom roku a dorastajú do väčších rozmerov.
V deväťdesiatych rokoch 20. storočia bola celá populácia vážne ohrozená, keď sa v jedinom známom mieste trenia začal prevádzať komerčný rybolov, ktorý rozptýlil množstvo sépií. Na nátlak verejnosti vyhlásila nasledujúci rok austrálska vláda celú oblasť za chránenú so zákazom rybolovu pre sezónu 1998, ktorý bol trvalo zavedený v roku 2002 pre obdobie párenia, kedy bol oblasti schválený status podmorskej rezervácie.

</doc>
<doc id="296561" url="https://sk.wikipedia.org/wiki?curid=296561" title="Stredná priemyselná škola (Dubnica nad Váhom)">
Stredná priemyselná škola (Dubnica nad Váhom)

Stredná priemyselná škola Dubnica nad Váhom je odborná stredná škola s technickým zameraním. 
História.
Dňa 2. novembra 1948 Povereníctvo školstva v Bratislave povolilo otvorenie prvej triedy strojníckej priemyselnej majstrovskej školy popri zamestnaní. Najviac sa o to zaslúžilo vedenie závodu dubnickej Škodovky ("Škodove závody", n. p., neskôr závod K. J. Vorošilova, neskôr ZŤS), najmä riaditeľ Karpíšek a vedúci školského oddelenia Jaroslav Baše. Oficiálny názov školy znel "Vyššia priemyselná škola strojnícka" Bratislava, expozitúra Dubnica nad Váhom. 
Prvá trieda denného štúdia štvorročného bola zriadená až v školskom roku 1950/1951; odbor strojnícky, smer konštrukčný. Študovať v nej začalo 45 študentov.
V školskom roku 1953/1954 skončilo školu prvých 34 maturantov denného štúdia, odbor strojníctvo – smer konštrukčný. Názov školy sa zmenil na "Priemyselná škola strojnícka v Dubnici nad Váhom". V školskom roku 1956/1957 sa škola presťahovala do svojej novej budovy.
Každoročne opúšťa školu približne 150 študentov – maturantov, ktorých odbornú spôsobilosť už preverila prax i štúdium na vysokých školách.
Súčasnosť.
Od školského roku 2003/2004 majú žiaci možnosť študovať v študijných odboroch: 

</doc>
<doc id="296562" url="https://sk.wikipedia.org/wiki?curid=296562" title="Jason Bonham">
Jason Bonham

Jason Bonham (15. júl 1966) je anglický bubeník, syn bubeníka skupiny Led Zeppelin Johna Bonhama.
Život a kariéra.
Bonham sa narodil v Dudley, Worcestershire. Po prvýkrát hral na bicie v štyroch rokoch a objavil sa spoločne so svojim otcom vo filme "The Song Remains the Same", kde bubnoval na zmenšenej bicej súprave. V sedemnástich rokoch hral vo svojej prvej kapele, Airrace. V roku 1985 vstúpil do skupiny Virginia Wolf, s ktorou vydal dva albumy a absolvoval US turné, kde hrali ako predkapela skupiny The Firm.
V roku 1988 sa Bonham spojil s bývalým gitaristom Led Zeppelin Jimmy Pageom, nahral s ním album Outrider a absolvoval turné k tomuto albumu. Nasledujúci rok sa Bonham objavil s tromi zostávajúcimi členmi Led Zeppelin na koncerte v New Yorku k 40. výročiu existencie spoločnosti Atlantic Records. V roku 1989 sa objavil ako špeciálny hosť na Mierovom festivale hudby v Moskve, kde hral skladbu „Rock and Roll“ s ďalšími rockovými hviezdami. 
12. septembra 2007 bolo oznámené, že Jason Bonham by mohol kráčať v šľapajach svojho otca a mohol by hrať na koncerte Led Zeppelin, ktorý usporadúval Ahmet Ertegün 10. decembra 2007 v londýnskej O2 aréne. Podľa hodnotenia od mnohých kritikov bol Jason dôstojným nástupcom svojho otca.

</doc>
<doc id="296567" url="https://sk.wikipedia.org/wiki?curid=296567" title="Jan Kefer">
Jan Kefer

PhDr. Jan Kefer ( 31. január 1906 Nový Bydžov - 3. december 1941 koncentračný tábor Flossenbürg) bol významný český astrológ, hermetik a publicista medzivojnového obdobia 20. storočia.
Biografia.
Narodil sa v novobydžovskej meštianskej rodine. Jeho otec pochádzal z Bavorska. Narodil sa ako nevidiaci, avšak v troch rokoch sa jeho vrodená porucha zraku upravila. V Prahe študoval na arcibiskupskom gymnáziu v triede slávneho mystika Jaroslava Ovečku. Absolvoval noviciát premonštrátskeho Strahovského kláštora, z rádu však odišiel a vyštudoval filozofickú fakultu Karlovej univerzity.
Pracoval ako knihovník Národného múzea v Prahe, neskôr ako knihovník Strahovského kláštora a vo Vatikánskej knižnici. Bol dlhoročným sekretárom a neskôr aj predsedom spoločnosti československých hermetikov Universalia a redaktorom časopisu "Logos". Zaoberal sa astrológiou, kabalou, mágiou, alchýmiou a teurgiou. Je autorom radu prác o astrológii a hermetizme, v spoločnosti Universalia predniesol na tieto témy rad prednášok. Mnohé významné diela preložil do češtiny, napr. Tibetskú knihu mŕtvych a diela o mágii Eliphasa Léviho.
Bol zatknutý 18. júna 1941 gestapom za svoje prejavy proti okupačnej moci na pôde Universalie. Zomrel v koncentračnom tábore Flossenbürg. Predtým mu bola ponúknutá spoluúčasť v tíme astrológov Adolfa Hitlera, čo však odmietol.
Tvorba.
Jeho kniha "Praktická astrologie", ktorá vyšla v roku 1939 s podtitulom „Umění předvídání a boje proti osudu“, je takmer klasická, aj keď dnes ju rada astrológov považuje za prekonanú. Znovu vyšla v roku 1993 v nakladateľstve TRIGON. Z ďalších prací Jana Kefera vyšlo v nakladateľstve TRIGON: Theurgie, Theurgie magické evokace, Syntetická Magie.

</doc>
<doc id="296568" url="https://sk.wikipedia.org/wiki?curid=296568" title="Respirátor">
Respirátor

Respirátor môže byť:

</doc>
<doc id="296569" url="https://sk.wikipedia.org/wiki?curid=296569" title="Dýchacia maska">
Dýchacia maska



</doc>
<doc id="296570" url="https://sk.wikipedia.org/wiki?curid=296570" title="Inhalačná maska">
Inhalačná maska



</doc>
<doc id="296571" url="https://sk.wikipedia.org/wiki?curid=296571" title="Respiračná maska">
Respiračná maska



</doc>
<doc id="296574" url="https://sk.wikipedia.org/wiki?curid=296574" title="Stolová hra">
Stolová hra

Stolová hra je hra, ktorá sa hrá (spravidla) na stole, napr.:

</doc>
<doc id="296576" url="https://sk.wikipedia.org/wiki?curid=296576" title="Kabala (rozlišovacia stránka)">
Kabala (rozlišovacia stránka)

Kabala môže byť:

</doc>
<doc id="296577" url="https://sk.wikipedia.org/wiki?curid=296577" title="Koedukačné štúdium">
Koedukačné štúdium



</doc>
<doc id="296578" url="https://sk.wikipedia.org/wiki?curid=296578" title="Kráľovstvo Severnej Luzitánie">
Kráľovstvo Severnej Luzitánie



</doc>
<doc id="296579" url="https://sk.wikipedia.org/wiki?curid=296579" title="Lindenmayerov systém">
Lindenmayerov systém



</doc>
<doc id="296582" url="https://sk.wikipedia.org/wiki?curid=296582" title="Jerome Isaac Friedman">
Jerome Isaac Friedman

Jerome Isaac Friedman (* 28. marec 1930, Chicago, Illinois, USA) je americký fyzik a profesor na Massachusettskom technologickom inšitúte (MIT). 
V roku 1990 dostal spolu s Henrym Wayom Kendallom a Richardom Edwardom Taylorom Nobelovu cenu za fyziku za práce v oblasti nepružného rozptylu elektrónov na protónoch a viazaných neutrónoch, ktoré viedli k rozvoju kvarkového modelu v časticovej fyzike.

</doc>
<doc id="296583" url="https://sk.wikipedia.org/wiki?curid=296583" title="Pin-up girl">
Pin-up girl

Pin-up girl (doslova: „"vyvesené, prišpendlené dievča"“) je modelka, ktorá pózuje na masovo produkovaných atraktívne vyzerajúcich fotografiách (najčastejšie na menších, väčších plagátoch – tzv. posteroch, či zo stránok nástenných kalendárov), ktoré sú súčasťou populárnej kultúry. Termín pin-up je používaný aj na ilustrované, kreslené obrázky, ktoré sú často tvorené emuláciou z fotografií. 
Fotografie pin-up sú tematicky zamerané na neformálne vyobrazenie, ktoré nemá za cieľ vyobraziť portrét modelky s jej charakterovými vlastnosťami, či prezentovať umeleckú myšlienku, ale propagovať materiálny tovar, poskytnúť prezentáciu atraktívneho profesionálneho sex symbolu, či glamour modelky, alebo herečky zaujímavé pre čo najširšiu masu konzumentov. Podobne ako v iných smeroch pop-kultúry je trvanlivosť atraktivity vyobrazení pin-up obrázkov sezónna, rýchlo zastaráva a je obmieňaná novými tvárami.
Medzi najznámejšie pin-up girls by sme mohli zaradiť mená ako sú: Mary Pickford, Pola Negri, Joan Crawford, Josephine Baker, Greta Garbo, Rita Hayworth, Jane Russellová, Judy Garland, Marlene Dietrichová, Marilyn Monroe, Gina Lollobrigida, Twiggy, Brooke Shieldsová, Madonna, Samantha Foxová, Jacqueline Bissetová, Goldie Hawnová, Farrah Fawcett, Cindy Crawfordová, Tyra Banksová, Pamela Andersonová, Carmen Electra a mnoho ďalších.

</doc>
<doc id="296584" url="https://sk.wikipedia.org/wiki?curid=296584" title="Henry Way Kendall">
Henry Way Kendall

Henry Way Kendall (* 9. december 1926, Boston, Massachusetts, USA - † 15. február 1999, Národný park Wakulla Springs, Florida) bol americký fyzik. 
V roku 1990 dostal spoločne s Jerome Isaacom Friedmanom a Richardom Edwardom Taylorom Nobelovu cenu za fyziku za práce v oblasti nepružného rozptylu elektrónov na protónoch a viazaných neutrónoch, ktoré viedli k rozvoju kvarkového modelu v časticovej fyzike.

</doc>
<doc id="296585" url="https://sk.wikipedia.org/wiki?curid=296585" title="Richard Edward Taylor">
Richard Edward Taylor

Richard Edward Taylor (* 2. november 1929, Medicine Hat, Kanada – † 22. február 2018, Stanford, Kalifornia, USA) bol kanadský fyzik a emeritný profesor na Stanfordovej univerzite v USA. 
V roku 1990 dostal spolu s Jerome Isaacom Friedmanom a Henrym Wayom Kendallom Nobelovu cenu za fyziku za práce v oblasti nepružného rozptylu elektrónov na protónoch a viazaných neutrónoch, ktoré viedli k rozvoju kvarkového modelu v časticovej fyzike.

</doc>
<doc id="296588" url="https://sk.wikipedia.org/wiki?curid=296588" title="Základná škola, Slovenských partizánov, Považská Bystrica">
Základná škola, Slovenských partizánov, Považská Bystrica



</doc>
<doc id="296589" url="https://sk.wikipedia.org/wiki?curid=296589" title="Galéria 291">
Galéria 291

Galéria 291 alebo krátko 291 bola avantgardná umelecká galéria na Piatej Avenue v New Yorku. Bola založená v roku 1905 ako Little Galleries of the Photo-Secession americkými fotografmi Alfredom Stieglitzom a Edwardom Steichenom. 291 predstavila popri fotografických prácach tiež africké umenie a po prvýkrát prezentovala európskeho moderného umelca v Spojených štátoch. Jej galerista Alfred Stieglitz bol kľúčovou postavou vo fotografii a dejinách umenia a prvý moderný organizátor výstav. Galéria a jej časopis "Camera Work" boli dôležitým umeleckým fórom a povzbudzujúcim impulzom pre preddadaistické tendencie, New York-Dada a hneď po ňom nasledujúci vznik prvého moderného umeleckého smeru v Spojených štátoch začiatkom 20. storočia.
Galéria je slávna z dvoch dôvodov. Prvý je, že výstavy pomáhali vyniesť umenie fotografie v Amerike na tú istú úroveň ako maľovanie a sochárstvo. Priekopnícki umeleckí fotografi takí ako Stieglitz, Edward Steichen, Alvin Langdon Coburn, Gertrude Käsebierová a Clarence H. White všetci získali uznanie prostredníctvom výstav v 291. Rovnako dôležité je, že Stieglitz používal toto miesto aby predstavil v Spojených štátoch niektorých avantgardných európskych umelcov tej doby, ako boli napr. Henri Matisse, Auguste Rodin, Henri Rousseau, Paul Cézanne, Pablo Picasso, Constantin Brancusi, Francis Picabia a Marcel Duchamp.

</doc>
<doc id="296590" url="https://sk.wikipedia.org/wiki?curid=296590" title="Moták">
Moták

Moták môže byť:

</doc>
<doc id="296591" url="https://sk.wikipedia.org/wiki?curid=296591" title="Modelky">
Modelky



</doc>
<doc id="296600" url="https://sk.wikipedia.org/wiki?curid=296600" title="Camera Work">
Camera Work

Camera Work bol fotografický a výtvarný štvrťročník, ktorý vychádzal v Spojených štátoch v rokoch 1903 – 1917.
Vydavateľom bol americký fotograf, publicista a galerista Alfred Stieglitz. Časopis vychádzal v náklade 1000 výtlačkov. Vychádzali v ňom teoretické články o fotografii, umení a spoločnosti, reprodukcie fotografií amerických a európskych autorov, a od roku 1911 tiež reprodukcie avantgardných výtvarných diel.

</doc>
<doc id="296601" url="https://sk.wikipedia.org/wiki?curid=296601" title="Cirkev adventistov siedmeho dňa">
Cirkev adventistov siedmeho dňa



</doc>
<doc id="296603" url="https://sk.wikipedia.org/wiki?curid=296603" title="Regionalizmus (regionálna integrácia)">
Regionalizmus (regionálna integrácia)

Regionalizmus v zmysle integrácie môžeme definovať ako úsilie o väčšiu nezávislosť, samostatnosť regiónov; lokálne patriotické tendencie; umelecké hnutie tematicky aj obsahovo zamerané na danú oblasť.

</doc>
<doc id="296606" url="https://sk.wikipedia.org/wiki?curid=296606" title="Subregionalizmus">
Subregionalizmus

Subregionalizmus je proces usmernenej, významnej politickej a ekonomickej interakcie v rámci skupiny (spravidla susediacich) štátov. Dochádza k nej v oblasti širokej škály tém obyčajne medzi vládami štátov, miestnymi orgánmi, súkromnými podnikmi a aktérmi občianskej spoločnosti. Spravidla vykazuje nízku mieru inštitucionalizácie.

</doc>
<doc id="296607" url="https://sk.wikipedia.org/wiki?curid=296607" title="Dísy">
Dísy

Dísy (staroseversky; slovo v sg. Dís) sú ochranné bohyne, ktoré sa spájajú s vegetáciou, ale aj smrťou. Patria medzi ne napríklad norny a valkýry. Sú to nižšie ženské bohyne.

</doc>
<doc id="296610" url="https://sk.wikipedia.org/wiki?curid=296610" title="Norny">
Norny

Norny sú podľa severskej mytológie druh dís, teda nižších ženských bohýň. Medzi najvýznamnejšie z nich patria tri sudičky: Urd ("Osudová"), Verdandi ("Stávajúca sa") a Skuld ("Čo musí byť"), ktoré zastupujú minulosť, prítomnosť a budúcnosť. Ich úlohou je tkať wyrd, čo je pavučina osudu. Sedia pri koreňoch svetového stromu Yggdrasil. Sudička Skuld spolu s valkýrami po boji vyberá padlých vojakov a rozhoduje, ako bitka dopadne.

</doc>
<doc id="296612" url="https://sk.wikipedia.org/wiki?curid=296612" title="Fascioloides magna">
Fascioloides magna



</doc>
<doc id="296614" url="https://sk.wikipedia.org/wiki?curid=296614" title="Kvalifikácia na Majstrovstvá sveta vo futbale 2010 – Medzikonfederačné play-off">
Kvalifikácia na Majstrovstvá sveta vo futbale 2010 – Medzikonfederačné play-off

Kvalifikácia na Majstrovstvá sveta vo futbale 2010 - Medzikonfederačné play-off je kvalifikácia tímov umiestených:
Víťaz dvojzápasu postupuje priamo na majstrovstvá sveta do JAR. 
AFC 5. miesto - víťaz OFC.
Na majstrovstvá sveta 2010 postupuje s celkovým skóre 1:0.
CONCACAF 4. miesto - CONMEBOL 5. miesto.
Na majstrovstvá sveta 2010 postupuje s celkovým skóre 2:1.

</doc>
<doc id="296616" url="https://sk.wikipedia.org/wiki?curid=296616" title="Matej Hoťka">
Matej Hoťka

Matej Hoťka (* 11. júl 1985, Bratislava) je spevák slovenskej kapely From Our Hands. Je autorom hudby aj textov, podieľal sa aj na tvorbe niekoľkých reklamných spotov a skladieb iných známych interpretov. 
S kapelou From Our Hands nahral album "Buildings Fall" vydaný pod hlavičkou českého vydavateľstva Xproduction a albumy "Sinners" a "Individuals". Od začiatku roku 2009 sa na poste gitaristu pravidelne objavuje aj v zostave slovenskej skupiny Hex.

</doc>
<doc id="296620" url="https://sk.wikipedia.org/wiki?curid=296620" title="Nov (Meyerová)">
Nov (Meyerová)

Nov() je druhý diel románovej série známej pod názvom Twilight Sága (). Kniha Nov vyšla v roku 2006 a je priamym pokračovaním prvého dielu Súmrak. Za ním nasleduje tretí diel, Zatmenie a štvrý diel, Úsvit. Ústrednými postavami Novu sú upír Edward a dievča Bella, ktorí si začínajú uvedomovať, že ich vzťah ohrozuje všetko, čo im je blízke.
Príbeh.
Bella Swanová chodí s Edwardom Cullenom, o ktorom vie, že je upír. Na začiatku knihy Bella oslavuje svoje 18. narodeniny a je nešťastná z viacerých dôvodov. Edward z nej nechce mať upírku a navyše každý ignoruje jej želanie, aby jej nedávali nijaké dary ani neusporiadali oslavu. Od otca Charlieho dostane fotoaparát, od matky fotoalbum, a Cullenovci sa rozhodnú usporiadať jej narodeninovú oslavu. Na oslave dostane od Edwardových súrodencov autorádio. Keď vybaľuje svoj darček, poreže sa na baliacom papieri. Edwardov brat Jasper, tiež upír, zacíti vôňu krvi, no Edward, ktorý číta myšlienky mu včas zabráni, aby na Bellu zaútočil.
Edwarda po tejto príhode začne znova trápiť otázka Bellinej bezpečnosti. Stále viac si uvedomuje, akou hrozbou je pre ňu on a jeho rodina. Začne sa držať bokom. Bella si myslí, že plánuje ich spoločný útek, no v skutočnosti odchádza len Edward a jeho rodina. Bella chce ísť s nimi, no Edward to odmieta. Nebaví ho viac predstierať, že je človek a neželá si, aby išla s nimi. Povie jej, že nie je pre neho dosť dobrá, a sľubuje jej, že je to naposledy, čo ho vidí.
Bella sa nevie z rozchodu dlho spamätať, až to nahnevá jej otca a chce jej vyhľadať odbornú pomoc, alebo ju pošle k matke na Floridu. Bellu to vydesí, lebo nechce opustiť mesto Forks. Aby jej dal Charlie pokoj, pozve svoju starú priateľku Jessicu do kina. Keď stretnú v tmavej ulici neznámych mužov, Bella v hlave počuje Edwardov hlas, ktorý ju varuje. Zisťuje, že Edwardov hlas môže počuť vždy vtedy, keď jej hrozí nebezpečenstvo. Vedome začne vyhľadávať nebezpečné situácie. Preto kúpi od Marksovcov dve staré motorky a požiada svojho známeho Jacoba Blacka, aby jej ich opravil, a potom ju naučil aj jazdiť. Pri zháňaní súčiastok a oprave motoriek sa s Jacobom zbližujú. Ona si postupne uvedomuje, aký bol jej život posledné mesiace prázdny. S Jacobom sa stávajú blízkymi priateľmi. Keď sú motorky opravené, Jacob začne s vyučovaním jazdenia. Pri jazde na motorke Bella opäť počuje Edwardov hlas. Jacob Belle naznačí, že má záujem o viac ako kamarátsky vzťah.
Jacob sa začne cítiť zle. Spočiatku to pripisuje črevnej chrípke, ktorej sa nevyhne ani Bella. No jej chrípka ustúpi o 24 hodín, ale Jacob sa stále cíti chorý, a nepraje si, aby ho Bella navštevovala. Neskôr ho chce znova navštíviť, no nie je doma. Jacob sa začne sa Belle vyhýbať.
Bella vyhľadá lúku, kde jej Edward dokázal, že je upír. Na lúke sa však objaví aj Laurent, bývalý spoločník Jamesa, ktorého Edward v predošlej knihe zabil. Laurent chce zabiť Bellu ako láskavosť Victorii, ktorá bola Jamesovou družkou. Bella znova počuje Edwardov hlas. Laurent z ničoho nič začne ustupovať, čo spôsobí obrovské zviera pripomínajúce vlka, ktoré sa na neho vyrúti z lesa. Pridávajú sa aj ďalší vlci. Laurent sa pokúša ujsť a vlci ho začnú prenasledovať.
Charlie je zdesený, že Bella šla sama do lesa, a zakáže jej tam viac chodiť, pretože vlci, o ktorých mu povedala, už dlhšie strašia obyvateľov Forksu. Jacob sa jej naďalej vyhýba, iba jej povie, že by sa s ňou nemal viac priateliť, pretože mu to zakázal Sam Uley. Neskôr však Bellu navštívi doma a prizná sa jej, že nie je celkom normálny chalan, ale vlkolak, a tiež, že v La Push žije celá svorka, s ktorou sa Bella zoznámi. Keď sa jej zdá, že dlho nepočula Edwardov hlas, rozhodne sa vyskúšať miestnu zábavku – skok z útesu. Po náraze na vodu stratí vedomie, no Jacob ju včas zachráni.
Jacob zavezie Bellu domov a v tom Bella zbadá Carlislovo auto. Myslí si, že Cullenovci sa vrátili, no je to len Edwardova sestra Alice, ktorú nájde u nich doma. Mala totiž víziu, ako Bella skáče z útesu. Myslela si, že je mŕtva, pretože nemôže vidieť vlkolakov a tak nevedela, že ju Jacob zachránil. Charlie je rád, keď vidí Alice, mal ju vždy rád. Keď Bella spí, Charlie jej rozpráva, ako ťažko zvládala ich odchod a o tom, ako jej pomohol práve Jacob. Na druhý deň volá Edward, ale predstaví sa ako Carlilse. Telefón zodvihne Jacob, ktorý mu povie, že Charlie išiel na pohreb. Edward si myslí, že ide o Bellin pohreb, a preto nechce ďalej žiť. V skutočnosti zomrel Charlieho priateľ Harry Clearwater.
Zdesená Alice má víziu, kde vidí Edwarda, ako ide požiadať upírsky klan Volturiovcov, aby ho zabili. Bella chce, aby mu zavolali a vysvetlili, ako to v skutočnosti je, no Edward zahodil telefón. Alice s Bellou sa vydávajú do Talianska zachrániť ho. Volturiovci Edwardovu žiadosť zamietnu a tak sa rozhoduje ako ďalej. Rozhodne sa vystúpiť na poludnie odhalený na slnko, aby ľudia videli, že je upírom. Dúfa, že tak vyprovokuje Volturiovcov, a okamžite ho zabijú. Alice ukradne na letisku žlté ferrari, aby sa čo najrýchlejšie dostali do Voltery, kde sídlia Volturiovci. Bella zbadá Edwarda práve včas, aby mu zabránila vyjsť na slnko. Zjaví sa Volturiovská stráž, zadržia aj Alice, a vedú ich do volturiovského sídla. Bella spoznáva upírsku aristokraciu – rod Volturiovcov, ktorý sa stará o utajenie a poriadok v ich svete. Hlavou klanu je Aro, ktorý vie čítať myšlienky. Musí sa však dotýkať osoby, ktorej myšlienky číta, no na rozdiel od Edwarda dokáže prečítať každú myšlienku, ktorá sa kedy dotyčnej osobe prehnala hlavou. Prekvapene zisťuje, že Bella je imúnna voči jeho talentu, ako aj voči talentom členov jeho gardy. Aro je fascinovaný Edwardovým nadaním a Alicinými víziami. Predstavuje si, aký bude mať Bella potenciál ako upírka. Všetkým trom ponúkne miesto vo svojej garde. Odmietnu to. Caius, ďalší člen klanu, žiada Bellin život. Vie priveľa a obáva sa, že ich utajenie môže byť problémom.
Aro fascinovaný Bellinou imúnnosťou im dá slovo, že môžu odísť, ak Bellu potom premenia na upírku. Alice mu ukáže svoje vízie, kde je Bella upírkou, a tak ich Aro prepustí. Caius im prisľúbi skorú návštevu, aby sa presvedčili, či dodržali slovo. Edward Belle vysvetlí, že ju stále miluje, ale odišiel preto, aby jej dal šancu normálne žiť. Stále sa však zdráha premeniť ju na upírku. Nakoniec jej sľúbi, že to urobí, ale iba vtedy, ak sa za neho najskôr vydá.

</doc>
<doc id="296630" url="https://sk.wikipedia.org/wiki?curid=296630" title="Kvalifikácia na Majstrovstvá sveta vo futbale 2010 – Ázia – Play-off">
Kvalifikácia na Majstrovstvá sveta vo futbale 2010 – Ázia – Play-off

 Kvalifikácia na Majstrovstvá sveta vo futbale 2010 – Ázia – Play-off bol dvojzápas tímov umiestených na treťom mieste v štvrtej fáze ázijskej kvalifikácie. Postúpila reprezentácia Bahrajnu, ktorá prešla cez Saudskú Arábiu. Doma remizovala , ale v Saudskej Arábii remizovala a s lepším počtom strelených gólov na ihrisku súpera postúpila ďalej. Z tohto play-off postúpil Bahrajn do medzikonfederačného play-off, kde sa stretol s víťazom oceánskej kvalifikácie, tímom Nového Zélandu. 
AFC - play-off.
Na medzikonfederačné play-off postupuje národný tím Bahrajmu s celkovým skóre .

</doc>
<doc id="296631" url="https://sk.wikipedia.org/wiki?curid=296631" title="Colná únia Európskej únie">
Colná únia Európskej únie

Colná únia Európskej únie (angl. "European Union Customs Union") je colná únia, ktorá pozostáva zo všetkých členských štátov Európskej únie (a Monaka). Žiadne clo sa nevyberá na tovar v colnej únii a na rozdiel od združenia voľného obchodu členské štáty colnej únie uvaľujú spoločnú externú tarifu na všetok tovar dovážaný do únie. Jeden z dopadov existencie colnej únie je ten, že členské štáty colnej únie EÚ musia konať v medzinárodnom obchode ako jeden celok.
Územia EÚ vylúčené z Colnej únie EÚ.
Hoci všetky členské štáty EÚ sú členmi colnej únie, nie všetky ich územia sú časťou colnej únie. Môže to byť preto, lebo dané územie nie je súčasťou EÚ, má výnimku alebo je vylúčené z colnej únie z dôvodu ekonomických alebo politických okolností.
Vzťahy s niektorými privilegovaným štátmi mimo EÚ.
Súčasť Colnej únie EÚ.
Integrálnou súčasťou Colnej únie EÚ sú: Monako a britské územia Akrotiri a Dekeleia, Guernsey, Man a Jersey 
Colné únie s Colnou úniou EÚ.
Colnú úniu s Colnou úniou EÚ majú uzavretú: Turecko (-porov. aj nižšie), Andorra a San Maríno. 
Dohody o voľnom obchode.
Dohodu o voľnom obchode s EÚ s colnými zvýhodneniami má uzavretú veľa štátov, napr.: 
Tieto štáty sú väčšinou (a to obyčajne recipročne) úplne oslobodené od cla (prípadne majú aspoň znížené clo), ale podmienkou je, že daný tovar musel byť - aspoň prevažne - vytvorený v danom (a teda nie v nejakom treťom) štáte, čiže musí isť o tzv. pôvodný výrobok, a táto skutočnosť musí byť doložená dokladmi. Často existujú aj ďalšie zvýhodnenia: Napr. pre štáty EZVO, CEFTA a štáty južného Stredomoria platí, že pre oslobodenie od cla pri styku medzi súkromnými osobami na nekomerčné účely nie je potrebné dokladmi dokladať, že ide o pôvodný výrobok, ak je splnená podmienka, že cena daného tovaru nepresahuje pri zasielaní poštou 500 EUR, resp. pri prevoze cez hranicu v osobnej batožine 1200 EUR (článok 26 Regionálneho dohovoru o paneuro-stredomorských preferenčných pravidlách pôvodu).

</doc>
<doc id="296632" url="https://sk.wikipedia.org/wiki?curid=296632" title="European Union Customs Union">
European Union Customs Union



</doc>
<doc id="296650" url="https://sk.wikipedia.org/wiki?curid=296650" title="Spojená škola sv. Jozefa">
Spojená škola sv. Jozefa

Spojená škola sv. Jozefa v Novom Meste nad Váhom zlučuje tri organizačné zložky:
Zriaďovateľom školy je Kongregácia školských sestier de Notre Dame .
História školy.
Škola nadväzuje na tradíciu kresťanského školstva. V rokoch 1927 až 1950 existovala v Novom Meste nad Váhom Škola sv. Jozefa, ktorej zriaďovateľom bola Kongregácia Školských sestier de Notre Dame. Základnú školu sa vďaka úsiliu rodičov a Kongregácie podarilo znovu obnoviť v roku 1991.
V roku 1995 vzniklo aj Gymnázium sv. Jozefa - najskôr 8-ročné, neskôr aj 4-ročné.

</doc>
<doc id="296656" url="https://sk.wikipedia.org/wiki?curid=296656" title="Tepuy">
Tepuy

Tepuy alebo tepui je označenie pre stolové hory, ktoré sa nachádzajú v Guyanskej vysočine, hlavne vo Venezuele. 
Tepuy tvoria najčastejšie izolované stolové hory, ktoré nevytvárajú samostatné hrebene. Vystupujú strmo nad tropický prales a často vyčnievajú z hmly a oblakov. Vyvolávajú tak praveký obraz, ktorý pravdepodobne inšpiroval A. C. Doylea v jeho knihe "Stratený svet".
Aj vďaka tomu sa na nich uchovali, mnohé endemické rastlinné a živočíšne druhy. Najznámejšími stolovými horami sú Autana, Auyán Tepui a Mount Roraima (najznámejšia nachádzajúca sa na hranici Venezuely, Brazílie a Guyany), nachádza sa na nich i nachádza sa na nej aj najvyšší vodopád na svete Angelov vodopád. Tvoria ich najčastejšie rozsiahle súvrstvia prekambrických kremencov, ktoré sú síce odolnejšie erózii ako okolité horniny, ale postupne sú rozrezávané vodnými tokmi.

</doc>
<doc id="296657" url="https://sk.wikipedia.org/wiki?curid=296657" title="Obchodná akadémia (Poprad, Murgašova 94)">
Obchodná akadémia (Poprad, Murgašova 94)

Obchodná akadémia Poprad je verejná stredná odborná škola nachádzajúca sa na Murgašovej ul. 94 v Poprade. Zriaďovateľom školy je Prešovský samosprávny kraj. 
História školy.
Škola vznikla v meste Kežmarok, odkiaľ ju neskôr presťahovali do neďalekého Popradu. 5. septembra 1939 bola slávnostne otvorená ŠSOŠ Poprad, prvá stredná škola vyššieho typu v meste Poprad. Škola bola prvý školský rok 1939/1940 umiestnená v priestoroch terajšieho Obvodného úradu Poprad a neskôr bola premiestnená do dnešného sídla Katolíckej univerzity. Do dnešnej budovy sa škola sťahovala v roku 1950. Budovu dal postaviť veľkopodnikateľ Tomáš Baťa.
Súčasnosť školy.
V roku 1995 bol zavedený odbor obchodná akadémia, ktorý pripravuje študentov dodnes. V roku 2012 pridala škola do svojej ponuky nový študijný odbor služby v cestovnom ruchu. V decembri 2019 si slávnostným galavečerom pripomenula 80. výročie založenia. Počas roka 2019 zároveň prešla väčšou rekonštrukciou, ktorej cieľom bolo zníženie energetickej náročnosti vďaka zatepleniu fasády, strechy, stropu suterénu a s tým súvisiacimi stavebnými úpravami. V školskom roku 2021/22 študuje v 12 triedach celkovo 343 študentov.
Partnerská škola.
Už od roku 1949 je partnerskou školou Obchodnej akadémie Poprad Obchodná akadémia T. Baťu Zlín. Kolektívy pedagogických zamestnancov sa pravidelne stretávajú raz ročne v Poprade a na výmenu ďalší rok v Zlíne.

</doc>
<doc id="296664" url="https://sk.wikipedia.org/wiki?curid=296664" title="Gymnázium (Košice, Alejová 1)">
Gymnázium (Košice, Alejová 1)

Gymnázium Alejová 1 je gymnázium so štvorročným aj osemročným štúdiom nachádzajúce sa na ulici Alejová v Košiciach, mestskej časti Juh. Je partnerskou školou Prírodovedeckej fakulty Univerzity P. J. Šafárika v Košiciach.
História.
Počiatky školy siahajú do roku 1988, kedy v základnej škole L. Novomeského 4 bola zriadená jedna trieda 5. ročníka so zameraním na matematiku, kmeňovo pričlenená ku Gymnáziu na bývalej Šmeralovej ulici. Po čase škole chýbali priestory. Nové priestory im ponúkol Ing. Ladislav Makó, CSc., riaditeľ SPŠH na Alejovej ulici. 24. septembra 1990 sa osem tried gymnázia spolu s vtedajším pedagogickým zborom nasťahovalo do budovy hutníckej priemyslovky. Riaditeľ priemyslovky sa stal taktiež riaditeľom gymnázia.
V školskom roku 2004/2005 bolo založené samostatné gymnázium na Alejovej ulici s vlastným vedením. Riaditeľom školy sa stal PhDr. Ľubomír Sobek, ktorý pôsobí ako riaditeľ do dnes. Zastupiteľstvo Košického samosprávneho kraja v rámci tretej etapy racionalizácie siete škôl rozhodlo, že odo dňa 31. augusta 2011 zo siete stredných škôl vyradí "Stredná priemyselná škola hutnícka". Týmto gymnázium získalo vlastnú samostatnú budovu.
Vzdelanie.
Gymnázium Alejová je špecifické tým, že otvára triedy osemročného a štvorročného štúdia. Osemročné štúdium je špecializované na matematiku, štvorročné je všeobecné. V školskom roku 2018/2019 sa otvorila experimentálna trieda štvorročného gymnázia so zameraním na matematiku. Týmto sa Gymnázium Alejová 1 stála jedným z dvoch slovenských gymnázií, ktoré sa zapojilo do experimentálneho overovania nového vzdelávacieho programu pre predmety matematika a matematické metódy.
Vedenie školy.
Riaditelia školy od jej vzniku:

</doc>
<doc id="296666" url="https://sk.wikipedia.org/wiki?curid=296666" title="Motýlik">
Motýlik

Motýlik môže byť:

</doc>
<doc id="296668" url="https://sk.wikipedia.org/wiki?curid=296668" title="Historické obvody Bratislavy">
Historické obvody Bratislavy



</doc>
<doc id="296678" url="https://sk.wikipedia.org/wiki?curid=296678" title="Asovia">
Asovia

Asovia alebo aesir (v starej islandčine plurál "æsir"; singulár "áss" (= boh/jeden z Asov) alebo "óss" alebo (ako meno runy "ás") je mladšia skupina bohov v severskej mytológii. Medzi týchto bohov patria Odin a Thor. Bohovia ako Freya, Frey a Njörd patria medzi vanov (staršiu skupinu bohov). Podľa mytológie tieto dve skupiny bohov spolu súperia, ale nakoniec dôjde k ich spojeniu. Asovia používajú mágiu gald, čo je mágia veršov a zaklínadiel. Centrom kultu týchto bohov bolo v švédskom meste Uppsala. Ich sídlo sa nazýva Asgard; títo bohovia tiež pridelili ľuďom miesto, kde majú bývať - Midgard. Asovia nie sú nesmrteľní, ale vďaka jablkám bohyne Iduny nestarnú. Väčšinu z týchto bohov čaká koniec pri ragnaröku (čo je označenie pre koniec sveta, zánik bohov, poslednú bitku medzi dobrom a zlom).

</doc>
<doc id="296679" url="https://sk.wikipedia.org/wiki?curid=296679" title="Æsir">
Æsir



</doc>
<doc id="296680" url="https://sk.wikipedia.org/wiki?curid=296680" title="Áss">
Áss



</doc>
<doc id="296691" url="https://sk.wikipedia.org/wiki?curid=296691" title="Voľby do orgánov samosprávnych krajov na Slovensku v roku 2009">
Voľby do orgánov samosprávnych krajov na Slovensku v roku 2009

Predseda Národnej rady Slovenskej republiky svojím rozhodnutím č. 272/2009 Z. z. zo dňa 3. júla 2009 vyhlásil voľby do zastupiteľstiev samosprávnych krajov a voľby predsedov samosprávnych krajov. Deň volieb určil na sobotu 14. novembra 2009. Celková volebná účasť bola nízka, zúčastnilo sa len okolo 20% voličov. Celé voľby pritom stáli 8,4 milióna €. Vo všetkých prípadoch vyhrali kandidáti, ktorí aj v prvom kole získali najvyšší počet hlasov.
Výsledky volieb do zastupiteľstva samosprávnych krajov.
Počet poslancov jednotlivých zastupiteľstvách samosprávnych krajov podľa politických strán a hnutí.
Iné strany, ktoré samostatne nedosiahli hranicu 1,00 % za SR, majúce svojich zástupcov v zastupiteľských zboroch samosprávnych krajov:

</doc>
<doc id="296693" url="https://sk.wikipedia.org/wiki?curid=296693" title="Internetový marketing">
Internetový marketing

Internetový marketing (iné názvy: i-marketing, webový marketing, online marketing, elektronický marketing, e-marketing) je skupina viacerých činností, praktík a postupov, ktoré sa snažia naplniť ciele získavať nových návštevníkov, udržať ich a ich návštevu premeniť na obchod. Internetový marketing je proces. Je to proces práce s dátami. Online marketing ako proces sa skladá z 9 krokov: "Analýza trhu" (1), "analýza konkurencie" (2), "analýza vlastnej webovej prezencie" (3). Na základe získaných dát nasleduje formulácia "marketingovej stratégie" (4), na základe ktorej je tvorený "marketingový plán" (5). Následne je realizovaná "exekutíva", ktorá sa realizuje podľa nastaveného marketingového plánu (6). Každá realizovaná marketingová činnosť je vyhodnocovaná podľa kľúčových metrík výkonnosti [tiež nazývané ako KPIs] (7). V prípade ak KPIs indikujú nutnosť úpravy marketingových aktivít (napríklad reklamné texty), tieto sú následne upravované. Táto fáza sa nazýva "optimalizácia marketingových aktivít". Výnimočne sa pristupuje k úprave marketingovej stratégie, menej výnimočne k úprave marketingového plánu (8). "Prieskum trhu" v rámci ktorého sledujeme ako konkurencia reaguje na implementáciu marketingových aktivít (9).
Na prvý pohľad by sa mohlo zdať, že iba o prenesenie tradičného konceptu marketingu do prostredia internetu. Nie je to však také jednoduché. Pri tradičnom poňatí marketingu je dôležitým prvkom informovania a šírenia správ o produkte, alebo službe reklama. Rôznymi kanálmi sa následne o týchto výstupoch podnikateľskej jednotky dozvie jej odberateľ. Či už ide o firmu, alebo koncového zákazníka.
Pri internetovom marketingu však to tohto kanála ešte vstupuje internetový vyhľadávač. Odberateľ sa prostredníctvom vyhľadávača dozvie o viacerých stránkach, kde by potenciálne našiel to, čo hľadá.
Preto je pri internetovom marketingu dôležité nielen zaujať spotrebiteľa, ale aj vyhľadávač - a to tak, aby zaradil konkrétny web čo najvyššie vo výsledkoch vyhľadávania. internetový marketing je preto koncept viacerých súčastí.
A nakoniec - reklama na internete sa deje so zacielením na obe zúčastnené strany - aj vyhľadávač, aj zákazník.
Pre vyhľadávač musí rešpektovať niekoľko technických parametrov a pre zákazníka - musí hlavne zaujať.
Formy internetového marketingu:
SEO, PPC, Propagácia na sociálnych sieťach (Facebook, Twitter, ...), Súťaže, Newsletter, Starosť o existujúcu klientelu (bonusy / zľavy pre stálych klientov), Affiliate program, Dropshipping, Retargeting.

</doc>
<doc id="296694" url="https://sk.wikipedia.org/wiki?curid=296694" title="Bratislavskaja">
Bratislavskaja



</doc>
<doc id="296696" url="https://sk.wikipedia.org/wiki?curid=296696" title="Pražskaja">
Pražskaja



</doc>
<doc id="296697" url="https://sk.wikipedia.org/wiki?curid=296697" title="Anděl (stanica pražského metra)">
Anděl (stanica pražského metra)

Anděl je stanica metra v Prahe na linke B. Nachádza sa pod rovnomennou križovatkou. Bola otvorená 2. novembra 1985 pod názvom "Moskevská".
Charakteristika stanice.
Anděl je trojlodná podzemná razená stanica metra umiestnená pod povrchom, s 27 pármi prestupov a plnou dĺžkou stredného tunela. Stanica je dlhá, z toho nástupište dosahuje dĺžku a šírku . Vedú z neho dva eskalátorové tunely, do dvoch vestibulov (severný a južný).
Stanica sa začala raziť v roku 1980. Výstavby sa zúčastnili sovietski inžinieri a architekti (napr. Lev Nikolajevič Popov), zatiaľ čo pracovníci česko-slovenského Metrostavu budovali v Moskve stanicu Pražskaja. Obidve stanice mali predstaviť štýl staníc v "družobnom" meste. Preto je stanica vyzdobená mozaikami, a v priestore nástupišťa sú umiestnené bronzové odliatky zobrazujúce tradičné motívy socialistického realizmu ako „priateľstvo“ so ZSSR, dobývanie vesmíru a pod. Tieto odliatky boli po nežnej revolúcii v roku 1989 odobraté, ale po niekoľkých mesiacoch opäť vsadené, pretože došlo k názoru, že históriu nemožno vymazať. Občas sa stávajú cieľom nájazdov vandalov, preto sú dnes niektoré značne poškodené. Moskovská stanica "Pražskaja" (nebola premenovaná) bola vyzdobená keramickými tvarovkami a vzbudzovala v moskovskom metre značnú pozornosť. Za stanicou sa nachádza technologický tunel v dĺžke . 
Pod vestibulami sú umiestnené strojovne eskalátorov. Celá stanica má 163 miestností. Celkový obstavaný priestor je .
Vestibuly.
Severný vestibul je povrchový, nachádza sa pri križovatke Anděl a je súčásťou budovy "Zlatý Anděl". Do roku 1999 bol tento vestibul betónový a zasklený, známy predovšetkým kamennou mozaikou s panorámou Moskvy z roku 1985. V roku 2000 musel byť kvôli prestavbe severný výstup dočasne uzavretý. Eskalátory, ktoré do neho ústia sú dlhé a na výšku dosahujú . Eskalátorový tunel sa mierne odchyľuje od osi stanice.
Južný vestibul je podpovrchový, umiestnený pri budove "Ženské domovy" v oblasti známej ako "Na Knížecí", s rovnomennou autobusovou stanicou využívanou pre mestskú aj diaľkovú dopravu. Vo vestibule sa nachádza bronzová plastika s veľkým nápisom "Moskva – Praha", ktorý pripomína socialistickú éru a Česko-Slovensko – Sovietsku spoluprácu pri výstavbe pražského metra. Je konštruovaný ako jedna hala s mnohými výstupmi na povrch s pevnými schodišťami a niekedy aj jedným eskalátorom, ktorá je na severnom konci zakončená eskalátorovým tunelom s tromi eskalátorovými ramenami o dĺžke a výške vedúcim na nástupište stanice.
Dizajn stanice.
Celkový prierez nástupišťa tejto stanice sa podobá na strechy pravoslávnych kostolov. Biela farba mramoru určuje farbu snehu. V Moskve je tejto stanici najpodobnejšia stanica metra Rimskaja.
Povodne v roku 2002.
Aj stanica Anděl bola zasiahnutá povodňami v roku 2002. Bolo teda nutné vymeniť technologické zariadenia, podhľady, niektoré obklady, osvetlenie a kompletne vyčistiť eskalátory, a to v šibeničnom termíne. Naopak všetky kamenné obklady museli byť zachované, aby sa nezmenil charakter stanice. V dôsledku veľkého tlaku vody došlo aj k popraskaniu obkladového koelginského mramoru pilierov, a k jeho povrchovému narušeniu, ktoré sa v súčasnosti prejavuje čiernymi šmuhami.

</doc>
<doc id="296699" url="https://sk.wikipedia.org/wiki?curid=296699" title="Súdruh">
Súdruh

Súdruh (feminínum: súdružka) je zastarané oslovenie priateľa či druha (napr. v povolaní, v istej spoločnej veci). Oslovenie sa neskôr zaužívalo ako označenie a vzájomné oslovenie členov komunistických alebo socialistických politických strán či zoskupení ( napr. súdruh učiteľ) Používalo sa aj ako úradné oslovenie v mnohých krajinách s komunistickým režimom (napr. súdruh riaditeľ namiesto pán riaditeľ, súdružka učiteľka namiesto pani učiteľka), pričom sa v písanom texte často nahradzovalo skratkou s. pred menom (napr. s. Dubček). V socialistických krajinách a v komunistických hnutiach sa používa dodnes.

</doc>
<doc id="296700" url="https://sk.wikipedia.org/wiki?curid=296700" title="Súdružka">
Súdružka



</doc>
<doc id="296701" url="https://sk.wikipedia.org/wiki?curid=296701" title="Rádioaktívny prvok">
Rádioaktívny prvok



</doc>
<doc id="296708" url="https://sk.wikipedia.org/wiki?curid=296708" title="Miley Cyrusová">
Miley Cyrusová

Miley Ray Cyrusová (neprechýlene Miley Ray Cyrus), rodným menom Destiny Hope Cyrusová (neprechýlene Destiny Hope Cyrus; * 23. november 1992, Franklin, Tennessee, USA), je americká speváčka, skladateľka a herečka. V detstve obdržala menšie roly v seriáloch "Doc" a "Big Fish". Tínedžerským idolom sa stala vďaka roli Miley Stewartovej v seriáli Disney Channel, "Hannah Montana" (2006 – 2011). Nasledovne podpísala zmluvu s vydavateľstvom Hollywood Records a nahrala svoj debutový album s názvom "Meet Miley Cyrus" (2007), ktorý bol certifikovaný trojitou platinovou platňou od Recording Industry Association of America (RIAA) za predaj 3 miliónov kópií. Miley vydala svoj druhý album "Breakout" (2008) a dostala hlasovú rolu v animovanom filme "Blesk (Bolt)".
Zahrala si tiež hlavnú úlohu vo filme "Hannah Montana – Film (Hannah Montana: The Movie") a vydala EP s názvom "The Time of Our Lives" (2009). V roku 2010 vyšiel jej tretí album "Can't Be Tamed", ktorý sa stal najmenej predávaným albumom jej kariéry a zahrala si vo filme "Posledná pieseň (The Last Song)". Počas natáčania filmu začala chodiť s jej hereckým kolegom Liamom Hemsworthom. Počas rokov 2011 a 2012 sa sústredila na svoju hereckú kariéru a objavila sa v niekoľkých filmoch a seriáloch. Jej pohoršujúce sexuálne správanie vyvolalo širokú diskusiu v čase, kedy propagovala svoj štvrtý album "Bangerz" (2013). Mileyin nezávisle vydaný piaty album "Miley Cyrus &amp; Her Dead Petz" (2015) sa odchýlil od jej tradičného popového štýlu a nahradili ho psychedelické experimentácie. V roku 2016 bola oznámená ako kouč pre jedenástu sériu speváckej súťaže "The Voice". V roku 2019 vydala EP s názvom "She Is Coming".
Časopis "Forbes" jej udelil 35. miesto v rebríčku „Celebrity 100“ so zárobkom 25 miliónov dolárov v roku 2008. V roku 2009 si polepšila a postúpila na 29. miesto. 23. decembra 2018 si s austrálskym hercom Liamom Hemsworthom povedali svoje áno vo Frankline vTennessee. V roku 2020 sa však rozviedli.
Detstvo.
Narodila sa vo Frankline v štáte Tennessee 23. novembra 1992, Leticii Jean „Tish“ Cyrusovej (rod. Finley) a spevákovi Billymu Rayovi Cyrusovi. Prišla na svet so supraventrikulárnou tachykardiou, čo je stav, ktorý spôsobuje abnormálnu pokojovú srdcovú frekvenciu. Jej rodné meno Destiny Hope (slovensky: osudová nádej), odráža presvedčenie svojich rodičov, že dokáže urobiť skvelé veci. Dostala prezývku „Smiley“, ktorá sa neskôr skrátila na „Miley“, pretože sa ako malé dieťa často usmievala. Premenovala sa na Miley Ray Cyrusovú; jej stredné meno je pamiatkou na starého otca, demokratického politika, Ronalda Ray Cyrusa.
Proti odporúčaniam hudobnej spoločnosti sa jej rodičia tajne zosobášili 28. decembra 1993, rok po jej narodení. Spolu majú ďalšie 2 deti, syna Braisona a dcéru Noah. Z predošlého vzťahu má z matkinej strany brata Tracea a sestru Brandi, zatiaľ čo z otcovej strany má brata Christophera, ktorý vyrastal so svojou matkou Kristin Luckey v Južnej Karolíne. Štyria z jej súrodencov sa tiež uplatnili v šoubiznise: Trace je spevák a gitarista elektronicko-popovej kapely Metro Station, Noah je herečka a speváčka, Braison je model a Brandi žurnalistka. Mileyina krstná matka je speváčka Dolly Parton.
Diskografia.
Štúdiové albumy
Extended plays (EP)

</doc>
<doc id="296709" url="https://sk.wikipedia.org/wiki?curid=296709" title="Destiny Hope Cyrus">
Destiny Hope Cyrus



</doc>
<doc id="296710" url="https://sk.wikipedia.org/wiki?curid=296710" title="Biela vrana (cena)">
Biela vrana (cena)

 
Biela vrana je slovenské ocenenie, udeľované od roku 2008 ľuďom, ktorí preukázali občiansku statočnosť a svojimi postojmi upozorňujú na problémy spoločnosti, hoci im to prináša problémy. Udeľujú ho občianske združenia Aliancia Fair-play a VIA IURIS.
Z nominácií, ktoré pripravia organizácie, vyberá nositeľa ceny (môže ich byť aj viac) hodnotiaci výbor, zložený z ľudí aktívnych v spoločenskom a občianskom živote.
Laureáti dostávajú ceny na verejnom podujatí – v roku 2008 na hudobnom festivale Pohoda, v rokoch 2009 a 2010 symbolicky 17. novembra počas série koncertov s názvom Koncert pre všímavých, v rokoch 2011 a 2012 počas podujatí organizovaných pri príležitosti 17. novembra.
Cenu odovzdávajú laureáti ocenenia z minulých ročníkov a osobnosti verejného života, ktoré sú zvyčajne aj členmi poroty. Ceny už odovzdávali hudobník, politik a bývalý disident Michael Kocáb, filozof Egon Gál, spisovateľ a novinár Martin Milan Šimečka, herečka Emília Vášáryová, spisovateľ Tomáš Janovic.

</doc>
<doc id="296711" url="https://sk.wikipedia.org/wiki?curid=296711" title="Martin Chudý">
Martin Chudý

Martin Chudý môže byť:

</doc>
<doc id="296714" url="https://sk.wikipedia.org/wiki?curid=296714" title="Tyrolean Airways">
Tyrolean Airways

Tyrolean Airways, oficiálne "Tyrolean Airways Tiroler Luftfahrt GmbH", bola rakúska letecká spoločnosť so sídlom v Innsbrucku, ktorá bola členom Star Alliance a Austrian Airlines Group, v ktorej lietala pod značkou Austrian Arrows.
História.
Spoločnosť založili v roku 1978 Gernot Langes-Swarovski a Christian Schwemberger-Swarovski ako "Aircraft Innsbruck". V roku 1979 bola spoločnosť premenovaná na "Tyrolean Airways" a v roku 1980 otvorila pravidelnú prevádzku so 48 miestnym lietadlom De Havilland Canada Dash 7 z Innsbrucku do Viedne a Zürichu. V roku 1994 kúpila podiel v spoločnosti Austrian Airlines. Následne došlo k čiastočnej obmene flotily a farebná úprava lietadiel sa priblížila k farbám materskej spoločnosti.
Destinácie.
Tyrolean Airways prevádzkuje 6 destinácií v Rakúsku a 74 destinácií v Európe.
Letisko Viedeň-Schwechat.
Amsterdam, Atény [sezónne], Barcelona [sezónne], Bazilej, Belehrad, Berlín-Tegel, Bologna, Bolzano, Brusel, Bukurešť-Otopeni [sezónne], Budapešť, Kišiňov, Kolín/Bonn, Kodaň, Dnipro, Doneck, Drážďany, Dubrovník [sezónne], Düsseldorf [sezónne], Florencia, Frankfurt, Ženeva, Göteborg-Landvetter, Graz, Hamburg [sezónne], Helsinki, Jasy, Innsbruck, Istanbul-Atatürk, Charkov, Kyjev-Borispol, Klagenfurt, Košice, Krakov, Krasnodar, Leipzig/Halle, Linz, Ľvov, Lyon, Miláno-Linate, Miláno-Malpensa [sezónne], Minsk, Mníchov, Nice, Oslo-Gardermoen, Podgorica, Praha, Priština [sezónne], Rostov nad Donom [sezónne], Salzburg, Sarajevo [sezónne], Sibiu, Skopje, Soči, Sofia [sezónne], St. Gallen-Altenrhein, Sankt Peterburg, Štokholm-Arlanda, Stuttgart, Tbilisi [sezónne], Solún [sezónne], Temešvár, Tirana, Tripolis, Varna, Benátky-Marco Polo, Vilnius, Varšava, Záhreb, Zürich [sezónne]

</doc>
<doc id="296715" url="https://sk.wikipedia.org/wiki?curid=296715" title="Brook Taylor">
Brook Taylor

Brook Taylor (* 18. august 1685, Edmonton, Spojené kráľovstvo – † 30. november 1731, Londýn) bol anglický matematik. Zaoberal sa predovšetkým matematickou analýzou a je známy najmä vďaka Taylorovým radom a Taylorovým polynómom, ktoré sú po ňom pomenované. V rokoch 1714 - 1718 bol sekretárom Kráľovskej vedeckej spoločnosti ("Royal Society of London for the Improvement of Natural Knowledge").

</doc>
<doc id="296717" url="https://sk.wikipedia.org/wiki?curid=296717" title="Hans Georg Dehmelt">
Hans Georg Dehmelt

Hans Georg Dehmelt (* 9. september 1922, Görlitz, Nemecká ríša† 7. marec 2017, Seattle, Washington, USA) bol nemecko-americký fyzik.
V roku 1989 dostal spoločne s Wolfgangom Paulom Nobelovu cenu za fyziku za vývoj techniky tzv. iónovej pasce, ktorá sa využíva pri presnom meraní g-faktoru elektrónov. V tom istom roku dostal cenu aj Norman Foster Ramsey.

</doc>
<doc id="296718" url="https://sk.wikipedia.org/wiki?curid=296718" title="Biela vrana">
Biela vrana

Biela vrana môže byť:

</doc>
<doc id="296720" url="https://sk.wikipedia.org/wiki?curid=296720" title="Rádioaktívne prvky">
Rádioaktívne prvky



</doc>
<doc id="296721" url="https://sk.wikipedia.org/wiki?curid=296721" title="Wolfgang Paul">
Wolfgang Paul

Wolfgang Paul (* 10. august 1913, Zeithain, Nemecké cisárstvo – † 7. december 1993, Bonn, Nemecko) bol nemecký fyzik. 
V roku 1989 dostal spolu s Hansom Georgom Dehmeltom Nobelovu cenu za fyziku za vývoj techniky tzv. iónovej pasce, ktorá sa využíva pri presnom meraní g-faktoru elektrónov. V roku 1989 dostal Nobelovu cenu za fyziku aj Norman Foster Ramsey. 

</doc>
<doc id="296722" url="https://sk.wikipedia.org/wiki?curid=296722" title="Rádioaktivita">
Rádioaktivita

Rádioaktivita alebo rádioaktívnosť môže byť:
Rádioaktivita môže byť aj:
Rádioaktívnosť môže byť aj:

</doc>
<doc id="296724" url="https://sk.wikipedia.org/wiki?curid=296724" title="Rádioaktívnosť">
Rádioaktívnosť



</doc>
<doc id="296725" url="https://sk.wikipedia.org/wiki?curid=296725" title="Jar Jar Binks">
Jar Jar Binks

Jar Jar Binks je fiktívna postava zo série Star Wars. Je príslušníkom fiktívnej rasy Gunganov, žijúcich na fiktívnej planéte Naboo. Pre svoju nešikovnosť bol vyhnaný z podvodného sveta. Vráti sa ale späť s Qui-Gonnom Jinnom a jeho padawanom Obi-Wanom Kenobim. Keď senátorka Padmé Amidala opúšťa v druhej epizóde Coruscant, ustanoví Jar-Jara svojím zástupcom.

</doc>
<doc id="296727" url="https://sk.wikipedia.org/wiki?curid=296727" title="I-marketing">
I-marketing



</doc>
<doc id="296728" url="https://sk.wikipedia.org/wiki?curid=296728" title="Webový marketing">
Webový marketing



</doc>
<doc id="296729" url="https://sk.wikipedia.org/wiki?curid=296729" title="Online marketing">
Online marketing



</doc>
<doc id="296730" url="https://sk.wikipedia.org/wiki?curid=296730" title="Elektronický marketing">
Elektronický marketing



</doc>
<doc id="296731" url="https://sk.wikipedia.org/wiki?curid=296731" title="E-marketing">
E-marketing



</doc>
<doc id="296733" url="https://sk.wikipedia.org/wiki?curid=296733" title="Anděl">
Anděl

Anděl môže byť:

</doc>
<doc id="296740" url="https://sk.wikipedia.org/wiki?curid=296740" title="Jozef Medveď">
Jozef Medveď

Jozef Medveď môže byť:

</doc>
<doc id="296742" url="https://sk.wikipedia.org/wiki?curid=296742" title="Aristid Abafi">
Aristid Abafi

Aristid Abafi (Abaffy)" - "Abaffy de Nagyabafalva et Felső-Lehota" (* 1. júl 1799, Horná Lehota – † 1861, Budapešť) bol stoličný hodnostár" a statkár. Pochádzal z uhorskej šľachtickej rodiny Abafiovci. Propagoval zakladanie vzorových hospodárstiev, racionálny chov dobytka a moderne riadené hospodárstvo. Sám hospodáril na svojom majetku v Hornej Lehote. 

</doc>
<doc id="296744" url="https://sk.wikipedia.org/wiki?curid=296744" title="Voľby na Slovensku">
Voľby na Slovensku



</doc>
<doc id="296745" url="https://sk.wikipedia.org/wiki?curid=296745" title="Voľby do orgánov samosprávy obcí na Slovensku">
Voľby do orgánov samosprávy obcí na Slovensku

Voľby do orgánov samosprávy obcí na Slovensku alebo hovorovo komunálne voľby sú voľby poslancov zastupiteľstiev a starostov obcí, mestských častí a primátorov miest.

</doc>
<doc id="296746" url="https://sk.wikipedia.org/wiki?curid=296746" title="Komunálne voľby na Slovensku">
Komunálne voľby na Slovensku



</doc>
<doc id="296748" url="https://sk.wikipedia.org/wiki?curid=296748" title="Margaréta I. (Dánsko)">
Margaréta I. (Dánsko)

Margaréta I. alebo Margaréta, dcéra Valdemara (dánsky "Margaret Valdemarsdatter", nórsky "Margrete Valdemarsdotter") (* 1353, Vordingborg, Dánsko – † 28. október 1412, Flensburg, Nemecko) bola nórska kráľovná (1388 – 1412) a regentka v Švédsku (1389 – 1412) a Dánsku (1388 – 1412). Iniciovala vznik Kalmárskej únie, ktorá spojila škandinávske krajiny do personálnej únie.
Meno.
Je označovaná ako Margaréta I., aby sa odlíšila od súčasnej dánskej kráľovnej Margaréty II., ale sama sa kráľovnou nenazývala (okrem krátkeho obdobia v roku 1375). Keď hovorila o svojej vláde v Dánsku, nazývala sa "Margaréta, z vôle božej, dcéra dánskeho kráľa Valdemara" alebo "právoplatná dedička Dánska". Ostatní jej hovorili „Pani kráľovná“.
V Nórsku bola známa ako Kráľovná (Kráľovná manželka, neskôr Kráľovná vdova) a regentka, vo Švédsku bola Kráľovnou vdovou a splnomocnenou vládkyňou. Keď si v roku 1363 vzala nórskeho kráľa Håkona VI. (syna Magnusa VII.), bol už spolukráľom Švédska, a stala sa švédskou kráľovnou. Aj keď bol Håkon neskôr zosadený, nikdy sa nevzdal svojich nárokov a titulu (de facto ovládal najzápadnejšie provincie Švédska až do svojej smrti). Keď v roku 1389 Švédi vyhnali Albrechta I. Meklenburského, Margaréta z právneho hľadiska len obnovila svoje pôvodné postavenie.
Kráľovná.
Narodila sa na hrade Vordingborg ako dcéra Valdemara IV. a Helvigy zo Sønderjyllandu, dcéry šlezvického vojvodu Erika II. V apríli 1363 sa v Kodani vydala za nórskeho kráľa Håkona VI. (nórska šľachta si priala inú nevestu – Alžbetu Holštajnskú, tá však bola zadržaná v dánskych vodách, kým sa neuskutočnila svadba Håkona a Margaréty). Margaréta bola poslaná do Nórska vo veku 12 rokov, o jej ďalšiu výchovu sa tu starala Märta Ulfsdotter, dcéra svätej Brigity.
Prvou vecou, ktorú urobila Margaréta po smrti svojho otca (1375), bolo zaistenie zvolenia jej nedospelého syna Olafa (*1370) za dánskeho kráľa aj napriek nárokom Albrechta IV. Meklenburského, syna jej staršej, už mŕtvej sestry Ingeborg. Olaf zdedil v roku 1380 po svojom otcovi aj nórsky trón a nároky na trón švédsky, zomrel však už v roku 1387. Nasledujúci rok začala Margaréta vládnuť ako regentka Dánska a Nórska. Už preukázala svoje štátnické schopnosti, keď získala vládu nad Šlezvickom namiesto grófov z Holštajnska, čím tiež neustále povstávajúca jutská šľachta stratila podporu Šlezvicko-Holštajnska. Margaréta, ktorá sa tak nemusela báť domácich nepokojov, mohla venovať svoju pozornosť Švédsku, kde sa šľachta začala búriť proti kráľovi Albrechtovi Meklenburskému (ten bol švagrom jej sestry Ingeborg).
Na konferencii na hrade Dalaborg, v marci 1388, prijali švédski magnáti všetky Margarétine požiadavky a zvolili ju za „zvrchovanú vládkyňu“ s tým, že prijmú akéhokoľvek ňou určeného následníka. 24. februára 1389 bola žoldnierska armáda kráľa Albrechta, ktorý sa vrátil z Meklenburska, v bitke pri Falköpingu porazená a Albrecht zajatý. Margaréta tak získala úplnú vládu nad všetkými tromi krajinami.
Štokholm, v tom čase prakticky nemecké mesto, však Margaréta stále nezískala. A navyše proti spojeným kráľovstvám začalo Meklenbursko v spojení so severonemeckými hanzovými mestami viesť pirátsku vojnu. Baltské a Severné more rýchlo zaplnili lode „Zásobovacieho bratstva“ alebo vitaliánov, ktorí boli pôvodne najatí, aby zásobovali obliehaný Štokholm potravinami. Vitalijskí bratia ale čoskoro začali prepadávať dánske, nórske i švédske lode; neskôr i mestá na pobreží Fínska a Švédska a nakoniec dobyli a obsadili i ostrovy Bornholm a Gotland. Margaréta musela ustúpiť a na základe dohody z Lindholmu (1395) bol Albrecht prepustený so záväzkom do troch rokov zaplatiť výkupné 60 000 mariek; Štokholm bol daný hanze do zálohu. Albrecht peniaze nevyplatil a tak hanza – výmenou za obchodné privilégia – predala Štokholm kráľovnej (september 1398).
Erik Pomoranský.
Predpokladalo sa, že Margaréta pri prvej príležitosti dá kráľovstvám kráľa, príbuzného všetkým trom dynastiám, aj keď v Nórsku bolo stanovené, že bude naďalej vládnuť po boku tohto kráľa. V roku 1389 vyhlásila svojho synovca Erika Pomoranského nórskym kráľom. V roku 1396 mu vzdali hold v Dánsku a Švédsku, ale i tu si Margaréta uchovala úrad regentky do doby dospelosti jej synovca. Aby spojila tri kráľovstvá ešte tesnejšie, zvolala Margaréta v júni 1397 Riksråd (ríšsku radu) troch kráľovstiev do mesta Kalmar a na Sviatok najsvätejšej trojice (17. júna) tu bol Erik slávnostne korunovaný za kráľa Dánska, Švédska a Nórska. Dokument zaručoval štátom zachovanie ich pôvodných území, zvyklostí a hodnostárov, čo Margaréta nepodporovala, lebo podľa nej to bráni úplnému zjednoteniu Škandinávie.
Erik čoskoro dosiahol plnoletosť, ale za svojho života bola faktickým vládcom troch krajín Margaréta.
Politika.
Kým nebola únia zaistená, tolerovala Margaréta prítomnosť „dobrých mužov“ všetkých troch kráľovstiev pri tróne, ale pritom im nikdy nepredala významnejšie právomoci. Nadradenou zostávala v každom ohľade moc kráľovská. Moc šľachty bola značne obmedzená, najmä vo Švédsku, ktoré bolo menej lojálne voči únii (a menej závislé na Dánsku) než Nórsko.
Margaréta plánovane získavala naspäť majetky, ktoré dával Valdemar IV. svojim stúpencom, a veľa z nich pripadlo korune.
Margaréta tiež reformovala dánsku menu, zaviedla strieborné mince namiesto starých a bezcenných medených. Stále mala dostatok prostriedkov, z ktorých časť bola venovaná na dobročinnosť.
V zahraničnej politike bola prezieravá a rozvážna, oproti smelej politike jej otca. Najlákavejšie ponuky spojenectva ju nikdy nepresvedčili ustúpiť od jej systému neutrality. Na druhej strane získala veľmi ľahko stratené dánske územia. Kúpila ostrov Gotland od Albrechta Meklenburského a Rádu Livonských rytierov, a kúpila aj veľkú časť Šlezvicka. 
V roku 1402 začala rokovať s anglickým kráľom Henrichom IV. o manželskom spojení Anglicka a severskej únie. Návrh zahŕňal dve svadby. Kráľ Erik by si vzal Henrichovu dcéru Filipu a syn kráľa Henricha, toho času princ z Walesu, neskorší kráľ Henrich V., by si vzal Erikovu sestru Katarínu. Anglická strana ale chcela spolu so sobášmi získať spojenectvo s úniou v anglických vojnách, čo by znamenalo účasť v storočnej vojne proti Francúzsku. Margaréta viedla ale nemennú politiku a nenechala vtiahnuť svoje krajiny do vojny, a preto odmietla Henrichov návrh. Celý návrh ale nepadol, pretože Erik sa oženil s Filipou 26. októbra 1406 v Lunde. Spolu so svadbou bola uzavretá čisto obranná aliancia medzi Anglickom a Kalmarskou úniou. Erikova sestra Katarína si vzala Jána, grófa z Falcko-Neumarktu, čím zaistila únii spojenca na juhu Nemecka.
Smrť.
Margaréta zomrela náhle na palube svojej lode vo flensburgskom prístave 28. októbra 1412 pravdepodobne na mor. Jej sarkofág, zhotovený lübeckým sochárom Johanessom Jungom, je vystavený v katedrále v Roskilde neďaleko Kodane. Kráľovná zanechala katedrále veľký majetok pod podmienkou, že sa budú konať pravidelné omše za jej dušu, táto tradícia prestala v dobe reformácie, ale vyzváňanie zvláštnym zvonom dvakrát denne dodnes pripomína jej pamiatku.
Externé odkazy.
Kráľovná Margaréta 

</doc>
<doc id="296749" url="https://sk.wikipedia.org/wiki?curid=296749" title="Wilkinson Eyre Architects">
Wilkinson Eyre Architects

Willkinson Eyre je jedna z najväčších a najvýznamnejších architektonických spoločností Spojeného kráľovstva. Sú tvorcami širokého portfólia projektov doma i vo svete, ktoré získali veľa cien. Majú za sebou úspešné projekty v oblasti dopravy, umenia, mostového dizajnu, obchodných, priemyselných a množstva ďalších občianskych budov.
Ich architektonické návrhy sú založené na využití technológii a materiálov s väzbou na pôvodnú architektúru. Ich prístup k dizajnu je založený na blízkom kontakte so zákazníkom od raného začiatku trvania projektu. Projekty Wilkinson Eyre sú z diaľky rozpoznateľné a vzbudili záujem a nadšenie v médiách, ale aj u odbornej a širokej verejnosti. Získali tiež množstvo ocenení.
Zakladatelia.
Chris Wilkinson.
Chris Wilkinson založil spoločnosť v roku 1983 spolu s Jimom Eyrom, ako vedúcu spoločnosť v tejto oblasti. Jeho prístup k architektúre a dizajnu je najlepšie opísaný v monografii "Bridging arts &amp; science", kde je kladený rovnaký dôraz na inovatívnosť konceptu a na detailný technický návrh. Dohliada na každý projekt, od návrhu po jeho realizáciu, so zvláštnym záujmom sa zapája do kľúčových projektov, kde využíva svoje skúsenosti. Tiež sa zaujíma o výučbu, maľovanie a písanie.
Jim Eyre.
Jim Eyre pracuje so skupinou od roku 1983. Pracoval na širokej palete projektov s Chrisom Wilkinsonom, s hlavným zameraním na projekty v špecifických lokáciach. „Každý projekt musí byť dôkladne premyslený, aby bola výsledkom stála hodnota projektu. Pri týchto projektoch najlepšie vidieť, kde sa strácajú hranice medzi vedou a umením.“ Cíti, že architekti majú výhodnú pozíciu využívať prednosti nových digitálnych technológii. „Sloboda, ktorú poskytujú v spojení s disciplínou tradičných metód, znamená neustále sa otváranie novým možnostiam.“
Ďalší členovia.
Keith Brownile, Dominic Bettison, Bosco Lam, Paul Baker, Stafford Critchlow, Oliver Tyler, Giles Martin, Sebasian Ricard, Vinny Patel, Christian Poulton, Geoff Turner, Anna Woodeson, Sam Wright... a ďalší
Tvorba.
Publikačná a prednášková činnosť.
Wilkinson Eyre Architects sa venujú aj publikačnej a prednáškovej činnosti a ich projekty môžeme zaradiť do týchto kategórií: 
Projekty.
Vybrané realizácie:
Dielo londýnskej skupiny Wilkinson Eyre predstavuje pomerne široké spektrum realizácií. V jednom odvetví sa však stali majstrami, ktorí rúcajú statické mýty. Stavajú od dopravných mostov, cez pešie lávky až po drobné klenoty vo vnútri budov.
Floral Street Bridge (Bridge of Aspiration)
Jedným z príkladov je Bridge of Aspiration v Covent Garden v Londýne, spájajúci Royal Ballet School a Royal Opera House. Dizajnérsky návrh je čitateľný tak ako nezávislá architektonická jednotka, ako aj ako úplne integrovaný komponent týchto dvoch budov.
Vstavaná lávka zo stoviek predpätých drôtov, ktoré fixujú prechodnú plochu skladajúcu sa výhradne z tlačených sklenených pásov. Ich stavby sa občas hýbu, ale dlhý most nad Floral street pohyblivý nie je. Napriek tomu z neho dynamika priam srší. 
Vo výške štvrtého podlažia prepojili medzi sebou dve miesta, ktoré boli výškovo i pôdorysne mimostredné. Autori pridali ešte jednu excentricitu navyše a obratom spravili z nevýhody prednosť. Harmonika 23 rámov – štvorcových portálov, v kombinácii hliník, drevo, sklo sa navzájom natáča vždy o 4 stupne. Výsledkom je elegantné prepojenie nad cestou, ktoré evokuje ľahkosť a pôvab tanca.
Toto dielo bolo ocenené okrem iných aj cenou RIBA Award 2004. 
Gateshad Millenium Bridge
Gateshead Millenium Bridge je unikátny most pre peších a cyklistov, ktorý sa stal novou pozoruhodnosťou mesta Gateshead, známeho pre reiku Tyne a jej historické mosty. Je súčasťou projektu obnovy nábrežia rieky Tyne a spája prekvitajúcu severnú časť Newcastle s južnou – kultúrno umeleckou štvrťou – Gateshead Quays. Ide o pešiu a cyklistickú lávku, ktorá sa vykláňa zo svojej bežnej polohy vďaka dvom obrovským kĺbom, aby pod ňou mohli preplávať lode. Celý proces vyklopenia trvá 4,5 minúty a poháňa ho 8 motorov. Pri každom vyklopení sa most sám vyčistí, pretože sa všetky odpadky zosunú do špeciálnych košov umiestnených v podlahe.. Most využíva inovatívny systém otvárania – pohyb podobný pomalému otváraniu očného viečka. Samotný Millenium Bridge pripomína tvarom oko, ktoré hľadí smerom k moru. Konštrukcia, skladajúca sa z dvoch oblúkov pôsobí ľahko a elegantne a nenarušuje ráz nábrežia, aj keď obsahuje toľko ocele, že by sa z nej dalo vyrobiť 16 tankov. Celková váha je vyše 850 ton a výška v normálnej polohe je nad úrovňou rieky. Celý most bol dopravený po rieke Tyne a usadený najväčším európskym žeriavom Asian Hercules II. Osvetlenie mostu dostali na starosť Jonathan Speirs and Associates (JSA) a ich úlohou bolo osvetliť most tak, aby spôsoboval čo najmenšie svetelné znečistenie nábrežia. Počas týždňa je nasvietený bielym svetlom a cez víkend postupne mení farby.
Pre verejnosť bol otvorený 20. novembra 2000 a prvé vyklopenie sledovalo na nábreží 36 000 ľudí. Gateshead Millenium Bridge získal množstvo cien, dve najprestížnejšie z nich sú – RIBA Stirling Prize 2002 a RIBA Award 2002.

</doc>
<doc id="296750" url="https://sk.wikipedia.org/wiki?curid=296750" title="Little Galleries of the Photo-Secession">
Little Galleries of the Photo-Secession



</doc>
<doc id="296752" url="https://sk.wikipedia.org/wiki?curid=296752" title="Alvin Langdon Coburn">
Alvin Langdon Coburn

Alvin Langdon Coburn (* 11. júna 1882, Boston, Massachusetts, USA – † 23. novembra 1966 Colwyn Bay, Spojené kráľovstvo) bol americký fotograf, člen fotografického spolku Photo-Secession a spoluzakladateľ Pictorial Photographers of America.
Život a dielo.
Alvin Langdon Coburn sa narodil v Bostone roku 1882. V roku 1899 odišiel do Londýna so svojim vzdialeným príbuzným, fotografom F. H. Dayom. V roku 1901 sa vrátil a v New Yorku si otvoril ateliér. Začiatkom roku 1903 mal svoju prvú samostatnú výstavu v "Camera Clube" v New Yorku. V roku 1904 opäť odišiel do Londýna.
V rokoch 1903–1909 publikoval Coburn svoje snímky v časopise Camera Work. V roku 1906 mal samostatnú výstavu v Kráľovskej fotografickej spoločnosti v Londýne, kde tiež vydal dve ručne tlačené fotografické publikácie: "London" (1909) a New Your (1910).
V roku 1912 vytvoril cyklus fotografií "New York z jeho striech", vo svojej dobe novátorské dielo snímok mesta z vtáčej perspektívy.
Vďaka svojmu priateľstvu s G. B. Shawom mal príležitosť portrétovať významné osobnosti. Kolekciu portrétov Coburn publikoval roku 1913 pod názvom "Men of Mark". Druhý zväzok "More Men of Mark" vyšiel roku 1922. V období 1914–1921 vytvoril tretí cyklus 33 portrétov, hudobných skladateľov a muzikantov, ktorý však nebol vydaný.
Roku 1916 založil s Gertrudou Käsebierovou a C. H. Whitem spolok Pictorial Photographers of America.
V roku 1916 vyvinul Coburn zo sklenených hranolov a zrkadiel kaleidoskopické zariadenie, pomocou ktorého vytváral abstraktné fotografie, tzv. "vortografie", ovplyvnený vorticizmom a skupinou britských umelcov, medzi ktorými bol tiež básnik Ezra Pound. Coburn vystavil 18 vortografií, ktoré vyvolali veľkú pozornosť, v Londýne roku 1917.
V roku 1918 sa usadil vo Walese, kde fotografoval a vydal knihu "Book of Harlech". Začal sa zaujímať o ezoterizmus a mysticizmus, čomu potom venoval väčšinu svojho času.

</doc>
<doc id="296753" url="https://sk.wikipedia.org/wiki?curid=296753" title="Constantin Brâncuși">
Constantin Brâncuși

Constantin Brâncuşi (* 19. február 1876, Hobiţa, Rumunsko – † 16. marec 1957, Paríž) bol pôvodom rumunský moderný sochár tvoriaci vo Francúzsku a radený k abstraktnému expresionizmu.
Umenie.
Pre Brâncuşiho dielo bolo typické zjednodušenie formy a radikálna vízia. Medzi jeho najznámejšie diela patrí séria 28 verzií Vtáka v priestore. So zjednodušením tiež súvisí aféra, kedy umelec žaloval amerických colných úradníkov, ktorí uvalili na jeho dielo vysoké clo, ktoré bolo určené pre priemyslové materiály a odmietli uznať tomuto predmetu status umeleckého diela bez cla.
Spoločenský život.
V Paríži žil bohatý spoločenský a bohémsky život. Stýkal sa s umeleckou smotánkou svojej doby ako bol Ezra Pound, Guillaume Apollinaire, Pablo Picasso, Marcel Duchamp, Amedeo Modigliani, Henri Rousseau alebo Fernand Léger. Tiež sa stýkal s radom Rumunov bývajúcich v Paríži. Napríklad s Eugènom Ionescom. Ako hostiteľ bol obľúbený, hral na husle a spieval rumunské piesne. Mal rád cigarety, víno a dámsku spoločnosť.
Brancusi zomrel 16. marca roku 1957 s viac ako 215 sochami a 1200 fotografiami na svedomí. Bol pochovaný na parížskom cintoríne Cimetière du Montparnasse.

</doc>
<doc id="296754" url="https://sk.wikipedia.org/wiki?curid=296754" title="Constantin Brancusi">
Constantin Brancusi



</doc>
<doc id="296759" url="https://sk.wikipedia.org/wiki?curid=296759" title="Stredná odborná škola (Považská Bystrica, Slov. partizánov 1129/49)">
Stredná odborná škola (Považská Bystrica, Slov. partizánov 1129/49)

Stredná odborná škola v Považskej Bystrici vznikla zlúčením "Strednej priemyselnej školy" a "Stredného odborného učilišťa stavebného" 3. septembra 2008. Štúdium prebieha v štvorročných študijných odboroch stavebného zamerania s maturitou a 3-ročných učebných odboroch stavebného, autoopravárenského, drevárskeho a technicko-administratívneho zamerania. Absolventi učebných odborov majú možnosť pokračovať v štúdiu na škole formou 2-ročného denného nadstavbového štúdia, ktoré je ukončené maturitnou skúškou.
V rámci procesu ďalšieho vzdelávania Stredná odborná škola ponúka záujemcom vzdelávanie programy - rekvalifikačné kurzy v jednotlivých odboroch. Vzdelávacie programy sú akreditované Ministerstvom školstva, vedy, výskumu a športu Slovenskej republiky. Absolvent získa osvedčenie o absolvovaní vzdelávacieho programu, ktoré ho oprávňuje požiadať o overenie odbornej spôsobilosti v danom odbore  a získať tak osvedčenie o úplnej kvalifikácii. Osvedčenie o úplnej kvalifikácii slúži predovšetkým ako doklad, na základe ktorého môže osoba požiadať o vydanie živnostenského oprávnenia v danom odbore.

</doc>
<doc id="296760" url="https://sk.wikipedia.org/wiki?curid=296760" title="STS-129">
STS-129

STS-129 bola misia amerického raketoplánu Atlantis. Cieľom misie bola predovšetkým doprava zásob a vybavenia na Medzinárodnú vesmírnu stanicu (ISS) a návrat členky dlhodobej posádky Nicole Stottovej na Zem. V priebehu misie prebehli tri výstupy do otvoreného vesmíru, všetky cez prechodovú komoru Quest.
Priebeh letu.
Atlantis odštartoval na prvý pokus v pondelok 16. novembra 2009. V čase 19:30 UT sa od nádrže ET oddelili už nepotrebné motory SRB (Solid Rocket Booster), ktoré na padákoch pristáli v Atlantickom oceáne. Približne 12 a pol minúty po štarte Atlantis vypojil hlavné motory SSME (Space Shuttle Main Engine) a krátko na to sa od orbitera oddelila nádrž ET. Na obežnú dráhu stroj dostal viac než minútu trvajúci zážih dvojice motorov OMS (Orbital Manveuvering System). Nasledovalo štandardné otvorenie dvojkrídlových dverí nákladového priestoru a vysunutie antény pre komunikáciu v pásme Ku.
Nasledujúceho dňa (17. novembra) prebehla štandardná kontrola tepelného štítu raketoplánu prostredníctvom predlžovacej tyče s prístrojmi OBSS (Orbiter Boom Sensor System). Táto kontrola je súčasť opatrení a zmien, ktoré nastali po havárii Columbie v roku 2003. Údaje z kontroly boli odoslané na analýzu do riadiaceho strediska MCC (Mission Control Center). Komisia vyhodnocujúca údaje vyhlásila tepelnú ochranu za nepoškodenú a posádka raketoplánu už na nej nemusí vykonávať žiadne podrobnejšie kontroly. Prebiehali tiež prípravy na spojenie s vesmírnou stanicou, predovšetkým inštalácia televíznej kamery do priezoru spojovacieho uzla so stanicou ODS (Orbiter Docking System) a následné vysunutie tohto uzla do pohotovostnej polohy. 
18. novembra sa raketoplán spojil so stanicou. Od asi 15:50 UT sa nachádzal už len 180 metrov od stanice a v tejto vzdialenosti začal rotačný manéver RPM (Rotation Pitch Maneuver). Tento manéver je takisto súčasťou kontroly celistvosti tepelného štítu, pretože počas neho posádka ISS postupne snímkuje celý povrch raketoplánu. Manéver RPM skončil v čase 16:01 UT. Atlantis preletel pred stanicu a začal záverečné približovanie. V čase 16:51 UT, s miernym predstihom oproti plánu, sa spojovací uzol ODS dotkol tunelu PMA-2 (Pressurized Mating Adapter 2) komplexu ISS. Pevné spojenie nastalo v čase 16:01 UT. Nasledovala kontrola hermetickosti spoja a v čase 18:28 UT sa otvorili prielezy medzi raketoplánom a stanicou a obe posádky sa stretli na palube stanice. 
Manipulátor RMS potom vyzdvihol z nákladového priestoru raketoplánu plošinu ELC-1 (ExPRESS Logistics Carrier) a predal ju staničnému manipulátoru, ktorý ju pripojil ju k časti nosníka ITS-P3 stanice. Na tejto plošine sa nachádzajú náhradné diely pre stanicu. 
EVA-1.
Prvý výstup do otvoreného kozmu, EVA-1, začali Foreman a Satcher hneď na druhý deň po spojení so stanicou v čase 14:24 UT. V priebehu výstupu namontovali náhradnú anténu SASA (S-band Antenna Support Assembly), náhradný úchopový mechanizmus LEE (Latching End Effector) pre staničný manipulátor, premazali úchopové mechanizmy na japonskom manipulátore JRMS, pripravili kabeláž pre pripojenie modulu Tranquility (Node-3) a v nadpláne ešte vyklopili nosič nákladu PAS (Payload Attachment System) na priehradkovej konštrukcii ITS-S3 (Integrated Truss Structure – Starboard Three). Výstup sa skončil v čase 21:02 UT a trval 6 hodín 37 minút. 
V noci z 19. na 20. novembra zobudil posádku stanice automatický poplach poklesu tlaku v interiéri. Následne sa spustil požiarny poplach v module Columbus. V oboch prípadoch však išlo o falošný poplach, pričom druhý z nich bol vyvolaný ako priamy dôsledok prvého. 
Po prebudení posádky raketoplánu pokračovalo prenášanie nákladu na palubu stanice, plnenie a prenos nádrží na vodu vodou z palivových batérií raketoplánu. Prebiehali tiež výpravy na druhý výstup. V noci z 20. na 21. novembra sa falošná signalizácia poklesu tlaku a následne aj požiarny poplach opäť zopakovali. Automatika vypojila na stanici ventilačné systémy, klimatizačné systémy, systémy tvorby kyslíka, jednotky pre odstraňovanie oxidu uhličitého a tiež jednotky pre spracovanie vody. Tlak v hermetizovaných častiach stanice síce zostal v skutočnosti normálny, ale následkom poplachu museli astronauti Bresnik a Foreman prerušiť štandardné prípravy na druhý výstup do otvoreného vesmíru. Následkom toho nastal odklad výstupu. 
Manipulátor raketoplánu zatiaľ vyzdvihol plošinu ELC2 z nákladového priestoru a podal ju staničnému manipulátoru. Ten ju pripojil k staničnému nosníku ITS-S3. 
EVA-2.
21. novembra v čase 20:39 UT začala dvojica astronautov Foreman a Bresnik druhý výstup do kozmu. Počas výstupu nainštalovali adaptér GATOR (Grappling Adaptor To On-Orbit Railing) na modul Columbus. Premiestnili tiež meracie jednotky FPMU (Floating Potential Measurement Unit) z S1 na P1, vyklopili ďalšiu konštrukciu PAS (Payload Attachment System) na S3 a nainštalovali jednotku WETA (Wireless video system External Transceiver Assembly) pre bezdrôtový prenos videosignálu z kamier na helmách skafandrov. V nadpláne bol vyklopený posledný PAS na nosníku S3. Výstup skončil zahájením napúšťania atmosféry do modulu Quest v čase 20:39 UT. Dĺžka jeho trvania bola 6 hodín 8 minút. 
EVA-3.
Tretí výstup do kozmu začal 23. novembra v čase 13:24 UT s oneskorením oproti plánu. Satcher a Bresnik počas neho namontovali na povrch modulu Quest novú kyslíkovú nádrž HPGT (High-Pressure Gas Tank) a namontovali dva podstavce s experimentami MISSE-7A a 7B na plošinu ELC-2. Taktiež preniesli dva panely proti mikrometeoritom z modulu Quest na ESP-2 a urobili niekoľko drobnejších prác v nadpláne. V čase 19:06 UT výstup skončil a trval celkove 5 hodín 42 minút.
24. novembra zvýšil raketoplán Atlantis dráhu celej stanice manévrom svojich motorov. Posádka zbalila a do raketoplánu preniesla skafandre pre výstup do otvoreného vesmíru, pokračoval prenos nákladu, rozobralo sa kyslíkové potrubie medzi raketoplánom a stanicou. Napokon sa posádky rozlúčili, prielezy medzi raketoplánom a stanicou sa uzavreli, ale počas odpočinku posádky zostával Atlantis so stanicou stále spojený. Až 25. novembra v čase 09:53 UT (10:53 SEČ) sa raketoplán od stanice oddelil a začal jej inšpekčný oblet. Po ňom prešiel na vlastnú dráhu. Zvyšok dňa sa posádka venovala kontrole tepelného štítu prostredníctvom OBSS. Ani tentoraz kontrola neukázala nijaké poškodenie.
26. november bol venovaný predovšetkým prípravám na pristátie. Deň vďakyvzdania oslávila posádka slávnostným obedom. 
Pristátie Atlantisu na Kennedyho vesmírnom stredisku sa uskutočnilo 27. novembra 2009. Hlavný podvozok dosadol na dráhu 33 SLF (Shuttle Landing Facility) v čase 14:44:23 UT, predné koleso v čase 14:44:36 UT. O 14:45:05 UT sa raketoplán zastavil. Rovnako ako štart, aj pristátie prebehlo pri prvej príležitosti.

</doc>
<doc id="296761" url="https://sk.wikipedia.org/wiki?curid=296761" title="Singapúr">
Singapúr



</doc>
<doc id="296762" url="https://sk.wikipedia.org/wiki?curid=296762" title="Hobiţa (Peştişani)">
Hobiţa (Peştişani)

Hobiţa je dedina v župe Gorj v Malom Valašsku (Rumunsko) patriaca do obce Peştişani. Po prvýkrát je spomínaná v dokumente kniežaťa Neagoe Basaraba v roku 1518. Hobiţa je rodným miestom známeho sochára Constantina Brâncuşiho (1876–1957).

</doc>
<doc id="296764" url="https://sk.wikipedia.org/wiki?curid=296764" title="Moody blues">
Moody blues



</doc>
<doc id="296765" url="https://sk.wikipedia.org/wiki?curid=296765" title="Hybris (pýcha)">
Hybris (pýcha)

Hybris () znamenala v gréckom staroveku navonok prejavovanú pýchu, domýšľavosť a aroganciu, drzé konanie a vystupovanie, ktoré vyvolá trest bohov, ktorý následne postihne celú spoločnosť. Pôvod slova sa odvodzuje od predpony "hyper"- a slovesa ísť, kráčať; označovalo teda niečo ako prekročenie hraníc.

</doc>
<doc id="296768" url="https://sk.wikipedia.org/wiki?curid=296768" title="Grand Central Terminal">
Grand Central Terminal

Grand Central Terminal (GCT) – (známy aj ako Grand Central Station alebo jednoducho Grand Central) je železničná stanica na Manhattane v New Yorku. Je to najväčšia stanica sveta s celkovým počtom 44 nástupíšť, ktoré sú rozdelené do dvoch poschodí a obidve sú pod zemou. Je to konečná stanica na 42. ulici (42nd Street) a Park Avenue v centre Manhattanu v New Yorku.
Pre monumentálny priestor a puntičkársky vypracované detaily bol Grand Central Terminal opísaný ako „najroztomilejšia stanica na svete“. V roku 2011 cestovateľský časopis "Travel + Leisure" označil GCT ako šiestu najnavštevovanejšiu turistickú atrakciu, s ročnou návštevnosťou približne 21,6 milióna návštevníkov.
História.
Stanicu navrhol John B. Snook a bola otvorená v októbri 1871.
Pred postavením Grand Central Terminal stáli na tomto mieste dve budovy, ktoré slúžili ako železničné stanice. Grand Central bol postavený pre New York Central Railroad v čase najväčšieho rozkvetu amerických železníc, je to najväčšia stanica na svete podľa počtu nástupíšť: 44 nástupíšť a 67 koľají. Stanica je dvojposchodová, s nástupišťami v podzemí. Plánuje sa rozšírenie stanice na 75 koľají a 48 nástupíšť. Terminál sa rozkladá na ploche 48 akrov. Mnoho ľudí volá budovu "Grand Central Station". "Grand Central Station" je však názov neďalekej pošty, ako aj meno predchádzajúcej železničnej stanice a tiež stanice metra na rovnakom mieste. Od roku 1976 je stanica zapísaná do zoznamu amerických pamiatok ako National Historic Landmark. Po útokoch z 11. septembra visí zo stropu americká vlajka, ktorá dominuje celému priestoru. Za zmienku stoja aj staničné hodiny, ktoré sú symbolom Grand Central.

</doc>
<doc id="296770" url="https://sk.wikipedia.org/wiki?curid=296770" title="The Moody Blues">
The Moody Blues



</doc>
<doc id="296771" url="https://sk.wikipedia.org/wiki?curid=296771" title="Cimetière du Montparnasse">
Cimetière du Montparnasse

Cimetière du Montparnasse "(Cintorín Montparnasse)" je významný cintorín v Paríži, ktorý leží v južnej časti mesta vo štvrti Montparnasse v 14. parížskom obvode.
So svojimi je druhým najväčším pohrebiskom vo vnútri Paríža a je súčasne jednou z najväčších zelených plôch v meste. Nachádza sa tu asi 35 000 hrobov a rastie tu asi 1 200 stromov, hlavne lipy, cédre, javory, jaseň a rôzne druhy ihličnanov.
História.
Pôvodne sa v týchto miestach nachádzali tri poľnohospodárske usadlosti. V 17. storočí tu vznikol súkromný cintorín pre duchovných z farnosti Saint-Jean-de-Dieu.
Na počiatku 19. storočia vtedajší parížsky prefekt Nicolas Frochot nechal vykúpiť tunajšie pozemky a zriadil tu jeden z troch veľkých cintorínov za vtedajšími hradbami Paríža. Prvý pohreb sa konal dňa 25. júla 1824.
Výber pochovaných osobností.
Je tu pochovaných mnoho slávnych osobností, takže sa cintorín stal svojho druhu atrakciou. Návštevníci si môžu pri vstupe zakúpiť zoznam a mapku ukazujúcu umiestnenie hrobov.
Významné parížske cintoríny.
V súčasnosti je na území mesta Paríža funkčných 14 cintorínov, z ktorých štyri majú viac než 10 000 hrobových miest:
Ďalších šesť cintorínov určených k pochovávaniu Parížanov leží mimo územia hlavného mesta. Ich názvy jsou odvodené od miest, v ktorých sa nachádzajú:

</doc>
<doc id="296774" url="https://sk.wikipedia.org/wiki?curid=296774" title="Aloysius Bertrand">
Aloysius Bertrand

Aloysius Bertrand (vlastným menom Louis-Jacques-Napoléon Bertrand, * 20. apríla 1807, Ceva - † 29. apríla 1841, Paríž) bol francúzsky básnik a spisovateľ. Napísal zbierku básní v próze "Gaspard de la nuit" (po slovensky "Gašpar noci"), podľa ktorej napísal rovnomennú suitu skladateľ Maurice Ravel. Založil žáner básne v próze vo francúzskej literatúre a inšpiroval symbolistických básnikov.
Narodil sa v meste Ceva v oblasti Piemont, jeho rodina sa ale v roku 1814 usadila v Dijone. Vtedy začal jeho záujem o toto mesto. Prispieval do miestneho denníka, súc uznávaný Hugom a Sainte-Beuveom. Krátko žil v Paríži, kde ale nemal úspech, takže sa vrátil do Dijonu a ďalej písal do miestnych novín. "Gaspard de la nuit" bol dokončený už v roku 1836, ale publikovaný bol až v roku 1842 potom, čo Bertrand zomrel na tuberkulózu. Kniha bola znovuobjavená Baudelairom a Mallarmém a teraz je považovaná za klasiku francúzskej poézie a fantastickej literatúry.

</doc>
<doc id="296794" url="https://sk.wikipedia.org/wiki?curid=296794" title="Bez ladu a skladu">
Bez ladu a skladu

Bez ladu a skladu je slovenská hudobná undergroundová skupina, ktorá vznikla v roku 1985 v Trenčíne. Je známa svojou rytmickou ale i kakofónickou hudbou a metaforickými textami pre ktoré bola v 80. rokoch typická odvážna kritika politického režimu. V r. 2009 ju americký denník New York Times zaradil medzi "„skupiny, ktoré prispeli k pádu železnej opony“" v štátoch bývalého komunistického režimu a jej členov tiež nazval "„hudobníkmi, ktorí vyčnievali spoza železnej opony“".
Špecifikom skupiny je aj vokál speváka a kľúčovej postavy Bez ladu a skladu, Michala Kaščáka, ktorý mal v čase vzniku zoskupenia iba 13 rokov. Skupina je známa aj svojou vizážou, ku ktorej patria čierne obleky, úzke kravaty, biele ponožky a tmavé okuliare, ku ktorým ich, rovnako ako hudobne, inšpirovala iná trenčianska undergroundová skupina Chór vážskych muzikantov.
Bez ladu a skladu hrávali aktívne až do roku 1997 a vydali tri štúdiové albumy. Neskôr sa z rozpadnutej formácie opäť zoskupila kapela Neuropa (M. Kaščák, P. Kohout, P. Slameň). Skupina v súčasnosti hráva už iba na príležitostných akciách a koncertoch, zväčša na festivale Michala Kaščáka, Pohoda.
História.
Skupina vznikla v r. 1985. Zakladateľmi skupiny boli Peter Kaščák spolu s Richardom Rybníčkom (bicie), Martinom Beďatšom (gitara) a Rasťom Kubicom (saxofón). Krátko na to sa k skupine pridal aj brat Petra Kaščáka, Michal (spev). Tvorba skupiny bola výrazne ovplyvnená trenčianskou hudobnou scénou: skupinou CHVM a pridruženými kapelami. "„Na našom zvuku malo veľkú zásluhu aj to, ako málo sme ovládali hudobné nástroje.“"
Skupina taktiež nenachádzala záujem o metalovú, či depešácku vlnu, klasický pop ani rock: "„Vedeli sme iba, že nechceme spievať texty o láske a mieri, o čom vtedy spievali všetci.“"
Skupina zaznamenala pozitívny ohlas už na svojom prvom koncerte. V r. 1986 absolvovali Bez ladu a skladu svoj prvý veľký koncert, sprostredkovaný manažérkou skupiny E, Lenkou Zogatovou, na ktorom si zahrali s Chórom vážskych muzikantov a spomínanou skupinou E. Na základe koncertu sa skupina dostala na pražský RockFest, ktorý jej pomohol odštartovať kariéru. V r. 1987 si Bez ladu a skladu zahrali na spoločnom koncerte spolu so svetovo uznávaným džezmenom Jiřím Stivínom, ktorý zorganizoval manažér a organizátor koncertov Ladislav „Agnes“ Snopko. V tom istom roku nahrali svoj prvý videoklip k skladbe Udavač a absolvovali poľské turné. Napriek istým koncertným činnostiam musela skupina neustále čeliť aj zákazom hrania. 
Po vydaní albumu Horúce Hlavy vystriedal Richarda Rybníčka za bicími Peter Slameň.
Diskografia.
LP.
Štúdiové:
Neoficiálne:

</doc>
<doc id="296800" url="https://sk.wikipedia.org/wiki?curid=296800" title="Kartel">
Kartel

Kartel je dohoda medzi podnikmi, organizáciami alebo štátmi, v ktorej sa obmedzuje alebo eliminuje konkurenčný boj medzi členmi kartelu s cieľom maximalizovať zisky členov kartelu. Kartelové dohody bývajú jedným z dôsledkov klientelistického konania.
V mnohých krajinách je zakázaný, pretože bráni rozvoju konkurenčného prostredia a výhod, ktoré z neho plynú. 
Kartel sa vyskytuje hlavne v oblasti oligopolu. Takzvaný zmluvný alebo koluzívny oligopol vzniká v situácii, keď niekoľko firiem predávajúcich alebo ponúkajúci rovnaké alebo podobné výrobky či služby zistí, že ich ceny sú približne na rovnakej úrovni a vzájomná cenová vojna by tieto podniky oslabila. Dôjdu k záveru, že je pre nich výhodnejšie zvyšovať spoločný zisk zvyšovaním cien alebo rozdelením trhu. Uzavrú preto tajnú dohodu o stanovení monopolných cien, o trhovom podiele každej z firiem. Každá firma sa potom vo vymedzenej oblasti správa ako monopol.
Jedna z najväčších preukázaných kartelových dohôd obmedzujúcich súťaž v Slovenskej republike sa odohrala v roku 2004 v slovenskom stavebníctve medzi spoločnosťami STRABAG, Doprastav, Skanska, Inžinierske stavby Košice, Betamont a Mota-Engil.

</doc>
<doc id="296815" url="https://sk.wikipedia.org/wiki?curid=296815" title="Disney Channel (Česko)">
Disney Channel (Česko)

Disney Channel je americká televízna stanica, ktorá vysiela od 19. septembra 2009 aj v Česku a na Slovensku. Je pomenovaná podľa tvorcu Mickey Mousa, Walta Disneyho. Je zameraná na vekovú kategóriu 3 – 6 rokov v bloku "Playhouse Disney" a na 6 – 14 rokov v normálnom vysielaní.
Vysielanie.
Kanál na slovenskom trhu ponúka iba dabované programy v češtine. Disney Channel poskytuje divákom iba filmy a seriály dabované v českom jazyku.

</doc>
<doc id="296816" url="https://sk.wikipedia.org/wiki?curid=296816" title="Barcelonský pavilón">
Barcelonský pavilón

Barcelonský pavilón je budova, ktorú navrhol Ludwig Mies van der Rohe v roku 1929. Bola súčasťou nemeckého pavilónu na Svetovej výstave v roku 1929 v Barcelone na kopci Montjuic, Španielsko. Budova bola použitá na oficiálne otvorenie nemeckej časti výstavy. Je to dôležitá stavba v dejinách modernej architektúry, je známa pre svoju jednoduchú formu a použitie extravagantných materiálov, ako sú ónyx, mramor a travertín. Pavilón bol však po výstave rozobratý, ani nie rok po jeho dokončení. Začiatkom 80. tych rokov sa začalo rozmýšľať o jej znovupostavení, čím boli poverení traja španielsky architekti Ignasio de Sola-Morales, Cristian Cirici a Fernando Ramose. Rekonštrukcia pavilónu podľa starých fotografií a zachovaných plánov trvala od roku 1983 do 1986. Mnohí kritici, historici a modernisti ju považujú za najkrajšiu stavbu 20. storočia.
Koncept.
Miesovi, ako riaditeľovi nemeckej sekcie výstavy v Barcelone, bola pridelená úloha navrhnúť tento pavilón, bol tiež poverený aby umelecky viedol aj ostatné nemecké budovy na výstave. Po prvej svetovej vojne sa Nemecko začalo meniť. Pavilón mal reprezentovať Nemecko ako demokratický, progresívny, prosperujúci a pacifistický štát, znovuzrodenie nemeckej kultúry, jej tvorivý posun a konkurencieschopnosť. „Hlas ducha novej éry“ bol poňatý voľnou dispozíciou, ktorá prepájala interiér s exteriérom. Zároveň slúžila na zaistenie plynulého pohybu návštevníkov na výstave.
Budova.
Miesova reakcia na zadanie bola radikálna. Z estetických dôvodov odmietol miesto, kde mal pavilón stáť. Dostal pokojné miesto, z kade sa ponúkajú pekné výhľady a chodníčky smerujúce k jednej z hlavných atrakcií výstavy – „Španielskej dedinke“. Pavilón je úplne jednoduchý – len konštrukcie, socha Alba (Úsvit) od Georga Kolbeho a kreslo Barcelona, ktoré Mies navrhol konkrétne pre tento pavilón. Návrh je založený na spojení interiéru a exteriéru, ako kontrast medzi konštrukciou a obalom. Pôdorys je veľmi jednoduchý. Celá budova stojí na podnoži z travertínu, oceľovo-chrómové stĺpy krížového prierezu sú v pravidelnom rastri voľne rozmiestnené v priestore, dlhé obkladané steny určujú trasu pohybu. Južná strana v tvare U, tiež z travertínu, slúži pre sociálne zariadenia a je tu veľká plytká vodná nádrž. Platne dlažby okolo nádrže tiež prepájajú interiér s exteriérom. Z druhej strany je pôdorys ohraničený menšou nádržou, kde je socha ženy Alba. Táto je umiestnená tak, aby ju bolo možné pozorovať z rôznych miest, aj vďaka odrazom v skle a obkladoch. Tenká plochá strecha vyzerá ako by sa vznášala. Nevyzerá to tak, že stĺpy nesú strechu, skôr akoby ju držali, aby neodletela.
Mies chcel, aby sa táto budova stala „ideálnou zónou pokoja“ pre unavených návštevníkov, ktorí by mali byť pozvaní do pavilónu cestou k ďalšej atrakciu. Vzhľadom k tomu, že pavilónu chýbali skutočné výstavné priestory, budova sama o sebe mala byť exponát. Do pavilónu sa vstupuje po niekoľkých schodíkoch a po prejdení pavilónu sa vďaka miernej svažitosti vychádza na úrovni terénu smerom k Španielskej dedinke. Návštevník nemal prejsť priamo cez budovu, steny boli navrhnuté tak, aby viedli jeho pohyb.
Ďalšie jedinečné na tomto objekte sú exotické materiály, ktoré Mies použil. Obkladové dosky z drahých materiálov, ako sú antico mramor z Grécka, travertín a zlatý ónyx, ako aj tónované sklá v odtieňoch sivej, zelenej, bielej, tiež priehľadné sklo, slúžiace na delenie priestoru. Pavilón je nielen priekopníkom navrhovania a chápania čistého, disciplinovaného priestoru, ale aj modelovania nových príležitostí pre vzrušujúce združenia voľného umenia a architektúry.

</doc>
<doc id="296819" url="https://sk.wikipedia.org/wiki?curid=296819" title="Vcela">
Vcela



</doc>
<doc id="296822" url="https://sk.wikipedia.org/wiki?curid=296822" title="Network address translation">
Network address translation

Network address translation (skratka NAT; doslova "preklad sieťovej adresy/preklad sieťových adries"; iné názvy: network masquerading – doslova "sieťové maskovanie/sieťová maškaráda", native address translation – doslova "natívny preklad adries", IP masquerading – doslova "IP maskovanie") je spôsob úpravy sieťovej prevádzky cez smerovač prepisom východiskovej a/alebo cieľovej IP adresy, často i zmenu čísla TCP/UDP portu pri prichádzajúcich IP paketoch. K tomu patrí i zmena kontrolného súčtu (pri IP i TCP/UDP) aby boli zmeny akceptované. NAT sa väčšinou používa pre prístup viacerých počítačov z lokálnej siete na Internet pod jedinou verejnou adresou. NAT však môže spôsobiť problémy v komunikácii medzi klientmi a znížiť rýchlosť prenosu.
Definícia.
Preklad sieťových adries je funkcia, ktorá umožňuje prekladanie adries. Znamená to, že adresy z lokálnej siete sa preložia na jedinečnú adresu, ktorá slúži pre vstup do inej siete (napr. Internetu), prekladanú adresu si uloží do tabuľky pod náhodným portom, pri odpovedi si v tabuľke vyhľadá port a pošle pakety na IP adresu priradenú k danému portu. NAT je vlastne jednoduchým proxy serverom. NAT môže byť softwarového typu (Nat32, Kerio Winroute firewall) alebo hardwarového typu (router s implementáciou NAT).
Vlastná komunikácia.
Klient odošle požiadavku na komunikáciu, smerovač (router) sa pozrie do tabuľky a zistí, či ide o adresu lokálnu alebo vonkajšiu adresu. V prípade externej adresy si do tabuľky uloží číslo náhodného portu, pod ktorým bude vysielať a k nemu si priradí IP adresu.
Druhy sieťového prekladu.
NAT môže byť implementované v rôznych podobách prekladaných adries a portov. Každá z týchto podôb rôzne ovplyvňuje komunikačné protokoly aplikácií. Pri niektorých aplikačných protokoloch, ktoré používajú informáciu IP adresy, aplikácia bežiaca na uzle v maskovanej sieti potrebuje zistiť externú adresu NAT. Niekedy dokonca potrebuje vyšetriť a kategorizovať typ používaného mapovania. Z tohto dôvodu bol vyvinutý Simple traversal of UDP over NATs (STUN) protocol (RFC 3489).
Klasifikuje NAT implementácie na:
1. full cone NAT
2. (address) restricted cone NAT
3. port restricted cone NAT
4. symmetric NAT a súčasne navrhuje metodológiu pre testovanie zariadení. Nakoľko sa jeho metodológia stala nepostačujúcou a v niektorých prípadoch chybnou boli vytvorené nové metódy a ich štandardy RFC 5389 (2008). STUN acronym dnes prezentuje nový názov pre špecifikáciu: Session Traversal Utilities for NAT.
Prvé 3 typy NAT uchovávajú to isté mapovanie pre danú privátnu IP adresu nezávisle od cieľovej IP adresy. Avšak symetrické NAT alokuje nové mapovania ktoré sú závislé od cieľovej adresy.

</doc>
<doc id="296824" url="https://sk.wikipedia.org/wiki?curid=296824" title="Fresnelova šošovka">
Fresnelova šošovka

Fresnelova šošovka pomenovaná podľa svojho vynálezcu, francúzskeho fyzika Augustina Jeana Fresnela, má pri podobných parametroch a rovnakom použitom materiáli (sklo, plast) podstatne nižšiu hmotnosť než bežná šošovka, pretože sú z nej odstránené tie časti, ktoré sa nepodieľajú priamo na lome lúčov. Pre svoju menšiu hrúbku, a teda aj hmotnosť, je vhodná pre zobrazovanie (kde sa však prejavia jej nedostatky), ale najmä pre aplikáciu v osvetľovacej a signalizačnej technike a využití slnečnej energie.
História.
Fresnelova šošovka bola pôvodne vyvinutá pre námorné majáky. Až do 18. storočia bol „maják“ prosto olejová lampa s veľmi nízkou účinnosťou, pretože iba pár percent svetla sa dostalo k pozorovateľovi. Koncom 18. storočia účinnosť zlepšilo kovové parabolické zrkadlo, umiestnené za plameňom lampy. Fresnelov vynález zvýšil účinnosť až k 80 % a viditeľnosť dosiahla desiatok kilometrov. Otáčavé sústavy Fresnelových šošoviek a zrkadiel navyše vysielajú charakteristickú frekvenciu zábleskov rôznych farieb, podľa nich je možné maják – na základe námornej mapy – identifikovať. V moderných prevedeniach môže mať šošovka priemer až 2,5 m a účinok Fresnelovej šošovky sa ešte kombinuje s okrajovými prstencami, ktoré svetlo nelámu, ale odrážajú žiaducim smerom.
Využitie.
Sklenené alebo často i plastikové Fresnelove šošovky využívajú:

</doc>
<doc id="296828" url="https://sk.wikipedia.org/wiki?curid=296828" title="Hybris">
Hybris

Hybris môže byť:

</doc>
<doc id="296829" url="https://sk.wikipedia.org/wiki?curid=296829" title="Anna">
Anna

Anna môže byť:

</doc>
<doc id="296831" url="https://sk.wikipedia.org/wiki?curid=296831" title="Network Address Translation">
Network Address Translation



</doc>
<doc id="296832" url="https://sk.wikipedia.org/wiki?curid=296832" title="Cintorín Montparnasse">
Cintorín Montparnasse



</doc>
<doc id="296833" url="https://sk.wikipedia.org/wiki?curid=296833" title="Preklad sieťovej adresy">
Preklad sieťovej adresy



</doc>
<doc id="296834" url="https://sk.wikipedia.org/wiki?curid=296834" title="Preklad sieťových adries">
Preklad sieťových adries



</doc>
<doc id="296835" url="https://sk.wikipedia.org/wiki?curid=296835" title="Network masquerading">
Network masquerading



</doc>
<doc id="296836" url="https://sk.wikipedia.org/wiki?curid=296836" title="Native address translation">
Native address translation



</doc>
<doc id="296837" url="https://sk.wikipedia.org/wiki?curid=296837" title="IP masquerading">
IP masquerading



</doc>
<doc id="296846" url="https://sk.wikipedia.org/wiki?curid=296846" title="Tudor (karoséria)">
Tudor (karoséria)

Tudor v užšom zmysle je staršie označenie pre typ karosérie s dvoma dverami so zatvorenou najmenej štvormiestnou karosériou s pevnou strechou. 
Tudor v širšom zmysle je staršie označenie pre osobný automobil s karosériou typu tudor.
V súčasnosti sa už pojem tudor bežne nepoužíva, nepozná ho ani slovenská legislatíva. Nahradil ho pojem "dvojdverový sedan". 

</doc>
<doc id="296847" url="https://sk.wikipedia.org/wiki?curid=296847" title="Základná škola Pavla Országha Hviezdoslava (Snina, Hviezdoslavova 985/20)">
Základná škola Pavla Országha Hviezdoslava (Snina, Hviezdoslavova 985/20)

Základná škola P. O. Hviezdoslava sa nachádza v centre okresného mesta Snina v Prešovskom kraji. Je prvou základnou školou, ktorá bola zriadená v Snine. Vznikla v roku 1933 ako "Meštianska škola v Snine" a postupne sa pretransformovala do súčasnej podoby. Čestný názov Základná škola P. O. Hviezdoslava získala v novembri roku 1996. Základná škola má v súčasnosti 18 tried, z toho 9 tried je na 1. stupni ZŠ a 9 tried na 2. stupni ZŠ. Má tri oddelenia školského klubu detí. Školu navštevuje 345 žiakov a na ich výchove sa podieľa 25 učiteľov , 3 vychovávateľky ŠKD a 1 asistent. Významným historickým medzníkom je získanie právnej subjektivity 1. apríla 2002.
História.
Základná škola P. O. Hviezdoslava je prvou základnou školou, ktorá bola zriadená v Snine. Škola zo začiatku nemala vlastnú budovu, preto bola umiestnená v prenajatých domoch a niekoľko rokov aj na píle. V roku 1937 sa začalo so stavbou jednoposchodovej modernej budovy školy. Takmer dokončená budova školy bola pri prechode frontu v októbri 1944 zasiahnutá bombou. Poškodená novostavba školy bola dostavaná k 1. septembru 1948. K hlavnej budove pribudla v roku 1961 telocvičňa a v školskom roku 1987/1988 bola ukončená budova školskej kuchyne a školskej jedálne, v ktorej je aj 6 učební. 
V šk. roku 1953/1954 sa zlúčili triedy bývalej národnej školy so strednou školou, čím vznikla "Osemročná stredná škola v Snine". V marci roku 1961 je v kronike prvá zmienka o škole ako o I. ZDŠ. V septembri 1983 škola začala školský rok už ako základná škola - ZŠ. V novembri 1996 škola získala čestný názov Základná škola Pavla Országha Hviezdoslava. 
Na návrh Nadácie Pro Futura Slovenská humanitná rada udelila žiackemu parlamentu titul Laureát ceny Dar roka 1998.

</doc>
<doc id="296848" url="https://sk.wikipedia.org/wiki?curid=296848" title="Tudor">
Tudor

Tudor môže byť:

</doc>
<doc id="296850" url="https://sk.wikipedia.org/wiki?curid=296850" title="Ján Klinovský">
Ján Klinovský

Ing. Ján Klinovský (* 18. jún 1905, Bobrov – † 17. september 1944, Hájniky) bol slovenský národohospodár, predseda Obilnej spoločnosti pre Slovensko. 
Študoval komerčné inžinierstvo v Prahe. Spočiatku bol prívržencom Milana Hodžu a agrárnej strany, neskôr Karola Sidora, vďaka ktorému sa stal šéfom obilného syndikátu. V rokoch 19431944 zodpovedný redaktor hospodárskeho týždenníka Budovateľ. Za 2. svetovej vojny pomáhal poľským odbojárom a spolupracoval s občianskym odbojom.
Patril do okruhu sidorovskej opozície. Po vypuknutí SNP prišiel na povstalecké územie. 
Koncom augusta a začiatkom septembra 1944 bol v kúpeľoch Sliač, kde sa ho zmocnila skupina zdemoralizovaných partizánov a spolu s desiatimi ďalšími osobami ho zavraždili na moste nad riekou Hron v Hájnikoch. Udalosť vyvolala široký ohlas na povstaleckom území, odsúdila ju verejná mienka a Slovenská národná rada.

</doc>
<doc id="296851" url="https://sk.wikipedia.org/wiki?curid=296851" title="Zoznam osobností Petrohradu">
Zoznam osobností Petrohradu



</doc>
<doc id="296855" url="https://sk.wikipedia.org/wiki?curid=296855" title="Bykovo">
Bykovo

Bykovo môže byť:

</doc>
<doc id="296860" url="https://sk.wikipedia.org/wiki?curid=296860" title="Leopold von Sacher-Masoch">
Leopold von Sacher-Masoch

Leopold von Sacher-Masoch rytier von Kronenthal (* 27. január 1836, Ľvov – † 9. marec 1895, Lindheim) bol rakúsky spisovateľ známy najmä svojím románom Venuša v kožuchu. Od jeho mena je odvodené slovo masochizmus.
Život.
Narodil sa v haličskom Ľvove ako prvý zo štyroch synov do rodiny policajného veliteľa Leopolda Sacher-Masocha, rytiera von Kronenthal, ktorý bol v rokoch 1848-1856 preložený do Prahy a odtiaľ do Štajerského Hradca. Už od detstva ho fascinovala teta z otcovej strany, grófka Zenobia Sacher-Masochová von Kronenthal. Leopold zbožňoval ju samotnú aj bitie, ktorého sa mu od nej často dostávalo. Páčila sa mu aj švagriná Wilhelmina Sacher-Masochová von Kronenthal, ktorá žila s rodinou v spoločnej domácnosti. Bol uchvátený katolíckym umením a kultom svätých mučeníkov.
V roku 1848 sa rodina presťahovala do Prahy, kde sa Leopold učil okrem iného po nemecky. Bol vynikajúcim žiakom novomestského gymnázia a jeho záverečná slohová práca bola dokonca ocenená. Napriek svojmu želaniu venovať sa ďalej literatúre, presnejšie písaniu divadelných hier, pokračoval podľa otcovej vôle štúdiom práv najskôr na Univerzite Karlovej, neskôr v Štajerskom Hradci, kde v roku 1855 získal aj doktorát.
O rok neskôr začal na univerzite prednášať históriu. V roku 1857 publikoval svoju prvú prácu, historickú štúdiu o ľudovom povstaní, ku ktorému došlo za nadvlády španielskeho kráľa Karola V. v rokoch 1537-1539 vo flanderskom meste Gent. Historici ju však kritizovali ako príliš beletristickú.
Bol filosemita a feminista.
V neskoršom veku sa prehlbovali jeho psychické problémy, bol dezorientovaný a mal halucinácie. Nakoniec ho jeho rodina umiestnila v blázinci a vyhlásila ho za mŕtveho. Zomrel tam, ale až o desať rokov neskôr. 
Pojem masochizmus zaviedol rakúsky psychiater Richard von Krafft-Ebing vo svojom diele Psychopathia Sexualis, ktoré vydal v roku 1886.
Tvorba.
Krátky román Venuša v kožuchu rozpráva milostný príbeh Serverina von Kusiemského a Wandy von Dunajevovej. Autor v ňom opisuje pocity a fantázie muža, ktorý túži byť bitý a ponižovaný, najlepšie dominantnou ženou v kožuchu. To, čo autor opísal v knihe, prežil aj v skutočnosti, so svojimi milenkami a manželkami.
Napr. dňa 8. decembra 1869 uzavrel zmluvu so svojou milenkou barónkou Fanny Pistorovou, ktorou sa stal na obdobie šiestich mesiacov jej otrokom, s podmienkou, že barónka bude nosiť kožuch čo najčastejšie, najmä keď bude mať drsnú náladu. Sacher-Masoch prijal rolu barónkinho otroka, spolu odcestovali vlakom do Talianska, kde ich nikto nepoznal. Barónka cestovala prvou triedou, zatiaľ čo Sacher-Masoch treťou triedou, tak ako to autor opisuje vo svojom románe.
Externé odkazy.
Úplný text románu Venuša v kožuchu 

</doc>
<doc id="296880" url="https://sk.wikipedia.org/wiki?curid=296880" title="Maximilián František Habsbursko-lotrinský">
Maximilián František Habsbursko-lotrinský

Maximilián František Habsbursko-lotrinský (* 8. december 1756, Viedeň – † 27. júl 1801, Viedeň) bol rakúsky arcivojvoda, v rokoch 17801801 veľmajster Rádu nemeckých rytierov a v rokoch 17841801 bol münsterský biskup. 
Bol piatym synom a posledných šestnástym dieťaťom panovníčky Márie Terézie a jej manžela, cisára Františka I.

</doc>
<doc id="296895" url="https://sk.wikipedia.org/wiki?curid=296895" title="Cimetière de Montmartre">
Cimetière de Montmartre

Cimetière de Montmartre ("Cintorín Montmartre", nazývaný aj "Cimetière du Nord" – "Severný cintorín") je významný cintorín v Paríži, ktorý leží v severnej časti mesta v štvrti Montmartre v 18. parížskom obvode na "Avenue Rachel". So svojimi je tretím najväčším pohrebiskom vo vnútri Paríža, je tu asi 20 000 licencií a ročne je tu pochovaných približne 500 osôb.
História.
Cintorín bol vybudovaný v rokoch 1818 – 1824 na mieste bývalého lomu na sadrovec za hranicami vtedajšieho Paríža. Pochovávať sa tu začalo v roku 1825. Od roku 1860 sa cintorín nachádza na území mesta Paríža.
V roku 1922 sa na hrobe nemeckého básnika Heinricha Heineho zastrelil mladý študent s knihou Heineho veršov v ruke. V roku 1941 po okupácii Paríža bol básnikov hrob na Hitlerov príkaz zničený.
Významné parížske cintoríny.
V súčasnosti je na území mesta Paríža funkčných 14 cintorínov, z ktorých štyri majú vyše 10 000 hrobových miest:
Ďalších šesť cintorínov určených na pochovávanie Parížanov leží mimo územia hlavného mesta. Ich názvy sú odvodené od miest, v ktorých sa nachádzajú:

</doc>
<doc id="296899" url="https://sk.wikipedia.org/wiki?curid=296899" title="42nd Street">
42nd Street

42nd Street) je jedna z najdôležitejších dopravných tepien na Manhattane. Nachádza sa na nej Chrysler Building, Grand Central Terminal, Times Square či New York Public Library. Tiahne sa od budovy Spojených národov na Prvej avenue – až k Port Authority Bus Terminal. Na rohu 42. a Broadway, na juhovýchodnom konci Times Square, sa nachádza začiatok historickej Lincoln Highway, prvej diaľnice, ktorá preťala USA v roku 1913.

</doc>
<doc id="296905" url="https://sk.wikipedia.org/wiki?curid=296905" title="Drahomír Josef Růžička">
Drahomír Josef Růžička

Drahomír Josef Růžička (* 8. februára 1870 Trhová Kamenice – † 30. septembra 1960 New York), americký lekár a amatérsky fotograf českého pôvodu, významne ovplyvnil českú fotografiu 20. a 30. rokov.
Jeho rodičia s rodinou emigrovali do USA v roku 1876. D. J. Růžička neskôr vyštudoval medicínu vo Viedni. Vrátil sa späť do USA, kde vykonával lekársku prax. Začal fotografovať v roku 1909. Zameral sa na fotografovanie prostých každodenných vecí, krajinných motívov a New Yorku s jeho architektúrou. V roku 1916 sa podieľal na založení združenia Pictorial Photographers of America.
V roku 1921 navštívil D. J. Růžička Prahu a usporiadal tam výstavu svojich fotografií, kde zaujal puristickými ideami (puristický piktorializmus) členov skupiny Photo-Secession (Gertrude Käsebierová, Edward Steichen, Alfred Stieglitz, Clarence Hudson White a ďalší), ktorí odmietali zásahy do negatívov i pozitívov a presadzovali čistú fotografiu. D. J. Růžička ovplyvnil celý rad českých fotografov, napr. Jaromíra Funkeho, Jiřího Jeníčka, Jana Lauschmanna, Josefa Sudka, Aloise Zycha a ďalších.

</doc>
<doc id="296906" url="https://sk.wikipedia.org/wiki?curid=296906" title="Tajomný hrad v Karpatoch">
Tajomný hrad v Karpatoch

Tajomný hrad v Karpatoch (, 1892) je vedeckofantastický román francúzskeho spisovateľa Julesa Verneho napísaný v roku 1892. Je súčasťou cyklu Podivuhodné cesty ("Les Voyages extraordinaires"). Román vychádza z motívov gotického románu fantastických diel nemca Ernsta Theodora Amadea Hoffmanna a strašidelných poviedok angličana Sheridana Le Fanu. Motiváciou pre dejisko knihy bola autorovi pravdepodobne zrúcanina hradu Devín pri Bratislave.
Dej.
Román sa odohráva na tajomnom polozrútenom hrade v transylvánskych Karpatoch opradeného strašidelnými povesťami poverčivého ľudu z neďalekej karpatskej dediny Verst, ktorý je presvedčený, že na hrad sa vrátil jeho pán Chort (diabol). Z hradu totiž stúpa dym a v noci sa v ňom objavujú tajomné svetlá. Ľudia ale netušia, že tieto úkazy vytvára na príkaz nového majiteľa hradu baróna Rudolfa Gortza jeho spoločník, geniálny, ale neuznaný, a preto zatrpknutý, fyzik Orfanik, aby obaja mohli v pokoji robiť svoje pokusy a odradili obyteľov dediny od návštev hradu. Orfanik tak napríklad premietal obrazy príšer na oblaky, strašil dedinčanov zvukmi sirén na stlačený vzduch a na vstupnú bránu hradu dal elektrickú ochranu. Na tú doplatil najmä lesník Nik Dek, keď sa s dedinským doktorom Patakom pokúsili vniknúť do hradu. Kŕč mu tak skrútil prsty, že sa nemohol elektricky nabitého kovania brány pustiť. Doktor Patak bol medzitým prichytený za cvoky v topánkach o magnetickú dosku uloženú v zemi a nemohol sa pohnúť z miesta.
K ďalším Orfanikovym vynálezom patrilo odpočúvacie zariadenie, vďaka ktorému mohol barón Gortz počuť rozhovory návštevníkov hostinca "U kráľa Matyáša vo Verste", pričom nemusel opustiť pracovňu vo svojom hrade. Tým istým zariadením mohol Gortz návštevníkov hostinca aj oslovovať, čím ich odradzoval od skúmania zrúcaniny.
Všetky tieto udalosti zaujali grófa Franza Teleka, ktorý krajom prechádzal, a to najmä preto, že sa dozvedel, že na cimburí hradu sa objavuje silueta opernej speváčky Stilly, do ktorej boli barón Gortz aj gróf Telek kedysi zamilovaní, a ktorá tragicky zomrela na srdcový záchvat. Teraz je gróf Telek presvedčený, že Stilla nezomrela, ale bola barónom Gortzom unesená. Grófovi sa podarí preniknúť do hradu, ale tam ho barón Gortz uväzní. Gortz ho totiž veľmi neznáša, pretože ho viní zo Stillinej smrti. Preto chce hrad vyhodiť do vzduchu aj s Telekom, a tak sa mu chce pomstiť.
Telek tiež zistí, že Stillin obraz aj spev je iba jeden z Orfanikových vynálezov. Na príkaz baróna Gortza, ktorý bol fanatickým obdivovateľom Stillinho hlasu, vyrobil Orfanik zariadenie, ktoré umožňovalo premietať do priestoru trojrozmerný obraz speváčky a bolo doprevádzané zvukovým záznamom jej spevu.
Na hrad prichádzajú žandári, pre ktorých Telek preventívne poslal svojho sluha. Tí zahájili paľbu na utekajúceho Gortza. Pri tom Telekov sluha výstrelom barónovi rozbije hraciu skrinku so Stilliným hlasom. Rozčúlený Gortz následne vyhodí hrad do vzduchu, pričom sám zomrie. Všetky geniálne Orfanikove vynálezy sú zničené. Telek a Orfanik sa zachránia útekom podzemnou chodbou.

</doc>
<doc id="296907" url="https://sk.wikipedia.org/wiki?curid=296907" title="The Pictorial Photographers of America">
The Pictorial Photographers of America

Pictorial Photographers of America je dosiaľ existujúci fotografický spolok, ktorý v roku 1916 založili americkí fotografi Alvin L. Coburn, Gertrude Käsebierová a Clarence H. White. Medzi zakladajúcich členov patril tiež Drahomír Josef Růžička.
Spolok sa hlásil k princípom piktorializmu podobne ako zaniknutá Photo-Secession. Silný vplyv v spolku mal najmä Clarence H. White, ktorý bol jeho prvým predsedom do roku 1922.

</doc>
<doc id="296908" url="https://sk.wikipedia.org/wiki?curid=296908" title="Pictorial Photographers of America">
Pictorial Photographers of America



</doc>
<doc id="296913" url="https://sk.wikipedia.org/wiki?curid=296913" title="Obdobie Džómon">
Obdobie Džómon

Obdobie Džómon (iné názvy: obdobie džómon, džómonské obdobie, éra Džómon, džómon, Džómon, džómonská kultúra/kultúra Džómon (v širšom zmysle); ) je japonské prehistorické obdobie trvajúce približne od roku 14 000 (14 500) pred Kr. až do roku cca 900 pred Kr. Staršie sa dlhé roky začiatok uvádzal do roku 10 000 (10 500) pred Kr. a koniec do roku 300/500 pred Kr. Ako džómonská kultúra/kultúra Džómon v užšom zmysle (vlastná džómonská kultúra) sa označuje džómonské obdobie až od jeho ranej fázy alebo až od prvej fázy. 
Obdobie Džómon sa tradične delí na 6 podobdobí a tie ďalej na fázy. Jednotlivé podobdobia sa od sebe odlišujú typom archeologických nálezov, predovšetkým keramiky, ktoré do nich spadajú. Nasleduje zoznam 6 podobdobí podľa starého datovania:
Termín Džómon v japončine znamená „povrázkový vzor“ a vzťahuje sa na keramiku, ktorá bola zdobená týmto spôsobom. Keramika Džómon bola prvá na svete. Boli vyrábané sošky v podobe zvierat alebo v podobe ženy nazývané dogú (土偶). Sošky mužov sú nachádzané vzácne. 
K významným archeologickým náleziskám keramiky Džómon patrí jaskyňa Fukui v prefektúre Nagasaki na Kjúšú a skalné sídlisko Kamikuroiwa v prefektúre Ehime na Šikoku.

</doc>
<doc id="296923" url="https://sk.wikipedia.org/wiki?curid=296923" title="Krásno nad Kysucou (stred)">
Krásno nad Kysucou (stred)

Krásno nad Kysucou je najstaršia a zároveň aj najľudnatejšia z piatich mestských častí mesta Krásno nad Kysucou. Leží medzi riekami Kysuca a Bystrica, sídlia tu rôzne inštitúcie a nachádza sa tu rozsiahla bytová zástavba na severnom cípe mestskej časti. Sú tu mnohé obchody, okrem iného aj Supermarket Tesco na ulici 1. mája. 
Dejiny.
Krásno ako osídlenie existovalo už asi 10000 rokov pred Kr. Dokazujú to aj vzácne nálezy ako napr. zub z Mamuta, ktorý sa našiel na sútoku riek Kysuca a Bystrica alebo veľké pohanské pohrebisko vykopané pod Poľnohospodárskym družstvom v miestnej časti Kalinov. Roky však ako usadlosť prestala existovať, nakoľko oblasť bola predovšetkým močaristého charakteru. To sa však zmenilo, keď sa až v roku 1325 stal žilinským richtárom Ján Petzold, ktorý toto územie chcel dostavať a využiť pre poddaných z oblastí okolo Žiliny.
S presídľovaním sa začalo na jar toho roku, kedy do tejto oblasti prišlo okolo 150 poddaných. Tým bola daná zem na mieste dnešných Hôriek, kde následne začali stavať prvé domy. Krásnu boli v prvej písomnej zmienke vypísané veľké územia od Ochodnice až po hranice s Českým kráľovstvom a Poľskom. Teda z Krásna potom počas storočí vznikli mnohé kysucké obce, ktoré dodnes poznáme (napr. Čadca vznikla odlúčením z Krásna v roku 1598). 
Podľa legendy sa miestne dievča Kysuca utopilo v roku 1392 v rieke tečúcej okolo usadlosti. Neskôr osadníci na zač. 15. storočia postavili prvú cestu vedúcu cez vysušené močariská do Žiliny a do Tešína. Bystrická dolina bola cestne prepojená až v roku 1417, kedy vznikla prvá obec oddelená z Krásna - Stará Bystrica. Cez Krásno v roku 1420 napr. prešla aj časť husitského vojska smerujúceho na Žilinu. Krásno v roku 1470 vybudovalo na príkaz mešťanov zo Žiliny časť Blážkov, kde potom presídlili ďalších poddaných.
Vo všetkých častiach usadlosti žilo dohromady do roku 1598 okolo 2500 obyvateľov. Po odlúčení Čadce už malo Krásno len 1400 obyvateľov. V tom istom roku okrem strate ďalších území však Krásnu Žilina povolila postaviť prvý drevený kostolík pre Horné Kysuce. Omše tu však bývali len v nedeľu a na túto omšu dochádzali mnohí poddaní z celých Horných Kysúc, ako aj z Ochodnice, ktorá ešte stále nemala kostol. Všetko sa zmenilo v roku 1630, kedy drevený kostolík postavili i v Čadci. Krásno od roku 1690 patrilo od farnosti v Starej Bystrici, aj napriek tomu, že kostol ešte Stará Bystrica nemala. Zmena prišla až v 80. rokoch 18. storočia, kedy okrem Krásna vznikli i ďalšie farnosti v Horných Kysuciach. 
V roku 1795 dostalo centrum obce dnešný vzhľad, kedy okrem fary a hospodárskych budov sa vybudovalo i dnešné Námestie sv. Ondreja. Domy sa okolo nového sídla farnosti začali stavať neuveriteľnou rýchlosťou, až dokým z ledva 100 domov v roku 1787 ich bolo už v roku 1828 okolo 350 a viac ako 2000 obyvateľov. Krásno bolo jednou z najväčších obcí Trenčianskej župy. 
V roku 1865 tu bola založená rímskokatolícka ľudová škola a v roku 1867 bol vysvätený i nový murovaný neorománsky kostol sv. Ondreja. Starý drevený kostolík po takmer 300 rokoch, ktorých slúžil bol v roku 1873 zbúraný. V 80. rokoch 19. storočia zároveň prišli do Krásna talianski stavitelia, ktorí tu postavili kamenné mosty v časti Blážkov a železobetónový most smerom na Čadcu.
20. storočie prinieslo Krásnu najväčší výkvet, ktorý nedosiahlo po dlhé stáročia. Na zač. roku 1903 sa postavil prvý most spájajúci Zákysučie so žel. stanicou. Dovtedy sa dalo prevážať cez brehy Kysuce jedine po člnoch. V roku 1913 boli postavené budovy štátnej školy a Staré Krásno sa už začínalo nazývať Ústredím. Po vzniku Československa bola v roku 1920 zriadená žandárska stanica. V tom istom roku dostalo názov Krásno nad Kysucou. V roku 1925 bol založený futbalový oddiel ŠK Orol a Dobrovoľnícky hasičský zbor. V roku 1930 bolo založené Potravné Družstvo, ktoré v roku 1935 založilo jedno z prvých kín na Kysuciach = Kino Lipu. V roku 1938 už v Krásne žilo okolo 4000 obyvateľov. V roku 1943 sa miestna škola stáva treťou meštianskou školou na Kysuciach. Po 2. svetovej vojne ostali v Krásne nemecké bunkre a zátarasy.
Po roku 1948 sa Krásno stalo dôležitým priemyselným strediskom. Bolo tu zriadené stredisko Verejnej bezpečnosti a kvôli dostavbe drevárskeho závodu Drevina v 50. rokoch 20. storočia sa začalo s veľkou výstavbou robotníckych domov a začala sa tvoriť nová štvrť na severe Ústredia - Struhy. Tá sa v 60. rokoch stala sídliskom pre zamestnancov z blízkeho podniku. V roku 1965 žilo v Krásne 5100 obyvateľov a každý dom v obci bol už murovaný. V roku 1968 na Struhoch slávnostne otvorili novú Základnú školu s dvoma pavilónmi a telocvičňou. V 70. rokoch sa postavila Obecná kotolňa a garáže pri Bystrici. Dóm smútku postavili v roku 1982.
Po prevrate sa otvorilo ešte Sídlo Štátnej polície v roku 1996. V roku 2001 Krásno nad Kysucou spolu so Šaštínom-Strážami získalo štatút mesta a stalo sa tak najmladším mestom na území Slovenska.
Delenie.
Vnútorne sa mestská časť delí na:
Hranica mestskej časti je medzi ulicami:

</doc>
<doc id="296924" url="https://sk.wikipedia.org/wiki?curid=296924" title="Spolok priateľov Spiša">
Spolok priateľov Spiša

Spolok priateľov Spiša v Bratislave je združenie Spišiakov žijúcich v Bratislave a jej okolí. 
Registrovaný je od roku 1990, jeho korene siahajú až do roku 1968.

</doc>
<doc id="296928" url="https://sk.wikipedia.org/wiki?curid=296928" title="Blažkov (Krásno nad Kysucou)">
Blažkov (Krásno nad Kysucou)

Blažkov je mestská časť mesta Krásno nad Kysucou v okrese Čadca. Nachádza sa na ľavom brehu Kysuce, približne juhovýchodne od centra mesta. Rozlohou je to najmenšia a zároveň aj najmenej zaľudnená mestská časť mesta Krásno nad Kysucou. 
Čo sa však týka historickej existencie, patrí k najstarším častiam Krásna nad Kysucou. Založená bola už v roku 1470 na príkaz mešťanov Žiliny. Nachádza sa tu aj najstaršia kaplnka v Krásne, ktorá je ako všetky iné zasvätená Sedembolestnej Panne Márii. Postavená bola v roku 1818. V cca 70 domoch žilo na konci roku 2010 okolo 400 obyvateľov.
Členenie:
Hranice s mestskou časťou:

</doc>
<doc id="296930" url="https://sk.wikipedia.org/wiki?curid=296930" title="Drozdov (Krásno nad Kysucou)">
Drozdov (Krásno nad Kysucou)

Drozdov je súčasť mestskej časti Blažkov v meste Krásno nad Kysucou v okrese Čadca, ktorej zástavba je skoncentrovaná pozdĺž jedinej ulici - Žilinskej. Okrem osady "U Drozda" tu patria aj osady Vyšné Vane, Nižné Vane a Dielnice. Žije tu okolo 100 obyvateľov.
Nachádzajú sa tu kaplnky v osadách Vyšné a Nižné Vane, autobusová zastávka Krásno nad Kysucou-Drozdov. Drozdovom prechádza príjazdová cesta k ceste I/11 Kysucký Lieskovec - Krásno nad Kysucou. Neďaleko pod kopcom Skačkov sa nachádza pomník obetiam z 2. svetovej vojny, ktorý však patrí do obce Dunajov. Do blízkeho Dunajova sa dá dostať pešo cez most pre peších a cyklistov ponad rieku Kysuca a cestu I/11. 
Hranica mestskej časti:

</doc>
<doc id="296931" url="https://sk.wikipedia.org/wiki?curid=296931" title="Zákysučie">
Zákysučie

Zákysučie (ľudovo aj "Na stanici") je mestská časť mesta Krásno nad Kysucou v okrese Čadca nachádzajúca sa na pravom brehu rieky Kysuca. 
Dejiny.
O osídlení Krásna na pravom brehu Kysuce sa spomína v 17. storočí, kedy tu miestní roľnici postavili dva vodné mlyny, ktoré produkovali múku až do konca 18. storočia. Na začiatku 19. storočia malo Zákysučie 25 domov a 150 obyvateľov. Tento počet sa ztrojnásobil po vybudovaní Košicko-bohumínskej železnice v roku 1871, kedy tu už v 120 domoch žilo takmer 500 obyvateľov. Nachádzala sa tu pošta a istý čas tu sídlil aj notár. Dva brehy so starým Krásnom spájala nejaký čas Kompa, ktorá mala slúžiť dovtedy, kým sa nepostaví nový most. Ten sa však postavil až v roku 1905 a slúžil tak mestskej časti do 60. rokov, kedy bol po veľkej nehode zničený. V čase najväčšieho rozmachu Krásna bola v Zákysučí postavená rozsiahla domová zástavba, ktorú miestny nazývajú " U Gundaša ". Situovaná je na ulici Leonarda Sojčáka. Obchod tu bol otvorený až v časoch prvej republiky na železničnej stanici. Potom už obchod dostal vlastnú budovu v ktorej je dodnes spolu s Reštauraciou DA-SY, ktorá je pod ním. Okrem železničnej stanice však Zákysučie bolo zdrojom obživy pre jeho obyvateľov aj v Oceľových konštrukciách n.p. kde pracovalo 500 ľudí nielen zo Zákysučia, ale aj z mestskej časti Blažkov a z okolitých obcí. Po páde komunizmu sa ešte podarilo dokončiť domovú zástavbu na Dielničkách.
Súčasnosť.
Zákysučie bolo dlhé roky riedko osídľované, čo tomu nasvedčuje aj pár ulíc a veľký podiel kopaníc ako Sýkorovci, Gundašovci, Macurovci, Jantovci, Grapovci atď. Veľká časť obyvateľov býva v okolí železničnej stanici a v osade Vlčov, kde žijú dve tretiny obyvateľstva celej mestskej časti. Mnoho obyvateľov z kopaníc bolo presťahovaných do nových bytových domov pri obchode, kde sa už tvorí budúce sídlisko. V súčasnej dobe prebieha výstavba ďalších 3 bytových domov a do budúcnosti by malo vyrásť ďalších 5. V Zákysučí možno nájsť 3 kaplnky z 19 kaplniek, ktoré sa v Krásne nachádzajú. Najnovšia je postavená pri obchode a slávnostná bohoslužba i posvätenie sa konalo v roku 2009. Najstaršia kaplnka je v osade Sýkorovci a bola vysvätená v roku 1904.
Žije tu približne 500 obyvateľov, Zákysučie tvorí celý pravý breh Kysuce, teda do Zákysučia patria i osady Gavlasov a Šustkov, ktoré sa nachádzajú na cípe vrcholu Horelická Kýčera. Ulica Staničná, ktorá je hraničnou ulicou mestskej časti Krásno nad Kysucou (stred), je zároveň prístupovou cestou do obce Dunajov.
Členenie:

</doc>
<doc id="296932" url="https://sk.wikipedia.org/wiki?curid=296932" title="Paul Gray">
Paul Gray

Paul Dedrrick Gray (* 8. apríl 1972, Los Angeles, Kalifornia, USA – † 24. máj 2010, Des Moines, Iowa, USA) , známy aj ako The Pig alebo #2 bol basgitarista americkej nu metalovej skupiny Slipknot. 
Kariéra.
Gray sa narodil v Los Angeles, ale neskôr sa jeho rodina presťahovala do Des Moines v Iowe, kde už v mladosti vystupoval v niekoľkých skupinách. Neskôr sa stal jedným zo zakladajúcich členov Slipknotu a zostal jediným členom skupiny, ktorý si zachoval svoju pôvodnú úlohu v skupine. Bol jedným z troch členov, spolu s Chrisom Fehnom a Jimom Rootom, ktorí sa nenarodili v Des Moines.
Smrť.
Úrady v Des Moines vyhlásili, že Gray bol nájdený okolo 11 hodiny v jednej z hotelových izieb TownePalace v Urbandale-i, Iowe. Umrel na predávkovanie morfiom a fentanylom. Údajne trpel vážnou srdcovou chorobou
Maska.
Gray najskôr používal pásku omotanú okolo hlavy. Potom používal Halloweensku prasaciu masku. S príchodom albumu Iowa zmenil masku na čiernu s tmavými otvormi pre oči a nos. Ďalej túto masku len mierne menil, napríklad pridal kovové tyčky na otvor pre ústa alebo menšie detaily ako jazvy. 
Hra.
Gray spravidla používa brnkátko, ale v deme Mate. Feed. Kill. Repeat. možno počuť slapovanie. Taktiež používa veľmi nezvyčajné ladenie, napríklad:

</doc>
<doc id="296933" url="https://sk.wikipedia.org/wiki?curid=296933" title="Jón Þór Birgisson">
Jón Þór Birgisson

Jón Þór „Jónsi“ Birgisson (* 23. apríl 1975, Island) je frontman, spevák a gitarista islandskej post-rockovej kapely Sigur Rós. Je známy svojím falzetovým vokálom a hrou na gitare pomocou sláku. 
Biografia.
Jónsi (vyslovuje sa "jounsi") sa narodil slepý na pravé oko. Raz povedal: "„Keby som videl na obidve oči, asi by som sa zbláznil“" . Otvorene sa priznáva k homosexualite. Jeho priateľ, s ktorým žije, Alex Somers sa podiela na grafickom dizajne pre Sigur Rós a spolu s Jónsim založil hudobné zoskupenie "Jónsi&amp;Alex". Spolu taktiež vystupujú v rôznych islandských televíznych reláciách.
Hudobná história.
V roku 1995 bol Jónsi frontmanom v hudobnej skupine nazvanej Bee spiders, kde vystupoval pod pseudonymom "Johnny B". Kapela vyhrala v roku 1995 ocenenie „Najzaujímavejšia kapela“ v súťaži pre neznáme hudobné skupiny. Tvorba skupiny je často prirovnávaná k tvorbe skupín ako The Smashing Pumpkins a pod. Taktiež bol frontmanom v grungeovej kapele s názvom Stoned, kde vystupoval pod pseudonymom "Frakkur" v rokoch 1992 - 1993. V roku 1994 založil spolu s Georgom Hólmom a Ágústom Ævarom Gunnarssonom skupinu Sigur Rós. V roku 2006 vypracoval spolu s priateľom Alexom sólový projekt. Prvotný názov projektu bol "Riceboy sleeps", tak sa nazýva prvý album tohto zoskupenia s dnešným názvom Jónsi&amp;Alex z júla roku 2009.
Zaujímavosti.
Jónsiho kapela Sigur Rós dostala názov podľa mena Jónsiho sestry, ktorá sa narodila v rovnakom čase, v akom bola sformovaná skupina. Sigur znamená v preklade "víťazstvo" a Rós "ruža".
Jazyky.
Prevládajúcim materinským jazykom je prirodzene islandčina, no v piesňach prvých troch albumoch Von, Von Brigði, Ágætis Byrjun je použitý aj Jónsiho vlastný, umelo vytvorený jazyk Vonlenska (Von znamená v preklade "nádej"). Tento jazyk nemá žiadnu ustálenú gramatiku a pod., Jónsi ho používal iba ako akési pospevovanie, ktoré sa práve hodilo do danej melódie. Meno jazyka vzniklo od prvej piesne "Von", kde bol použitý. Jónsi taktiež ovláda angličtinu.
Odkazy.
Stránka skupiny

</doc>
<doc id="296935" url="https://sk.wikipedia.org/wiki?curid=296935" title="Džómonské obdobie">
Džómonské obdobie



</doc>
<doc id="296936" url="https://sk.wikipedia.org/wiki?curid=296936" title="Džómon">
Džómon



</doc>
<doc id="296937" url="https://sk.wikipedia.org/wiki?curid=296937" title="Džómonská kultúra">
Džómonská kultúra



</doc>
<doc id="296938" url="https://sk.wikipedia.org/wiki?curid=296938" title="Kultúra Džómon">
Kultúra Džómon



</doc>
<doc id="296941" url="https://sk.wikipedia.org/wiki?curid=296941" title="Zákysučie (Krásno nad Kysucou)">
Zákysučie (Krásno nad Kysucou)



</doc>
<doc id="296943" url="https://sk.wikipedia.org/wiki?curid=296943" title="Eddické piesne">
Eddické piesne



</doc>
<doc id="296948" url="https://sk.wikipedia.org/wiki?curid=296948" title="Alojza">
Alojza



</doc>
<doc id="296949" url="https://sk.wikipedia.org/wiki?curid=296949" title="Malgašská republika">
Malgašská republika



</doc>
<doc id="296953" url="https://sk.wikipedia.org/wiki?curid=296953" title="Občianska vojna v Juhoslávii">
Občianska vojna v Juhoslávii

Občianska vojna v (bývalej) Juhoslávii je súhrnný pojem pre skupinu ozbrojených konfliktov, ktoré v rokoch 1991 až 2001 - či už vo vzájomnej súvislosti alebo na sebe relatívne nezávisle - prebiehali na územiach republík čí autonómnych oblastí Juhoslávie. V užšom zmysle sa ako občianska vojna v Juhoslávii (a obdobné názvy) označuje konflikt v rokoch 1991 - 1995. 
Spoločným menovateľom týchto konfliktov bolo bezpečnostné vákuum, ktoré vzniklo na území juhoslovanskej federácie po páde centrálnej komunistickej moci a ktoré išlo ruka v ruke s jednorazovým uvoľnením politickej energie, ktorá do pádu komunizmu nemohla byť ventilovaná. 
Názvoslovie.
Pre tento ozbrojený konflikt sa používali a používajú tiež nasledujúce názvy:
Príčiny.
Nacionalizmus.
Jednou z hlavných príčin vojny bol nárast nacionalizmu. Účinok nacionalizmu bol znásobený faktom veľkej etnickej a náboženskej rôznorodosti obyvateľstva Juhoslávie. Dôležité bolo, že táto rôznorodosť existovala nielen v rámci celej Juhoslovanskej federácie ale aj vo vnútri samotných jej republík. Ani jedno etnikum sa nevyhlo extrémnemu nacionálnemu poňatiu svojho sebaurčenia. 
Ekonomické príčiny.
Ekonomicky vyspelejšie Chorvátsko a najmä Slovinsko prestali byť ochotné dotovať ekonomicky menej vyspelé oblasti federácie. Srbsko - ako síce ekonomicky slabšie, ale politicky silnejšie (tvorilo v podstate jadro federálnej moci a jej armády) - sa snažilo zabrániť úniku týchto ekonomických zdrojov.
Znepriatelené strany.
Vojna zasiahla prakticky každý štát Juhoslávie. Najpostihnutejšou sa stala Bosna a Hercegovina, po nej Chorvátsko a Srbsko. Relatívne najmiernejšie konflikty postihli Severné Macedónsko a Slovinsko. Na všetkých stranách si vojna vyžiadala vyše 130 000 obetí. Najviac obyvateľov zomrelo na území Bosny a Hercegoviny, kde boli najťažšie aj materiálne a infraštruktúrne škody. Z etnického hľadiska bolo najviac mŕtvych medzi Bosniakmi.
Dôsledky.
Vojna sa fakticky postarala o zánik Juhoslávie, ktorá sa rozpadla na jednotlivé samostatné štáty. Ako politicky porazené vyšlo z vojny Srbsko. To sa dobrovoľne vzdalo vplyvu nad Čiernou horou (nový samostatný štát) a donútené bolo vzdať sa svojho vplyvu nad oblasťou Kosovo (snaží sa o uznanie ako nový samostatný štát). 
Schematické rozdelenie konfliktov:

</doc>
<doc id="296963" url="https://sk.wikipedia.org/wiki?curid=296963" title="Shawn Crahan">
Shawn Crahan

Michael Shawn Crahan (*24. september 1969, v), známy aj ako Clown alebo #6 je americký bubeník, pôsobiaci ako perkusionista a vokalista v americkej heavy-metalovej skupine Slipknot.
Kariéra.
Crahan sa narodil Des Moines, Iowa. Na začiatku svojej kariéry hral v niekoľkých skupinách. Bol ťažký alkoholik, pričom kúpa baru The Safari v Des Moines to len zhoršila, a spočiatku mal samovražedné sklony pre neúspechy.
Je jedným zo zakladajúcich členov Slipknotu, v skupine je od jej úplného začiatku, keď v nej získal pozíciu bubeníka. S príchodom nového bubeníka Joeyho Jordisona sa chopil úlohy perkusionistu. 
Takisto hrá na bicie vo vedľajších projektoch "To My Surprise" a "Dirty Little Rabbits". Režíroval dokument o skupine "Voliminal:Inside The Nine".
Maska.
Crahan nosí klaunovskú masku. Prvá bola neupravovaná, novšie už majú úpravy ako zips na ústach, čierna farba alebo ženské črty.

</doc>
<doc id="296964" url="https://sk.wikipedia.org/wiki?curid=296964" title="Možajsk">
Možajsk

Možajsk je mesto v Rusku, najzápadnejšie mesto v Moskovskej oblasti. Nachádza sa 110 km severozápadne od Moskvy na rieke Moskva. Je to sídlo Možajského rajónu. Žije tu 31-tisíc obyvateľov (2008).
Prvé zmienky v kronikách v roku 1231, bol pevnosť na západných hraniciach Ruska. 

</doc>
<doc id="296965" url="https://sk.wikipedia.org/wiki?curid=296965" title="Með suð í eyrum við spilum endalaust">
Með suð í eyrum við spilum endalaust

Með suð í eyrum við spilum endalaust je zatiaľ posledný, piaty štúdiový album od islandskej kapely Sigur Rós. Názov piesne sa do slovenčiny dá preložiť ako: "S popevkom v našich ušiach hráme donekonečna ďalej".
Štýl a texty.
Oproti predchádzajúcim albumom sa na tomto albume takmer nevyskytuje typická sláčiková hra na gitare, poznávacie znamenie skupiny. Prevláda zvuk basovej gitary a klavíra. Pieseň "Festival" je celá naspievaná v umelom jazyku skupiny "Vonlenska".

</doc>
<doc id="296967" url="https://sk.wikipedia.org/wiki?curid=296967" title="Kjartan Sveinsson">
Kjartan Sveinsson

Kjartan „Kjarri“ Sveinsson (* 2. január 1978) je islandský multiinštrumentalista, najznámejší pre svoje pôsobenie v islandskej post-rockovej skupine Sigur Rós. Do skupiny nastúpil v roku 1998. Taktiež hral na nástrojoch ako flauta, píšťala, bendžo, oboje a aj na gitare. Kjartan tiež vystupoval a tvoril pod pseudonymom „The Lonesome Traveller“ spolu s ďalším členom skupiny Sigur Rós Orri Páll Dýrasonom a violistkou zo skupiny Amiina María Huld Markan Sigfúsdóttirovou, s ktorou sa neskôr oženil. Táto formácia prerábala skladby od Sigur Rós do žánru alternatívne country.

</doc>
<doc id="296968" url="https://sk.wikipedia.org/wiki?curid=296968" title="Orri Páll Dýrason">
Orri Páll Dýrason

Orri Páll Dýrason (* 4. júl 1977, Island) je bubeníkom v islandskej post-rockovej skupine Sigur Rós. 
Hudobná história.
Do skupiny nastúpil v roku 1999 po odchode predchádzajúceho bubeníka a spoluzakladateľa skupiny Ágúst Ævar Gunnarssona. Spolu s Kjartan Sveinssonom a jeho ženou účinkoval tiež v hudobnom zoskupení "The Lonesome Traveller".
Biografia.
Orri je ženatý s Lukka Sigurðardóttirovou, zobrali sa v roku 2005 na Hawaii. Má tiež dieťa z predchádzajúceho vzťahu. Dcéra sa volá Vaka, podľa nej sa volá i prvá skladba z albumu "( )". Dnes žije Orri aj so svojou ženou v meste Mosfellsbær, neďaleko od Reykjavíku na Islande.
Sigur Rós.
S kapelou nahral zatiaľ päť albumov: "( )" (2002), "Takk..." (2005), "Hvarf/Heim" (2007),"Með suð í eyrum við spilum endalaust" (2008) a "Valtari" (2012).

</doc>
<doc id="296969" url="https://sk.wikipedia.org/wiki?curid=296969" title="Georg Hólm">
Georg Hólm

Georg Hólm (* 6. apríl 1976, Island) je basgitarista v islandskej post-rockovej skupine Sigur Rós. Spolu s Jónsim je spoluzakladateľom kapely.
Osobný život.
Georg Hólm má ženu menom Svanhnít. Majú spolu dcéru, ktorá sa volá Elena. Georg má tiež nevlastnú dcéru menom Salka, po ktorej sa volá jedna z piesní od Sigur Rós. Georgov otec Haukur je reportér v islandskej televízii.
Georg má tiež dvoch bratov: Kjartana Dagura Hólma (* 1989), ktorý je gitarista v kapele "For a Minor Reflection" a Starriho Hólma (* 1999).
Zaujímavosti.
Je jediným členom kapely, ktorý nemá patronymické meno. Na Islande majú prevahu patronymické mená (t. j. napr. Sigurdsson = Sigurdurov syn), výnimkou sú prisťahovalci, ale tiež potomkovia bohatých šľachticov na Islande, ktorí dali prednosť klasickým priezviskám.
Myšlienka Jónsiho hrania na gitare pomocou sláku vznikla tak, že tretí spoluzakladateľ a už aj bývalý člen kapely Ágúst dostal k narodeninám slák a Georg to vyskúšal na svojej base, zvuk sa mu však nepáčil. Potom skúsil slák použiť Jónsi, ktorému sa to zapáčilo.

</doc>
<doc id="296972" url="https://sk.wikipedia.org/wiki?curid=296972" title="Takk...">
Takk...

Takk ( v preklade "Vďaka") je štvrtý štúdiový album islandskej post-rockovej kapely Sigur Rós. Je to najúspešnejší a najpredávanejší album tejto skupiny. Singel Hoppípolla sa umiestnil v rebríčku UK chart na 25 mieste. Celosvetovo sa predalo 800 000 kópií tohto albumu. Sigur Rós taktiež nahrali videá k piesňam „Glósóli“, „Hoppípolla“ a „Sæglópur“.

</doc>
<doc id="296973" url="https://sk.wikipedia.org/wiki?curid=296973" title="Hoppípolla">
Hoppípolla

„Hoppípolla“ je úspešná skladba od islandskej post-rockovej skupiny Sigur Rós, druhá náhravka z albumu "Takk...". Vyšla ako singel.
Použitie v televízii a vo filmoch.
Hoppípolla bola využitá ako hudobný sprievod v seriáli na BBC, Planéta zem TV série v roku 2006. Práve tento seriál preslávil skladbu a stala sa veľmi využívanou v médiách. Ďalej bola použitá ako promočná skladba k FIFA World Cup 2006. Skladba bola využitá aj v traileroch k filmom ako Milionár z chatrče, Penelope a Potomkovia ľudí. Bola použitá i ako sprievodná hudba v dokrútkach a rozhovoroch v súťažiach The X-Factor a Britain's Got Talent.

</doc>
<doc id="296993" url="https://sk.wikipedia.org/wiki?curid=296993" title="Vojna v Juhoslávii">
Vojna v Juhoslávii



</doc>
<doc id="296996" url="https://sk.wikipedia.org/wiki?curid=296996" title="Alija">
Alija

Alija (hebrejsky: עלייה, doslova "cesta nahor", "výstup") je židovská migrácia do Palestíny a neskôr Izraela.
Je veľmi špecifickým druhom migrácie. Vo veľkom rozsahu sa začína od 80. rokov 19. storočí a prebiehala v jednotlivých vlnách. Tie sa od seba navzájom líšili nielen miestom pôvodu migrujúcich, ale aj ich spoločenským postavením, ideológií a dôvodmi pre migráciu. Jedným z hlavných dôvodov pre imigráciu do osmanskej a neskôr britskej Palestíny bol rastúci antisemitizmus, perzekúcie Židov a protižidovské pogromy. Vzájomná rôznorodosť jednotlivých vĺn je aj dôvodom pre ich rozdelenie do jednotlivých vĺn.
Prvá alija.
Takzvaná prvá Alija prebiehala v rokoch 1882 až 1904. Bola reakciou na pogromy v cárskom Rusku a do Palestíny počas nej odišlo na 25 000 ľudí. Táto migračná vlna nebola výrazne ideologicky motivovaná a jej členovia po príchode do Palestíny pracovali predovšetkým ako poľnohospodári, zakladali nové osady (napríklad Rišon le-Cion) a bežne najímali Arabmi ako lacnú pracovnú silu.
Druhá alija.
Druhá Alija, pre budúci Izrael kľúčová, prebiehala od roku 1904 do prvej svetovej vojny, ktorá vypukla v roku 1914. Bola reakciou na ďalšiu vlnu pogromov v Rusku, ktorá bola dôsledkom neúspešnej revolúcie. Ľudia, ktorí v tejto aliji prišli boli oveľa lepšie pripravení na drsné podmienky, ktoré Palestína poskytlo a boli oveľa viac ideologicky ovplyvnení (predovšetkým socializmom). Je možné povedať, že táto Alija na územie dnešného Izraela "priviezla" všetky ideológie, ktoré sa tam dnes nachádza (ortodoxnú, socialistickú atď.)
Tretia alija.
Tretia Alija prebiehala od konca prvej svetovej vojny až do roku 1923. Išlo predovšetkým o migráciu z východnej Európy (Rusi, Poliaci) a jej rozsah bol približne 35 000 ľudí. Stál za ňou rastúci nacionalizmus v Európe, ktorý bol dôsledkom novo vznikajúcich národných štátov po svetovej vojne. Vplyv môže mať aj Balfourova deklarácia z roku 1917, v ktorej sa vláda Jeho veličenstva zaviazala vytvoriť v Palestíne „židovskú národnú domovinu“. Medzi ďalšími príčinami smerovania migrácie do Palestíny bolo zavedenie imigračných kvót v Spojených štátoch a boľševická revolúcia v Rusku v roku 1917. Členovia druhej a tretej Alije sú vnímaní ako budovatelia a kibucníci.
Štvrtá alija.
Štvrtá Alija prebiehala v rokoch 1924 až 1930 a do Palestíny počas nej prišlo na 80 000 ľudí prevažne z Poľska. Od predchádzajúcich dvoch migračných vĺn sa líšila menším dôrazom na socialistickú ideológiu a práve medzi príslušníkmi tejto vlny získal množstvo prívržencov revizionistický sionista Vladimir Žabotinskij. Tí ľudia, ktorí prichádzali z veľkých poľských miest prinášali rozvoj palestínskym mestám, pretože sa na rozdiel od predchádzajúcich migračných vĺn usadzovaniu v poľnohospodárskych oblastiach.
Piata alija.
Piata Alija bola z praktického hľadiska zásadná pre budúci Izrael. Prebiehala v rokoch 1933 až 1939, teda pred vypuknutím druhej svetovej vojny a 230 000 ľudí, ktorí počas nej prišli, pochádzali prevažne z Nemecka. Dôvodom príchodu do Izraela bola prakticky nemožná imigrácia do Spojených štátov a iných anglosaských krajín (Kanada, Austrália, JAR, …), silnejúca protižidovská kampaň v nacistickom Nemecku a zavedenie norimberských zákonov. Piata Alija je charakterizovaná ako intelektuálna Alija, pretože počas nej prichádzala predovšetkým nemecká inteligencia (architekti, lekári, právnici, akademici, …). Vďaka tomu sa zakladajú univerzity (Hebrejská univerzita v Jeruzaleme alebo Technion v Haife) a vďaka prílivu kapitálu na mandátnu Palestínu nedopadá v takom rozsahu hospodárska kríza.
Alija Bet.
Do vzniku Izraela v máji 1948 sa uskutočnila ešte jedna dôležitá Alija priamo počas druhej svetovej vojny aj po nej, a to takzvaná Alija Bet. Išlo o ilegálnu imigráciu, ktorá bola britskou mandátnou správou pokutovaná. Spojené kráľovstvo totiž ešte pred vypuknutím druhej svetovej vojny v dôsledku palestínskeho povstania (1936-1939) v Mandáte vydali takzvanú MacDonaldovu bielu knihu, známu aj ako Biela alebo Čierna kniha, ktorá obmedzovala židovskú imigráciu do Palestíny a stanovila kvóty pre prisťahovalcov.

</doc>
<doc id="296997" url="https://sk.wikipedia.org/wiki?curid=296997" title="Náslovný rým">
Náslovný rým



</doc>
<doc id="297000" url="https://sk.wikipedia.org/wiki?curid=297000" title="Vojna v bývalej juhoslávii">
Vojna v bývalej juhoslávii



</doc>
<doc id="297001" url="https://sk.wikipedia.org/wiki?curid=297001" title="Vojny v Juhoslávii">
Vojny v Juhoslávii



</doc>
<doc id="297002" url="https://sk.wikipedia.org/wiki?curid=297002" title="Juhoslovanská vojna">
Juhoslovanská vojna



</doc>
<doc id="297003" url="https://sk.wikipedia.org/wiki?curid=297003" title="Juhoslovanské vojny">
Juhoslovanské vojny



</doc>
<doc id="297004" url="https://sk.wikipedia.org/wiki?curid=297004" title="Juhoslovanská kríza">
Juhoslovanská kríza



</doc>
<doc id="297005" url="https://sk.wikipedia.org/wiki?curid=297005" title="Balkánsky konflikt">
Balkánsky konflikt



</doc>
<doc id="297006" url="https://sk.wikipedia.org/wiki?curid=297006" title="Konflikt na Balkáne">
Konflikt na Balkáne



</doc>
<doc id="297007" url="https://sk.wikipedia.org/wiki?curid=297007" title="Juhoslovanská občianska vojna">
Juhoslovanská občianska vojna



</doc>
<doc id="297012" url="https://sk.wikipedia.org/wiki?curid=297012" title="Curzonova línia">
Curzonova línia

Curzonova línia (podľa britského ministra zahraničných vecí lorda Georgea Nathaniela Curzona) bola vytýčená po skončení 1. svetovej vojny podľa uznesenia Rady Dohody z 8. decembra 1919, ktorá tvorila východnú hranicu Poľska. Jej trasa viedla:
Grodno - Jalovka - Nemirovo - Brest - rieka Bug - Krylovo a potom juhozápadne k česko-slovenskej hranici.
Počas poľsko-ruskej vojny v roku 1920 bolo Moskve navrhnuté, aby sa postup Červenej armády zastavil na tejto línii. Jaltská konferencia troch mocností v roku 1945 prijala dohodu, že východná hranica Poľska má viesť po Curzonovej línii; dohoda o sovietsko-poľskej hranici, ktorej základom bola Curzonova línia s úpravami v prospech Poľska na severe a západe, sa podpísala v Moskve 16. augusta 1945.

</doc>
<doc id="297013" url="https://sk.wikipedia.org/wiki?curid=297013" title="Balkánska vojna">
Balkánska vojna

Balkánska vojna (iné, zriedkavé názvy: vojna na Balkáne, balkánsky konflikt/konflikt na Balkáne) môže byť:
Balkánsky konflikt/konflikt na Balkáne (iné názvy: najmä v prvom význame: vojna na Balkáne, zriedkavo: balkánska vojna) môže byť aj:

</doc>
<doc id="297014" url="https://sk.wikipedia.org/wiki?curid=297014" title="Tretia balkánska vojna">
Tretia balkánska vojna

Tretia balkánska vojna môže byť:

</doc>
<doc id="297015" url="https://sk.wikipedia.org/wiki?curid=297015" title="Vojna na Balkáne">
Vojna na Balkáne



</doc>
<doc id="297023" url="https://sk.wikipedia.org/wiki?curid=297023" title="Giffenov statok">
Giffenov statok

Giffenov statok je statok, po ktorom stúpa dopyt, keď jeho cena stúpa, teda inými slovami statok, ktorého cenová elasticita dopytu je kladná. Statok je Giffenovým statkom, ak je to statok veľmi inferiórny a zároveň nemá substitúty a zároveň tvorí percentuálne vysokú časť príjmu spotrebiteľa. Súvisiaci jav (dopyt po statku stúpa so stúpajúcou cenou) sa nazýva Giffenov paradox alebo Giffenov efekt. Je pomerne zriedkavý.
Napríklad majme dva statky, každý inej hodnoty, napríklad statok A (Giffenov statok) je inferiórny a naopak statok B je luxusný. Pri zvýšení ceny statku A sa stáva statok B relatívne lacnejší, čiže substitučný efekt pôsobí vyšším dopytom po statku B, ale statok A je tak podradný, že dôchodový efekt pôsobí tak silne proti substitučnému, že sa naopak zvýši spotreba statku A.
Jeden takýto príklad nastal v Írsku začiatkom 19. storočia. Zemiaky tvorili vtedy veľkú časť jedálnička chudobných ľudí; aj keď ich cena vzrástla, malo to negatívny dôchodový efekt na domácnosti. Ľudia zareagovali na svoju životnú úroveň znížením spotreby luxusných statkov a spotrebovávali viac základných potravín v podobe zemiakov. Vtedy naozaj zvýšenie ceny zemiakov viedlo k ich vyššej spotrebe.

</doc>
<doc id="297027" url="https://sk.wikipedia.org/wiki?curid=297027" title="Základná škola (Močenok, Školská 1699/23)">
Základná škola (Močenok, Školská 1699/23)

Základná škola v Močenku je štátna plne organizovaná základná škola s právnou subjektivitou a vyučovacím jazykom slovenským. Škola má 9 ročníkov a v súlade s medzinárodnou normou pre klasifikáciu vzdelávania ISCED poskytuje základné vzdelávanie (ISCED 1, ISCED 2). Chod školy zabezpečuje 32 pedagogických a 13 nepedagogických zamestnancov. Navštevuje ju okolo 400 žiakov.
Súčasťou Základnej školy je "Školský klub detí" a "Centrum voľného času Slniečko", ktorého náplňou sú voľnočasové aktivity detí v podobe krúžkovej činnosti atď. 
História školy.
Predpokladá sa, že prvá škola v Močenku bola založená po roku 1560. Vývoj školstva dospel do školského roku 1961/1962, keď sa 6. - 9. ročník práve vzniknutej Základnej deväťročnej školy mohol učiť v novovybudovaných priestoroch. V roku 1963 bola výstavba ukončená. Školu tvorili dva pavilóny a telocvičňa a tak sa do nej mohol presunúť i 3., 4. a 5. ročník. Žiaci 1. a 2. ročníka sa ešte učili v starej škole, tzv. Orlovňa. Ďalší nový pavilón školy s deviatimi triedami pribudol v roku 1980 a presunul sa i 1. a 2. ročník. V roku 1985 sa škola rozšírila o ďalšiu novú budovu, postavenú pre kuchyňu, školskú jedáleň a družinu. Od 1. 4. 2002 má škola právnu subjektivitu. V roku 2009 sa uskutočnila rekonštrukcia Základnej školy.
Súčasnosť.
Zámer školy.
Vzdelávanie v škole prebieha podľa Školského vzdelávacieho programu "Dúha"
"Dajme šancu vzdelávať sa všetkým"
"Úspech zažijem vždy po dobre vykonanej práci"
"Hrami sa tiež učíme"
"Aktivita na vyučovaní nás posúva vpred."
Areál školy.
Areál školy je v súčasnosti zložený z piatich budov. V troch budovách prebieha vyučovanie. Okrem bežných tried sú tu 2 jazykové učebne, 2 počítačové učebne, 2 knižnice, učebňa fyziky a chémie, dieľňa a učebňa na hudobnú výchovu. Štvrtou budovou je telocvičňa. V piatej budove sa nachádza kuchyňa so školskou jedálňou a Školský klub detí. Areál školy je upravený peknou zeleňou.

</doc>
<doc id="297029" url="https://sk.wikipedia.org/wiki?curid=297029" title="Jacob Augustus Riis">
Jacob Augustus Riis

Jacob Augustus Riis (* 3. máj 1849, Ribe - † 26. máj 1914, Barre, Massachusetts) bol americký fotograf, sociológ, novinár a spisovateľ.
Pochádzal z Dánska, narodil sa v Ribe. Vyučil sa stolárom. V roku 1870 sa presťahoval do Spojených štátov amerických. 
Dlho sa nemohol uchytiť. Striedal zamestnania, cestoval po krajine, žil v chudobných pomeroch. Roku 1877 sa stal policajným a súdnym reportérom novín The New York Tribune, neskôr The Evening Sun. Prinášal spravodajstvo z bedárskych štvrtí, kde sa tiesnili v starých domoch bez kanalizácie a vodovodu státisíce ľudí a kde sa rodila zločinnosť. 
Písal mnoho článkov, aby upozornil na neľudské životné podmienky v týchto štvrtiach, neskôr siahol po názornejšom fotografickom obraze. Nakoľko neuspel u fotografov, ktorí sa zľakli práce v nebezpečnom prostredí, kúpil si začiatkom roku 1888 platňový fotoaparát. Využil vtedy nový vynález bleskového svetla a dokumentoval ponižujúce spôsoby života v nájomných ubytovniach kasárenského typu (jeden z takýchto typických domov mal 2781 nájomníkov, v jednej miestnosti bývalo až 9 ľudí a v celom dome bola iba jedna vaňa na kúpanie). Ďalej dokumentoval pomery v policajných nocľahárňach a prácu detí využívanú v domácich remeselných dielňach. 
O rok neskôr uverejnil v časopise Scribner's článok "Ako žije druhá polovica", v ktorom svoje kritické texty doplnil kresbami vyhotovenými podľa vlastných fotografií. Materiály vzbudili taký ohlas, že v rozšírenej forme, ale aj s priamymi reprodukciami fotografií, vyšli v roku 1890 knižne pod tým istým názvom. 
Riis vydal deväť kníh, okrem iných „Deti chudobných“, 1892, „Z Mulberry Street“, 1898. Ich pomocou a novinových článkov a prednášok, na ktorých používal diapozitívy svojich fotografií, dosiahol niektoré zmeny a nápravy. Zrušili sa policajné nočné útulky, bola zriadená škola pre bezprízorné deti, doplnili sa zákony o detskej práci a odstránila sa celá ulica Mulberry Bend, ktorá bola skrýšou zločincov. Na jej mieste sa zriadil park a vybudoval obytný dom Susedská osada Jacoba A. Riisa. 
Jeho menom nazvali sídlisko, školy, parky a ihriská po celých Spojených štátoch. 
Riis nefotografoval dlho, iba do konca storočia. Ale aj v tejto krátkej dobe (asi deväť rokov) vytvoril fotografické dielo, ktoré patrí medzi najpozoruhodnejšie a najzávažnejšie humanistické programy fotografie. Hoci sa neusiloval o umeleckú tvorbu, ako sám priznáva, predsa prispel k základnému umeleckému druhu, ktorý sa v jeho období začal formovať – Umelecká reportáž.

</doc>
<doc id="297030" url="https://sk.wikipedia.org/wiki?curid=297030" title="Giffenov paradox">
Giffenov paradox



</doc>
<doc id="297031" url="https://sk.wikipedia.org/wiki?curid=297031" title="Giffenov effekt">
Giffenov effekt



</doc>
<doc id="297032" url="https://sk.wikipedia.org/wiki?curid=297032" title="Podradný statok">
Podradný statok



</doc>
<doc id="297035" url="https://sk.wikipedia.org/wiki?curid=297035" title="Mortal Kombat">
Mortal Kombat

Mortal Kombat je prvý diel arkádových bojových hier série Mortal Kombat od spoločnosti Midway. Vydaná bola v auguste 1992. Jej princíp je veľmi jednoduchý - hráč si vyberie postavu a snaží sa s ňou prebojovať cez arény s rôznymi súpermi. Z dôvodu značnej brutality sa prvý diel považoval za premiéru herných krvákov. Keď jeden hráč stratil všetku svoju energiu nepadol hneď k zemi, ako v podobných hrách, ale víťaz ho mohol "doraziť", resp. zabiť brutálnym spôsobom.
Hra sa dočkala mnohých pokračovaní a niekoľkých filmových spracovaní (Mortal kombat z roku 1995 a Mortal kombat annihilation z roku 1997), ale aj komiksov.

</doc>
<doc id="297037" url="https://sk.wikipedia.org/wiki?curid=297037" title="Zakon sudnyj ljudem">
Zakon sudnyj ljudem



</doc>
<doc id="297038" url="https://sk.wikipedia.org/wiki?curid=297038" title="Raymond Hood">
Raymond Hood

Raymond Hood (* 29. marec 1881 Pawtucket, Rhode Island, USA - † 14. august 1934, Sleepy Hollow, New York) bol americký architekt, ktorý navrhoval mrakodrapy prevažne pre Chicago a New York.
Životopis.
Študoval v Massachusetts na Institute of Technology. Pracoval vo firme v Bostone a potom šiel znova na štúdium do Paríža. Kvôli praxi v New Yorku často cestoval medzi Európou a Amerikou.
Je pochovaný na Sleepy Hollow Cemetery v New Yorku.
Tvorba.
Slávnym sa stal až v roku 1922, keď spolu s Johnom Howellsom vyhral súťaž na návrh Chicago Tribune Tower. Ich viťazný návrh predbehol dvesto iných vrátane nápadov od velikánov ako sú Walter Gropius, Adolf Loos či Eliel Saarinen. Tribune building je jednou z mnohých budov v gotickom až neogotickom štýle, ktoré navrhol za svoj život. Tieto štýly však neskôr zanechal a svoju tvorbu dokonale prečistil.
Jeho najzmámejšia práca je návrh Rockefeller Centre v New Yorku pre rodinu Rockefellerovcov. Pôvodných 14 budov Centra v štýle Art Deco sa neskôr znásobilo na 19, ktoré sú však postavené v medzinárodnom štýle Time Life. 
Celé cetrum bolo opísané ako symbol modernistickej capitalistickej architektúry.
Realizácia.
Jeho tvorba zahŕňa budovy ako Tribune Tower v Chicagu, American Radiator Building v New Yorku, New York Daily News Building v New Yorku, Rockefeller Center v New Yorku a Masonic Temple v Pennsylvanii. Všetky bolo navrhnuté v rokoch 1924 až 1930.
Jeho návrhy sú čisto logické a praktické a svoju vieru vkladal do architektúry výškových budov.

</doc>
<doc id="297039" url="https://sk.wikipedia.org/wiki?curid=297039" title="Zakon sudnyj ľudem">
Zakon sudnyj ľudem

Zakon sudnyj ľudem (prepisované aj Zakon sudnyj ľjudem, Zákon sudnyj ľjudem alebo nepresne "Zakon sudnyj ljudem, Zákon sudnyj ljudem"; po slovensky Súdny zákon(ník) pre svetských ľudí, Súdny zákon pre laikov, Zákon súdny pre svetských ľudí [laikmi sa myslia svetskí ľudia]) je najstarší (zachovaný) slovanský právny spis. Je to starosloviensky občiansky a trestný zákonník v 32 článkoch, ktorý vznikol v druhej polovici 9. storočia, a to (podľa použitého jazyka) na Veľkej Morave. Autorom je Konštantín-Cyril, možno spolu s Metodom.
Staršie sa usudzovalo, že vznikol v Macedónii alebo Bulharsku alebo že ide dokonca o staroruský text. Väčšina textu zákonníka je preklad 17. kapitoly Eklogy z 8. stor. prispôsobený slovanskému a západorímskemu prostrediu (prípadne čiastočne priamo preklad rímskokatolíckeho práva). Tri kapitoly o zákaze pohanských obetí, prísahách a svedkoch pochádzajú z Mojžišovho zákona. Rovnako grécky originál neobsahuje: ustanovenie o počte svedkov, časť o rozdiele medzi svetským a božím právom a tresty pre podpaľačov. Text je zmenený oproti originálu v dvoch smeroch:
Zakon sudnyj ľudem sa na Veľkej Morave používal popri domácom obyčajovom práve. Nikdy sa však neplnil úlohu oficiálnej normy Veľkej Moravy. Po vyhnaní Metodových žiakov z Veľkej Moravy bol zákon prenesený do Bulharska. 
Text bol nájdený vo viacerých rukopisoch z 13. a 14. storočia, najznámejší je Novgorodskij spisok (1280, Rusko).
Ustanovenia Zakon sudnyj ľudem „poskytujú zaujímavý obraz o stupni sociálneho vývoja a rozverstvení veľkomoravskej spoločnosti (pokiaľ v ňom však nie sú vnesené aj niektoré prvky z omnoho vyspelejšieho sociálneho prostredia Byzancie) na prelome druhej a tretej tretiny 9. storočia.“

</doc>
<doc id="297040" url="https://sk.wikipedia.org/wiki?curid=297040" title="Konštantín-Cyril">
Konštantín-Cyril



</doc>
<doc id="297041" url="https://sk.wikipedia.org/wiki?curid=297041" title="Súdny zákon pre svetských ľudí">
Súdny zákon pre svetských ľudí



</doc>
<doc id="297042" url="https://sk.wikipedia.org/wiki?curid=297042" title="Súdny zákon pre laikov">
Súdny zákon pre laikov



</doc>
<doc id="297043" url="https://sk.wikipedia.org/wiki?curid=297043" title="Zakon sudnyj ľjudem">
Zakon sudnyj ľjudem



</doc>
<doc id="297044" url="https://sk.wikipedia.org/wiki?curid=297044" title="Zákon sudnyj ľjudem">
Zákon sudnyj ľjudem



</doc>
<doc id="297054" url="https://sk.wikipedia.org/wiki?curid=297054" title="STS 129">
STS 129



</doc>
<doc id="297056" url="https://sk.wikipedia.org/wiki?curid=297056" title="Manu Chao">
Manu Chao

Manu Chao (vlastné meno José-Manuel Thomas Arthur Chao * 21. jún 1961, Paríž, Francúzsko) je francúzsky spevák so španielskym pôvodom. Napriek tomu je spevákom a hudobníkom, ktorý spieva ako vo francúzskom, tak aj španielskom, anglickom, arabskom a portugalskom jazyku. Jeho pôvod sa podieľal aj na jeho hudobnej tvorbe. Chao vo svojich textoch čerpá inšpiráciu z politických tém, alternatívnych životných štýlov, ale aj rôznych kultúr a hudby samotnej. Sám je aktivistom a v Európe má mnoho nasledovateľov, vrátane antiglobalistického hnutia. Ako hudobník bol na parížskej scéne považovaný za ,talentovaného chlapíka" už začiatkom 80. rokov. Svoju kariéru začal v skupine "Hot Pants", slávu získal v zoskupení "Mano Negra", pričom celosvetovú popularitu si vydobyl ako sólový umelec. 
Detstvo a mladosť.
Manu Chaova matka Felisa Ortega pochádza z Bilbaa v Španielsku, otec spisovateľ a novinár Ramón Chao zase z Vilalby v Galícii. Do Francúzska emigrovali, aby sa vyhli dikátorskému režimu Francisca Franca, kvôli ktorému bol odsúdený na smrť aj Manuov starý otec. Krátko po Manuovom narodení sa Chaovci presťahovali na odľahlé predmestie Paríža, a tak strávil Manu takmer celé svoje detstvo v častiach Boulogne-Billancourt a neskôr Sèvres. V detstve a mladosti bol obklopený mnohými umelcami a intelektuálmi, ktorí boli väčšinou známymi jeho otca. Mnoho detských zážitkov a skúseností Chao neskôr citoval vo svojich textoch.
Ako dieťa trávil mnoho času hraním futbalu, rovnako sa však prejavovala aj jeho záľuba k hudbe. Veľa času trávil sediac pred rádiom či gramofónom a počúval Chucka Berryho, prípadne hudbu španielskej revolúcie. 
V období dospievania objavil britskú rockovú scénu, a to predovšetkým vďaka skupine "Clash". Tá mala vplyv na jeho ranú kariéru. V r. 1985 založil svoju prvú skupinu, "Hot Pants", ktorá hrala vlastnú zmes invenčného mixu rockabilly a R&amp;B. V polovici 80. rokov začala francúzska alternatívna scéna kvitnúť a objavovali sa na nej nové indie skupiny ako "Beruriers Noirs" a "Garçons Bouchers".
Mnoho nových skupín hrávalo koncerty v baroch, v squatoch a v opustených továrňach pre publikum mladých tínedžerov, ktorí boli posadnutí predstavou vzdialiť sa mainstreamu.. Aj Manu Chao sa začal podieľať na novom alternatívnom živote. Vystupoval tiež v typickom indie rockovom outfite známom ako "Los Carayos".
Mano Negra.
V r. 1987 sformoval Chao skupinu nazvanú Mano Negra. Išlo o mnohonárodnú žánrovo nezaradenú skupinu, ktorá mala hlavný vplyv na alternatívnu rockovú scénu. 
Diskografia.
S Mano Negra
Sólová
Referencie.
Pozerám videá a vidím Brazíliu? Aké Francúzsko?

</doc>
<doc id="297059" url="https://sk.wikipedia.org/wiki?curid=297059" title="Microsoft SQL Server">
Microsoft SQL Server

Microsoft SQL Server je relačný databázový systém (anglicky relational model database server) programovaný firmou Microsoft. Jeho hlavné dotazovacie jazyky sú T-SQL a ANSI SQL.

</doc>
<doc id="297060" url="https://sk.wikipedia.org/wiki?curid=297060" title="Karol X. (Francúzsko)">
Karol X. (Francúzsko)

Karol X. (* 9. október 1757, Versailles, Francúzsko – † 6. november 1836, Gorica, Taliansko) bol francúzsky kráľ z rodu Bourbonovcov vládnuci v rokoch 18241830.
Životopis.
Jeho otcom bol dauphin Ľudovít Ferdinand, syn kráľa Ľudovíta XV, matkou Mária Jozefa Saská. Mal niekoľko súrodencov, medzi nimi aj starších bratov Ľudovíta XVI. (popraveného počas Francúzskej revolúcie) a Ľudovíta XVIII.
Pôvodne mal titul Karol, vojvoda z Artois. Od počiatku Francúzskej revolúcie (1789) patril k jej odporcom a emigrantom a usiloval sa o znovunastolenie vlády Bourbonovcov. Po opätovnom nastolení vlády Bourbonovcov (1815) sa vrátil do Francúzska, kde nastúpil na trón v roku 1824 po smrti svojho vládnuceho brata Ľudovíta XVIII. Viedol vládu opierajúc sa o klérus. Obmedzil slobodu tlače a volebné práva a to ho stálo trón po júlovej revolúcii v roku 1830.
Po strate trónu cestoval a žil v exile aj s rodinou a manželkou Máriou Teréziou Savojskou. Bol posledným panovníkom z hlavnej rodovej vetvy rodu Bourbonovcov. Júlová revolúcia vyniesla na trón Ľudovíta Filipa Orleánskeho z mladšej rodovej vetvy Bourbonovcov.

</doc>
<doc id="297062" url="https://sk.wikipedia.org/wiki?curid=297062" title="Univerzitná nemocnica">
Univerzitná nemocnica

Univerzitná nemocnica alebo (v Bratislave a Košiciach len do júna 2010) fakultná nemocnica je nemocnica, ktorá sa podieľa aj na príprave na zdravotnícke povolania, na výučbe a ďalšom vzdelávaní zdravotníckych pracovníkov a preto spolupracuje s príslušnou univerzitou/univerzitami, resp. ich fakultami. 
Na Slovensku existujú tri, Univerzitná nemocnica Bratislava (zahŕňajúca viacero nemocníc), Univerzitná nemocnica Louisa Pasteura Košice a Univerzitná nemocnica Martin. Okrem nich sa zdravotnícky personál pripravuje aj v špecializovaných národných ústavoch (napr. Národný ústav detských chorôb, Národný onkologický ústav).
Od júna 2010 platí na Slovensku právna úprava, kedy podľa paragrafu 7 Zákona č. 578/2004 v znení neskorších predpisov označenie "fakultná nemocnica" môže používať zariadenie, ktoré má uzatvorenú zmluvu s vysokou školou a uskutočňuje výučbu zdravotníkov vo vysokoškolských nelekárskych odboroch a označenie "univerzitná nemocnica" môže mať zariadenie vtedy, ak má uzatvorenú zmluvu s univerzitnou vysokou školou a uskutočňuje výučbu lekárov.
Kategóriu fakultnej nemocnice spĺňajú nemocnice v Banskej Bystrici, Nitre, Nových Zámkoch, Prešove, Ružomberku, Trenčíne, Trnave a Žiline, ako aj špecializované detské nemocnice v Bratislave a Košiciach.

</doc>
<doc id="297065" url="https://sk.wikipedia.org/wiki?curid=297065" title="Sojuz 32">
Sojuz 32

Sojuz 32 () bol sovietsky pilotovaný kozmický let v rámci programu Sojuz. Sojuz 32 vyštartoval 25. februára 1979 z kozmodrómu Bajkonur k stanici Saľut 6. Celkovo išlo o ôsmu misiu k stanici a siedmu s úspešným spojením. Veliteľom lode bol Vladimir Ľachov a palubným inžinierom bol Valerij Riumin. Vo vesmíre strávili 175 dní, čím vytvorili nový rekord.
Priebeh letu.
Štart.
Loď odštartovala 25. februára 1979 odpoludnia z kozmodrómu Bajkonur pomocou rakety Sojuz-U. Štart sa vydaril, loď sa dostala na orbitu 193 – 250 km, bez problémov fungoval i zapnutý systém automatického približovania. K pevnému pripojeniu k stanici došlo 26. februára 1979 a ten istý deň obaja kozmonauti prešli do Saľutu, ktorý bol na obežnej dráhu už jeden a pol roku.
Návštevy.
Počas svojho pobytu stála posádka prijala tri zásobovacie lode typu Progress a ďalšiu Sojuz 34 (tentoraz bezpilotnú).
Práce na stanici.
V dobe ich príletu bola stanica tri mesiace prázdná. Obaja kozmonauti ju postupne uviedli do pracovného režimu a zároveň vypli časť prevádzkových systémov svojej lodi, s ktorou prileteli. Zahájili obvyklý pracovní deň od 6 do 21 hodín na pripravených experimentoch. Využili svoju loď 1. marca k navedeniu celého komplexu na vyššiu obežnú dráhu, pretože pod vplyvom príťažlivosti klesal. Zároveň bola upravená dráha na 308 – 338 km s periódou 91 minút.
Sojuz 32 pristál.
Pôvodná loď Sojuz 32 prekročila projektovanú dobu možného zotrvania vo vesmíre (90 dní). Preto sa odpojila 13. júna 1979 a mäkko pristála bez posádky na území Kazachstanu. V jej útrobách boli na Zem k vedeckému skúmaniu odvezené rôzne materiály z experimentov kozmonautov.
Posádka.
Odštartovala:

</doc>
<doc id="297072" url="https://sk.wikipedia.org/wiki?curid=297072" title="Filipínčina">
Filipínčina

Filipínčina je jedným z dvoch úradných jazykov Filipín (druhým je angličtina), založený na jazyku Tagalog s prímesou slov pochádzajúcich z iných filipínskych jazykov. Patrí do západnej vetvy rodiny malajsko-polynézskych jazykov. Je materinským jazykom značnej časti obyvateľov centrálnych regiónov Filipín, ako materinský jazyk ho používa približne 25 miliónov ľudí.
Vzorový text.
Všeobecná deklarácia ľudských práv.
filipínsky.
Ang lahat ng tao'y isinilang na malaya at pantay-pantay sa karangalan at mga karapatan. Sila'y pinagkalooban ng katwiran at budhi at dapat magpalagayan ang isa't isa sa diwa ng pagkakapatiran.
slovensky.
Všetci ľudia sa rodia slobodní a sebe rovní , čo sa týka ich dostojnosti a práv. Sú obdarení rozumom a majú navzájom jednať v bratskom duchu.

</doc>
<doc id="297075" url="https://sk.wikipedia.org/wiki?curid=297075" title="Dzs">
Dzs

Dzs je trigraf vyskytujúci sa v maďarskom jazyku. Je ôsmym pímenom maďarskej abecedy. Vyslovuje sa ako slovenské "dž", napr.: dzsungel [džungla]. Nepatrí medzi časté znaky v maďarčine, no je jediným trigrafom v tomto jazyku.

</doc>
<doc id="297080" url="https://sk.wikipedia.org/wiki?curid=297080" title="Ariel (meno)">
Ariel (meno)

Ariel je krstné starozákonné meno hebrejského pôvodu. Pochádza zo slova "Ariél" s významom Boží lev, alebo Boží oheň. Používa sa ako mužské, ale aj ženské meno.

</doc>
<doc id="297083" url="https://sk.wikipedia.org/wiki?curid=297083" title="Thomas Anders">
Thomas Anders

Thomas Anders, vlastným menom Bernd Weidung, (* 1. marec 1963, Münstermaifeld) je nemecký spevák populárnej hudby, producent, skladateľ a moderátor, člen skupiny Modern Talking.
Thomas prejavoval už v detstve náklonnosť k hudbe, vystupoval ako 7 ročný talentovaný spevák. Neskôr spieval v diskotékach a kluboch, študoval hudbu na gymnáziu v Koblenzi. V roku 1979 vyhral súťaž pre začínajúcich umelcov so skladbou "Judy". Táto skladba ani ďalšie projekty mu však nestačili na výraznejšie presadenie sa na popovej scéne. Napriek tomu podpísal zmluvu s hudobným vydavateľstvom a v roku 1983 sa stretol so skladateľom Dieterom Bohlenom, ktorého veľmi zaujal Thomasov zamatový hlas a zložil pre neho singel Was Macht Das Schon. 
Onedlho začali produkovať skladby v angličtine a vlastne vytvorili populárne duo Modern Talking. Tento projekt oboch katapultoval na vrchol slávy a v polovici osemdesiatych rokov dlhodobo okupovali vrcholné priečky hitparád po celom svete, najmä však v Európe . Nasledovala hviezdna kariéra, ktorá zanechala stopu svojim štýlom na svetovej scéne populárnej hudby aj počtom predaných albumov. Podľa dostupných zdrojov Modern Talking sa stali (po Beatles a ABBA), treťou najpredávanejšou skupinou populárnej hudby na svete.
Thomas sa prvýkrát oženil v roku 1985 s Norou Balling, ktorá mala na neho i jeho kariéru veľký vplyv. Mala dokonca výrazný podiel na nezhodách medzi Dieterom Bohlenom a Thomasom a vlastne svojím správaním ukončila pôsobenie Modern Talking v časoch najväčšej slávy. Po niekoľkých rokoch si Thomas a Nora prestali rozumieť a ich ukončenie spolužitia v roku 1998 bolo zase posledným impulzom na úspešný comeback Modern Talking. Thomasa a Noru rozviedli vo februári 1999. Dlho však slobodný nezostal. V júli 2000 sa oženil po dvojročnej známosti s Claudiou Hess (nar. 1972). 27. júna 2002 sa im narodil syn Alexander Mick, jediný Thomasov potomok.
Po vydaní šiestich úspešných albumov sa po osobných nezhodách duo Modern Talking v roku 1987 rozišlo a obaja umelci sa vydali na sólovú dráhu. Thomas žil niekoľko rokov v USA odkiaľ sa však vrátil späť do Nemecka. V nasledujúcich rokoch vydal šesť albumov, z toho jeden naspievaný v španielčine ("Barcos de Cristal"). V roku 1994 sa zrodila myšlienka na znovuvzkriesenie Modern Talking, trvalo však ďalšie štyri roky než prišiel fanúšikmi vytúžený návrat, ktorý bol znovu úspešný, ale po piatich rokoch a vydaní ďalších šiestich albumov si (definitívne) povedali „končíme“.
Thomas vydal ďalšie albumy. Okrem toho mu vyšlo viacero singlov – duet so Sandrou The Night Is Still Young, s poľskou speváčkou Kasia Nova Forever In Dream, s Kamaliyou No Ordinary Love... Každoročne pripravuje stretnutia so svojimi fanúšikmi v nemeckom meste Koblenz, kde trvalo žije a venuje sa charitatívnej činnosti, pomáha najmä deťom z chudobných rodín.
Thomas okrem popovej hudby je aj interpretom jazzového či soulového smeru (albumy Souled, Live Concert a Songs Forever). V roku 2010 vydal disco album pod názvom "Strong" a v júni 2011 vyšlo album TWO so singlom Gigolo. Na tomto albume Thomas spolupracoval s nemeckým hudobníkom Uwe Fahrenkrogom, muzikantom a producentom Neny. Obaja teda vystupujú v tomto projekte ako duo Anders-Fahrenkrog. 5. januára 2013 mal Thomas koncert v Bratislave so svojou skupinou Modern Talking Band, 27. mája 2016 vydal Thomas Anders album History s vynovenými hitmi Modern Talking i novými skladbami. V apríli 2017 vyšiel nový album Pures Leben, ktorý je po 34 rokoch naspievaný v rodnom nemeckom jazyku. Thomas sa týmto krokom chcel viac priblížiť fanúšikom najmä v rodnom Nemecku. Rytmická tanečná hudba s nenáročnými textami zaujala a 19.októbra 2018 viedla k vydaniu ďalšieho albumu v nemčine Ewig Mit Dir s duetom s rakúskym spevákom Florianom Silbereisenom Sie sagte doch sie liebt mich.

</doc>
<doc id="297086" url="https://sk.wikipedia.org/wiki?curid=297086" title="Sofia (meno)">
Sofia (meno)

Sofia je krstné ženské meno, gréckeho pôvodu. Vzhľadom na to, že sa tak nazývala aj najveľkolepejšia katedrála na svete Hagia Sofia v Carihrade, meno sa veľmi rýchlo rozšírilo medzi východnými pravoslávnymi Slovanmi. V stredoveku sa však už meno dostalo aj na západ. Na Slovensku oslavuje meniny 15. mája, spolu so slovenským ekvivalentom mena, Žofiou.
Meno Sofia bolo v roku 2019 najviac používaným menom pre novonarodené dievčatá, bolo použité 762 krát. 
Alternatívy mena.
Žofia, Sofia, Sophie 

</doc>
<doc id="297095" url="https://sk.wikipedia.org/wiki?curid=297095" title="Základná škola (Košice, Kežmarská 30)">
Základná škola (Košice, Kežmarská 30)

Základná škola, Kežmarská 30, Košice je základná škola v Košiciach, mestskej časti Západ.
Budova školy je spojená školskou jedálňou so základnou školou Kežmarská 28. Rozdiel medzi školami je, že ZŠ Kežmarská 28 je zameraná na výučbu cudzích jazykov a ZŠ Kežmarská 30 na vyučovanie prírodovedných predmetov s dôrazom na informatiku, matematiku a cudzie jazyky.
História.
Škola bola založená 4. september 1967. V roku 1975 sa škola ako druhá v Košiciach etablovala na školu s rozšíreným vyučovaním matematiky a prírodovedných predmetov. V rokoch 1975 – 1996 smala škola v každom ročníku II. stupňa vytvorenú jednu takzvanú "“matematickú”" triedu. Od roku 1996 boli vytvorené dve matematické triedy na každý ročník. V roku 1985 bola na škole zriadená špeciálna učebňa na vyučovanie matematiky a prírodovedných predmetov.
V súvislosti so školskou reformou boli matematické triedy premenované na triedy interaktívne. Cieľom vzdelávania v týchto triedach je motivovať a viesť žiakov k samostatnosti, tvorivosti, inovatívnosti. K dosiahnutiu spomínaného cieľa pomáha aj realizovanie projektu "Od tabuľky s griflíkom k tabletu". Školský vzdelávací program obsahuje rozšírené vyučovanie cudzieho jazyka, tanečnú prípravu a streľbu zo vzduchovky. Škola realizuje kompletnú elektronickú agendu prostredníctvom EduPage.

</doc>
<doc id="297097" url="https://sk.wikipedia.org/wiki?curid=297097" title="ATR 72">
ATR 72

ATR 72 je dvojmotorové turbovrtuľové dopravné lietadlo určené pre kratšie regionálne trate. Je výrobkom taliansko-francúzskej spoločnosti Aerei di Trasporto Regionale (Avions de Transport Régional, ATR).
Vývoj ATR 72 bol oznámený na parížskej leteckej prehliadke v roku 1985 a výroba začala v januári 1986. ATR 72 je zväčšenou verziou ATR 42. Odlišuje sa od nej silnejšími motormi, väčšou kapacitou palivových nádrží a väčšími rozmermi.
Verzie.
Lietadlo existuje v niekoľkých verziách. "ATR 72-200" bol štandardnou verziou, "ATR 72-210" sa odlišovalo iba silnejšími motormi.
"ATR 72-500" výrazne modernizovaná verzia z konca 90. rokov. Odlišuje sa od predchádzajúcich modelov silnejšími motormi PW-127F so šesťlistými vrtuľami Hamilton Sundstrand.
Zaujímavosti.
Medzi letecké spoločnosti, ktoré používali lietadlá ATR 72 patrila aj slovenská letecká spoločnosť Danube Wings. Danube Wings používajú typ ATR 72-202 (OM-VRA, OM-VRB, OM-VRC, OM-VRD). Lietadlá typu ATR 72-202 používali aj České aerolinie v počte štyroch kusov (OK-XFA, OK-XFB, OK-XFC, OK-XFD). ČSA svoje lietadlá typu ATR 72 vyradili v júni 2011.

</doc>
<doc id="297102" url="https://sk.wikipedia.org/wiki?curid=297102" title="Obdobie Heian">
Obdobie Heian

Obdobie Heian (iné názvy: obdobie heian, heianské obdobie, éra Heian, heian, Heian; ) je historické obdobie Japonska, ktoré je vymedzené rokmi 794 až 1185 po Kr. Predchádzalo mu obdobie Nara (710 až 794 po Kr.) a nasledovalo po ňom obdobie Kamakura. Obdobie Heian je nazvané po hlavnom meste, ktorým sa v roku 794 po Kr. stalo Heian-kjó (dnešné Kjóto). V priebehu obdobia Heian začal postupne upadať kultúrny vplyv Číny na podobu japonskej kultúry, aj napriek tomu, že ešte v roku 838 bolo k čínskemu cisárskemu dvoru vyslané japonské diplomatické posolstvo. Príčinou poklesu čínskeho kultúrneho a politického vplyvu bol postupný nárast japonského národného povedomia, kultúrneho patriotizmu a postupné 'pojapončenie' inštitúcií prevzatých z Číny odohrávajúce sa v tomto období. Po roku 894 už japonskí cisári nevyslali žiadne ďalšie diplomatické posolstvo a vzájomné diplomatické, ale aj obchodné vzťahy Číny a Japonska sa obmedzili na minimum. V oficiálnom zdôvodnení japonského cisárskeho dvora sa hovorí o úpadku „úpadku čínskej civilizácie“.
Politické dejiny.
V tomto období začala vo väčšej miere prechádzať voľná pôda zo štátneho vlastníctva do súkromného vlastníctva provinčných veľmožov, či chrámových inštitúcií. Za účelom získania rôznych daňových a správnych výhod sa v priebehu 8. storočia začali roztrieštené súkromné roľnícke hospodárstva zlučovať do väčších celkov pod patronátom mocných regionálnych rodov. Takto vzniknuté veľko-hospodárstva sa nazývali šóen a na ich čele mohol stáť aj vplyvný dvorný aristokrat, ale vo väčšine prípadov však príslušníci z radov provinčnej šlachty. Došlo teda k decentralizácií štátnej moci a mnohé pôvodne výberové štátne inštitúcie získali podobu ustálenej rodovej funkcie, ktorá sa dedila z otca na syna. 
Jedným z týchto rodov bol rod Fudžiwara, ktorý v 9. storočí získal premyslenou politikou systematických sobášov svojich dcér s mužskými členmi cisárskeho rodu a zhromažďovaním obrovského pozemkového vlastníctva takmer úplnú kontrolu nad cisárstvom. Hlava rodu Jošifusa dosadil v roku 858 n. l. na trón svojho vnuka Seiwa. Pretože nový cisár mal iba sedem rokov, nechal sa Jošifusa menovať cisárskym regentom (seššó). Fujuwara no Motocune sa stal regentom podobným spôsobom. Vytvoril dokonca novú správnu funkciu regent kampaku, v dobe keď sa stal regentom už dospelého cisára Kókó, ktorý nastúpil na trón v roku 884 po Kr. Spod vplyvu rodu Fudžiwarov sa cisársky dvor vymanil až v roku 1072, keď s rodom Fudživarov nespriaznený cisár Gosandžó abdikoval v prospech svojho syna Širakawu. Cisár Gosadžó chcel zo zákulisia riadiť vládu svojho syna, ale pol roka po svojej abdikácii zomrel. Základy nového systému tak plne rozvinul až jeho syn Širakawa. Ako tridsaťštyriročný v roku 1086 abdikoval v prospech svojho syna Horikawu a odišiel do kláštora, odkiaľ však naďalej z ústrania ovplyvňoval vládu svojho syna. Táto forma nepriamej vlády sa nazývala insei a pokračovala zhruba ďalšie storočie aj napriek tomu, že rod Fudžiwara i naďalej súperil s cisárskym rodom o vládnúcu moc.
Tento zápas o vplyv a podobu vlády insei nakoniec viedol k vážnemu oslabeniu moci cisárskeho dvora a k moci sa postupne dostali silné vojenské klany sídliace v provinciách, ktoré mali k dispozícii vlastné ozbrojené družiny. V čase nepokojov, keď cisársky dvor negarantoval právo a poriadok v krajine, poskytoval systém súkromných feudálnych domén šóen obyvateľstvu krajiny potrebnú ochranu pred lúpežníctom a v pobrežných oblastiach krajiny aj pred pirátmi z oblastí Vnútorného mora. Jeden takýto klan, rod Minamoto sídliaci vo východnej časti Japonska, sa od roku 1031 dostal do nepretržitého konfliktu s rodom Taira. Rody Minamotov a Taira sa následne snažili celý zvyšok 11. a prvú polovicu 12. storočia získať priazeň cisárskeho dvora a mocného rodu Fudžiwarov.
V roku 1156 po smrti cisára Gotoby si nárokovali cisársky trón jeho dvaja synovia. Jedného zo synov podporoval rod Minamoto a druhého rod Taira. Nepriateľstvo medzi rodom Taira a Minamoto prebiehalo už dlhšie obdobie a spor Gotobových synov o nástupníctvo iba ešte viac vyhrotil vzájomnú rivalitu. Rod Taira v priebehu bojov (Nepokoje éry Hógen, Nepokoje éry Heidži) získal vedúce postavenie, keď sa mu podarilo poraziť vojská rodu Minamotovcov. Príslušníci rodu Minamotovcov boli zavraždený a najmladší členovia rodu Minamoto, ktorý boli ušetrený, utiekli do vyhnanstva. Hlava víťazného rodu Taira no Kijomori vydal svoju dcéru za cisára a v roku 1180 dokonca dosadil na trón svojho vnuka Antoku. Kijomoriho despotický spôsob vlády, porušovanie starých zvykových obyčajov postupne oslabilo spojenectvo a puto vernosti s ostatnými vojenskými rodmi, dvornou šľachtou a budhistickými náboženskými skupinami. Dosadenie cisára Antoku proti zvykom tradičného práva a úvahy o premiestnený hlavného mesta do bezvýznamnej rybárskej osady Fukuhara, ktorá bola rodovým sídlom Tairovcov, avšak bez ohľadu na mienku dvora, šľachty a obyvateľstva krajiny onedlho viedlo k veľkému povstaniu proti Kijomorimu. Do jeho čela sa postavil Minamoto no Jorimoto, člen rodu Minamoto, ktorý po násilnom vyvraždení členov svojej rodiny žil vo vyhnanstve na polostrove Izu. Spolu so svojim bratom Jošicunom dobyl Heian-kjó, vyhnal klan Tairov a definitívne ich porazil v roku 1185 v bitke pri Dannoury. Touto bitkou skončilo obdobie Heian.
Kultúra.
Z dobových diel je cítiť atmosféru rozkladu a nadchádzajúcej katastrofy, preto sa dvorská kultúra zamerala na vnímanie krás každodenna a prírody. Prchavá prírodná krása reprezentovaná rozkvitnutými sakurami počas jari, odrazom slnečných lúčov od jarného snehu, alebo osamelým spevom vtáka v lese sa stala častým námetom poézie a výtvarného umenia obdobia Heian V hlavnom meste dvorania vďaka príjmom z vidieckych statkov žili v neustálom prepychu. Dvorná šľachta sa oddelila od obyčajného ľudu vycibrenou etiketou a zložitými rituálmi správania a obliekania. Kľúčom k úspechu v dvornej politike pre obidve pohlavia bol krásny rukopis, elegantný odev a schopnosť skladať básne či hudbu. Praktické schopnosti, ako je napríklad bojová zručnosť, neprinášali veľkú prestíž. Umenie a literatúra - písaná spočiatku v čínštine, neskôr v japončine prekvitali. Dôležitú úlohu hrali krásno a dojem. Vzniká zenové umenie čajového obradu a aranžovanie kvetín (ikebana), na jar sa začína oslavovať sviatok Hanami - pozorovanie kvetov sakury. Japonská spoločnosť sa sústredila na rozvoj domácich prvkov a tradícií aj keď prevzaté prvky úplne neopustila.
Zavedenie foneticky písaného písma, hiragany a katakany, ktoré sa vyvinulo z prevzatého čínskeho písma. Toto zjednodušenie viedlo k rozvoju literatúry. Vznikla Zbierka starých a nových básní (Kokinšú), písali aj dvorné dámy, z nich najznámejšia je Murasaki Šikibu, autorka diela Príbeh princa Gendžiho (Gendži Monogatari). Ďalšími dielami sú "Dôverné zošity pani Sei Šónagon" (Sei Šónagon no makura no sóši). Ku koncu obdobia Heian sa objavil ďalší literárny žáner a to romanticky ladené príbehy z obdobia vplyvu Fudžiwarov na cisársky dvor. Obdobie medzi rokmi 889 až 1092 n.l. popisuje "Rozprávanie o skvelých časoch" (Eiga monogatari) a obdobie medzi rokmi 850 až 1025 dielo "Veľké zrkadlo" (Ókagami).
V období Heian pokračoval rozkvet budhizmu v Japonsku, pričom sa budhizmus miešal s pôvodnými japonskými náboženskými predstavami a vyvinul sa tu podobne ako v iných ázijských krajinách, kde sa rozšíril, do špecifickej podoby. Budhizmus v období Heian bol charakterizovaný dominantným vplyvom dvoch budhistických náboženských smerov - sekty Tendai a viac mysticky a ezotericky zameranej sekty Šingon. Hnutie Tendai získalo výraznú priazeň cisárskej rodiny a väčšiny dvoranov. Hnutie Šingon predovšetkým stúpencov z radov šľachty v provinciách. Väčšina obyvateľstva krajiny, však zostala k obom hnutiam vlažná, pretože Tendai svojimi komplikovanými náboženskými rituálmi a dôrazom na písomnú a ústnu vzdelanosť a Šingon svojim mysticizmom a ezoterikou znemožňovali obyčajnému človeku úplne prijať a pochopiť ich zmysel. Hnutie Tendai založil mních Saicho, ktorý sa počas pobytu v Číne zoznámil s tamojším vývojom budhizmu, inšpiroval sa predovšetkým Tiantai budhizmom. Roku 805 sa vrátil do Japonska a začal šíriť svoje myšlienky. Saichovo učenie síce vychádzalo z učenia Tiantai budhizmu, ale Tendai bol poznamenaný aj vplyvmi, ktoré naňho mal zen budhizmus,esoterická škola Mikkjó (密教) a vinajanové zásady. Tendai je známe predovšetkým tým, že úlohu ústredného náboženského textu predstavuje Lotusová sútra.
Školu Šingon založil mních Kúkai po návrate z Číny, kde študoval tamojšie mystické a ezoterické náuky budhizmu. Ústrednou postavou školy Šingon je buddha Vairóčana, ktorý teší podobnej úcte ako Lotusová sútra v hnutí Tendai.

</doc>
<doc id="297104" url="https://sk.wikipedia.org/wiki?curid=297104" title="Stredná odborná škola strojnícka (Považská Bystrica)">
Stredná odborná škola strojnícka (Považská Bystrica)

Stredná odborná škola strojnícka (SOŠs) Považská Bystrica - pokračovateľom úspešného Stredného odborného učilišťa strojárskeho v Považskej Bystrici
Základné informácie.
Riaditeľ(ka):
Súčasnosť.
V školskom roku 2009/2010 sú otvorené nasledovné 

</doc>
<doc id="297105" url="https://sk.wikipedia.org/wiki?curid=297105" title="Karol X.">
Karol X.

Karol X. môže byť:

</doc>
<doc id="297107" url="https://sk.wikipedia.org/wiki?curid=297107" title="Stredná odborná škola strojnícka">
Stredná odborná škola strojnícka

Stredná odborná škola strojnícka môže byť:

</doc>
<doc id="297108" url="https://sk.wikipedia.org/wiki?curid=297108" title="SOŠ strojnícka">
SOŠ strojnícka



</doc>
<doc id="297109" url="https://sk.wikipedia.org/wiki?curid=297109" title="Thea bohea">
Thea bohea



</doc>
<doc id="297110" url="https://sk.wikipedia.org/wiki?curid=297110" title="Thea sinensis">
Thea sinensis



</doc>
<doc id="297111" url="https://sk.wikipedia.org/wiki?curid=297111" title="Thea viridis">
Thea viridis



</doc>
<doc id="297113" url="https://sk.wikipedia.org/wiki?curid=297113" title="Salto del Ángel">
Salto del Ángel



</doc>
<doc id="297114" url="https://sk.wikipedia.org/wiki?curid=297114" title="Univerzitná nemocnica Bratislava">
Univerzitná nemocnica Bratislava

Univerzitná nemocnica Bratislava (skr. UNB; do 30. júna 2010 Fakultná nemocnica s poliklinikou Bratislava – skr. FNsP Bratislava) je univerzitná nemocnica v Bratislave. Jej sídlo je v Nemocnici Ružinov, združuje spolu päť samostatných nemocníc v rôznych mestských častiach Bratislavy.
Zahŕňa tieto nemocnice:
De iure je pokračovateľom "Fakultnej nemocnice s poliklinikou Ružinov" (do júna 2003 "Nemocnica s poliklinikou Ružinov"), ktorá 1. januára 2005 dostala názov "Fakultná nemocnica s poliklinikou Bratislava", a ktorej boli súčasne pričlenené iné nemocnice. De facto teda vznikla k 1. januáru 2005 zlúčením nasledujúcich nemocníc:

</doc>
<doc id="297115" url="https://sk.wikipedia.org/wiki?curid=297115" title="Fakultná nemocnica s poliklinikou akademika Ladislava Dérera">
Fakultná nemocnica s poliklinikou akademika Ladislava Dérera



</doc>
<doc id="297116" url="https://sk.wikipedia.org/wiki?curid=297116" title="Nemocnica svätého Cyrila a Metoda">
Nemocnica svätého Cyrila a Metoda



</doc>
<doc id="297120" url="https://sk.wikipedia.org/wiki?curid=297120" title="Fakultná nemocnica s poliklinikou Louisa Pasteura v Košiciach">
Fakultná nemocnica s poliklinikou Louisa Pasteura v Košiciach



</doc>
<doc id="297122" url="https://sk.wikipedia.org/wiki?curid=297122" title="Zimné olympijské hry 2018">
Zimné olympijské hry 2018

Zimné olympijské hry 2018, oficiálne nazvané ako XXIII. zimné olympijské hry (po francúzsky: "Les XXIIIes Jeux olympiques d'hiver," po kórejsky: 제23회 동계 올림픽, "Je-isipsamhoe Donggye Ollimpik") a taktiež známe ako PyeongChang 2018, boli medzinárodné multi-športové udalosti, ktoré sa konali od 9. do 25. februára 2018 v Pchjongčchangu v Južnej Kórei.
Zoznam športov.
Počas XXIII. Zimných olympijských hier sa súťažilo v 15 zimných športoch v 102 disciplínach:
Kalendár.
Nasledujúci kalendár zobrazuje časové rozdelenie športových disciplín na ZOH 2018. Modré podfarbenie pri športe v daný deň znamená, že v disciplíne sa súťažilo, ale neuskutočnila sa žiadna finálová disciplína. Žlté podfarbenie značí finálové zápolenie v daný deň. Ružové podfarbenie značí exhibičné, nesúťažné predstavenie. Číslo udáva počet finálových disciplín.
Otvárací ceremoniál.
Na otváracom ceremoniáli pochodovali športovci Severnej a Južnej Kórey spolu. Slovenskou vlajkonosičkou bola lyžiarka Veronika Velez-Zuzulová. Olympijský oheň zapálila krasokorčuliarka Kim Ju-na.Na ZOH 2018 sú aj výpravy z krajín: Andorra, Bermudy, Eritrea, Ghana, India, Keňa, Madagaskar, Monako, San Maríno, Tonga a mnohé daľšie exotické krajiny.

</doc>
<doc id="297123" url="https://sk.wikipedia.org/wiki?curid=297123" title="Rudolf Bruner-Dvořák">
Rudolf Bruner-Dvořák

Rudolf Bruner-Dvořák (* 2. júl 1864 Přelouč† 30. október 1921 Praha) bol český fotograf, zakladateľ žurnalistickej fotografie a priekopník fotografickej reportáže v Česku.
Stručný životopis.
Rudolf Bruner-Dvořák bol zakladateľ reportážnej fotografie a na prelome storočí najvýznamnejšia osobnosť fotografie v Česku. V roku 1887 získal potvrdenie, že je schopný samostatného podnikania „vo všetkých spôsoboch“ fotografie a v Přelouči si založil portrétny ateliér. Rutinná ateliérová práca mu však neposkytovala príliš uspokojenia. Začal sa špecializovať na „spravodajskú fotografiu“ a presťahoval sa do Prahy.
Najväčším zvratom kariéry bola Jubilejná výstava, konaná počas roku 1891. Jeho snímky sa prvýkrát objavili vo výstavnom "denníku Praha". Tieto súbory snímok s gradovaním deja sa označujú za prvú skutočnú fotografickú reportáž v Čechách. V roku [1891 mu bolo schválené používanie titulu "„Momentný fotograf Jeho císárskej a kráľovskej Výsosti Najosvietenejšieho pána arcivojvodu Františka Ferdinanda Rakúskeho z Este“". Vďaka vzťahu s budúcim cisárom fotografoval jeho rodinu aj vo vyslovene rodinných situáciách (zámky, panstvo, manévre, hony, návštevy panovníka). Zaujímal sa ale aj o udalosti od katastrof po športové akcie. V období 19041910 patril medzi kmeňových autorov najvýznamnejšieho obrazového časopisu v češtine, Českého světa. Roky 19071910 sú považované za vrchol fotografickej aktivity. Vďaka svojmu vybaveniu sa stal oveľa všestrannejším fotografom, čo viedlo k väčšej tematickej pestrosti, prehĺbeniu techniky a štýlu práce. Nasledovali tematické snímky z Bosny a Srbska. Ďalším novým tematickým okruhom, ktorý súvisel s technickou dokonalosťou a zvládnutím fotografického problému, bolo fotografovanie interiérov tovární.
Po roku 1910 sa fotografovaniu venoval menej než predtým. O jeho fotografickej činnosti počas vojny niet správ. Vojna a povojnové usporiadanie pomerov do určitej miery urýchlili jeho koniec. Starnúci fotograf sa ako zemský vlastenec cítil sklamane. 
Dňa 30. októbra 1921 zomrel vo veku 57 rokov v ústraní a zabudnutý.
Podrobný životopis a dielo.
Rudolf Bruner-Dvořák sa pôvodne menoval Rudolf Bruner. Z vlasteneckých dôvodov si však zmenil meno na Rudolf Bruner-Dvořák. Pochádzal z rodiny krajčíra. Mal jedenásť súrodencov. Rodina sa do určitej miery vymykala bežným spoločenským konvenciám tej doby. Otec v rodine pestoval silný zmysel pre vzájomnú výpomoc a zodpovednosť každého jej člena k celku. Všetci súrodenci žili bez životných partnerov pospolu ako „veľká rodina“ až do konca ich životov. Rudolf Bruner-Dvořák mal fyzický handicap. V sedemnástich rokoch spadol zo stromu, zlomil si lopatku a to ho na trvalo poznamenalo. Zranená lopatka mu vytvorila hrb. Nikdy ho ale nesprevádzali kvôli jeho zjavu komplexy.
Po vyučení u vychýreného mníchovského fotografa Carla Teufela, od ktorého v roku 1887 získal potvrdenie, že je schopný samostatného podnikania „vo všetkých spôsoboch“ fotografie, si v Přelouči založil portrétny ateliér. Rutinná ateliérová práca mu však neposkytovala príliš uspokojenie. Začal sa sústreďovať na „spravodajskú fotografiu“. To bolo odvážne, pretože to predpokladalo spoluprácu s časopismi a novinami, kam fotografie iba začínali prenikať. Celá rodina bola Rudolfovi oporou a kvôli fotografovaniu sa presťahovali do Prahy. Z tohoto obdobia je dochovaných oveľa viac fotografií, než z Přelouča.
Na rozdiel od väčšiny ostatných kolegov sa začal špecializovať na zákazky mimo ateliér. Najväčším zvratom kariéry bola Jubilejná výstava, konaná počas roku 1891. Jeho snímky sa po prvýkrát objavili vo výstavnom denníku Praha a svojim spôsobom sa jednalo o senzáciu, lebo zachytil nehodu balóna Kysibelka. Od tej doby sa jeho fotografie na stránkach časopisu objavovali pravidelne. Na Jubilejnej výstave asi najviac Rudolfa fascinovali balónové lety. Súbor ich snímok s vygradovaním deja sa označuje za prvú skutočnú fotografickú reportáž v Čechách. Na výstavisku fotografoval tiež cisára. Postupne sa ku spravodajským snímkam pridávali ďalšie námety napr. cvičenie hasičov, cvičenie športovcov, zábery architektúr, interiéry.
Orientácia na náročnú a finančne riskantnú momentnú fotografiu sa ukázala byť správna a Rudolf Bruner-Dvořák začal byť považovaný za najvýznamnejšieho odborníka v tejto oblasti. 20. decembra 1891 mu bolo schválené používanie titulu "„Momentný fotograf Jeho cisárskej a kráľovskej Výsosti Najosvietenejšieho pána arcivojvodu Františka Ferdinanda Rakúskeho z Este“". Začal následníka trónu sprevádzať na honoch, pri zábavách v Sv. Moritzi. Fotografoval jeho rodinu aj vo vyslovene rodinných situáciách. Snímky zachytávajúce Ferdinandove deti pri hrách sú prirodzené a nenútené. Podobne nekonvenčne a nestrojene zachytával tiež žartovné situácie pri love alebo hoci aj pri manévroch. Prvorodenú dcéru Ferdinanda d’Este fotografoval už asi 14 dní po narodení. Vďaka vzťahu s budúcim cisárom fotografoval v deväťdesiatych rokoch zámky Ferdinanda d’Este na Konopišti a v Chlume u Třeboně, Rudolfovi Lichtensteinovi exteriéry aj interiéry na Hlubokej. Na panstve Nosticov Rudolf Bruner-Dvořák už v prvej polovici deväťdesiatych rokov fotografoval kone, ktorí sa objavujú ako jedna z hlavných tém po celú dobu jeho fotografickej kariéry.
Rudolf Bruner-Dvořák neasistoval iba pri akciách šľachty a armády. Snímky reprodukované vo Světozore v roku 1893 naznačujú ďalšiu záujmovú sféru. Boli to udalosti od katastrof po športové akcie. Národopisná výstava, ktorá bola celonárodnou akciou, významom porovnateľnou s Jubilejnou výstavou, priviedla Rudolfa k témam života na dedine, ku ktorým sa sa občas vracal i neskôr. K najpozoruhodnejším dokumentom v tomto smere patria zábery rómskej rodiny.
Časopis Český svět bol najvýznamnejší obrazový časopis v češtine pred prvou svetovou vojnou. V rokoch 19041910 patril Rudolf Brunner-Dvořák medzi kmeňových autorov. Do časopisu dodával fotografie z ciest. Roky 19071910 boli vrcholom jeho fotografickej aktivity. Na prelome storočí sa vďaka svojmu vybaveniu stal oveľa všestrannejším fotografom, čo viedlo k väčšej tematickej pestrosti a prehĺbeniu techniky a štýlu jeho práce.
Nasledovali prvé tematické snímky z Bosny a Srbska. Cesty na Balkán ho priviedli k záujmu o fotografovanie všedných motívov z ulice. Bol fascinovaný najmä trhom. Orient ho priviedol k trochu inému štýlu práce než predtým. Mnohokrát fotografoval celkom nenápadne, ako priama súčasť davu. Zachytenie všednosti a každodennosti bolo vtedy v českej fotografii mimoriadnou vecou a našlo by sa skôr u amatérov. Asi žiadny iný autor vtedy nefotografoval v tejto časti Balkánu tak často. Na svojich cestách po Balkáne objavil Plitvické jazerá a predovšetkým sústavu jaskýň Postojna.
Ďalším novým tematickým okruhom, ktorý súvisel s technickou dokonalosťou, s technickým zvládnutím fotografického problému, bolo fotografovanie interiérov tovární.
Po roku 1910 sa fotografovaniu venoval menej než predtým. O jeho fotografickej činnosti za vojny nie sú žiadne správy. Vojna a povojnové usporiadanie pomerov do určitej miery urýchlili jeho koniec. Starnúci fotograf sa ako zemský vlastenec cítil sklamane. Dňa 30. októbra 1921 zomrel vo veku 57 rokov v ústraní a zabudnutý. Žiadne noviny ani fotografická tlač nevenovali správe o skone velikána českej fotografie ani riadok. Nielen preto, že jeho veľkosť nikto v tej dobe nevnímal, ale tiež preto, že bol veľkým fotografom šľachty a predovšetkým osoby, ktorá v tej dobe bola priamo stelesnením c.k. monarchie – Ferdinanda d’Este.
Dedičom fotografického diela a celého závodu sa stal mladší brat Jaroslav Bruner-Dvořák narodený 15. novembra 1881. U Rudolfa sa vyučil fotografom a asistoval pri niektorých zákazkách. Niekedy okolo roku 1905 začal byť poverovaný samostatnou prácou. V roku 1914 sa mu podarilo zaznamenať udalosť celosvetového významu – sarajevský atentát. Jaroslav zomrel 2. apríla 1942 v Prahe. Firma Bruner-Dvořák zanikla.

</doc>
<doc id="297124" url="https://sk.wikipedia.org/wiki?curid=297124" title="Český svět">
Český svět

Český svět bol ilustrovaný fotografický dvojtýždenník, ktorý v rokoch 19041929 patril k spoločenským časopisom. Pred prvou svetovou vojnou to bol najvýznamnejší obrazový časopis v češtine.
Tento magazín prispěl k vývoju reportážnej a novinárskej fotografie. Prispievali do neho okrem Brunera-Dvořáka tiež Vladimír Jindřich Bufka, Bohumil Střemcha a Zikmund Reach.
Rudolf Bruner-Dvořák v rokoch 19041910 patril ku kmeňovým autorom a zverejňoval fotografie zo svojich ciest.

</doc>
<doc id="297129" url="https://sk.wikipedia.org/wiki?curid=297129" title="Herman Van Rompuy">
Herman Van Rompuy

Herman Van Rompuy , narodený ako Herman Achille Van Rompuy (* 31. október 1947, Etterbeek, Belgicko) je belgický politik, člen Kresťanskodemokratickej flámskej strany (CD&amp;V). Od 30. decembra 2008 do 25. novembra 2009 bol ministerským predsedom Belgicka, v tejto funkcii nahradil Yvesa Letermea. V minulosti zastával niekoľko ministerských funkcií, bol napríklad ministrom financií.
19. novembra 2009 bol na mimoriadnom summite Európskej únie v Bruseli zvolený na 2,5-ročné funkčné obdobie do novovzniknutej funkcie, ktorú zaviedla Lisabonská zmluva a ktorej oficiálny názov je stály predseda Európskej rady, neoficiálny názov je "prezident Európskej únie". Funkcie sa ujal 1. decembra 2009 a 30. novembra 2014 ju odovzdal Donaldovi Tuskovi. 
Vo funkcii premiéra Belgicka sa okrem zmierňovania dôsledkov hospodárskej krízy snažil upokojiť napätú situáciu medzi valónskou a flámskou časťou Belgicka. Je zástancom reštriktívnej rozpočtovej politiky, odporcom extrémizmu, zástancom federalistického smerovania Európskej únie a odporcom vstupu Turecka do EÚ.
Okrem rodnej flámčiny hovorí aj po francúzsky a anglicky. Napísal niekoľko kníh o ekonómii a politike a píše básne v štýle japonského haiku. Zúčastňuje sa na zasadaniach Bilderbergskej skupiny.
Zdroj.
 

</doc>
<doc id="297130" url="https://sk.wikipedia.org/wiki?curid=297130" title="Herman Achille Van Rompuy">
Herman Achille Van Rompuy



</doc>
<doc id="297131" url="https://sk.wikipedia.org/wiki?curid=297131" title="Catherine Margaret Ashton">
Catherine Margaret Ashton



</doc>
<doc id="297133" url="https://sk.wikipedia.org/wiki?curid=297133" title="Boeing 727">
Boeing 727

Boeing 727 je stredne veľké, trojmotorové, prúdové dopravné lietadlo s jednou uličkou medzi sedadlami (narrow-body design). Po prvýkrát vzlietol v roku 1963 a po dlhú dobu bol najpopulárnejším prúdovým dopravným lietadlom na svete. Celkom bolo vyrobených 1 831 kusov. O titul najpredávanejšieho prúdového dopravného lietadla na svete prišiel až začiatkom 90. rokov, kedy ho prekonal Boeing 737. V auguste 2008 bolo po celom svete v prevádzke ešte 81 Boeingov 727-100 a 419 Boeingov 727-200.

</doc>
<doc id="297138" url="https://sk.wikipedia.org/wiki?curid=297138" title="Luna Lovegoodová">
Luna Lovegoodová

Luna Lovegoodová je fiktívna postava zo série Harry Potter. Bola študentkou Rokfortskej strednej školy čarodejníckej a bola zaradená do fakulty Bystrohlav. Prvý krát sa vyskytla v knihe Harry Potter a Fénixov rád, piatom diele série.
Mala svetlé vlasy špinavoblonďavej farby, sivé, takmer vždy vypúlené oči, takže vyzerala, ako by bola ustavične prekvapená. Veľmi výrazne sa obliekala a na Rokforte mala povesť čudáčky. Verila v existenciu mnohých nepotvrdených čarovných tvorov a iných javov bizarných ešte aj na čarodejnícky svet a na rozličné neoverené a krajne nepravdepodobné teórie. Pôsobila zasnene až neprítomne, neraz rozprávala mimo kontextu. Dôsledkom toho nemala priateľov, spolužiaci ju šikanovali a dávali jej hanlivú prezývku "Šaluna". Veľmi si preto cenila neskôr nadobudnutú priazeň Harryho a jeho kamarátov.
Výskyt v knihách.
Najradšej nosila náhrdelník z korkových zátok a reďkovkové náušnice (vyrobené z dirigovateľných sliviek). Po celý rok chodievala bosá, lebo jej spolužiaci skrývali topánky a neskôr aj oblečenie.
Nemala súrodencov. Jej mama Pandora Lovegoodová zomrela počas experimentovania s kúzlami, keď mala Luna 9 rokov. Dôsledkom tejto tragédie Luna videla testraly, magické tvory, ktoré uvidia len čarodejníci, ktorí videli niekoho umrieť. Odvtedy ju vychovával iba otec, Xenophilius Lovegood, ktorý vydával časopis "Sršeň" s nedôveryhodnou povesťou. Spolu s ním žila neďaleko obce Vydrí Sv. Dráb, v blízkosti Weasleyovcov. 
Na Rokforte chodila o ročník nižšie ako Harry Potter, do triedy s Ginny Weasleyovou. Bola jednou z mála, ktorí uverili Harryho tvrdeniu, že najtemnejší čarodejník, lord Voldemort, sa vrátil. Cez časopis svojho otca pomohla Harrymu zverejniť pravdu o Voldemortovom návrate. Toto číslo časopisu "Sršeň" malo obrovský úspech a rýchlo sa vypredalo, hoci ani po otvorenej výpovedi Harrymu mnohí neverili. 
V piatej knihe sa pridala k Dumbledorovej armáde a bojovala na Ministerstve mágie. Stala sa jednou z najlepších kamarátok Harryho Pottera a Ginny Weasleyovej. Zúčastnila sa Bitky o Oddelenie záhad Ministerstva mágie. V šiestom diele ju Harry pozval na večierok u Horaca Slughorna. 
V siedmej knihe bola unesená smrťožrútmi a uväznená v sídle Malfoyovcov kvôli vtedajšej disidencii jej otca. Bola väznená spolu s výrobcom prútikov Ollivanderom a raráškom Griphookom. Bola zachránená vďaka Harrymu, Hermione, Ronovi a Dobbymu, s ktorým sa odmiestnila do lastúrového domčeka u Fleur a Billa. Zúčastnila sa boja o Rokfort. Harrymu pomáhala nájsť horcrux a zaviedla ho do Bystrohlavskej klubovne. Bol do nej zamilovaný Neville Longbottom, za ktorého sa však nikdy nevydala. Harry po nej pomenoval svoju dcéru Lily Lunu Potterovú. Hrala ju herečka Evanna Lynch.

</doc>
<doc id="297144" url="https://sk.wikipedia.org/wiki?curid=297144" title="Mt. Erebus">
Mt. Erebus



</doc>
<doc id="297148" url="https://sk.wikipedia.org/wiki?curid=297148" title="Philip Jones Griffiths">
Philip Jones Griffiths

Philip Jones Griffiths (* 18. februára 1936 - † 19. marca 2008) bol waleský fotožurnalista známy svojimi fotografiami z Vietnamskej vojny. Bol členom agentúry Magnum Photos.
Život a dielo.
Jones Griffiths sa narodil v Rhuddlane otcovi Jozefovi Griffithovi, ktorý dozeral na miestne prepravné služby v Londýne, Midlande a na škótsku železnicu a matke Catherine Jonesovej, zdravotnej sestre, ktorí mali doma malú kliniku. Vyštudoval farmáciu v Liverpoole a pracoval v Londýne v pobočke firmy Boots v londýnskej ulici Piccadilly ako nočný manažér a súčasne čiastočne pracoval ako fotograf pre "Manchester Guardian". 
Na jeho prvej fotografii bol jeho priateľ, a bola urobená fotoaparátom Brownie.
Jones Griffiths sa nikdy neoženil - hovoril, že je to „buržoázny“ pojem, že on mal iba „významné“ vzťahy, ktoré prežili Fenella Ferrato, Katherine Holden, Donna Ferrato a Heather Holden. On sám zomrel v Londýne na rakovinu 19. marca 2008.
Skoro po Griffithovej smrti napísal novinár John Pilger jeho synovi: „Nikdy som sa nestretol s cudzincom, ktorý sa tak múdro staral o Vietnamcov, o obyčajných ľudí..., ako Philip Jones Griffiths. Bol to najväčší fotograf a jeden z najlepších novinárov môjho života...“

</doc>
<doc id="297149" url="https://sk.wikipedia.org/wiki?curid=297149" title="Catherine Ashtonová">
Catherine Ashtonová

Catherine Margaret Ashtonová, "barónka Ashton of Upholland" (; * 20. marec 1956; Upholland, Lancashire) je britská a európska politička, od októbra 2008 do decembra 2009 európska komisárka pre obchod, od 1. decembra 2009 do 1. novembra 2014 vysoká predstaviteľka únie pre zahraničné veci a bezpečnostnú politiku.
Životopis.
V 80. rokoch 20. storočia bola pokladníčkou ľavicovej nátlakovej organizácie Campaign for Nuclear Disarmament, ktorá bola napojená na komunistickú stranu. Podľa fotografie 1982 z Daily Mail bola súčasťou skupiny aktivistov, ktorá požadovala po vtedajšej premiérke Margaret Thatcherovej odvolanie lodí mieriacich na Falklandské ostrovy, ktoré mali na palube jadrové zbrane.
V roku 1999 bola povýšená na barónku a stala sa doživotnou členkou Snemovne lordov, hornej snemovne britského parlamentu, za Labouristickú stranu. V júni 2001 sa stala námestníčkou ministra školstva a v nasledujúcom roku ministerkou. 28. júna 2007 ju nový britský premiér Gordon Brown vybral za vodcu Snemovne lordov a predsedníčku štátnej rady a uviedol ju do kabinetu, okrem iného aj preto, že v Snemovni lordov vyjednávala o Lisabonskej zmluve a zaoberala sa riešením otázok v oblasti spravodlivosti a vnútorných vecí Európskej únie.
V októbri 2008 sa stala britskou členkou Európskej komisie na poste komisárky pre obchod, kde nahradila Petra Mandelsona.
19. novembra 2009 bola zvolená za prvú vysokú predstaviteľku únie pre zahraničné veci a bezpečnostnú politiku (ministerku zahraničných vecí EÚ) v histórii. V rámci pozície vysokej predstaviteľky únie pre zahraničné veci a bezpečnostnú politiku zastávala aj funkciu podpredsedníčky Európskej komisie (Vice President of European Commisssion) a zúčastňovala sa aj na zasadnutiach Európskej rady, kde predsedala Rade pre zahraničné veci (FAC).
Od 9. februára 2010 do novembra 2014 tiež pôsobila ako prvá podpredsedníčka Európskej komisie.

</doc>
<doc id="297150" url="https://sk.wikipedia.org/wiki?curid=297150" title="Catherine Ashton">
Catherine Ashton



</doc>
<doc id="297151" url="https://sk.wikipedia.org/wiki?curid=297151" title="Catherine Margaret Ashtonová">
Catherine Margaret Ashtonová



</doc>
<doc id="297157" url="https://sk.wikipedia.org/wiki?curid=297157" title="Majstrovstvá sveta vo futbale 1954">
Majstrovstvá sveta vo futbale 1954

Majstrovstvá sveta vo futbale 1954 boli piate majstrovstvá sveta. Konali sa vo Švajčiarsku a to 16. jún - 4. júla. V júli 1946 bolo vybraté Švajčiarsko ako usporiadateľská krajina. Turnaj vyhrala reprezentácia Nemecka keď vo finále zdolali Maďarsko 3-2. Najlepším strelcom sa stal Maďar Sándor Kocsis z 11 gólmi.
Kvalifikácia.
Do kvalifikácie Majstrovstiev sveta roku 1954 vstúpilo celkom 57 tímov, ktoré bojovali celkom o 16 postupových miest na záverečný finálový turnaj. Švajčiarsko, ako hostiteľ majstrovstiev, a Uruguaj, ako obhajca víťazstva z predošlého majstrovstiev sveta, sa kvalifikovali automaticky, a tak o ostatné postupové miesta bojovalo 14 tímov.
Štadióny.
Tento turnaj hostilo šesť miest:
Strelci.
11 gólov
6 gólov
4 góly
3 góly
2 góly
1 gól
Vlastný gól

</doc>
<doc id="297160" url="https://sk.wikipedia.org/wiki?curid=297160" title="Stredná odborná škola (Levice, Sv. Michala 36)">
Stredná odborná škola (Levice, Sv. Michala 36)

Stredná odborná škola Ul. sv. Michala v Leviciach oslávila v roku 2010 125. výročie svojej existencie.
V školskom roku 2009/2010 mala škola 735 študentov a tridsaťdva tried. Po ukončení základnej školy a po splnení prijímacích požiadaviek stanovených školou sa žiaci môžu prihlásiť na štúdium učebných a študijných odborov. Každoročne sa pre žiakov ZŠ otvárajú trojročné učebné odbory ako: automechanik, stolár, inštalatér, maliar, murár, hostinský, predavač, cukrár, kuchár-čašník, kaderník. V štvorročných študijných odboroch sa pre záujemcov otvára študijný odbor kozmetik, obchod a podnikanie. Existuje aj možnosť študovať päťročný študijný odbor hotelová akadémia. 
Predpokladá sa aj so štvorročným študijným odborom operátor stavebnej výroby. Študenti hotelovej akadémie majú možnosť zúčastniť sa zahraničnej stáže v Španielsku. Študenti učebných odborov po absolvovaní trojročného štúdia majú možnosť študovať v nadstavbovom štúdiu a vykonať maturitnú skúšku. Škola je zapojená do mnohých projektov.
Škola ponúka širokú paletu záujmových krúžkov, v rámci ktorých rozvíja kreativitu a zručnosť u študentov. Absolventi majú možnosť získať Medzinárodný certifikát IES.

</doc>
<doc id="297169" url="https://sk.wikipedia.org/wiki?curid=297169" title="Auditórium (verejná sieň)">
Auditórium (verejná sieň)

 
Auditórium (z ) je koncertná alebo prenáškova sála alebo len jej hľadisko. 
Kritéria navrhovania.
Čím je priestor väčší, tým je lepšia akustika. Hlavným hodnotiacim kritériom priestorovej akustiky je čas dozvuku (v sekundách).
Keď je doba dozvuku krátka, dochádza k zmiešavaniu hlasov a znižuje sa zrozumiteľnosť. Pri väčšej hĺbke priestoru sa využívajú mikrofóny. Najhorší z hľadiska akustiky je kruhový pôdorys. Je potrebné zamedziť hlukom z pozadia, napríklad od technického zariadenia, z ulice alebo z dopravy. 
V miestnostiach s veľmi nízkymi stropmi vzniká reštauračný efekt. Tento efekt sa vytvára tak, že zvuk odrazený od nízkeho stropu sa zmiešava so zvukom v miestnosti a s hovorenou rečou. Dochádza tak k zmiešavaniu hlasov. 
Problémy sa časovým oneskorením sa riešia pomocou akustického podhľadu alebo obkladu. Oneskorenie sa tak dostane do limitu.
Zadná stena miestnosti by mala byť z akusticky mäkkých materiálov a v miestnosti by sa vždy mali používať iba čalúnené stoličky.
Vhodné rozmery miestnosti.
Ani jeden z rozmerov nemá byť násobok ostatných rozmerov. Malou miestnosťou sa rozumie miestnosť do a veľká miestnosť nad . Dôležitá je šírka miestnosti, šikmá alebo rovná poloha steny, obklad a povrch stien. Dôležité je aj tvarovanie stropu a jeho zakrivenie.

</doc>
<doc id="297171" url="https://sk.wikipedia.org/wiki?curid=297171" title="Timbaland">
Timbaland

Timothy Zachery Mosley (* 10. marec 1972, Norfolk, Virgínia, USA), viac známy pod umeleckým menom Timbaland, je americký hudobný producent, textár a rapper. Jeho prvá produkčná práca bola v roku 1996 na albume "Ginuwine...the Bachelor" od R&amp;B speváka Ginuwine. Neskôr produkciami albumov ako "One in a Million" pre Aaliyah a "Supa Dupa Fly" pre Missy Elliott, sa stal prominentným producentom R&amp;B a hip-hopovej hudby. V roku 2007 vydal prvý album svojej série Shock Value s názvom "Timbaland Presents: Shock Value". V roku 2009 vydal druhý album tejto série s názvom "Timbaland Presents: Shock Value II". V roku 2006 produkoval album "FutureSex/LoveSounds" od Justina Timberlakea, ktorého sa predalo viac ako 10 miliónov kópií a boli z neho vydané hity ako „Summer Love“, „SexyBack“, „My Love“, „What Goes Around... Comes Around“ a „Until the End of Time“. V roku 2006 tiež produkoval album "Loose" speváčky Nelly Furtado, ktorých sa predalo viac ako 12 miliónov kópií a boli z neho vydané hity ako „Maneater“, „Promiscuous“ a „Say it Right“. Dodnes je celosvetovo uznávaný.
Život.
Začiatky.
Timbaland sa narodil a vyrastal v Norfolku, kde sa zoznámil s Missy Elliott a Melvinom Barcliffom, ktorý používal pseudonym Magoo. Neskôr začal skladať na keyborde piesne, a preto s ním po vypočutí niektorých začala spolupracovať práve Missy Elliott, ktorá bola v tom čase tiež na začiatku svojej kariéry. Po niekoľkých spoluprácach sa presťahoval do Suffernu v New Yorku.
Missy E a jej dievčenské zoskupenie Sista podpísali zmluvu z labelom Swing Mob, ku ktorému priviedla aj Timbalanda. Timbaland kompletne produkoval ich dosku "4 All the Sista's Around da World", ktorá však nebola nikdy oficiálne vydaná.
1996 – 2000.
V roku 1996 vyšla prvá doska, ktorú kompletne vyprodukoval Timbaland. Bol to debutový album RnB speváka Ginuwine-a. Hity ako „Pony“, „Tell Me Do U Wanna“ alebo „When Doves Cry“ predstavili svetu nielen Ginuwine-a ale aj Timbalandov zvuk.
Po dokončení albumu sa pre spoluprácu s ním rozhodla aj vtedy dobre známa speváčka Aaliyah, ktorej sa Timbalandove beaty veľmi pozdávali. Spolu nahrali album "One in a Million", ktorý bol v Amerike tiež mimoriadne úspešný. Po rozpadnutí skupiny Sista sa Missy Elliott dala na sólovú kariéru, a kto iní by mal produkovať jej debut "Supa Dupa Fly", ak nie práve Timbaland. Roky 1996/1997 patrili k Timbovým najúspešnejším obdobiam. Ľudia ho nepoznali len ako producenta, ale aj ako rapera v due Timbaland &amp; Magoo. V tejto dobe ešte pracoval na rôznych soundtrackoch a remixoch.
Timbaland je dobre známy tým, že rád mieša rôzne zvuky a imituje. Jeho najznámejším znakom je to, že sa hrá s jednotlivými žánrami a prepája ich. Využíva čo najväčšie množstvo hudobných nástrojov od afrických, cez orientálne, až po klasickú elektronickú gitaru.
2000 – 2002.
Po roku 2000 začali s Timbalandom spolupracovať svetoznámi raperi Ludacris, Jay-Z a Snoop Dogg. Pomáhal aj remixovať piesne pre Limp Bizkit a ďalej sa venoval soundtrackom. Asi jeho najznámejšia skladba tejto doby bola „Cry Me A River“, ktorá sa nachádzala na prvom sólovom albume Justina Timberlakea. Okrem iného mal Timbaland aj zopár nových objavov – Bubba Sparxxx, Petey Pablo a Ms.Jade s ktorými hneď založil nový label BeatClub. Tento label sa zaoberal prevažne orientálnou, ale aj Country hudbou. V jeho piesňach ste mohli často počuť zvuk flauty, gitary alebo klavíra. Vo formácií Timbaland &amp; Magoo vydali už druhú dosku s názvom "Indecent Proposal". Dátum vydania bol plánovaný na leto 2001 a boli avizovaní ako hostia väčšinou Timbalandovi kamaráti z BeatClub-u, ale nakoniec sa dátum vydania posunul na November. Dôvodom bola letecká nehoda, pri ktorej zahynula speváčka Aaliyah. Celý album a hlavne posledná pieseň „I Am Music“,ktorú naspieval spoločne s Aaliyah, boli venované na jej pamiatku. Timbalanda táto katastrofa poznačila a na čas sa stiahol do úzadia.
2002 – 2005.
Roky 2002/2003 síce patrili k jeho najúspešnejším obdobiam, ale jeho skutočný úspech prišiel až neskôr. Počas tohto obdobia opäť spolupracoval s Missy Elliott, objavil 2 nové talenty – speváčky Kiley Dean a Tweet a zo skladby „Cry Me A River“ sa stal celosvetový hit. Tu vznikol istý konflikt, medzi ním a Scottom Storchom, ktorý napísal túto pieseň pre kapelu ’N Sync, v ktorej Timberlake pôsobil. Storch nechcel dovoliť vydanie piesne, a už vôbec nie Timbalanda ako spoluproducenta. Všetko sa síce vyriešilo, no spor medzi Storchom a Timbalandom trval ďalej.
Koncom roku 2003 vydali Timbaland &amp; Magoo tretiu a asi aj ich poslednú dosku "Under Construction Part II", album bol vcelku úspešný.
V roku 2004 spolupracoval na albumoch interpretov ako napríklad: Brandy, LL Cool J, Jennifer Lopezová alebo Jay-Z. Vytvoril akúsi skupinku producentov, ktorú sám učil. Patrili sem Polow Da Don, The Royal Court, Hannon Lane, no asi najschopnejší z nich bol Danja. Práve s ním sa spojil a začali tvoriť hudbu pre nový label, ktorý sa pomaly chystal.
2005 – 2008.
V roku 2005 spolupracoval opäť s Missy Elliott na jej v poradí už šiestom albume. S pár piesňami pomohol aj Jennifer Lopezovej, avšak len jedna z nich sa dostala na jej album "Rebirth".
V roku 2005, zanikol label BeatClub Records, a nahradil ho nový, ktorý pomenoval Mosley Music Group, pod ktorý sa mu podarilo získať také hviezdy ako Nelly Furtado, Chris Cornell alebo členku textárskeho zoskupenia The Clutch Keri Hilson. Práve na treťom albume Nelly Furtado "Loose" sa podieľali Timbaland spoločne so svojim kolegom DanjaHandzom. Album sa umiestnil hneď v prvom týždni predaja na najvyššej priečke v USA. Album bol úspešný aj v našich končinách najmä piesne „Promiscuous“, „Maneater“ či „Say It Right“.
V priebehu roku 2006 sa začali v rádiách po celom svete hrať single z dielne Timbalanda. Hlavnú zásluhu na tom mali jeho dvaja najznámejší zverenci Nelly Furtado a Justin Timberlake. Doska Timberlakea "FutureSex/LoveSounds" sa tiež umiestila na prvom mieste v rebríčku albumov.
Ako spevák a producent zároveň sa neobjavoval len v singloch Furtado a Timberlakea, ale tiež v skladbe „Wait a Minute“ od The Pussycat Dolls, ďalej na albumoch Rihanny "Good Girl Gone Bad" a Bjork "Volta".
3. apríla 2007 vydal Timbaland svoj druhý sólový album "Timbaland Presents Shock Value", kde sa medzi hosťami objavili mená ako 50 Cent, Dr. Dre, Elton John, OneRepublic alebo Nicole Scherzinger.
S prvým singlom „Give It to Me“ mu teda pomohli Nelly Furtado a Justin Timberlake. V piesni si to všetci traja rozdali s konkurenciou. Timbaland v piesni úplne zosmiešňuje Scotta Storcha a nazýva ho 'piano man'. Tento singel sa dostal až na vrchol Billboard Hot 100 a mnohých ďalších rebríčkov. Skladba bola tak úspešná, že ju Timbaland aj sám zremixoval.
Na vrchol rebríčka U.S. Billboard Pop 100 sa ešte dostali skladby „The Way I Are“ kde predstavil svetu speváčku Keri Hilson a „Apologize“, v ktorej predstavil dovtedy neznámu skupinu One Republic. Práve skladba „Apologize“ patrí celkovo medzi najúspešnejšie hity tohto desaťročia.
2008 – Sučasnosť.
Po tomto mimoriadne úspešnom období sa Timbovi začali množiť ponuky na spolupráce od množstva uznávaných hudobníkov. Ešte v lete 2007 mu osobne zavolala Madonna, ktorá sa rozhodla spraviť album v štýle Urban Popu. Pozvala si sem mnoho ľudí s hip-hopovej scény. Album oficiálne vyšiel na jar 2008 a niesol názov "Hard Candy". Timbaland tu spolu vytvoril 5 trackov, medzi nimi aj dva single- „4 Minutes“ a „Miles Away“. „4 Minutes“ bol prvý singel z albumu. Zaznamenal úspech na celom svete a dosiahol vrchol takmer všetkých rebríčkov. 
Ďalším umelcom, ktorý sa spojil s Timbom bol líder kapely Soundgarden Chris Cornell. Chris ho prizval do štúdia, aby s ním nahral svoj tretí sólový album "Scream". Tento album má pre Timbalanda dosť netypický syntetický zvuk a jednotlivé skladby sú prepojené tak, aby spolu vytvárali nepretržitý prúd hudby. Album unikol na internet presne mesiac pred oficiálnym dátumom avšak vo všeobecnosti je považovaný za prepadák.
Timbaland vydal v novembri 2009 svoju tretiu sólovú dosku "Timbaland Presents Shock Value II", na ktorej spolupracuje už tradične s Justinom Timberlakom, Nelly Furtado a mnohými ďalšími. Úvodný singel „Morning After Dark“ si okamžite zamilovali rádiá aj hudobné televízie, a tak je Timbaland na najlepšej ceste k zopakovaniu úspechu s vydávaním singlov ako na bežiacom páse. Podľa tohto scenára sa už v éteri udomácňuje „If We Ever Meet Again“, ktorú mala tú česť naspievať Katy Perry.
Vydavateľstvo mu to zaiste dovolí, pretože zvuk, ktorý Timbaland produkuje, je okamžite rozpoznateľný, inovatívny a nápadito melodický, pričom umne využíva to najlepšie z hip hopu a R&amp;B.
Pred vydaním ostatného albumu sa Timbaland stihol oženiť na karibskom ostrove Aruba v štýle tichej svadby. S manželkou Monique má dcérku Reign a z predchadzajúceho vzťahu syna Demetriusa. 

</doc>
<doc id="297173" url="https://sk.wikipedia.org/wiki?curid=297173" title="Timothy Zachery Mosley">
Timothy Zachery Mosley



</doc>
<doc id="297174" url="https://sk.wikipedia.org/wiki?curid=297174" title="Partička (slovenská televízna relácia)">
Partička (slovenská televízna relácia)

 
Partička je slovenská televízna relácia, ktorú vysiela TV Markíza od jesene 2009. Je spracovaná podľa celosvetovo úspešnému formátu "„Whose line is it anyway“".
Relácia je založená na improvizácii štyroch hercov. V partičke spravidla účinkujú Petra Polnišová, Lukáš Latinák, Marián Miezga, Juraj Kemka, Róbert Jakab a Roman Pomajbo. V niekoľkých epizódach účinkovali aj Richard Stanke, Monika Hilmerová, Michal Suchánek, Richard Genzer a Kristína Tóthová (v silvestrovskom dieli 2010 si zahrali aj Marián Čekovský, Ady Hajdu, Erika Judínyová, Janko Kuric a skupina Vidiek). Hudobný sprievod zabezpečuje Marián Čurko.
Princíp relácie spočíva na improvizácii v rôznych hrách. Program sa hrá v divadle L+S od mája 2009.
Zoznam hier.
Každá hra je hraná na určitú tému. Stále sú vymýšľané nové témy.

</doc>
<doc id="297175" url="https://sk.wikipedia.org/wiki?curid=297175" title="Leningradskaja (sídlo)">
Leningradskaja (sídlo)

Leningradskaja (rusky "Ленингра́дская") je sídlo v severnej časti Krasnodarského kraja v Rusku. Je administratívnym a najväčším sídlom Leningradského rajónu. Má 38 200 obyvateľov (2002) a je tretím najväčším sídlom vidieckeho typu v Rusku.
Sídlo bolo založené kubánskymi kozákmi v roku 1794 pod názvom Umanskoje ("Уманское"). Tento názov je odvodený od mesta Umaň na Ukrajine, odkiaľ sem boli Kozáci presídlení. V roku 1842 už bola stanicou Umanskaja ("Уманская"). V roku 1913 mala 23 800 obyvateľov, z toho 13 751 kozákov.
20. júna 1934 bola stanica premenovaná na Leningradskuju.

</doc>
<doc id="297182" url="https://sk.wikipedia.org/wiki?curid=297182" title="Partička">
Partička

Partička môže byť:

</doc>
<doc id="297183" url="https://sk.wikipedia.org/wiki?curid=297183" title="Max Vladimirovič Aľpert">
Max Vladimirovič Aľpert

Max Vladimirovič Aľpert (; * 18. marec 1899, Simferopoľ - † 30. november 1980, Moskva) bol sovietsky novinársky fotograf, jeden z priekopníkov sériovej reportážnej fotografie. Stál pri počiatkoch modernej fotožurnalistiky v dvadsiatych a tridsiatych rokoch v bývalom ZSSR. Spoločne s fotografmi ako boli Arkadij Šajchet, Alexander Rodčenko, Boris Ignatovič, Georgij Petrusov alebo Ivan Šagin sa stali nástrojom programovej, centrálne riadenej a didakticky zameranej propagandy.
Život.
Spolu so svojim bratom študoval fotografiu v Odese (1914). Po občianskej vojne, pracoval ako fotografický korešpondent v "Rabočej gazete" v Moskve. V dvadsiatych rokoch sa stal členom Asociácie fotografov v Moskve. V tridsiatych rokoch pracoval v časopisoch "ZSSR na strojke", kde publikoval asi 50 fotoreportáží. Najvýznamnejšie diela tohoto obdobia boli zrealizované pri výstavbe elektrárne v Magnitogorsku (Magnitka), pri pokladaní Turksiba a pri stavbe Veľkého Ferganského kanála.
Alpert pracoval súčasne v novinách "Pravda", kde robil portréty temer všetkých hlavných sovietskych a radu zahraničných politikov, vojakov, spisovateľov a hráčov. Počas Veľkej vlasteneckej vojny pracoval ako dopisovateľ pre TASS a Sovinformbjuro, Alpert pracoval na bojisku ako v tyle, tak v čelných bojových líniách. Je autorom práce "Kombat", ktorá sa stala symbolom tejto vojny. 
Na konci vojny bol v Prahe a v Berlíne a fotografoval víťaznú prehliadku 24. júna 1945 v Moskve. V povojnových rokch pracoval v rôznych redakciách. Bol hlavným fotografickým korešpondentom tlačovej agentúry "Novosti".
Spoločne s Arkadijom Šajchetom sa stal zakladateľom viaczáberových reportáží. Najznámejšia bola ich práca "Rodina Filippových" – 52 fotografií rozprávalo príbeh robotníka a jeho rodiny. Fotoreportáž bola tiež vytlačená v novinách nemeckých komunistov Arbeiter Illustrierte Zeitung a stretla sa na počiatku 30. rokov s veľkým ohlasom v Nemecku, Česko-Slovensku, i ďalších európskych krajinách. Vedľa významnej spoločenskej úlohy zohrala tiež dôležitú úlohu ako prvé významné dielo, ktoré dokázalo rovnocennosť a veľké potencionálne možnosti viaczáberových reportáží, sérií a fotofejtónov.
Vyznamenania.
Je nositeľom Radu červenej hviezdy, Radu Vlasteneckej vojny II. stupňa, dvomi Radmi červenej zástavy práce a ďalšími medailami. Je zaslúžilým pracovníkom kultúry RSFSR.
Rad jeho prác sa uchováva v zbierke negatívov v Národnom múzeu súčasnej histórie Ruska. 

</doc>
<doc id="297184" url="https://sk.wikipedia.org/wiki?curid=297184" title="TJ Tatran Krásno nad Kysucou">
TJ Tatran Krásno nad Kysucou

TJ Tatran Krásno nad Kysucou je futbalový klub z mesta Krásno nad Kysucou. Momentálne hrá v 3. slovenskej futbalovej lige.
História oddielu.
Futbalový klub v Krásne nad Kysucou bol založený vtedajším žiakom druhej triedy Jánom Novákom. V roku 1924 Novákov klub sa pod názvom "Športová mládež Krásno" stretla v zápase s hráčmi z oščadnickej píly. Obe strany hrali s 9 hráčmi. Zápas skončil 2:1 (2:0). Po víťaznom zápase nasledoval historicky prvý zápas Krásna s Čadcou, ktorý však ŠM Krásno prehralo 0:4 (0:2).
Telovýchovnú jednotu založili v roku 1925 a dostala názov "Orol". Názvy klubu sa menili postupne:
V roku 1930 - 1932 bol víťazom pohára kysuckých hlasov a v ročníkoch 1932, 1933 víťazom "Putovného Futbalového pohára". V roku 1950 vďaka riaditeľovi DREVINY Ing. Mikulášovi Bírošovi bola postavená tribúna pre 500 divákoch so sociálnym zariadením, šatňami, klubovňou a ústredným kúrením. Už v tej dobe patrila na Kysuciach k najhonosnejším tribúnam. V roku 1954 sa prikročilo k opätovnému zväčšeniu areálu, zväčšila sa hracia plocha, zriadila sa atletická dráha, doskočiská a betónové kruhy pre vrhačské disciplíny. V roku 1956 skončilo Krásno na 7. mieste skupiny F. V roku 1958 Krásno zostupilo do I. A triedy Žilinskeho kraja, kde nakoniec skončilo na 1. mieste. 
Tento úspech znamenal návrat do E skupiny, kde nakoniec Krásno skončilo na 12. mieste. Na začiatku 60. rokoch zrušili oblastné skupiny F a E a zriadili B oblastné skupiny. Krásno zaradili k banskobystrickému kraju. Krásno zostúpilo do I. A triedy a v ročníku 1964/1965 vyhralo I. A triedu, a tým postúpilo do oblastného majstrovstva Stredoslovenského kraja.V roku 1973 okolo štadióna vybudovali betónovú ohradu. V ročníkoch 1974 - 1976 sa konali turnaje na počesť rodáka obce kapitána Karola Pagáča.
Dňa 26. októbra 1975 sa konali oslavy 50. výročia založenia Telovýchovnej jednoty v Krásne. Po oslavách sa odohrali dva zápasy - prvý sa hralo mužstvo s klubom TŽ Třinec, ktorý skončil víťazstvom hostí 2:3. V roku 1979 sa konal turnaj Jana Nováka, zakladateľa organizovaného futbalu v Krásne. V roku 1977 v celkovej súťaži krajského preboru skončilo A mužstvo na 3. mieste, za čo získalo bronzové medaily a diplom. V roku 1988 patril futbalový oddiel k najväčším v rámci celého regiónu. V roku 1990 prebiehala súťaž minifutbalu. V roku 1998 boli futbalové mužstvá delené na mladších a starších žiakov. V roku 2000 zhorela strecha futbalovej tribúny. Rýchlym zásahom hasičov sa požiar podarilo uhasiť a zvyšok tribúny zachrániť. Po neúspešných zápasoch v roku 2001 padol Tatran Krásno do V. ligy, no v ročníku 2001/2002 do IV. ligy. V roku 2002 Tatran Krásno vyhral v obci Staškov svoj zatiaľ jediný Krónerov pohár. V ročníku 2005/2006 postúpil do III. ligy.
Dňa 7.júla 2006 vo večerných hodinách zhorela futbalová tribúna vo športovom areáli dotla. Šance na jej opravu už boli minimálne. Okrem tribúny vo vnútri zhoreli dresy, celé šatne, zničené bolo ústredné kúrenie a elektronika. Pravdepodobnou príčinou požiaru bolo vzplanutie ohňa z neuhasenej cigarety hodenej medzi odpadkami odhodenými medzi už vtedy poničenými drevenými lavičkami. O mesiac neskôr trosky starej tribúny asanovali a pol roka sa čakalo na vyhlásenie súťaže, ktorá napokon skončila úspešným výberom projektu stavby novej tribúny. Na realizáciu stavby bola vybratá firma STas spol. s.r.o. z Krásna nad Kysucou. So stavbou sa začalo v auguste 2007 a s prestávkami na stavbe sa divácka časť tribúny otvorila v máji 2010. Okrem novej viacúčelovej tribúny bolo otvorené i nové ihrisko s umelým povrchom, ktoré bolo financované z úradu vlády, slávnostného otvorenia sa zúčastnil i súčasný predseda vlády SR Robert Fico. 
V roku 2014 získal Tatran Krásno s ďalšími troma mužstvami zo Stredného Slovenska pamätnú plaketu ku polstoročnici účinkovania v regionálnych súťažiach bez toho aby ich opustil - teda od roku 1964 neopustil zápolenia Stredoslovenského futbalového zväzu. 
Na jar roku 2014 sa aj prínosom primátora mesta a súčasného prezidenta futbalového oddielu Ing. Jozefa Grapu dokončili po obnovení prác v auguste 2013 priestory v tribúne a v prvom jarnom zápase futbalisti dostali do užívania nové šatne. V tribúne je 5 šatni,šatňa pre rozhodcov, delegáta , každá ma samostatné sprchy , WC a sociálne zázemie . Nová tribúna spĺňa podmienky UEFA a patrí medzi najmodernejšie a najkvalitnejšie tribúny na Severe Slovenska. Po skončení sezóny 2013/14 dosiahol futbalový oddiel Tatranu Krásno najlepší výsledok vo svojej histórii a postúpil s ďalšími 10 mužstvami do novovytvorenej III. ligy Stred.Dňa 21. júna bol zároveň otvorený verejnosti úplne dokončený športový areál Tatranu. 
Sezóna 2014/15 bola v histórii futbalového oddielu jedna z najhorších. Po štyroch víťazstvách v jesennej časti a dvoch víťazstvách v jarnej časti futbalový klub Tatran Krásno skončil v rámci III. ligy-Stred na 14. mieste. Mužstvo ďalšiu sezónu 2015/16 znova hrá v III. lige-Stred spolu s MFK Žarnovica kvôli odstupu mužstiev FK Brusno-Ondrej a FK Rakytovce do V. ligy. Sezóna sa pre futbalový oddiel začala skvelo po otočenom zápase s Lučencom 2:2 a výhrou so Žarnovicou 1:0. 
Krásno v lete 2015 začalo 1. kolo Slovnaft cupu 2015/16 výhrou v Tvrdošíne 1:0. Dňa 11. augusta 2015 prvýkrát v histórii privítal Tatran Krásno na domácom trávniku v rámci 2. kola Slovnaft cupu nováčika z Fortuna ligy klub MFK Skalica. Po stave 0:1 v prvom polčase domáci stihli v 90. minúte vyrovnať zásluhou Vladimíra Harmana na 1:1 čím zápas posunuli do pokutových kopov. Rozhodujúci gól v pokutových kopoch strelil kapitán Tatrana Marek Timek. Záverečný pokutový kop brankár Tatranu Pavol Lastovica zlikvidoval a Krásno dosiahlo hneď historický úspech, keď vyradilo favorizovanú Skalicu a postúpilo do 3. kola Slovnaft cupu 2015/16. Zároveň bol prekonaný rekord návštevnosti na štadióne Tatranu Krásno, ktorý prekonal hranicu 1000 návštevníkov. 
V nasledujúcej sezóne Krásno získalo počas jesene 23 bodov a umiestnilo sa na 9. mieste. Na jar však Krásno dokázalo vybojovať len štyri víťazstvá a skončilo na konečnom 11. mieste. Po sezóne 2015/2016 odišiel z tímu po dvoch rokoch tréner Mário Pečalka, ktorého vystriedal tréner Tatrana Krásno z ročníka 2013/2014 Vladimír Kuťka, ktorý počas dvoch rokov trénoval U17 tímu MŠK Žilina. Po sezóne 2016/2017 bol Vladimír Kuťka nahradený Pavlom Staňom, ktorý prišiel trénovať mužstvo Krásna po skončení bohatej futbalovej kariéry v poľskej najvyššej súťaži - Ekstraklase.
Tradičné derby s mužstvom FK Čadca.
Futbalový klub Tatran Krásno hrá už od roku 1924 s tímom FK Čadca tradičný derby zápas, ktorý sa koná dvakrát počas roka. Mužstvá hrajú po jednom zápase doma a vonku. Zápas medzi týmito dvoma mužstvami je najstarším derby zápasom, ktorý sa hrá na Kysuciach a zápasom, ktorý vždy priláka početné zástupy divákov na obidva zápasy. Nie nadarmo sa preto tento zápas prezýva aj ako "Kysucké El Clásico" na porovnanie s najpopulárnejším futbalovým zápasom sveta medzi Realom Madrid a FC Barcelona.
Štadión.
Celková kapacita v areáli štadióna je okolo 5000 osôb. Hlavná tribúna má kapacitu 500 miest na sedenie, 500 na státie. Menšia nezakrytá tribúna oproti hlavnej má kapacitu 200 miest na sedenie, 1000 na státie. vo zvyšku areálu je ešte 2400 miest na státie. 
Vybavenie štadióna by sa dalo zhodnotiť ako vyhovujúce, od roku 2010 do roku 2014 sa v areáli uskutočnila modernizácia postavili sa novostavby a zrekonštruovali sa staré objekty. Ukončením prác v interiéri hlavnej tribúny v júni 2014 sa otvorilo Fitnesscentrum Sun Gym na prvom poschodí. V priestoroch starej kolkárne sa otvorila nová automatická kolkáreň s dvoma dráhami a priestorom pre divákov. Pri viacúčelovom ihrisku pre futsal a volejbal sa postavila horolezecká stena vysoká 8 m. Návštevníci športových podujatí majú k dispozicií tiež pohostinské služby v reštaurácii v budove Kolkárne. V súčasnosti prebieha snaha o zriadenie oddychovej zóny s altánom a ohniskom pre návštevníkov štadióna a blízkej Bystrickej cyklomagistrály na ktorú sa dá dostať priamo zo štadióna. V roku 2016 sa začali práce na novom ihrisku s umelou trávou štvrtej generácie, ktoré má spĺňať kritéria UEFA ako na tréningové účely počas zimnej prípravy tak aj na odohranie majstrovských zápasov v prípade nepriaznivého počasia. Ihrisko vyrastie na bývalom škvárovom ihrisku hneď vedľa Športového areálu Tatrana Krásno za Kolkárňou na ktorom v minulosti hrali mládežnícke tímy Tatrana Krásno. 
Na domáce zápasy je stanovené vstupné:
Počas jesennej časti ročníka 2015/16 hralo na štadióne v Krásne nad Kysucou domáce zápasy futbalové mužstvo z OFK Teplička nad Váhom, ktorá v sezóne 2014/15 vyhrala III. ligu Stred a postúpila do Doxxbet ligy Východ. Dôvodom pre toto rozhodnutie bola hlavne rekonštrukcia štadióna v Tepličke na podmienky vyhovujúce pre druhú najvyššiu súťaž na Slovensku. Toto mužstvo aj po rekonštrukcií štadióna nemohlo odohrať svoje domáce zápasy v Tepličke a tak aj počas jarnej časti sezóny 2015/2016 odohrala Teplička v Krásne zopár domácich stretnutí. Po skončení sezóny 2015/2016 sa rozhodla Teplička odstúpiť z Doxxbet ligy Východ a tak v sezóne 2016/2017 bude opäť súperom Krásna v rámci TIPOS III. ligy - Stred.
Sezóna 2017/2018.
"c"
 "Legenda: B - Brankár, O - Obranca, Z - Záložník, Ú - Útočník"

</doc>
<doc id="297185" url="https://sk.wikipedia.org/wiki?curid=297185" title="Leningradskaja">
Leningradskaja

Leningradskaja môže byť: 

</doc>
<doc id="297186" url="https://sk.wikipedia.org/wiki?curid=297186" title="Kozácka stanica">
Kozácka stanica



</doc>
<doc id="297187" url="https://sk.wikipedia.org/wiki?curid=297187" title="Max Alpert">
Max Alpert



</doc>
<doc id="297188" url="https://sk.wikipedia.org/wiki?curid=297188" title="Obdobie Jajoi">
Obdobie Jajoi

Obdobie Jajoi (iné názvy: obdobie jajoi, jajoi, Jajoi, jajojské/jajoiské obdobie, éra Jajoi, jajojská/jajoiská kultúra, kultúra Jajoi; ) je japonské prehistorické obdobie resp. zodpovedajúca archeologická kultúra nasledujúce/-ca po období Džómon a trvajúce približne od roku 900 pred Kr. (staršie sa uvádzalo 500/300 pred Kr.) až do roku 300 po Kr.
Názov obdobia je odvodený od tokijského predmestia Jajoi, kde sa prvýkrát v roku 1884 našla pre túto dobu charakteristická keramika. Japonsko vtedy vstúpilo zároveň do železnej aj bronzovej doby, pretože znalosť spracovania oboch kovov bola sem z kontinentu prinesená súčasne. Vplyv na formovanie novej kultúry mala pokročilejšia čínska kultúra. Tato vyspelá kultúra sa postupne integrovala do menej vyzretej kultúry Japonska, ktorej sa prispôsobila. 
Z Číny boli dovezené nové rastliny (moruša) a vzniklo tu tkáčstvo. Korejský prisťahovalci priniesli spôsoby poľnohospodárstva najmä pestovania ryže. Bol vybudovaný kompletný zavlažovací systém v povodí rieky Abe. 
Jedným z typických kovových výrobkov boli zvony "dótaku" (銅鐸) vyrábané z pomerne tenkého bronzu a bohato zdobené. Najstaršie nájdené "dótaku" pochádzajú z 2. alebo 3. storočia čo zodpovedá koncu obdobia Jajoi. Boli zrejme používané ako symboly moci a pri náboženských rituáloch.
Keramika.
Bola jednoduchšia ako v období Džómon, ale mala dokonalejšie vypracovanie, vypaľovala sa. Keramika bola stále vyrábaná zo stočených povrazcov hliny, ale mohol už byť používaný primitívny kruh. Je známych 5 druhov keramiky.
Typické pre túto kultúru sú džbány s dlhým hrdlom, hlboké misy, hrnce so širokým ústím a nádoby na vysokých nohách. Keramika je často zdobená jednoduchými rytými geometrickými vzormi.
Ľudia kultúry Jajoi už mali pohrebnú keramiku.

</doc>
<doc id="297189" url="https://sk.wikipedia.org/wiki?curid=297189" title="Auditórium">
Auditórium

Auditórium môže byť:

</doc>
<doc id="297190" url="https://sk.wikipedia.org/wiki?curid=297190" title="Partia">
Partia

Partia alebo parta môže byť:
Partia môže byť:
Parta môže byť:

</doc>
<doc id="297191" url="https://sk.wikipedia.org/wiki?curid=297191" title="Parta">
Parta



</doc>
<doc id="297192" url="https://sk.wikipedia.org/wiki?curid=297192" title="Jajoské obdobie">
Jajoské obdobie



</doc>
<doc id="297193" url="https://sk.wikipedia.org/wiki?curid=297193" title="Jajoská kultúra">
Jajoská kultúra



</doc>
<doc id="297194" url="https://sk.wikipedia.org/wiki?curid=297194" title="Jajoi">
Jajoi

Jajoi môže byť:

</doc>
<doc id="297198" url="https://sk.wikipedia.org/wiki?curid=297198" title="The Sims">
The Sims

The Sims je počítačová hra vyvinutá v štúdiách Maxis a vydaná spoločnosťou Electronic Arts s prvkami nového žánru, ktorý definovala - "simulátoru života". Za hrou stojí dizajnér a vývojár Will Wright známy napríklad vývojom hry SimCity.
K 7. februáru 2005 sa predalo 16 miliónov kópií hry čo ju označuje za najlepšie predávajúcu sa PC hru všetkých čias spolu s jej pokračovaním The Sims 2 na druhom mieste. (13 miliónov)

</doc>
<doc id="297201" url="https://sk.wikipedia.org/wiki?curid=297201" title="Close to the Edge">
Close to the Edge

Close To the Edge je piaty album od skupiny Yes, v štýle progresívneho rocku, ktorý bol vydaný v roku 1972. 
V Česko-Slovensku vyšiel oficiálne v roku 1974 pod vydavateľstvom Supraphon s katalógovým číslom 1 13 1019 s upraveným nerozkladacím obalom, kde bol názov albumu prekreslený do češtiny s názvom "Na samém kraji útesu".

</doc>
<doc id="297204" url="https://sk.wikipedia.org/wiki?curid=297204" title="Elista">
Elista

Elista (, - piesčitý) je hlavným mestom Kalmyckej republiky v Rusku. Má 102 700 obyvateľov (2008), asi polovicu tvoria Kalmyci, 45% Rusi.
Dejiny.
V jeseni roku 1865 tu bolo 15 statkov, tento rok sa súčasne považuje za rok založenia mesta. Štatút mesta má Elista od roku 1930. 31. decembra 1942 bolo mesto oslobodené Červenou armádou a približne rok potom bolo obyvateľstvo obvinené s kolaborantstva s Nemcami a stalinským rozhodnutím násilne presídlené do Kazachstanu, na Sibír a do strednej Ázie. V roku 1944 bola Kalmycká socialistická republika zrušená a Elista bola pod názvom "Stepnoj" (rus. "Степной") pridružená ku Stavropoľskému kraju. Znova bola ustanovená v roku 1957 a v tom istom roku sa do nej začali vracať aj pôvodní presídlení obyvatelia a Elista sa postupne stala politickým, administratívnym, ekonomickým a kultúrnym centrom Kalmyckej republiky.
Pamätihodnosti.
Vzhľadom na charakter obyvateľstva sa v meste miešajú dve kultúry: popri pôvodnej kalmyckej tradícií (budhizmus), sa tu nachádzajú ruské pamätníky najmä zo socialistických čias. Centrálne a najväčšie námestie mesta nesie meno V. I. Lenina. V súčasnosti sa tam nachádza komplex "Pagoda 7 dní", fontána "Tri lotosy" a pamätník pripomínajúci šachovú olympiádu, ktorá sa tu konala v roku 1998. Na kopci v severnej časti bol vybudovaný pamätník osloboditeľom mesta (6. gardová tanková brigáda 28. armády) a v parku "Družba" bol vybudovaný komplex na pamiatku padlým hrdinom občianskej a Veľkej vlasteneckej vojny. Na Námestí Gorodovikova zasa stojí pamätník Hrdinovi Sovietskeho zväzu, veliteľovi O. I. Gorodovikovi (1878-1960).
6. júla 1995, na 60. narodeniny Dalajlámu, bola v centre mesta odhalená socha sediaceho Budhu, zhotovená z bieleho uralského mramoru. Dnes je toto miesto významným kultúrnym bodom mesta. V meste sa nachádza aj pamätník venovaný rozprávkárom, ktorí ospevovali tradičný kalmycký epos Džangar, dnes najrozšírenejšie národné dielo Kalmykov. V meste sa tiež nachádza pamätník venovaný odchodu a návratu deportovaných ľudí v rokoch 1943-1957.

</doc>
<doc id="297205" url="https://sk.wikipedia.org/wiki?curid=297205" title="Nezmar hnedý">
Nezmar hnedý

Nezmar hnedý () je druh nezmara bežne sa vyskytujúci v stojatých a pomaly tečúcich vodách mierneho pásma na severnej pologuli. Má veľkú schopnosť regenerácie (obnovy stratenej časti tela). Ich polypy prisadnuté na kameňoch a vodných rastlinách možno nájsť od jari do jesene. Nezmar je hermafrodit. Počas roka sa rozmnožuje nepohlavne (pučaním) a na jeseň pohlavne (splynutím vajíčka a spermie). O podklad je prichytený nožným diskom.
Nezmar má valcovité telo s ústnou dutinou slúžiacou na príjem potravy a zároveň na vyvrhovanie nestrávenej potravy. Živí sa zooplanktónom (napr. dafnie). Okolo ústnej dutiny sa nachádzajú ramená, na ktorých sú pŕhlivé bunky. Telo je zložené z 2 vrstiev buniek. Ochromí alebo usmrtí korisť pomocou pŕhlivých buniek. Meria asi . Na podklad sa prisaje nožným diskom. Pomocou neho a ústneho otvoru sa pohybuje. Na voľnom konci tela má 4 – 6 ramien, ktoré obklopujú ústny otvor. Nezmar dýcha – prijíma kyslík z vody – celým povrchom tela. Vnútorná vrstva vystiela tráviacu dutinu. Nezmar je potravou iných živočíchov (napr. lariev, dospelých a jedincov vodného hmyzu), preto je dôležitou súčasťou vodných potravinových reťazcov.

</doc>
<doc id="297206" url="https://sk.wikipedia.org/wiki?curid=297206" title="82nd Academy Awards">
82nd Academy Awards

82nd Academy Awards (doslova "82. udeľovanie Cien Akadémie") alebo ľudovo 82. udeľovanie Oscarov bola ceremónia, na ktorej boli ocenené najlepšie filmy za rok 2009 a uskutočnila sa 7. marca 2010 v divadle Kodak Theatre v Hollywoode, Los Angeles, Kalifornia. Ceremoniál vysielala v USA stanica ABC. Moderátormi show boli Alec Baldwin a Steve Martin: Martin moderoval Oscarov už po tretíkrát (naposledy počas 73. a 75. udeľovaní) a Baldwin moderoval túto ceremóniu po prvý raz.
Nominanti a víťazi.
Nominovaní na 82nd Academy Awards boli oznámení naživo v utorok 2. februára 2010 o 5:38 PST (14:38 SEČ) v Samuel Goldwyn Theater v Beverly Hills, Kalifornia prezidentom Akadémie filmových umení a vied (AMPAS) Tomom Sherakom. 24. júna 2009 prezident Academy Award Sid Ganis oznámil na tlačovej konferencii v Beverly Hills, že tento rok bude desať nominácií na Najlepší film namiesto piatich.

</doc>
<doc id="297211" url="https://sk.wikipedia.org/wiki?curid=297211" title="Western &amp; Southern Financial Group Masters and Women’s Open">
Western &amp; Southern Financial Group Masters and Women’s Open

Cincinnati Masters je každoročný tenisový turnaj, ktorý sa koná na predmestí amerického mesta Cincinnati v Ohiu. Prvý zápas turnaja bol odohraný 18. septembra 1899 a turnaj je najstarším tenisovým turnajom v USA, ktorý sa koná po celú dobu na rovnakom mieste. Oficiálny sponzorský názov podujatia je v súčasnosti Western &amp; Southern Financial Group Masters and Women’s Open.
Turnaj je súčasťou ATP World Tour Masters 1000 programu turnajov ATP a WTA Premier Tournaments programu turnajov WTA.

</doc>
<doc id="297212" url="https://sk.wikipedia.org/wiki?curid=297212" title="Cincinnati Masters">
Cincinnati Masters



</doc>
<doc id="297220" url="https://sk.wikipedia.org/wiki?curid=297220" title="Stredná odborná škola polytechnická (Humenné, Štefánikova 20)">
Stredná odborná škola polytechnická (Humenné, Štefánikova 20)

Stredná odborná škola polytechnická je stredná odborná škola sídliaca na ulici Štefánikovej 1550/20 v Humennom.
Svoj dnešný názov dostala 1. januára 2008.
Názvy školy sa menili takto:
Štúdium.
Na škole sa študujú nasledujúce odbory:

</doc>
<doc id="297221" url="https://sk.wikipedia.org/wiki?curid=297221" title="German Rex">
German Rex

German Rex je mačacie plemeno, jedno zo štyroch plemien rexov, mačiek s kučeravou srsťou. Stavbou tela sa podobá obyčajnej domácej mačke, jej srsť je ale mierne zvlnená.
German Rex je stredne veľká, svalnatá mačka so štíhlymi stredne dlhými nohami. Ich hlava je guľatá, s dobre vyvinutou tvárou a veľkými, otvorenými ušami. Oči tejto mačky sú strednej veľkosti vo farbách súvisiacích s farbou srsti. Jej srsť je krátka a hodvábna, s tendenciou krútiť sa. Fúzy sa tiež krútia. Všetky farby srsti sú povolené. German Rex je veľmi priateľská mačka a rýchlo sa dostane do kontaktu s jej majiteľom. Táto mačka je temperamentná.

</doc>
<doc id="297225" url="https://sk.wikipedia.org/wiki?curid=297225" title="Maratova smrť">
Maratova smrť

Maratova smrť je názov obrazu francúzskeho klasicistického maliara J. L. Davida z roku 1793.
Obraz s výrazne politickým podtónom vznikol na objednávku Konventu Francúzskej republiky, ktorý týmto dielom chcel vzdať poctu hrdinom obetujúcim svoj život za Francúzsku revolúciu.
Okolnosti vzniku diela.
Jean-Paul Marat, novinár a člen Konventu, sa stal jednou z prvých obetí revolúcie. Okolnosti jeho smrti sú známe. 11.7.1793 pricestovala do Paríža Charlotte de Corday, republikánka, pohŕdajúca jakobínmi a revolučným radikalizmom, s cieľom zavraždiť Marata, ktorého považovala za vodcu. O dva dni nato, večer, podarilo sa jej dostať k Maratovi, práve sa kúpajúcemu vo vani. Viackrát ho bodla kuchynským nožom. Na následky zranení Marat o niečo neskôr zomrel. Atentátničku zadržali a 17. júla popravili.
Symbolický a politický odkaz diela.
Jacques-Louis David dostal od zástupcov Konventu požiadavku namaľovať novinárovu smrť. Zámer objednávateľov bol jasný: obraz mal na diváka zapôsobiť, vyvolať emócie a súcit. 
David, známy svojimi mimoriadne pôsobivými dielami, prišiel na myšlienku namaľovať Marata v póze, v ktorej ho našli. Už o dva dni po atentáte začal s inscenovaním Marata.
Marat je tak spodobnený v polohe, v ktorej skonal. Vaňa stojí paralelne s obrazom, telo a hlava sú naklonené z vane smerom k divákovi. Táto póza mala za cieľ urobiť diváka účastníkom „deja“ odohrávajúceho sa na plátne. Pravá ruka s brkom zovretým v dlani visí z vane, oči sú zavreté. V ľavej ruke zviera list od samotnej vrahyne, v ktorom ho žiada o priazeň. Moment smrti zachytený v čase. Maratove zápisky s peniazmi revolúcie mali v divákovi vyvolať dojem záujmu o jednoduchého občana. Svetlo dopadajúce priamo na bezvládne telo vo vani dodáva dielu autentickosť. 
David bol známy svojím angažovaním sa v radoch revolucionárov a obraz je dôkazom toho, ako sa umelcovo politické presvedčenie premieta do jeho práce. 
Dielo má isté paralely so zobrazením smrti Krista. Maratova póza s visiacou rukou pripomína motív Michelangelovej "Piety" a Raffaelovho "Uloženia Krista do hrobu". Maratova bodná rana pod pravou kľúčnou kosťou sa nápadne podobá na Kristovu ranu na tej istej strane.
Politický odkaz tohto diela sa skrýva vo významovej interpretácii zobrazenej scény: Marat bol vysokopostavený porevolučný politik, fanatický zástanca teroru proti monarchom a šľachte. Požadoval zavedenie diktatúry. Pri debate o osude kráľa Ľudovíta 16. požadoval jeho smrť bez súdu ako vlastizradcu. Svojou smrťou sa stal martýrom. David týmto obrazom zanechal politické posolstvo, ktoré zjednodušene povedané zdôrazňuje, že mŕtvy človek, správne naštylizovaný a predstavený divákovi, môže byť pre hnutie či myšlienku cennejší ako živý. Umelcove predstavy sa onedlho ukázali ako pravdivé, keď na jeseň roku 1793 bol obraz spolu s dielom "Umierajúci Le Peletier" mesiac vystavený na nádvorí Louvru. Obe diela pritiahli početné masy obdivovateľov, u ktorých vyvolali taký ohlas, že im boli dokonca vzdávané „občianske pocty“. Obraz "Maratova smrť" (niekde uvádzaný "Zavraždený Marat") dostal druhé, symbolické pomenovanie „Pieta revolúcie“. Účinok obrazu na prostý ľud bol taký silný, že „ľudia volali po pomste za Maratovu smrť“. "Maratova smrť" je obrazom historickej epochy, portrétom i monumentom hrdinu zároveň.
Vystavenie.
Obraz bol po dokončení vystavený v Národnom konvente. Vo februári 1795 sa vrátil späť autorovi, v ktorého vlastníctve ostal naďalej. Obraz sa v roku 1826 ukazoval ako nepredajný a v roku 1893 ho Maratov synovec daroval Museés Royaux des Beaux-Arts v Bruseli z vďaky, že jeho strýka v meste prijali.

</doc>
<doc id="297227" url="https://sk.wikipedia.org/wiki?curid=297227" title="Steve Denton">
Steve Denton

Steve Denton (* 5. september 1956, Kingsville, Texas, USA) je bývalý americký profesionálny tenista. Lepšie výsledky dosahoval vo štvorhre, kde vyhral v roku 1982 grandslamový turnaj US Open. Počas svojej kariéry vyhral 18 turnajov ATP vo štvorhre.

</doc>
<doc id="297238" url="https://sk.wikipedia.org/wiki?curid=297238" title="Majstrovstvá sveta vo futbale 1966">
Majstrovstvá sveta vo futbale 1966

Majstrovstvá sveta vo futbale 1966 boli ôsme majstrovstvá sveta. Konali sa v Anglicku od 11. júla - do 30. júla. V auguste 1960 bolo vybraté Anglicko ako usporiadateľská krajina. Turnaj vyhrala reprezentácia Anglicko keď vo finále zdolali Nemecko 4-2. Najlepším strelcom sa stal Portugalčan Eusébio s 9 gólmi.
Kvalifikácia.
Do kvalifikácie Majstrovstiev sveta roku 1966 vstúpilo celkom 74 tímov, ktoré bojovali celkom o 16 postupových miest na záverečný finálový turnaj. Anglicko, ako hostiteľ majstrovstiev, a Brazília, ako obhajca víťazstva z predošlého majstrovstiev sveta, sa kvalifikovali automaticky, a tak o ostatné postupové miesta bojovalo 14 tímov.
Strelci.
9 gólov
6 gólov
4 góly
3 góly 
2 góly 
1 gól
Vlastný gól 

</doc>
<doc id="297239" url="https://sk.wikipedia.org/wiki?curid=297239" title="Peter Martinček (skladateľ)">
Peter Martinček (skladateľ)

Peter Martinček „van Grob“ (* 13. november 1962, Bratislava† 14. február 2021, Bratislava) bol slovenský hudobný skladateľ. Od roku 1987 pôsobil ako pedagóg skladby a teoretických predmetov na konzervatóriu v Bratislave, určitý čas prednášal aj na VŠMU – Estetiku hudby a Dejiny hudby 20. storočia. V rokoch 1990 – 1994 bol vedúci kompozično-dirigentského oddelenia konzervatória, kde viedol Súbor pre súčasnú hudbu. Peter Martinček „van Grob“ bol aj členom medzinárodných skladateľských porôt – Roma 1993 – 1994, Wien, Bratislava, Súťaž Slovenských konzervatórií. Angažoval sa pre kultúrne projekty mladých umelcov v EU. Martinčekova hudba sa dnes hrá po celom svete s veľkým úspechom. Jeho skladby odzneli vo viac ako 1000 profesionálnych komorných, orchestrálnych a televíznych predvedeniach v posledných sezónach v Teatro La Fenice, Berlínskej katedrále, Slovenskej filharmónii, Moyzesovej sieni, Mirbachovom paláci, kostoloch v Toronte, Niagara Falls, koncertných halách v USA, Českej filharmónii - Rudolfinum...
Životopis.
Narodil sa v umeleckej rodine. Jeho otec Dušan Martinček bol hudobný skladateľ, matka Magdaléna bola profesorka spevu, strýkovia Martin Martinček svetový fotograf, Miloš Pietor významný režisér, a teta Ester Šimerová-Martinčeková je označovaná za prvú dámu slovenského „výtvarného neba“. Manželka - Jana Martinčeková, syn starší PhDr. Peter Martinček - hudobný vedec, najmladší syn - Matej Martinček - prezývaný "Mett" slovenský moderátor a zabávač
Štúdium.
V rokoch 1978 – 1982 študoval na konzervatóriu v Bratislave skladbu u J. Pospíšila a dirigovanie u A. Vykydala. V rokoch 1982 – 1987 pokračoval v štúdiách na VŠMU v triede národného umelca D. Kardoša. V roku 1986 absolvoval umeleckú stáž na Accademia Musicale Chigiana v Siene u popredného talianskeho skladateľa F. Donatoniho.
Charakteristika tvorby.
Ako skladateľ je známy doma aj vo svete svojou bohatou vokálnou tvorbou (diela "Seltsame Lieder", "Tvár pri tvári", "Žalmové pisne", "Ave Maria"). Jeho opery ("Memento", "Revelation of St. John"), vokálne a komorné diela interpretujú poprední svetoví umelci, ako napríklad Peter Dvorský, Jaroslav Svěcený, Eva Jenisová, Andreas Pistorius, J.B. Pommiere, Hiroshi Oshima, Leoš Svárovský, ale aj domáci umelci (Peter Michalica, Moyzesovo kvarteto, Dagmar a Jozef Zsapka, Jana Martinčeková, Karol Toperczer, Peter Oswald, Jordana Palovičová, Jana Kurucová, Oliver von Dohnányi, Eva Hornyaková, R. Štúr...). Významné sú aj jeho symfónie 3. a 4. vysoko cenené doma aj v zahraničí. Jeho skladby sú dnes žiadané a interpretované po celom svete.
Ocenenia.
Video-opera "Memento", ktorá sa pravidelne vysiela vo svete aj v STV Bratislava (1992, 2006, 2009), získala na festivale v Montreale (Banff) v roku 1991 hlavnú cenu "Rocky Mountaine" z vyše 500 opier z celého sveta. Martinček je nositeľom aj iných významných skladateľských cien doma (dvojnásobný držiteľ "Ceny SHF") a Ceny J. L. Bellu (2015) za 4. symfóniu „"In memoriam M.R.Štefánik"“.

</doc>
<doc id="297251" url="https://sk.wikipedia.org/wiki?curid=297251" title="Predseda vlády Slovenska">
Predseda vlády Slovenska



</doc>
<doc id="297254" url="https://sk.wikipedia.org/wiki?curid=297254" title="Borut Pahor">
Borut Pahor

Borut Pahor (* 2. november 1963, Postojna, Slovinsko) je slovinský politk, ktorý bol medzi rokmi 2012 a 2022 prezidentom Slovinska a predsedom vlády Slovinska od roku 2008 do roku 2012.
V roku 1987 získal diplom v oblasti politických vied, kde sa zaoberal predovšetkým medzinárodnými vzťahmi. V rokoch 1990-1992 bol členom Parlamentného zhromaždenia Slovinskej republiky, v rokoch 1992-2000 členom Národného zhromaždenia Slovinskej republiky, kde do roku 2004 vykonával funkciu predsedu. V roku 2004 bol zvolený do Európskeho parlamentu.
Od roku 1997 do roku 2012 bol predsedom politickej strany Sociálni demokrati (SD).
21. septembra 2008 zvíťazila jeho strana s ním ako lídrom kandidátky v parlamentných voľbách v Slovinsku. 7. novembra 2008 bol zvolený Národným zhromaždením do úradu premiéra Slovinska. Funkciu premiéra ukončil 10. februára 2012. 
V decembrových parlamentných voľbách získala slovinská sociálna demokracia len 10,5 % hlasov. Na kongrese SD v júni 2012 neobhájil kreslo predsedu strany, nový predseda SD – Igor Lukšič – však o Pahorovi vyhlásil, že tento je zrodený pre úrad prezidenta. V druhom kole prezidentských volieb, 2. decembra 2012 bol Borut Pahor zvolený za prezidenta Slovinska, keď porazil dovtedajšieho prezidenta Danilo Türka, ktorého v závere volebnej kampane podporil tiež niekdajší Pahorov mentor Milan Kučan.
Dňa 23. decembra 2012 prevzal úrad prezidenta. V roku 2017 bol znovuzvolený.

</doc>
<doc id="297256" url="https://sk.wikipedia.org/wiki?curid=297256" title="José Manuel Durão Barroso">
José Manuel Durão Barroso



</doc>
<doc id="297257" url="https://sk.wikipedia.org/wiki?curid=297257" title="Summit EÚ">
Summit EÚ



</doc>
<doc id="297258" url="https://sk.wikipedia.org/wiki?curid=297258" title="Rada Európskych spoločenstiev">
Rada Európskych spoločenstiev



</doc>
<doc id="297263" url="https://sk.wikipedia.org/wiki?curid=297263" title="Hanami">
Hanami

Hanami (, dosl. sledovanie kvetov) je tradičný japonský zvyk obdivovania krásy kvitnúcich kvetov. Začiatok tradície Hanami sa datuje spätne cez tisíc rokov. Väčšinou japonských čerešní (櫻Sakura). Približne od polovice januára do mája kvitnú kvety Sakur po celom Japonsku, z juhu na sever. Japonské televízie hlásia "čerešňové predpovede" (桜前線, sakurazensen), v rámci predpovedí počasia. Väčšina Japoncov ich pravidelne sleduje, a podľa aktuálnej predpovede plánuje Hanami, keďže sakury kvitnú len 1 až 2 týždne v roku. V súčasnosti sú hanami, veľké rodinné oslavy v parkoch, počas ktorých Japonci obdivujú kvitnúce sakury.
Spolu s festivalom Hanami sa spájajú aj rozličné kultúrne akcie, napríklad súťaže o najlepšie miesta pod sakurami, tradičný čajový obrad a podobne. 

</doc>
<doc id="297265" url="https://sk.wikipedia.org/wiki?curid=297265" title="Wiener Schnitzel">
Wiener Schnitzel



</doc>
<doc id="297266" url="https://sk.wikipedia.org/wiki?curid=297266" title="Ajax (informatika)">
Ajax (informatika)

AJAX ("Asynchronous JavaScript + XML") je súhrnné označenie pre technológie vývoja interaktívnych webových aplikácií, ktoré umožňujú meniť obsah stránok bez potreby ich kompletného znovunačítania zo servera. V porovnaní s klasickými webovými aplikáciami môžu AJAX-ové aplikácie pri vhodnom návrhu poskytovať používateľsky komfortnejšíe prostredie, vyžadujú však použitie moderných webových prehliadačov.
Používané technológie.
AJAX nie je samostatný programovací jazyk ani technológia sama o sebe. Je to kombinácia nasledovných prvkov (nie nevyhnutne všetkých):
Aplikácia technológie AJAX.
Príklad použitia asynchrónnej žiadosti na server metódou "POST".
AjaxJS.js
// Vytvoríme XMLHttpRequest objekt na vykonanie AJAX žiadosti.
if(window.XMLHttpRequest) 
 var xmlhttp = new XMLHttpRequest(); 
else 
 var xmlhttp = new ActiveXObject("MICROSOFT.XMLHTTP");
// Pomocou udalosti onreadystatechange a analýzou stavových kódov (4- žiadosť je vykonaná a odpoveď je pripravená, 200- všetko prebehlo v poriadku) spracujeme asynchrónny dopyt.
xmlhttp.onreadystatechange = function()
 if((xmlhttp.readyState == 4 &amp;&amp; xmlhttp.status == 200))
 var result = xmlhttp.responseText; // Premenná result nadobúda hodnotu dát odoslaných serverom vo forme reťazca.
 console.log(result);
xmlhttp.open('POST','AjaxPHP.php',true); // Definujeme cieľový .php súbor a HTTP metódu (GET alebo POST).
xmlhttp.setRequestHeader('Content-type','application/x-www-form-urlencoded'); // Do AJAX žiadosti pridáme header (iba v prípade metódy POST).'Content-type' reprezentuje typ štruktúry tela dopytu (MIME) a sekundárny parameter určuje formát odosielania dát (name/value pairs).
xmlhttp.send("fname=John&amp;lname=Doe"); // Odošleme dáta serveru.
AjaxPHP.php
// Server spracuje prijaté dáta a odošle ich naspäť do dokumentu.
$fname = $_POST['fname'];
$lname = $_POST['lname'];
 echo 'Hello '.$fname.' '.$lname.'.';
Výsledkom je textový output v konzole:
"Hello John Doe."
Je nutné dodať, že ide iba o príklad. Odoslanie dát serveru, ktorý ich prakticky nepozmenené vráti dokumentu, v praxi nemá veľké využitie. Oveľa častejšie sa technológia AJAX používa na dynamické pozmenenie údajov v databáze.

</doc>
<doc id="297269" url="https://sk.wikipedia.org/wiki?curid=297269" title="Základná škola (Púchov, Mládežnícka 1434/16)">
Základná škola (Púchov, Mládežnícka 1434/16)

Základná škola, Ul. Mládežnícka 1434/16, Púchov vznikla v roku 1980 pri novovznikajúcom sídlisku Sedlište. Je to stredne veľká plnoorganizovaná štátna základná škola s vyučovacím jazykom slovenským. Počas svojej existencie sa škola vyprofilovala ako škola so zameraním na matematiku a prírodovedné predmety.
Najväčší počet žiakov (1 019) školu navštevoval v roku 1988. Od roku 1998 škola patrí medzi školy podporujúce zdravie, významnou akciou v tejto oblasti bolo vybudovanie školskej ekoplochy. Od roku 2000 začala postupná inovácia existujúcich odborných učební – prírodopisu, fyziky, chémie, zemepisu, jazykov a aj vďaka realizovaným projektom boli vybudované počítačové učebne. Pribudol aj športový areál, pripravuje sa rekonštrukcia budovy školy.
Učitelia prvého a druhého stupňa sa systematicky venujú žiakom nielen v rámci výučby ale i v príprave na súťaže a v množstve poobedňajších aktivít. V ostatných rokoch sa škola už trikrát stala držiteľom "Putovného pohára prednostu Krajského školského úradu v Trenčíne za prvé miesto vo vedomostných a umeleckých súťažiach" v kraji.
V súčasnosti už škola disponuje aj triedami ktoré sú vybavené tabletovou technológiou.
Každá trieda má prípojku na internet a taktiež dataprojektor i potrebné premietacie plátno.
Tri počítačové učebne (jedna z nich slúži na výučbu anglického jazyka) sú kompletne vybavené modernými počítačmi.
V školskeho roku 2016/2017 má škola 563 žiakov a je tak populačne aj rozlohovo najväčšia základná škola v Púchovskom okrese.

</doc>
<doc id="297272" url="https://sk.wikipedia.org/wiki?curid=297272" title="Astrachán">
Astrachán

Astrachán (, tatársky Ästerxan) je mesto na juhu európskej časti Ruskej federácie blízko Kaspického mora. Leží v delte rieky Volgy, 1 270 km juhovýchodne od Moskvy. Astrachán má 510 000 obyvateľov (odhad 2005) a je správnym strediskom Astrachánskej oblasti.
Dejiny.
Stredovek.
Prvá zmienka o meste je od cestovateľov, a to zo začiatku 13. storočia, kedy ešte stálo na pravom brehu Volgy pod názvom "Xacitarxan" [Chadžitarchan], ktorého skomolením sa postupne vyvinula dnešná podoba názvu Astrachán. Dobyvateľ Tamerlán ho počas svojich výbojov roku 1395 vypálil a zničil. Medzi rokmi 1459 a 1556 bolo mesto centrom astrachánskeho chanátu, tatárskeho štátu útočiaceho na Rusov. V roku 1556 bol dobytý Ivanom Hrozným, ktorý nechal roku 1558 postaviť o 12 km po prúde na pahorku nad Volgou, zvanom "Zajačí" alebo "Dlhý vrch", novú pevnosť (kremeľ). Roku 1569 obliehali mesto vojská Osmanskej ríše, ktoré však mesto nedobyli a museli ustúpiť. O rok neskôr sa turecký sultán zriekol svojich práv na mesto, čo pomohlo otvoriť Volgu ruskému obchodu. V rokoch 1588 až 1589 sa zatiaľ drevený astrachánsky kremeľ dočkal prestavby na kamenné opevnenie s ôsmimi vežami; s plochou 11 ha a trojuholníkom hradieb s obvodom 1 544 m, ktoré je ozdobou Astrachánu dodnes. V 18. storočí sa mesto rozvíjalo ako ruská brána do orientu - prichádzali sem obchodníci z Arménska, Perzie a ďalších krajín a usadzovali sa tu.
Moderná doba.
Astrachán bol dejiskom povstaní v rokoch 1670 a 1671, kedy ho držal Stepan Razin a jeho armáda kozákov 17 mesiacov. K ďalšej mestskej vzbure došlo ešte v rokoch 1705 až 1706. V 18. storočí tu vďaka iniciatíve Petra Veľkého bola vybudovaná lodenica a prístav, ktorých účelom bola výstavba loďstva pre prípadný vpád do Perzie. Neskôr mesto získalo významné práva i od Kataríny Veľkej, vďaka čomu mohlo postupne budovať priemysel. Roku 1717 sa stalo centrom gubernie, roku 1719 bolo vypálené Peržanmi, 7. februára 1918 sa tu k moci dostali boľševici. Počas druhej svetovej vojny bolo mesto jedným z hlavných cieľov nemeckej ofenzívy jednak priamo počas operácie Barbarossa v roku 1941, ale aj počas bojov o Stalingrad (1942) bolo nemeckým cieľom dosiahnuť toku Volgy na tomto mieste.
Ekonomika.
Astrachán je centrom rybolovu a lodiarstva, spracováva sa tu ale aj trstina a chemikálie. V okolí mesta sa ťaží zemný plyn.

</doc>
<doc id="297273" url="https://sk.wikipedia.org/wiki?curid=297273" title="Ajax">
Ajax

Ajax môže byť:

</doc>
<doc id="297280" url="https://sk.wikipedia.org/wiki?curid=297280" title="Bauhaus-Archiv">
Bauhaus-Archiv

Bauhaus-Archiv (doslova "Archív Bauhausu") je archív v Múzeu moderného dizajnu v Berlíne. Zaoberá sa výskumom a prezentovaním histórie a vplyvu bauhausu (1919-1933) ako najvýznamnejšej školy architektúry, moderného dizajnu a umenia 20. storočia. Ide o najúplnejšiu zbierku zameranú na dejiny školy vo všetkých aspektoch jej práce. Archív je prístupný verejnosti a je umiestnený v budove, ktorú naprojektoval Walter Gropius, zakladateľ školy.

</doc>
<doc id="297281" url="https://sk.wikipedia.org/wiki?curid=297281" title="Kalmyci">
Kalmyci

 
Kalmyci alebo menej často Kalmykovia (po kalmycky: Хальмгд - Chaľmgd) je západomongolský (ojratský) národ, ktorý migroval z dnešného Mongolska v 16. a najmä 17. storočí. V súčasnosti tvoria väčšinové obyvateľstvo v ruskej autonómnej Kalmyckej republike. Menšie kalmycké komunity žijú aj v USA, Francúzsku, Nemecku, Švajčiarsku a Česku. Hlavná etnická skupina Kalmykov sa nazýva Torguti.
Náboženstvo.
Hoci sa pod vplyvom Ruska z mnohých Kalmykov stali pravoslávni alebo (v časoch ZSSR) ateisti, väčšinovým a zároveň národným náboženstvom Kalmykov zostal budhizmus, ktorý prijali ešte začiatkom 17. storočia a patria k sekte tibetského budhizmu známej ako Gelugpa ("Cesta ctnostnej rehole", resp. "Škola vzornej ctnosti"). Náboženstvo je odvodené od Indickej formy budhizmu - Mahájána. Kedysi praktizovali aj šamanizmus.
Klerici sa vzdelávali buď v stepi, alebo v Tibete. Tí z nich, ktorí absolvovali učenie, boli prijatí do niektorého z Kalmyckých kláštorov, ktoré boli centrami vzdelávania. Veľa kláštorov bolo kočovných, to znamená, že to boli stany, ktoré migrovali spolu s kalmyckým národom. Ojrati vo východnom Kazachstane si tento druh kláštora udržali do dnešných dní a Kalmyci si ich priniesli až k Volge. Okrem stanových mali Ojrati aj kamenné kláštory vo východnom Kazachstane.
Po ukončení vzdelávania malo kalmycké duchovenstvo nielen duchovné, ale aj liečiteľské schopnosti. V spoločnosti mali aj politický vplyv a veľkú úctu požívali medzi bežným obyvateľstvom. Pre bežného kalmyckého človeka bolo často jedinou možnosťou, ako sa stať gramotným, dať sa do kláštora.
Pod priamym či nepriamym kultúrnym, ekonomickým, alebo politickým tlakom cárskej moci sa postupne počet budhistov aj kalmyckých kláštorov zmenšoval. Zatiaľčo začiatkom 19. storočia bolo v okolí Volgy asi 200 kalmyckých kláštorov, pred rokom 1923 to bolo len niečo vyše 60. Ešte horšie to bolo počas éry socializmu, kedy sa politický predstavitelia Sovietskeho zväzu snažili čo najviac eliminovať vplyv kalmyckých lámov na Kalmykov. Režim uplatňoval politiku vytláčania náboženstva a kalmycké kláštory boli ničené, konfiškované, alebo jednoducho zatvárané. Klerici a vyznávači budhizmu boli prenasledovaní, zabíjaní, alebo posielaní do pracovných táborov.
Počas vojny roku 1944 poslala stalinská sovietska vláda všetkých Kalmykov, ktorí odmietli bojovať v armáde, do exilu v Strednej Ázií alebo na Sibíri, obviňujúc ich z kolaborovania s nemeckou armádou. Po rehabilitácií v roku 1957 im bolo dovolené sa vrátiť do Kalmycka, ale pokusy o rehabilitáciu budhizmu a vybudovanie chrámu zostávali nerealizované.
Tento kurz sovietska vláda zmenila až koncom 80. rokov. V roku 1988 bola utvorená prvá budhistická komunita a v roku 1995 bolo v Kalmycku už 21 budhistických chrámov, 17 posvätných miest pre rôzne kresťanské cirkvi a jedna mešita.
27. decembra 2005 bol v hlavnom meste Kalmycka otvorený nový "kurul" (kalmycký chrám), ktorý je najväčším budhistickým chrámom v Európe. Kalmycká vláda chcela postaviť majestátny chrám dúfajúc, že tak vytvorí medzinárodné centrum pre budhistických učencov a študentov z celého sveta.

</doc>
