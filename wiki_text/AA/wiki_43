<doc id="37894" url="https://sk.wikipedia.org/wiki?curid=37894" title="Angetenar">
Angetenar

Angetenar (arab. hinājat al-nahr – ohyb rieky) alebo Tau2 Eridani (τ2 Eri / τ2 Eridani) je hviezda v súhvezdí Eridanus zdanlivej jasnosti 4,75m. Patrí do spektrálneho typu K0. Vzdialenosť od Zeme je približne 183 ly.

</doc>
<doc id="37895" url="https://sk.wikipedia.org/wiki?curid=37895" title="HE0107-5240">
HE0107-5240

HE0107-5240 je novoobjavená obria hviezda hviezda vzdialená 36.000 ly od Slnka s hmotnosťou 80% hmotnosti Slnka.

</doc>
<doc id="37896" url="https://sk.wikipedia.org/wiki?curid=37896" title="HR 465">
HR 465

HR 465 ("GY Andromedae" alebo "GY And") je premenná hviezda typu Alfa2 Canum Venaticorum v súhvezdí Androméda.

</doc>
<doc id="37897" url="https://sk.wikipedia.org/wiki?curid=37897" title="Gama Aquarii">
Gama Aquarii



</doc>
<doc id="37898" url="https://sk.wikipedia.org/wiki?curid=37898" title="Sadachbia">
Sadachbia

Sadachbia (Sadalachbia, Gama Aquarii, γ Aqr / γ Aquarii) je hviezda v súhvezdí Vodnár.

</doc>
<doc id="37899" url="https://sk.wikipedia.org/wiki?curid=37899" title="Dolné Roháčske pleso">
Dolné Roháčske pleso



</doc>
<doc id="37900" url="https://sk.wikipedia.org/wiki?curid=37900" title="Horné Roháčske pleso">
Horné Roháčske pleso



</doc>
<doc id="37903" url="https://sk.wikipedia.org/wiki?curid=37903" title="Alfa Aquarii">
Alfa Aquarii



</doc>
<doc id="37904" url="https://sk.wikipedia.org/wiki?curid=37904" title="Sadalmelik">
Sadalmelik

Sadalmelik, Sadalmelek alebo "Alfa Aquarii" (α Aqr / α Aquarii) je hviezda v súhvezdí Vodnár. Tento názov vznikol z pôvodného Sadal Melik, čo znamená „šťastná hviezda kráľa“. Sadalmelik je nadobor zo svietivosťou 10 000-krát väčšou ako svietivosť Slnka (podľa starších zdrojov iba 6 000). Na oblohe sa však nejaví ako nijako mimoriadne jasný, pretože sa naň dívame zo vzdialenosti 1 100 svetelných rokov. Dnes pozorované lúče opúšťali povrch hviezdy v čase Veľkomoravskej ríše. To znamená, že pozorovateľ vybavený dostatočne výkonným ďalekohľadom by v súčasnosti z blízkosti tejto hviezdy videl, ako Zem vyzerala v čase, keď na naše územie zavítali Cyril a Metod. 

</doc>
<doc id="37905" url="https://sk.wikipedia.org/wiki?curid=37905" title="Beta Aquarii">
Beta Aquarii



</doc>
<doc id="37906" url="https://sk.wikipedia.org/wiki?curid=37906" title="Sadalsuud">
Sadalsuud

Sadalsuud alebo "Beta Aquarii" (β Aqr/β Aquarii) je hviezda v súhvezdí Vodnár.

</doc>
<doc id="37907" url="https://sk.wikipedia.org/wiki?curid=37907" title="Gnome">
Gnome



</doc>
<doc id="37908" url="https://sk.wikipedia.org/wiki?curid=37908" title="SN 1006">
SN 1006

SN 1006 bola najjasnejšia zaznamenaná supernova v histórii. Objavila sa v dnešnom súhvezdí Vlk 30. apríla až 1. mája roku 1006 a popísali ju pozorovatelia vo Švajčiarsku, Egypte, Iraku, Číne a Japonsku.
Historické opisy.
Číňania nám zanechali najkompletnejší opis supernovy. Songši v sekciách 56 a 461 hovorí, že hviezda sa objavila 1. mája 1006 južne od súhvezdia Di, východne od Vlka a 1 stupeň západne od Kentaura. žiarila tak jasne ako Mesiac v prvej či poslednej štvrti a v noci sa dali jasne rozoznať predmety. V septembri zašla za horizont, ale v decembri sa znovu objavila. Čínsky astrológ Čou Kche-ming povedal kráľovi, že je to priaznivá hviezda, žltá farba a žiarivý jas by mohli priniesť štátu prosperitu. 
Egyptský astrológ Alí bin Ridwan zanechal v komentári k Ptolemaiovmu Tetrabiblu ďalší opis supernovy. Hovorí, že objekt bol dva a pol až trikrát tak veľký ako disk Venuše a mal jednu štvrtinu jasu Mesiaca. Rovnako ako iní pozorovatelia hovorí, že hviezda bola nízko nad južným horizontom. Benediktíni v Saintgallenskom opátstve úplne potvrdili bin Ridwanove pozorovania, čo sa týka magnitúdy a polohy na oblohe. Z ďalšieho opisu mníchov, ktorí hovorili, že hviezda slabla a znovu zjasňovala, sa mnohí nazdávajú, že táto supernova bola supernova typu Ia. Niektoré iné zdroje uvádzajú, že hviezda bola taká jasná, že predmety vrhali v noci svoje tiene a bolo ju vidieť aj za denného svetla. 
Zdá sa, že supernova mala dve zreteľné fázy. Prvé 3 mesiace žiarila najjasnejšie, po nich jej jas zoslabol avšak neskôr na 18 mesiacov znovu zosilnel a potom sa hviezda stratila. Väčšina astrológov si vyložila úkaz ako predzvesť vojny a hladu.
Hohokamské skalné kresby pravdepodobne tiež znázorňujú túto udalosť a sú tak prvým známym dokladom o pozorovaní tohto javu v Severnej Amerike. 
Pozorovanie pozostatku supernovy v súčasnosti.
Supernova zanechala po sebe len slabý zvyšok - deformovanú hmlovinu v tvare lastúry. V roku 1965 však objavili Douglas K. Milne a F. F. Gardner v rádiovej oblasti spektra kruhový výtrysk o veľkosti 30 uhlových minút blízko hviezdy Beta Lupi. V roku 1976 sa podarilo objaviť aj röntgenovú a optickú zložku. Z nedávnych meraní sa ukázalo, že rázová vlna pohybujúca sa rýchlosťou 2 800 km/s vytvorila bublinu o veľkosti 20 parsekov a tá sa nachádza asi 2 200 parsekov od Zeme. Dnes nesie objekt označenie PKS 1459-41. V samotnom strede hmloviny sa nenašiel žiadny pulzar ani čierna diera, práve tak, ako sa to od pozostatkov supernov typu Ia očakáva.

</doc>
<doc id="37909" url="https://sk.wikipedia.org/wiki?curid=37909" title="SN 1054">
SN 1054

SN 1054 alebo Supernova 1054 bola supernova viditeľná zo Zeme v roku 1054. Zaznamenali ju čínski a arabskí astronómovia, ktorí uvádzajú, že bola viditeľná cez deň 23 dní a v noci 653 dní. Pravdepodobne to bola supernova typu II.
Na mieste supernovy SN 1054 sa dnes nachádza Krabia hmlovina. Krabia hmlovina má taktiež označenie Messier 1 ako prvý objekt, ktorý do svojho katalógu zaznamenal francúzsky astronóm Charles Messier v roku 1774. V roku 1963 sa z oblasti hmloviny podarilo detegovať röntgenové žiarenie. Jeho zdrojom je objekt s názvom Taurus X-1. Energia, ktorú vyžaruje hmlovina v röntgenovom spektre, je 100-krát vyššia ako energia vyžarovaná vo viditeľnej časti spektra. V centre hmloviny bol objavený 9. novembra 1968 pomocou 300-metrovej antény v Arecibe (Portoriko) pulzujúci rádiový zdroj nazvaný Krabí pulzar. Okolo svojej osi sa otočí 30-krát za sekundu.

</doc>
<doc id="37910" url="https://sk.wikipedia.org/wiki?curid=37910" title="SN 1181">
SN 1181

SN 1181 bola supernova, ktorú prvýkrát pozorovali čínski a japonskí astronómovia medzi 4. augustom a 6. augustom 1181. Na nočnej oblohe bola viditeľná 185 dní v súhvezdí Kasiopeja. Patrí medzi 8 supernov v celej histórii ľudstva, ktoré boli viditeľné voľným okom a zaznamenané.
Predpokladá sa, že rádiový zdroj 3C58 je pozostatkom po výbuchu tejto supernovy.

</doc>
<doc id="37911" url="https://sk.wikipedia.org/wiki?curid=37911" title="SN 1572">
SN 1572

SN 1572 (iné názvy: Supernova 1572, Tychova hviezda, Tychova nova) bola supernova v súhvezdí Kasiopeja, jedna z mála supernov viditeľných voľným okom. Všeobecne sa hovorí, že ako prvý ju objavil Tycho Brahe 11. novembra. V čase objavu bola jasnejšia ako Venuša. V maxime svojej jasnosti dosiahla jasnosť -4,1 mag. V marci 1574 sa jej jasnosť znížila pod hranicu viditeľnosti voľným okom. Bola známa pod menom „cudzia hviezda“, či „hviezda-pútnik“. Svoje terajšie meno dostala až o dve storočia neskôr.
Jej skutočným objaviteľom bol pravdepodobne Wolfgang Schuler, ktorý ju zbadal už 6. novembra, taktiež aj Talian Francesco Maurolico si ju všimol skôr než Brahe.
Zvyšok supernovy objavili vedci obsluhujúci ďalekohľad na Mount Palomare v 60. rokoch 20. storočia. Pri výbuchu išlo pravdepodobne o supernovu typu Ia. Biely trpaslík prijíma hmotu od svojho sprievodcu, zväčša hviezdneho obra, keď však presiahne Chandrasekharovu medzu nasleduje výbuch. Tento druh supernovy obyčajne nevytvorí takú obálku ako supernovy typu II (napríklad SN 1054). Zvyškový plyn uniká od miesta výbuchu rýchlosťou 9 000 km/s. 
V októbri 2004 vyšiel článok v časopise Nature, ktorý ohlasoval objav hviezdy typu G2, podobnej nášmu Slnku, ktorá bola pravdepodobne oným spoločníkom bieleho trpaslíka. Výskum, publikovaný v marci nasledujúceho roku, odhalil ďalšie detaily o tejto hviezde: dostala označenie Tycho G, pred výbuchom patrila k hviezdam hlavnej postupnosti alebo podobrom, výbuch však odstránil hmotu z vonkajších vrstiev hviezdy, čím sa znížila jej hmotnosť. Rýchlosť hviezdy je asi 136 km/s, viac ako 40× rýchlejšie než susedné hviezdy, čo je najsilnejší dôkaz toho, že bola spoločníkom hviezdy, ktorá vybuchla. 
SN 1572 sa spája s rádiovým zdrojom G.120·1+1·4. Jeho zdanlivý priemer je 3,7 uhlovej minúty a leží približne 7 500 svetelných rokov od Zeme.

</doc>
<doc id="37912" url="https://sk.wikipedia.org/wiki?curid=37912" title="SN 1604">
SN 1604

SN 1604 alebo Supernova 1604, tiež známa ako "Keplerova supernova" alebo "Keplerova hviezda", bola supernova v Mliečnej ceste, v súhvezdí Hadonos. Jej vzdialenosť od Zeme bola 6 kiloparsekov (približne 20 000 svetelných rokov). V bode najväčšieho jasu mala -2,5 magnitúdy, čiže bola jasnejšia než všetky hviezdy a planéty s výnimkou Slnka a Venuše. Supernova bola prvýkrát pozorovaná 9. októbra 1604. Nemecký astronóm Johannes Kepler ju prvýkrát pozoroval až 17. októbra. Študoval ju tak obšírne, že dostala jeho meno. O tejto udalosti napísal knihu s názvom "De Stella nova in pede Serpentarii" (O novej hviezde v nohe Hadonosa).
Zatiaľ to je posledná supernova, ktorá vybuchla v našej Galaxii, hoci každý rok vybuchujú v iných galaxiách nové. Pozostatok tejto supernovy je prototypom objektov svojho druhu a v astronómii je stále predmetom štúdia.

</doc>
<doc id="37913" url="https://sk.wikipedia.org/wiki?curid=37913" title="Alfa Delphini">
Alfa Delphini



</doc>
<doc id="37914" url="https://sk.wikipedia.org/wiki?curid=37914" title="Sualocin">
Sualocin

Sualocin alebo "Alfa Delphini" (α Delphini / α Del) je druhá najjasnejšia hviezda v súhvezdí Delfín. Jej meno vzniklo z krstného mena astronóma Nicolausa Venatora, ktoré je písané odzadu. Sualocin je modrobiela hviezda s magnitúdou 3,77, ktorá má vo vzdialenosti 81“ optického sprievodcu 10,6. magnitúdy.

</doc>
<doc id="37915" url="https://sk.wikipedia.org/wiki?curid=37915" title="Beta Delphini">
Beta Delphini



</doc>
<doc id="37916" url="https://sk.wikipedia.org/wiki?curid=37916" title="Rotanev">
Rotanev

Rotanev alebo "Beta Delphini" (β Delphini / β Del) je najjasnejšia hviezda v súhvezdí Delfín. Jej meno vzniklo z priezviska astronóma Nicolausa Venatora, ktoré je písané odzadu. Zdanlivá jasnosť tejto hviezdy je 3,64 magnitúd a jej vzdialenosť od Zeme je 97 svetelných rokov.

</doc>
<doc id="37917" url="https://sk.wikipedia.org/wiki?curid=37917" title="Muliphein">
Muliphein

Muliphein alebo "Gama Canis Majoris" (γ CMa/γ Canis Majoris) je hviezda v súhvezdí Veľký pes. Akokoľvek je označená ako gama, s magnitúdou prekračujúcou 4 je oveľa menej jasná ako napr. delta či epsilon. Je to modrobiely obor so žiarivosťou 685-násobne prevyšujúcou žiarivosť Slnka. Nachádza sa vo vzdialenosti asi 402 ly. 

</doc>
<doc id="37918" url="https://sk.wikipedia.org/wiki?curid=37918" title="Mí Arae">
Mí Arae

Mí Arae (μ Ara/μ Arae), nazývaná aj Cervantes, je žltooranžová hviezda typu G podobná Slnku. Obieha okolo nej kamenná planéta.

</doc>
<doc id="37919" url="https://sk.wikipedia.org/wiki?curid=37919" title="Alfa Pegasi">
Alfa Pegasi



</doc>
<doc id="37920" url="https://sk.wikipedia.org/wiki?curid=37920" title="Omikron Ursae Majoris">
Omikron Ursae Majoris



</doc>
<doc id="37921" url="https://sk.wikipedia.org/wiki?curid=37921" title="Beta Boötis">
Beta Boötis



</doc>
<doc id="37922" url="https://sk.wikipedia.org/wiki?curid=37922" title="Nekkar">
Nekkar

Nekkar alebo "Beta Boötis" (tiež "Nakkar" alebo "Meres/Merez", "42/β Boo") je hviezda v súhvezdí Pastier. Je to žltý obor o niečo chladnejší než Slnko ležiaci vo vzdialenosti 219 svetelných rokov od Slnka. Pravdepodobne nemá nijakého sprievodcu. 

</doc>
<doc id="37923" url="https://sk.wikipedia.org/wiki?curid=37923" title="Alfa Andromedae">
Alfa Andromedae



</doc>
<doc id="37924" url="https://sk.wikipedia.org/wiki?curid=37924" title="Gama Andromedae">
Gama Andromedae



</doc>
<doc id="37925" url="https://sk.wikipedia.org/wiki?curid=37925" title="František Halas">
František Halas

František Halas (* 3. október 1901, Brno – † 27. október 1949, Praha), bol český básnik.
Životopis.
Narodil sa v Brne, ale detstvo prežil na Českomoravskej vysočine. Jeho rodičia boli textilní robotníci. Po ukončení základnej školy sa vyučil za kníhkupca.
Otec ho priviedol medzi komunistickú mládež, ktorá ho veľmi ovplyvnila, neskôr (od roku 1921) pracoval pre komunistickú tlač ("Rovnost" a "Sršatec"), vydával avantgardné časopisy na ktorých spolupracoval s Bedřichom Václavkom ("Pásmo" a "Fronta").
Jeho tvorbu ovplyvnil Jiří Mahen a pobyt v Španielsku v čase Španielskej občianskej vojny.
Počas druhej svetovej vojny prispieval do ilegálne vydávaného "Rudého práva". Bol členom revolučného výboru spisovateľov. Napriek rozdielnosti názorov bol jeho blízkym priateľom katolícky básnik Jan Zahradníček
Po roku 1945 sa stal predsedom Syndikátu českých spisovateľov. Pracoval na ministerstve informácií. Po roku 1948 bol veľmi sklamaný novými pomermi.
Dielo.
Jeho zbierky sú nemelodické, bez ozdôb. Hlavnou témou v nich je sociálna otázka, vedomie ničotnosti človeka a tušenie blízkosti smrti. Jeho chápanie života je dramatické, bojuje o nájdenie zmyslu života a umenia. Pre jeho tvorbu je charakteristická nepravidelnosť verša, nelogizmy, neobvyklé básnické výrazy, časté používanie archaizmov a zdôrazňovanie smrti. Jeho neskoršie zbierky sú ovplyvnené existencializmom
Básne:
"Praze"
"Zpěv úzkosti"
"Mobilizace"
Je zaujímavé, že čoskoro po smrti zaútočil na jeho dielo komunistický kritik Ladislav Štoll, Halasove dielo sa dočkalo rehabilitácie až koncom 60. rokov.

</doc>
<doc id="37926" url="https://sk.wikipedia.org/wiki?curid=37926" title="Gama Crucis">
Gama Crucis



</doc>
<doc id="37930" url="https://sk.wikipedia.org/wiki?curid=37930" title="Boxer">
Boxer

Boxer môže byť:

</doc>
<doc id="37931" url="https://sk.wikipedia.org/wiki?curid=37931" title="Ksí Persei">
Ksí Persei



</doc>
<doc id="37932" url="https://sk.wikipedia.org/wiki?curid=37932" title="Menchib">
Menchib

Menchib alebo "ksí Persei" (ξ Per) je hviezda v súhvezdí Perzeus.

</doc>
<doc id="37934" url="https://sk.wikipedia.org/wiki?curid=37934" title="Ný Draconis">
Ný Draconis

Kuma alebo "ný Draconis" (ν Dra / ν Draconis) je dvojhviezda v súhvezdí Drak. V ďalekohľade je ľahko rozlíšiteľná. Jej zložky, obidve rovnako jasné, sú od seba vzdialené 61,9“.
Vzdialenosť dvojhviezdy od Zeme je asi 100 ly a vzďaľuje sa od nás rýchlosťou 15 km/s. 

</doc>
<doc id="37935" url="https://sk.wikipedia.org/wiki?curid=37935" title="Pas">
Pas

Pas môže byť:
PAS je skratka pre:

</doc>
<doc id="37936" url="https://sk.wikipedia.org/wiki?curid=37936" title="Mí Leonis">
Mí Leonis



</doc>
<doc id="37937" url="https://sk.wikipedia.org/wiki?curid=37937" title="Rasalas">
Rasalas

Rasalas alebo "mí Leonis" (μ Leo / μ Leonis) je hviezda v súhvezdí Lev.

</doc>
<doc id="37938" url="https://sk.wikipedia.org/wiki?curid=37938" title="Mí Virginis">
Mí Virginis



</doc>
<doc id="37939" url="https://sk.wikipedia.org/wiki?curid=37939" title="Rijl al Awwa">
Rijl al Awwa

Rijl al Awwa alebo "mí Virginis" (μ Vir / μ Virginis) je hviezda v súhvezdí Panna.

</doc>
<doc id="37941" url="https://sk.wikipedia.org/wiki?curid=37941" title="Charles Lecocq">
Charles Lecocq



</doc>
<doc id="37944" url="https://sk.wikipedia.org/wiki?curid=37944" title="Imro Weiner-Kráľ">
Imro Weiner-Kráľ

Imro Weiner-Kráľ, často písaný tiež Imrich Weiner-Kráľ (* 26. október 1901, Považská Bystrica† 11. august 1978, Bratislava) bol slovenský maliar a grafik. Bol najoriginálnejším predstaviteľom slovenského výtvarného nadrealizmu a secesného expresionizmu.
Život.
V rokoch 19191922 študoval na Českom vysokom učení technickom a na Umelecko-priemyslovej škole v Prahe architektúru a maliarstvo. Od roku 1922 na Akadémii výtvarných umení v Düsseldorfe. V roku 1923 prešiel na Akadémiu výtvarných umení v Berlíne. Od roku 1924 študoval na École des Beaux-Arts v Paríži.
V Paríži tiež krátko pôsobil v ateliéroch Colarossi a Grande Chaumiére. Odtiaľ sa už roku 1924 vrátil na Slovensko. Žil v Považskej Bystrici. Potom v rokoch 19291932 žil v Bratislave, neskôr v Berlíne. V roku 1936 usporiadal v Bratislave prvú nadrealistickú výstavu spolu s maliarom Františkom Malým. V roku 1938 sa rozhodol emigrovať do Paríža, kde sa zapojil do protifašistického odboja. V roku 1950 bol však z Paríža vyhostený. Po tomto žil krátko v Prahe, Považskej Bystrici a nakoniec až do svojej smrti v Bratislave.
Vo svojich dielach zachytával za pomoci snových symbolov život na slovenskom vidieku, tematizoval svoj židovský pôvod a spoločenské problémy tej doby. Okrem maľby sa venoval tiež grafike, ilustrácii a plagátu. Jeho dielo vyvrcholilo humanistickými kompozíciami spájajúcimi lyrické, baladické a dramatické videnie sveta.

</doc>
<doc id="37945" url="https://sk.wikipedia.org/wiki?curid=37945" title="Ión (častica)">
Ión (častica)

Ión je elektricky nabitá častica, ktorá vzniká z elektricky neutrálneho atómu alebo molekuly pridaním resp. ubraním elektrónov pri ponechaní pôvodného počtu protónov.
Ak atóm odovzdá elektrón, stáva sa katiónom (kladným iónom). Ak je počet elektrónov vyšší ako počet protónov, atóm sa mení na anión (záporný ión). V prípade viacatómových aniónov, ktoré vo svojej štruktúre obsahujú kyslík (napr. uhličitany, sírany, atď.), sa takéto anióny nazývajú oxoanióny.
Ióny sa označujú zapísaním chemickej značky častice (prvku, alebo molekuly), pričom veľkosť náboja sa uvedie ako horný index vpravo od zápisu značky: Al3+, Cl−, SO42−, Co2+, [Fe(CN)6]3−...
V astrofyzike sa na označenie stupňa kladnej ionizácie atómu prvku používajú rímske číslice za symbolom chemického prvku, pričom I označuje neutrálny atóm, II 1x, III 2x ionizovaný atóm, napr. H I je neutrálny vodík, He II 1x ionizované hélium, N III 2x ionizovaný dusík (dva odtrhnuté elektróny) atď.
Vznik iónov.
Na odtrhnutie elektrónu z valenčnej vrstvy je potrebné určité množstvo energie, ktorá sa nazýva ionizačná (EI). Jej hodnota nie je konštantná, závisí od prvku a od toho, o koľký odtrhnutý elektrón v poradí ide (následne sa označuje ako prvá, druhá, n-tá ionizačná energia). Hodnota ionizačnej energie sa mení s postavením prvku v periodickej tabuľke, prvky ležiace vľavo majú hodnoty ionizačných energií nízke, prvky ležiace vpravo naopak vysoké. Taktiež klesá so vzrastajúcou periódou, v ktorej sa nachádza prvok a naopak.
Z toho vyplýva, že najnižšiu hodnotu ionizačnej energie (ide o prvé ionizačné energie) má cézium – 375 kJ/mol (ak nerátame rádioaktívne a umelo pripravené prvky) a najvyššiu fluór – 1 681 kJ/mol (opäť nie sú brané do úvahy vzácne plyny). Čiže cézium najochotnejšie odovzdáva elektróny, naopak fluór najmenej ochotne. Všeobecne sa dá povedať, že kovy majú nižšie ionizačné energie ako nekovy.
Opačný proces prijímania elektrónu atómom sa vyjadruje pomocou elektrónovej afinity (Eea), čo je energia ktorá sa uvoľní pri prijatí elektrónu prvkom a prechode z neutrálneho stavu do záporného.
Stabilita iónov.
Samotné ióny nie sú stabilné a snažia sa dostať do elektricky neutrálneho stavu. Ich existencia môže byť udržiavaná vysokou teplotou (napr. v plazme), prípadne stabilizovaním v roztoku (napr. vodné roztoky solí). Dôkazom existencie iónov je elektrická vodivosť plazmy, resp. roztokov.

</doc>
<doc id="37946" url="https://sk.wikipedia.org/wiki?curid=37946" title="František Hrubín">
František Hrubín

František Hrubín (* 17. september 1910, Praha – † 1. marec 1971, Praha) bol český spisovateľ, dramatik, scenárista, prekladateľ, autor prírodnej a milostnej lyriky, neskôr básnik obáv. Jeho dielo do slovenčiny prekladal básnik Milan Rúfus.
Životopis.
Narodil sa v Prahe, ale mladosť prežil v Lešanoch v Posázaví. Vyštudoval gymnázium v Prahe (1932), potom sa neúspešne pokúšal vyštudovať filozofiu a pedagogiku na Karlovej univerzite. Od roku 1934 bol zamestnaný v Mestskej knižnici v Prahe a neskôr na ministerstve informácií. Od roku 1946 bol spisovateľom z povolania.
Roku 1939 sa oženil, mal dve deti.
Výrazne sa podieľal na založení detského časopisu "Mateřídouška", v rokoch 1945–1950 ho redigoval. 
Na II. zjazde Zväzu československých spisovateľov (1956) spolu s J. Seifertom odvážne kritizoval spojenie literatúry a politiky, zastali sa na ňom nielen perzekvovaných, ale aj väznených spisovateľov. Jeho vystúpenie viedlo najprv k zákazu literárnej činnosti, veľmi skoro mu ale bolo povolené prekladať, a písať literatúru pre deti, jeho samostatná tvorba prechádzala rôznymi obdobiami zákazov a vydávaní.

</doc>
<doc id="37947" url="https://sk.wikipedia.org/wiki?curid=37947" title="Informačný systém">
Informačný systém

Informačný systém (IS) je systém na zber, udržiavanie, spracovanie a poskytovanie informácií. Príkladom informačného systému môže byť kartotéka, telefónny zoznam, kniha došlej pošty alebo účtovníctvo. Systém nemusí byť nutne automatizovaný pomocou počítačov a môže byť aj v papierovej forme. Tento článok sa zaoberá všeobecne informačnými systémami. Informačný systém automatizovaný pomocou počítačov (alebo počítačový informačný systém) je v súčasnosti najčastejšie používaným v súčasnosti. Príkladom neautomatizovaného IS môže byť centrálny propagačno-informačný systém cestovného ruchu SR alebo systém turistická značenia na Slovensku.
Počítačový informačný systém.
Počítačový informačný systém je systém zložený z ľudí a počítačov, ktorý spracováva alebo interpretuje informácie. Tento výraz sa niekedy používa aj na označenie počítačového systému s nainštalovaným softvérom.
Informačné systémy je akademický študijný odbor zaoberajúci sa analýzou, projektovaním, konštruovaním a údržbou informačných systémov - hardvéru a softvéru, ktoré ľudia a organizácie používajú na zhromažďovanie, filtrovanie, spracovanie, vytváranie a distribúciu údajov. Dôraz je kladený na informačný systém s konečnou hranicou používateľov, procesory, úložisko, vstupy, výstupy a komunikačné, počítačové siete.
V mnohých organizáciách je útvar zodpovedný za informačné systémy a spracovanie údajov známy ako „informačné služby“. 
S prevádzkovaním IS súvisí aj Všeobecné nariadenie o ochrane údajov.
Ciele a úlohy.
Všeobecne chápeme IS ako systém pre spracovanie dát, ktorý má tieto ciele:
Dôležité sú tiež úlohy IS:

</doc>
<doc id="37948" url="https://sk.wikipedia.org/wiki?curid=37948" title="Život je čudo">
Život je čudo

Život je čudo je koprodukčný film režiséra Emira Kusturicu z roku 2004. Bol nakrútený v okolí srbskej obce Mokra Gora v blízkosti hraníc s Bosnou a Hercegovinou. Celý film dopĺňa typická balkánska hudba (tzv. "turbofolk"), ktorú pre film nahrala srbská hudobná skpina No Smoking Orchestra, kde hrá Emir Kusturica spolu so synom. 
V roku 2005 získal film Cézara za najlepší film Európskej únie.

</doc>
<doc id="37949" url="https://sk.wikipedia.org/wiki?curid=37949" title="Celé číslo">
Celé číslo

Celé čísla sa skladajú z prirodzených čísel (0, 1, 2, 3, …) a záporných čísel (−1, −2, −3, …). Množina celých čísel sa v matematike väčšinou označuje Z, alebo formula_1, podľa "Zahlen" (nemecky "čísla"). Podobne ako prirodzené čísla, tvoria celé čísla nekonečnú, spočítateľnú množinu. Štúdiom celých čísel sa zaoberá teória čísel.
Algebrické vlastnosti.
Množina celých čísel Z je uzavretá pre operácie sčítanie (výsledkom sčítania ľubovolných dvoch celých čísel je tiež celé číslo) a násobenie. Navyše oproti prirodzeným číslam je uzavretá i pre odčítanie. Nie je však uzavretá pre delenie, pretože podiel dvoch celých čísel nemusí byť celé číslo.
Podľa algebry tvorí Z s operáciou sčítanie Abelovu grupu. S operáciou násobenie grupu netvorí, pretože chýbajú inverzné prvky (nie je uzavretá pre operáciu delenie). Z s operáciou sčítanie a násobenie je okruh. Opäť z dôvodu chýbajúcich inverzných prvkov to ale nie je teleso. Najmenším telesom obsahujúcim celé čísla je množina racionálnych čísel.

</doc>
<doc id="37950" url="https://sk.wikipedia.org/wiki?curid=37950" title="Kliatba bratov Grimmovcov">
Kliatba bratov Grimmovcov

Kliatba bratov Grimmovcov je film režiséra Terryho Gilliama.
Kliatba bratov Grimmovcov je dobrodružný fantasy film režiséra Terryho Gilliama. Filmové hviezdy Matt Damon, Heath Ledger a Lena Headey účinkujú vo fiktívnom portréte bratov Grimmovcov, ako cestovali do Nemecka, ktoré bolo okupované Francúzskom v 19. storočí. Avšak bratia sa stretnú s reálnou rozprávkovou kliatbou, ktorá si vyžaduje skutočnú odvahu namiesto obvyklých falošných trikov. Vedľajšie úlohy: Peter Stormare, Jonathan Pryce a Monica Bellucci. Vo februári 2001 Ehren Kruger predal svoj "spec skript" Metro-Goldwyn-Mayer (MGM). Potom, ako prijal Gilliam pozíciu režiséra, prepísal spolu s Tony Grisoniom scenár, ale Writers Guild of America odmietli uznať ich prínos, a Kruger získal výhradné zásluhy. MGM nakoniec vypadli ako distribútor, no rozhodli sa spolufinancovať film s Dimension Films a Summit Entertainment, zatiaľ čo Dimension prevzali funkciu distribútora. Film bol natočený výhradne v Česku, kde mal často Gilliam napäté vzťahy s bratmi Bobom a Harvey Weinsteinovcami. To spôsobilo, že pôvodný dátum uvedenia do kín sa posunul o takmer 10 mesiacov. Film Kliatba bratov Grimmovcov mal nakoniec premiéru dňa 26. augusta, získal nejednoznačné recenzie a zisk sa vyšplhal na 105 320 000 dolárov.

</doc>
<doc id="37951" url="https://sk.wikipedia.org/wiki?curid=37951" title="Násobenie">
Násobenie

Násobenie je jedna z oblastí zo štyroch základných operácii v aritmetike. Násobenie prirodzených čísel predstavuje ich opakované sčítanie.
formula_1
"a" a "b" sa nazývajú činitele. Výsledok, „a krát b“, sa nazýva súčin.
Napríklad sa zapisuje 3 ⋅ 4 pre 4 + 4 + 4. Tento zápis sa číta „trikrát štyri“. Podľa PSP sa násobenie píše s bodkou a s vynechanými medzerami.
Namiesto 3 ⋅ 4 sa niekedy píše 3 · 4 (tzv. middle dot, ktorá však spravidla vyzerá inak ako symbol pre násobenie – dot operator alebo multiplication dot) alebo 3 × 4, niekedy sa môže znamienko vynechať úplne. Pri násobení premennou môžeme zapisovať napr. 5"x", "xy". V programovacích jazykoch sa často používa znak *.
Pri násobení viacerých čísel sa používa grécky znak formula_2:
 formula_3
alebo tiež
 formula_4
Opakované násobenie rovnakých činiteľov zvyčajne nahradzujeme umocňovaním
 formula_5
Inverzná operácia k násobeniu je delenie.
Pravidlá.
V algebrickom telese (napríklad formula_6 a formula_7 s operáciami násobenia a sčítania) platí:

</doc>
<doc id="37952" url="https://sk.wikipedia.org/wiki?curid=37952" title="Šanghaj">
Šanghaj

Šanghaj (slovenský normovaný názov; slovo je mužského rodu) alebo zriedkavo Šang-chaj (čínskym písmom: 上海 - slovenský prepis: šang-chaj - pinyin: ) je s 25 miliónmi obyvateľmi (2017) druhé najľudnatejšie mesto Číny hneď po meste Čunking a významné hospodárske centrum tejto krajiny.
Rozprestiera sa okolo ústia rieky Jang-c’-ťiang do Východočínskeho mora a od roku 2004 Šanghaj vystriedal s ročným obratom nákladu 380 miliónov ton na pozícii najväčšieho prístavu sveta rotterdamský prístav. Šanghaj patrí medzi štvoricu miest so zvláštnym statusom, ktoré sú v rámci ČLR postavené na úroveň provinciám.
Názov mesta.
Názov mesta tvorený znakmi "„hore“" a "„more“" sa dá preložiť ako "„nad morom“" alebo "„smerujúci k moru“". Pôvod názvu a presný výklad je nejasný. V čínštine sa pre Šanghaj používajú aj skratky "Chu" (TZ: 滬, ZZ: 沪 - "Hù") a "Šen" (申 - "Shēn").
Prírodné podmienky.
Poloha.
Šanghaj sa rozprestiera južne od ústia Jang-c’-ťiang do mora, pozdĺž rieky Chuang-pchu, ktorá má v týchto miestach šírku okolo 400 m. Terén v centre mesta je plochý, priemerná nadmorská výška je 4 m.
Životné prostredie.
Problémom v meste sú dopravný hluk, silné znečistenie vzduchu a znečistenie vodných tokov. Šanghaj je na štvrtom mieste medzi mestami s najznečistenejším ovzduším na svete.
Podnebie.
Klíma je subtropická so zimnými teplotami v rozmedzí -1° až 8°, v lete teploty dosahujú 28° až 35° a vlhkosť vzduchu stúpa nad 80%. Priemerná ročná teplota je 15,3 °C; ročný súhrn zrážok 1–135 mm, z čoho najväčšia časť spadne od mája do septembra. Za rok sa priemerne vyskytne 110 daždivých dní. Najvhodnejšie obdobie na návštevu je na sklonku jari a začiatkom jesene.
Dejiny mesta.
Prvá zmienka o mieste - vtedy zvanom Chua-tching (華亭) – pochádza z obdobia dynastie Sung (960), potom sa tu rozvinul prístav, ktorý si roku 1074 vyslúžil zriadenie vlastného berného úradu. Roku 1553 bolo mesto opevnené hradbami na ochranu proti pirátom. Aj keď počet obyvateľov časom vzrástol k 200 000 a okrem obchodu sa v meste rozvíjala textilná výroba, zostával Šanghaj prístavom len oblastného významu. Situácia sa zmenila v 19. storočí, keď strategická poloha pri ústí najväčšej čínskej rieky spravila zo Šanghaja jedno z hlavných stredísk obchodu so Západom.
Nankinská zmluva, ktorú roku 1842 po prehranej prvej ópiovej vojne uzavrela Čína so Spojeným kráľovstvom stanovila Šanghaj jedným z piatich zmluvných prístavov, ktoré majú byť otvorené medzinárodnému obchodu. V Šanghaji vznikla cudzinecká štvrť, nepodliehajúca čínskym úradom (od roku 1854 spravovaná tzv. Šanghajskou mestskou radou), ktorá sa stala vstupnou bránou západných vplyvov do Číny. Počet obyvateľov výrazne vzrástol za tchajpchingského povstania v 50. rokoch 19. storočia vďaka prílive utečencov, ktorí sa z okolných dedín uchyľovali pod ochranu cudzineckej štvrte; podobná situácia sa opakovala počas boxerského povstania roku 1900, keď mesto prekročilo hranicu jedného milióna ľudí.
Na počiatku 20. storočia mal kozmopolitný Šanghaj dve moderné univerzity, bol symbolom modernej a prosperujúcej Číny, rovnako ako pôsobiskom drogových gangov a synonymom hriechu. V Šanghaji vydával Čchen Tu-siou vplyvný pokrokový časopis Mladosť (青年, Čching-nien), v roku 1919 bolo mesto dejiskom najväčších demonštrácií proti postúpeniu bývalých nemeckých koncesií v Číne a Japonsku (Hnutia 4. mája). Silný marxistický vplyv ilustruje skutočnosť, že v Šanghaji bola roku 1921 založená Komunistická strana Číny. Keď sa v apríli 1927 šanghajskí robotníci pod komunistickým vedením pokúsili ovládnuť mesto, boli v tzv. Šanghajskom masakri zabití Čankajškom za pomoci Zeleného gangu; bez riadneho súdu bolo vtedy popravených 5 000 ľudí. V ten istý rok vznikol zlúčením cudzineckých štvrtí s okolnými obcami Veľký Šanghaj s 2,6 milióna obyvateľmi; zároveň bolo mesto vyčlenené z provincie Ťiang‑su a postavené na úroveň provincie. Trojmesačná bitka o Šanghaj, kde sa 13. augusta 1937 vylodili japonské vojská, bola prvým veľkým stretom japonskej agresie voči Číne. Boje o mesto si vyžiadali 200 000 obetí. V rokoch 1937-1945 bol Šanghaj okupovaný Japonskom. V tomto období sa stal cieľom tisícov zahraničných utečencov.
Od 27. mája 1949 je Šanghaj pod komunistickou vládou. Zhruba po roku 1949 presídlilo mnoho západných firiem do Hongkongu, ktorý tak vystriedal Šanghaj v úlohe obchodnej metropoly Ďalekého východu. Napriek tomu výnimočné postavenie Šanghaja v rámci Číny pretrvalo až do súčasnosti. Aj dnes je, ak nepočítame Hongkong, regiónom so suverénne najvyšším HDP na hlavu v Číne. Zatiaľ čo v 60. až 80. rokoch mesto stagnovalo, veľký rozmach prišiel po zriadení zvláštnej hospodárskej zóny Pchu-tung v roku 1990, kde vyrástli veľkolepé mrakodrapy a nové medzinárodné letiská. Veľkým problémom zostáva ťažko kontrolovateľný príliv prisťahovalcov z dedinských oblastí, predovšetkým z provincií An‑chuej, Ťiang‑su a Če‑ťiang.
Rozloha a počet obyvateľov.
Oficiálne údaje k 1. januáru 2005:
Šanghaj (bez vonkajších predmestí) 
Šanghaj (mestská aglomerácia spadajúca do správneho obvodu štatutárneho mesta; celkom 18 mestských obvodov a jeden dedinský okres)
Uvedené čísla zaznamenávajú len počet úradne registrovaných obyvateľov; v skutočnosti žije v Šanghaji „načierno“ ďalších 4-5 miliónov ľudí.
Správne členenie.
Vlastné mesto pozostáva z desiatich obvodov. Deväť z nich, súhrnne označovaných Pchu-si (浦西, Pǔxī) na západnom brehu rieky Chuang-pchu (黄浦) predstavuje historické jadro mesta, zataľ čo desiaty obvod Pchu-tung (浦东, Pǔdōng), vytvorený roku 1992 je hypermoderná štvrť na opačnom východnom brehu. Ďalších osem mestských obvodov a jeden dedinský okres potom tvorí vonkajšie predmestie.
Vlastné mesto - 10 obvodov (čchü)
Okrajové časti - 8 obvodov (čchü) a 1 okres (sien)
Osem z deviatich okresov bolo v priebehu rokov 1988 až 2001 zmenených na mestské obvody. Jediným ostávajúcim dedinským okresom je teda 
Doprava.
Šanghajské metro má štyri trasy celkovej dĺžky 83 km; päť ďalších trás je vo výstavbe či plánovaných. Brehy rieky Chuang-pchu spájajú štyri mosty a niekoľko tunelov. Staré šanghajské letisko Chung-čchiao sa nachádza v západnej časti mesta, od roku 1999 väčšinu dopravy preberá nové medzinárodné letisko na okraji východnej štvrti Pchu-tung (Pudong International Airport). Nové letisko s centrom mesta od marca roku 2004 spája prvá komerčná linka magnetického rýchlovlaku "Transrapid" nemeckej konštrukcie. Rýchlovlak dosahuje rýchlosť 430 km/h a 32 km dlhú trasu prejde za necelých 8 minút. Výstavba ďalšieho ambiciózneho dopravného diela prebieha južne od mesta - do roku 2009 má šesťprúdový diaľničný most preklenúť changčouskú zátoku v dĺžke 36 km a výrazne tak skrátiť cestu zo Šanghaja do Ning-po.
Pozoruhodnosti.
Šanghaj na rozdiel od mnohých čínskych miest neoplýva stredovekými pamiatkami. Dominantu mesta v samom centre, štvrti Chuang-pchu, tvorí tzv. Bund - nábrežie lemované výstavnými výškovými budovami bánk, obchodných spoločností a hotelov z počiatku 20. storočia. Bund je dnes pamiatkovo chránený a výstavba vyšších mrakodrapov v tejto oblasti nie je povolená.
Na druhom brehu sa vo štvrti Pchu-tung vypína 468 m vysoká veža Perla Orientu z roku 1995, panorámu tejto modernej štvrti dotvára od roku 1998 mrakodrap Ťin Mao s 88 podlažiami (Číňania považujú osmičku za veľmi šťastné číslo), najvyššia budova Číny a piata najvyššia budova sveta (anténu nerátajúc).
Námestiu Ľudu v Chuang-pchu dominuje od roku 1996 nová budova Šanghajského múzea, s unikátnou kombináciou kruhového a štvorcového pôdorysu, vyjadrujúca dávnu čínsku predstavu kruhového neba a štvorcovej Zeme. Bohaté umeleckohistorické zbierky obsahujú predmety od najstarších bronzov z dynastie Šang až po nábytok z časov dynastie Čching.
Nankinská trieda, jedna z hlavných obchodných tepien mesta, smeruje k buddhistickému chrámu Ťing-an (靜安寺, Ťing-an s', Chrám Pokoja a Mieru.), obnovenému v roku 1983.
Pri Šanghaji sa nachádza automobilový okruh pre preteky F1. Je dlhý 5,5 km a má tvar pripomínajúci znak "„šang“" (上) z názvu mesta. 26. september 2004 sa na ňom po prvýkrát išla Veľká cena Číny.
V roku 2010 Šanghaj hostil svetovú výstavu Expo.

</doc>
<doc id="37953" url="https://sk.wikipedia.org/wiki?curid=37953" title="Aritmetika">
Aritmetika

Aritmetika je disciplína matematiky, ktorá sa zaoberá opisovaním vlastností základných matematických operácií s číslami. Často sa používa ako synonymum teórie čísel.
Bežne používané základné operácie sú sčítanie, odčítanie, násobenie a delenie, ale do aritmetiky patria samozrejme aj ďalšie operácie ako počítanie s percentami, mocninami a odmocninami, exponenciálnymi a logaritmickými funkciami. Poradie týchto operácií je dané dohodou.
Základy počítania s prirodzenými, celými, racionálnymi a reálnymi číslami sa vyučujú na základnej škole.

</doc>
<doc id="37954" url="https://sk.wikipedia.org/wiki?curid=37954" title="Vaiaku">
Vaiaku

Vaiaku je obec v Tuvalu na južnom pobreží na ostrove Fongafale v atole Funafuti. 
V roku 2002 tu žilo 516 obyvateľov.&lt;br&gt;
Nachádzajú sa tu všetky administratívne budovy a jediný hotel v Tuvalu, "Vaiaku Langi Hotel".

</doc>
<doc id="37955" url="https://sk.wikipedia.org/wiki?curid=37955" title="Kampala">
Kampala

Kampala je hlavné mesto Ugandy. 
Nachádza sa na juhu krajiny, na severnom pobreží Viktóriinho jazera a má takmer 1,7 mil. obyvateľov. Je rozdelené na päť častí: Central, Kawempe, Makindye, Nakawa a Rubaga.
Dejiny.
Mesto založil bugandský kráľ "Mutesa I." v 60. rokoch 19. storočia na mieste, kde rád a často chodil na poľovačky. Kampala sa rýchlo stala centrom Bugandského kráľovstva a vzniklo tu niekoľko palácov, honosných budov, no i kráľovské hrobky, od roku 2001 zapísané na zoznam svetového dedičstva UNESCO.
Po vzniku Ugandy ako samostatnej krajiny sa stala Kampala jej hlavným mestom. Dnes sa tu nachádza parlament, najvyšší súd, univerzita, korunovačný palác, ale aj medzinárodné letisko, obchodné domy, hotely, banky či nemocnice. 

</doc>
<doc id="37956" url="https://sk.wikipedia.org/wiki?curid=37956" title="Port Vila">
Port Vila

Port Vila, Vila alebo Villa je hlavné mesto Vanuatu na ostrove Efate. Má 34 000 obyvateľov. Je tu sídlo Ekonomickej a sociálnej komisie pre Áziu a Tichomorie. V meste sa nachádza prístav a letisko.
Počas druhej svetovej vojny tu bola americká vojenská základňa.

</doc>
<doc id="37958" url="https://sk.wikipedia.org/wiki?curid=37958" title="Egon Hostovský">
Egon Hostovský

Egon Hostovský (* 23. apríl 1908 – † 7. máj 1973), bol český spisovateľ.
Stručný životopis.
Vyštudoval gymnázium v Náchode (1927), potom začal študovať filozofiu v Prahe, roku 1929 prešiel na univerzitu do Viedne, ale štúdium čoskoro zanechal. Roku 1930 sa vrátil do Prahy, kde pracoval v niekoľkých nakladateľstvách ako nakladateľský redaktor. V roku 1937 sa Hostovský stal úradníkom česko-slovenského ministerstva zahraničia, roku 1939 pracovne odcestoval do Bruselu, odkiaľ po okupácii Čiech a Moravy (15. marca 1939) emigroval do Paríža, po jejho dobytí do Portugalska a roku 1941 do USA, kde bol zamestnaný v New Yorku na česko-slovenskom konzuláte. Po druhej svetovej vojne sa vrátil do Česko-Slovenska, kde znova pracoval na ministerstve zahraničia. Roku 1948 odišiel do Dánska, potom do Nórska a nakoniec do USA, kde 
pracoval najprv ako učiteľ češtiny, neskôr ako novinár a redaktor rádia Slobodná Európa.
Dielo.
Jeho tvorba je ovplyvnená jeho židovským pôvodom a dvojitou emigráciou. Jeho hrdinovia zápasia so zlom, sú vinou politického vývoja nútení odísť z vlasti, hľadajú stratené istoty a korene.
Tvorbu pred prvou emigráciou ovplyvnil expresionizmus.

</doc>
<doc id="37959" url="https://sk.wikipedia.org/wiki?curid=37959" title="Agnesa Búřilová">
Agnesa Búřilová

Agnesa Búřilová, rod. "Wlachovská" (* 4. január 1943, Rožňava) je bývalá krasokorčuliarka, neskôr trénerka. Jej syn Vladimír je známy slovenský hokejista.
Aktívna činnosť.
Reprezentovala ČSSR na zimnej olympiáde 1964 v Innsbrucku, kde v súťaží párov obsadila spolu s Petrom Bartosiewiczom 9. miesto. 
Trénerská činnosť.
Po ukončení aktívnej kariéry sa venovala trénerskej profesii. Jozef Sabovčík pod jej vedením v roku 1984 získal na zimných OH v Sarajeve striebornú medailu. 

</doc>
<doc id="37960" url="https://sk.wikipedia.org/wiki?curid=37960" title="Vila">
Vila

Vila môže byť:

</doc>
<doc id="37961" url="https://sk.wikipedia.org/wiki?curid=37961" title="Leopold Haverl">
Leopold Haverl

Leopold Haverl (* 16. február 1936, Bratislava – † 5. február 2016, Bratislava) bol slovenský herec a recitátor.
V roku 1954 absolvoval štúdium herectva v Odbornom divadelnom kurze pri Štátnom konzervatóriu v Bratislave. V rokoch 19541960 bol členom Dedinského divadla, 19601965 Krajského divadla v Trnave, 19651968 Divadla poézie a od roku 1967 bol členom činohry SND v Bratislave. V divadlách vytváral charakterové a dramaticky vypäté postavy.
Od 60. rokov začal hrávať vo filmoch a najmä v televízii, ktorá mu poskytla väčší priestor (napr. "Prípad jasnovidca Hanussena" (1969), "Hájnikova žena" (1971), "Straty a nálezy" (1975), "Život bez konca" (1982). Vytvoril portréty historických osobností napr. Lenina, V. Clementisa a L. Novomeského (v seriáli "Povstalecká história" (1984).
V roku 1980 dostal titul zaslúžilý umelec.
Zomrel 5. februára 2016 po vážnych problémoch s obličkami.

</doc>
<doc id="37962" url="https://sk.wikipedia.org/wiki?curid=37962" title="Lusaka">
Lusaka

Lusaka je hlavné mesto Zambie. 
Mesto bolo založené v roku 1905 európskymi kolonistami a od roku 1935 bolo hlavným mestom britskej kolónie Severná Rhodésia. V roku 1964 sa potom stalo hlavným mestom nezávislej Zambie.

</doc>
<doc id="37963" url="https://sk.wikipedia.org/wiki?curid=37963" title="Harare">
Harare

Harare (do roku 1980 Salisbury) je hlavné mesto Zimbabwe. Na rozlohe 872 km2 žije približne 1 600 000 ľudí (v metropolitnej oblasti 2 800 000) a je tak najväčším mestom krajiny.
Charakteristika.
Centrum Harare leží v nadmorskej výške na náhornej plošine v provincii Mashonaland Central v severovýchodnej časti krajiny. Priemerná teplota v januári sa pohybuje okolo 21 °C, v júli okolo 14 °C a prší najmä na prelome roka, kedy spadne v januári priemerne 140 mm zrážok.
Mesto založila ako "Salisbury" v roku 1890 Britská juhoafrická spoločnosť a v roku 1899 bola otvorená železničná trať z mesta Beira v Mozambiku. Mestské práva mu boli udelené v roku 1935 a počas druhej svetovej vojny nastal jeho prudký rozvoj. Rapídne sa zvýšil počet obyvateľov a v rokoch 1953-1963 bolo hlavným mestom kolónie Rodézia, od 1965 štátu Rodézia a od 18. apríla 1980 Zimbabwe. O dva roky neskôr sa mesto premenovalo na Harare, podľa pôvodného názvu mesta Chitungwiza a jeho pôvod sa odvodzuje od mena náčelníka Neharaweho.
Harare je dnes moderné a veľmi čisté mesto s výškovými budovami a ulicami, lemovanými zeleňou. Nachádza sa tu bulvár "Samora Machel avenue", katedrály rímsko-katolíckej a anglikánskej cirkvi, múzeum, Knižnica kráľovny Viktórie, Zimbabwianska národná galéria a Národný archív.

</doc>
<doc id="37966" url="https://sk.wikipedia.org/wiki?curid=37966" title="Dili">
Dili

Dili (zriedkavo "Díli") je hlavné a najväčšie mesto Východného Timoru. Má 59 069 obyvateľov, s aglomeráciou okolo 163-tisíc (2006).
Leží na severnom pobreží ostrova Timor. Nachádza sa tu "Univerzita Východného Timoru" a medzinárodné letisko.
Dejiny.
Dili bolo osídlené portugalskými osadníkmi v roku 1520 a v roku 1596 sa stalo hlavným mestom Portugalského Timoru. Počas 2. svetovej vojny bolo mesto okupované japonskými vojakmi od februára 1942 až do jej konca v roku 1945. 28. novembra 1975 sa Dili stalo hlavným mestom novo vzniknutého štátu Východný Timor, ale 7. decembra mesto obsadila Indonézia a 17. júla 1976 anektovala Východný Timor ako svoju 27. provinciu s centrom práve v Dili. 20. mája 2002 bol pod dohľadom OSN obnovený štát Východný Timor a Dili sa tak znova stalo hlavným mestom nezávislého štátu. V máji 2006 zasiahli mesto nepokoje, ktoré v meste napáchali značné škody. Vyústili až do evakuácie cudzích štátnych príslušníkov, ktorí sa práve nachádzali v Dili, a k zahraničnej intervencii a následnému znovunastoleniu poriadku.
Ekonomika.
Dili je komerčným centrom a najvýznamnejším prístavom v krajine. Hlavnými hospodárskymi odvetviami sú výroba keramiky, mydla a parfumov a spracovávanie kávy.

</doc>
<doc id="37968" url="https://sk.wikipedia.org/wiki?curid=37968" title="Kyanid draselný">
Kyanid draselný

Kyanid draselný alebo cyankáli je draselná soľ kyseliny kyanovodíkovej. Chemický vzorec je KCN.
Vlastnosti.
Je to biela kryštalická látka, reagujúca silno alkalicky, napríklad reakciou so vzdušným oxidom uhličitým postupne prechádza na uhličitan draselný (potaš) za vzniku kyanovodíka. Je silno hygroskopická a pohlcuje vzdušnú vlhkosť.
 2 KCN (s) + CO2 (g) + H2O (g) → K2CO3 (s) + 2 HCN (g)
Výroba.
Technická výroba kyanidu draselného spočíva v neutralizácii hydroxidu draselného kyanovodíkom a v následnom odparovaní.
 HCN + KOH → KCN + H2O
V minulosti sa cyankáli vyrábalo z oxidu uhoľnatého, amoniaku a z uhličitanu draselného pri teplote 600 °C.
Fyziologické účinky.
Kyanid draselný je silný jed (akútna toxicita LD50 sa odhaduje na 2 - 3,3 mg/kg telesnej hmotnosti podávaný ústne, teda asi 150 – 250 mg KCN na osobu telesnej hmotnosti 75 kg), ktorý blokuje primárne (ako aj kyanovodík a iné ionizované kyanidy; vlastným jedom je kyanidový anión, CN-) bunkové dýchanie ireverzibilnou blokádou cytochrómoxidázy c (aa3), jedného z kľúčových enzýmov bunkového dýchania na mitochodriálnej membráne; kyanidové anióny vytvárajú veľmi stabilný komplex s oxidovanou formou cytochrómoxidázy c, konkrétne s jej centrálnym železitým katiónom, Fe3+:
[FeIII+Ln] + 6 CN- → [FeIII+(CN)6]3- + n L
Touto reakciou sa cytochrómoxidáza c blokuje a znemožňuje sa ďalšie využitie kyslíka a prenos elektrónový na mitochondriálnej membráne. Toto vedie k veľmi rýchlo nastupujúcej bunkovej hypoxii. Najrýchlejšie postihnuté sú tkanivá s vysokou spotrebou kyslíka, t. j. hlavne mozgové tkanivo a myokard, čo má za následok pri dostatočnej dávke rýchlu smrť v dôsledku paralýzy vitálnych centier v CNS a následne aj srdcového svalu. V dôsledku potlačenia aeróbnych procesov dochádza k prevahe anaeróbnych procesov, čo má za následok metabolickú (laktátovú) acidózu. 
Uvádza sa, že kyanid draselný chutí ako horké mandle. 
Účinky na organizmus sa dostavujú v závislosti od viacerých okolností: cesta príjmu jedu (požitím—perorálne, vdýchnutím prachu, aerosólu, či hydrolýzou vzniknutých výparov kyanovodika—inhalačne, prípadne cez kožu—perkutánne, či už vstrebaním cez drobné ranky a odreniny, alebo v dôsledku macerácie kože pôsobením alkalického roztoku kyanidu, alebo prostredníctvom istých rozpúšťadiel, ako napríklad dimetylsulfoxid), dávka a koncentrácia látky (tá istá dávka kyanidu pôsobí obvykle prudšie vo forme vysoko koncentrovaného roztoku/zmesi), pri požití naplnenosť žalúdku atď.
Pri požití kyanidu draselného ako látky alebo koncentrovaného roztoku v dávke nad 2 mg/kg telesnej hmotnosti, nalačno, dochádza obvykle k tzv. akútnej otrave: veľmi rýchlo (v priebehu sekúnd až minúty) nastupujú prvé príznaky otravy, ako sú nevoľnosť, pocit úzkosti, závrate, tlak na prsiach/v hrudníku, podráždenie sliznice hltanu a očí, návaly tepla, dráždenie na vracanie, bolesti hlavy a zrýchlený, lapavý dych. Pomerne rýchlo nasledujú svalové zášklby, zahmlené vnímanie, chladný pot, príznaky šoku, niekedy vracanie, rýchla strata vedomia a bezvedomie. Dýchanie je stále zrýchlené, ale dostavuje sa nepravidelnosť dýchania (tzv. Cheyne-Stokesovo dýchanie) a s pokračujúcim bezvedomím sa stáva čoraz nepravidelnejšie a plytšie; v tejto fáze otravy sa často dostavujú epileptoidné (epilepsii podobné) záchvaty kŕčov. Charakteristická je výrazná, svetloružová farba pokožky a slizníc, lebo krv je presýtená kyslíkom, viazaným na hemoglobín, v dôsledku rapídneho poklesu jeho spotreby tkanivami. Počas 3 - 6 minút sa zvyčajne dostavuje nezvratné poškodenie mozgových buniek v dôsledku hypoxie (nedostatku kyslíku) a vlastná smrť zastavením dýchania a srdcovej činnosti zvyčajne nasleduje v priebehu 10 až 30 minút.
Ak sa jed požije vo veľkom objeme zriedeného roztoku alebo na plný žalúdok, priebeh otravy sa zvyčajne spomaľuje a táto môže prebiehať aj dlhšie, ako hodinu.
Naopak, pri požití, či inhalácii vysokých dávok vysoko koncentrovaného kyanidu, dochádza k tzv. perakútnej otrave, keď je sled vymenovaných príznakov značne rýchlejší a dramatickejší, bezvedomie nastáva zvyčajne v priebehu sekúnd, maximálne jednej minúty, veľmi rýchlo sa rozvíja kóma a smrť nasleduje v priebehu minút, obvykle do desiatich minút po požití jedu.
Extrémnou formou priebehu je tzv. superakútna otrava, ktorá sa obvykle dostavuje len po inhalácii vysoko koncentrovaného kyanovodíka; pri tomto priebehu sa dostavuje bezvedomie a kóma prakticky okamžite po vdýchnutí jedu, nasleduje v priebehu sekúnd výsevy kŕčov a zlyhaniu funckii vitálnych centier v CNS do jednej minúty. Je to tzv. apoplektická forma otravy kyanidom, ktorá má za následok smrť v priebehu desiatok sekúnd až minúty; u takto postihnutých obetí obvykle nie je možné smrť zvrátiť ani okamžitým podaním protijedov a reanimáciou.
Naopak, chronické (vlečúce sa, dlhodobé) otravy kyanidom nebývaju obvyklé, pretože organizmus má istú detoxifikačnú rezervu proti kyanidu (hlavne tvorbou málo toxického rodanidového aniónu, SCN-); zdravý dospelý organizmus dokáže zneškodniť približne 1 mg kyanidu na kilogram telesnej hmotnosti za hodinu; príznaky otravy sa dostavujú až po vyčerpaní tejto detoxikačnej kapacity.
Liečba.
Protilátkou pri otrave kyanidom draselným nie je glukóza, ako sa niekedy traduje. Kyanovodík, resp. kyanidový anión dokážu tvoriť s aldehydickou skupinou glukózy nestabilný kyánhydrín, avšak táto reakcia je vratná a silne posunutá na stranu reaktantov, t. j. kyanidového aniónu; preto glukóza nedokáže efektívne viazať kyanid a je vhodná maximálne vo forme sterilného 5% roztoku na intravenóznu injekciu ako vehikulum pre skutočné antidotá (protijedy), podávané intravenózne (vnútrožilnou injekciou, či infúziou).
Antidotová terapia spočíva v dvoch po sebe nasledujúcich medikáciách:
 S2- + CN- → SCN- + 2e-
Dávkovanie antidot je nasledovné:
po podaní (prvej dávky) methemoglobinemík nasleduje dávka
túto sériu antidot možno podať opakovane až do výrazného zlepšenia priebehu otravy; 4-DMAP by nemal byť aplikovaný opakovane (riziko príliš silnej methemoglobinémie, či hemolýzy).
Súčasne s antidotami sa podáva inhalačne 100% kyslík, 12 - 15 L/min a symptomatické liečivá, napríklad pri záchvatoch kŕčov Diazepam 10 – 30 mg veľmi pomaly i.v., kortikosteroidy vo vysokých dávkach preventívne proti hroziacemu opuchu pľúc a mozgu, vysoke dávky (napr. 800 mg metylprednizolónu v i.v. infúzii); nutná je neustále prítomná reanimačná pohotovosť (intubácia, riadená ventilácia, elektrokardioverzia a medikamentózne vybavenie na ošetrovanie zástavy srdca).
Antidotárna a symptomatická terapia sa má pri manifestných príznakoch otravy aplikovať okamžite, ako je možná, t. j. ešte na mieste otravy (po prípadnom odsune obete z otrávenej atmosféry) a počas transportu do nemocnice.
Okrem toho, pri požití kyanidu sa odporúča podanie veľkých množstiev vody so zriedeným (pod 3%) peroxidom vodíku (oxiduje kyanid na menej toxický kyanát) alebo 1 - 2‰ roztoku manganistanu draselného, vyvolanie zvracania a opakovane podanie oxidujúcich roztokov a nakoniec suspenzie aktívneho uhlia a roztoku síranu sodného. Zasiahnutá pokožka sa má opláchnuť veľkými objemami vlažnej pitnej vody, mydlom, roztokom polyetylénglokolu (PEG 400), opakovane. Nikdy sa nemajú aplikovať kyslé roztoky (ocot, kyselina boritá, kyselina citrónová), kvôli riziku uvoľnenia prchavého kyanovodíku. V niektorých krajinách (Francúzsko, UK) sa ako antidotum používajú iné látky, najmä zlúčeniny kobaltu, ako hydroxykobalamín, používaný vo Francúzsku, ktorý reaguje s kyanidom za tvorby kyanokobalamínu (vitamín B12), alebo edetát dikobaltnatý (Co2-EDTA), používaný v UK; tento dáva s kyanidom veľmi stabilný hexakyanokobaltnatý komplexný anión: Co2+ + 6 CN- → [Co(CN)6]4-.
Kobaltnaté antidotá sa podávajú tiež v kombinácii s tiosíranom.
Využitie.
Kyanid draselný je jedna z mála zlúčenín, ktoré so zlatom tvoria rozpustné zlúčeniny. Preto sa používa v klenotníctve pri pozlacovaní kovov. Používa sa tiež pri ťažbe zlata pri získavaní zlata z rudy, čo je však problematické z ekologických dôvodov. 
Tento jed je veľmi obľúbený u autorov detektívnych románov. Cyankáli hralo dôležitú úlohu v švédskom klasickom románe "Doctor Glas" Hjalmara Söderberga. Agatha Christie ho použila pri vražde dvoch ľudí v detektívnom románe Napokon nezostal už nik ("And Then There Were None").
Kyanid draselný použili na samovraždu aj špičky nacistického režimu. Ampulku s jedom použil napríklad Adolf Hitler, Erwin Rommel, Eva Braunová, na trest smrti odsúdený Hermann Göring alebo Heinrich Himmler.
Samovraždu požitím kyanidu draselného spáchal aj Slobodan Praljak (bývalý bosnianskochorvátsky generál) priamo v súdnej sieni v Haagu dňa 29. novembra 2017 po potvrdení jeho trestu za zločiny spáchané počas vojny v Bosne a Hercegovine.

</doc>
<doc id="37969" url="https://sk.wikipedia.org/wiki?curid=37969" title="Martin (mesto)">
Martin (mesto)



</doc>
<doc id="37970" url="https://sk.wikipedia.org/wiki?curid=37970" title="Mac mini">
Mac mini

Mac mini je malý osobný počítač spoločnosti Apple Inc. Bol vytvorený pre pritiahnutie pozornosti vlastníkov a používateľov počítačov s Microsoft Windows, iPodov, starších modelov Macintoshov a zákazníkov zaujímajúcich sa o lacný, ľahko ovládateľný počítač. Prvé verzie mini boli uvedené na trh v januári 2005, mierne aktualizované verzie prišli na trh 26. júla 2005. Prepracované verzie s procesorom Intel boli vydané 28. februára 2006, mierne upravené modely boli na trhu od 6. septembra 2006. Ďalšie roky, kedy sa začali predávať nové Mac mini sú 2007, 2009, 2011, 2012,2014. Posledné vydanie Mac Mini vyšlo až po 4 rokoch, konkrétne 30.október 2018. Kedže neboli dlhé roky informácie o novom Mac mini tak sa dokonca čitateľ MacRumors minulý rok rozhodol napísať priamo hlavnému šéfovi Applu Timovi Cookovi. On mu prekvapivo odpovedal a uviedol, že Apple počíta naďalej s novými Mac Mini, no zatiaľ nemôže uviesť detaily.
Základné informácie.
Mac mini je najmenší stolný osobný počítač spoločnosti Apple. Vyznačuje sa nezvyčajne malými rozmermi (so základňou (19.7 x 19.7 cm a výškou 3,6 cm) a hmotnosťou 1,3 kg. Dodáva sa bez monitora, klávesnice a myši. Na pripojenie monitora k najnovšiemu modelu slúži zabudovaný HDMI port (poprípade Thunderbolt 3) , ostatné periférie je možné pripojiť prostredníctvom Thunderbolt 3 a klasickým USB portom. Okrem toho má mini zabudovaný port FireWire, modem (nie všetky modely), ethernetový konektor, Wi-Fi adaptér (AirPort Extreme a Bluetooth.
Mini sa dodáva s predinštalovaným operačným systémom Mac OS X a množstvom softvéru ako iLife a AppleWorks. Verzie s procesormi Intel obsahujú okrem iného aj aplikáciu FrontRow na prezeranie digitálneho obsahu a sú dodávané s diaľkovým ovládaním.
Špecifikácia.
Január - júl 2005.
Na trh boli uvedené dva modely:
Oba modely obsahovali tiež:
Júl - október 2005.
Od 26. júla 2005 všetky modely obsahovali:
1.25 GHz model mal
1.42 GHz model mal:
Model s procesorom taktovaným na 1.42 GHz sa na objednávku dodával aj s mechanikou nahrávacou disky DVD±RW a a/alebo modemom. Zákazníci oboch modelov si voliteľne mohli vybrať až 1 GB RAM (mini malo len jeden slot pre operačnú pamäť).
Október 2005 - február 2006.
V priebehu obdobia medzi októbrom 2005 a februárom 2005 Apple bez ohlásenia mierne aktualizovalo špecifikáciu mini, aj keď oficiálne k žiadnej zmene nedošlo a špecifikácia uvádzaná na krabiciach dodádavných počítačov sa nezmenila. Zákazníci však mohli miesto 1,25 GHz modelu dostať systém s procesorom taktovaným na 1,33 GHz a zákazníci, ktorí si kúpili model s 1,42 GHz G4 mohli dostať systém s procesorom 1,5 GHz. V oboch prípadoch tiež mohlo byť množstvo videopamäte až 64 MB. Štrbinová mechanika v týchto aktualizovaných počítačoch neoficiálne podporuje aj napaľovanie diskov štandardu DVD-RAM.
Február 2006 - september 2006.
28. februára 2006 boli na trh uvedené dva modely s procesormi Intel, ktoré nahradili predchádzajúce systémy s procesorom PowerPC G4.
Oba modely obsahujú:
Od septembra 2006 do augusta 2007.
Od 6. septembra 2006 sa oba modely mini dodávajú s procesorom Core Duo, taktovaným na 1.66 a 1.83 GHz.
Od augusta 2007 do októbra 2014.
Od augusta 2007 do októbra 2014 sú počítače Mac mini dostupné s procesormi Intel Core 2 Duo (1,83 a 2,0 GHz), 1 alebo 2 GB RAM a 80 alebo 120 GB (voliteľne i 160 GB) pevným diskom. Od novembra 2007 sa dodávajú s novým operačným systémom Mac OS 10.5 Leopard. 
Najnovší typ - október 2018.
Najnovší model má 4- alebo 6-jadrové procesory 8. generácie od Intelu. Operačná pamäť je dostupná v maximálnom objeme 64 GB pri takte 2 666 MHz a vo forme SO-DIMM modulov.Všetky konfigurácie budú vybavené SSD diskami s kapacitou najviac 2 TB. Operačným systémom je macOS Mojave.
Mac mini a Power Mac G4 Cube.
Power Mac G4 Cube bol predchádzajúci pokus Apple vytvoriť malý nehlučný počítač. V tom čase (2000-2001) však bola "Kocka" príliš drahá a nepraktická; napriek inovatívnemu dizajnu sa nepredávala sa dobre a bola zakrátko z trhu stiahnutá. Relatívne lacné mini kolo kritikmi ocenené ako počítač, ktorý spravil Mac OS X prístupným širokej verejnosti. Hoci je mini stále drahšie ako výkonovo porovnateľné osobné počítače PC, jeho dizajn (nízka spotreba elektrickej energie, nízka hlučnosť, nízke vyžarovanie tepla a rozmery) a sprístupnenie aplikácií pre Macintosh vyuvažujú jeho cenu.

</doc>
<doc id="37972" url="https://sk.wikipedia.org/wiki?curid=37972" title="KCN">
KCN



</doc>
<doc id="37976" url="https://sk.wikipedia.org/wiki?curid=37976" title="Irma Krmešská">
Irma Krmešská

Irma Krmešská (* 1. máj 1903, Modra† 2. júl 1975, Bratislava) bola slovenská pedagogička a autorka učebníc.
Životopis.
Narodila sa v Modre vo vinohradníckej rodine. Do roku 1923 študovala na učiteľskom ústave v Modre. Učiteľskú skúšku spôsobilosti absolvovala v roku 1926. Následne pôsobila ako učiteľka na ľudových a meštianskych školách v Modre, Prešove a od roku 1929 v Bratislave.
Autorka učebnice nemčiny "Deutsch für unsere Kinder 1-3" (Liptovský Mikuláš, 1941-1942) a spoluautorka (spolu s Jánom Dianovským) učebníc ruštiny "Ruský jazyk : pokusné učebné texty pre 5. ročník všeobecnovzdelávacích škola 1-2" (Bratislava 1957) a "Ruský jazyk pre 5. ročník ZDŠ" (Bratislava 1963).
Písala odborné články do časopisov "Učiteľské noviny" a "Psychológia".

</doc>
<doc id="37977" url="https://sk.wikipedia.org/wiki?curid=37977" title="Triviálny názov">
Triviálny názov

Triviálny názov je názov chemickej zlúčeniny, ktorý sa používa v bežnom živote, v obchode alebo v literatúre. Na rozdiel od systematického názvu nemá žiadny vzťah ku štruktúre či zloženiu zlúčeniny, ktorú popisuje. Systematický názov, ktorý je v ideálnom prípade kombináciou jazykových a grafických prostriedkov, v maximálnej miere odráža chemickú štruktúru danej zlúčeniny.
Triviálne mená sú väčšinou veľmi staré. Ich vek súvisí s časom používania danej zlúčeniny ľuďmi. U mnohých triviálnych mien nie sme schopní zistiť pôvod, mnohé však pochádzajú od alchymistov.
Niektoré pôvodné triviálne názvy sa stali súčasťou chemického názvoslovia. Typickým príkladom sú názvy nižších alifatických uhľovodíkov (metán, etán, propán a bután) alebo jednoduchých aromatických uhľovodíkov (benzén, naftalén). U všeobecne známych zlúčenín, hlavne v prípadoch, kedy systematický názov je príliš zložitý, sa aj v odbornej literatúre používa triviálny názov (alifatické kyseliny, aromatické uhľovodíky, viacsýtne alkoholy). Použitie triviálnych názvov je tiež veľmi rozšírené u látok prírodného pôvodu, izolovaných z rastlín a živočíchov (napríklad aminokyseliny, steroidy, terpény, sacharidy a iné).

</doc>
<doc id="37978" url="https://sk.wikipedia.org/wiki?curid=37978" title="Triviálne meno">
Triviálne meno



</doc>
<doc id="37979" url="https://sk.wikipedia.org/wiki?curid=37979" title="Stanislav Šmatlák">
Stanislav Šmatlák

PhDr. Stanislav Šmatlák, DrSc. (pseudonym: "Stanislav Kostka") (* 28. november 1925, Oslany – † 5. august 2008, Bratislava) bol slovenský literárny historik, teoretik a kritik. Autor základných diel o dejinách slovenskej literatúry a literárnych monografií.
Životopis.
Študoval na gymnáziách v Prievidzi, Zlatých Moravciach a v Banskej Bystrici, kde roku 1944 maturoval, v roku 19441949 študoval filozofiu a slovenčinu na Filozofickej fakulte Slovenskej univerzity v Bratislave. Už ako študent redaktor vydavat. SAVU, neskôr odborný asistent Literárnovedného ústavu SAV a po skončení školy jeho vedeckým pracovníkom, redaktor vydavat. "Smena" (19521953), "Slovenských pohľadov" (19601963). Vo svojej práci sa zameral na metodologické problémy literárnej vedy, štúdie o diele a živote slovenských spisovateľov a básnikov (Červeň, Hviezdoslav, Švantner), popularizačné práce. Edične pripravil množstvo vedeckých zborníkov a výbery z tvorby slovenských spisovateľov a kritikov (F. Kráľ, I. Krasko, M. Rúfus , M. Válek atď.). Súbežne sa venoval problematike vzniku a vývinu nadrealizmu a poézie pre deti. Aktuálne problémy slovenskej literatúry nastolil spoločne s Jánom Števčekom v publikácii "Literárne rozhovory". Napísal súbor úvah, štúdií a esejí o slovenskej poézii. Po spoluautorskej účasti na 3. a 4. zväzku "Dejín slovenskej literatúry" (1967, 1975) napísal syntetizujúce "Dejiny slovenskej literatúry od stredoveku po súčasnosť" (1988).

</doc>
<doc id="37981" url="https://sk.wikipedia.org/wiki?curid=37981" title="Ró Persei">
Ró Persei



</doc>
<doc id="37982" url="https://sk.wikipedia.org/wiki?curid=37982" title="Gorgonea Tertia">
Gorgonea Tertia

Gorgonea Tertia alebo "ró Persei" (ρ Per) je hviezda v súhvezdí Perzeus.
ρ Persei je veľmi jasná polopravidelná premenná hviezda, spektrálnej triedy M4II. Jasnosť mení v intervale 3,20m až 3,27m v perióde 33 dní. Nachádza sa vo vzdialenosti 408 svetelných rokov.

</doc>
<doc id="37983" url="https://sk.wikipedia.org/wiki?curid=37983" title="Ándhrapradéš">
Ándhrapradéš

Ándhrapradéš (po telugsky ఆంధ్ర ప్రదేశ్ - Ándhra Pradéš, po hindsky "Ándhra Pradéš", po anglicky "Andhra Pradesh") je jeden zo štátov Indie. V roku 2014 bolo jeho územie podstatne zmenšené, pretože od neho bol odčlenený novo vytvorený štát Telangána.
Charakteristika v územnom rozsahu platnom do roku 2014.
Rozlohou 275 045 km² bol štvrtým a počtom obyvateľov 76 210 007 piatym najväčším štátom Indie. Na severe bol ohraničený štátmi Maháraštra, Čhattísgarh a Urísa, na juhu Tamilnádu, západe Karnátaka a na východe Bengálskym zálivom. 
Až 77 % z celkovej poľnohospodárskej žatvy tvorila ryža. V roku 2006 sa v tomto štáte vyprodukovalo 17,796 milióna ton ryže. 

</doc>
<doc id="37984" url="https://sk.wikipedia.org/wiki?curid=37984" title="Zem nikoho (film)">
Zem nikoho (film)

Zem nikoho je koprodukčný film debutujúceho režiséra Danisa Tanovića z roku 2001.
Príbeh jedného dňa sa odohráva v roku 1993 v zákope uprostred frontovej línie medzi srbskými a bosnianskymi vojakmi. Komorná tragikomická snímka odhaľuje nezmyselnosť bratovražedného boja na Balkáne a absurditu vojny vo svojej podstate. Zároveň ironizuje účasť médií na zobrazovaní vojnových udalostí v priamom prenose a neschopnosť medzinárodných mierových síl. 
Obsadenie.
Branko Djurić 
Rene Bitorajac 
Filip Šovagović 
Georges Siatidis
Serge-Henri Valcke
Sacha Kremer
Alain Eloy
Mustafa Nadarević
Bogdan Diklić
Katrin Cartlidge 
Simon Callow
Tanja Ribić 

</doc>
<doc id="37985" url="https://sk.wikipedia.org/wiki?curid=37985" title="Ksí Scorpii">
Ksí Scorpii



</doc>
<doc id="37986" url="https://sk.wikipedia.org/wiki?curid=37986" title="Grafias">
Grafias

Grafias alebo "ksí Scorpii" (ξ Sco/ξ Scorpii) je hviezdny systém v súhvezdí Škorpión.

</doc>
<doc id="37987" url="https://sk.wikipedia.org/wiki?curid=37987" title="Ksí Draconis">
Ksí Draconis



</doc>
<doc id="37988" url="https://sk.wikipedia.org/wiki?curid=37988" title="Grumium">
Grumium

Grumium alebo "ksí Draconis" (ξ Dra / ξ Draconis) je hviezda v súhvezdí Drak.

</doc>
<doc id="37989" url="https://sk.wikipedia.org/wiki?curid=37989" title="Cape Canaveral">
Cape Canaveral

Cape Canaveral (doslova: "Mys Canaveral"; ; v rokoch 1963 až 1973 známy pod oficiálnym názvom Cape Kennedy) je pobrežný pás a mys v strede východného pobrežia Floridy v USA.
Nachádza sa na ňom vesmírna raketová základňa. Oficiálny názov komplexu je Eastern Range. Delí sa na dve časti. Na juhu je Cape Canaveral Space Force Station, ktorá patrí vesmírnym silám. Štartujú odtadiaľ rakety Atlas, Delta a Titan. Sú tu tiež štartovacie rampy z čias programov Mercury a Gemini. Severnejšie sa nachádza Kennedyho vesmírne stredisko ("Kennedy Space Center"), ktoré patrí NASA. Nachádzajú sa tu dve štartovacie rampy – 39A a 39B. Z nich štartovali rakety Saturn V k Mesiacu (program Apollo) a tiež raketoplány (program Space Shuttle). Neďaleko sa nachádza montážna hala Vehicle Assembly Building (VAB).

</doc>
<doc id="37990" url="https://sk.wikipedia.org/wiki?curid=37990" title="Saturn V">
Saturn V

Saturn V (nazývaná aj "Raketa na Mesiac") bola americká viacstupňová nosná raketa, používaná v programe Apollo a Skylab. Preslávila sa ako raketa, vďaka ktorej sa ľudské posádky dostali na Mesiac. Bola to najväčšia raketa typu Saturn, aj keď NASA mala pripravené návrhy aj väčších a silnejších rakiet (ako napríklad raketa Nova). Doteraz je najväčšou a najvýkonnejšou raketou sveta, ktorá bola kedy v aktívnej službe (aj keď sa v súčasnosti už testuje väčšia a výkonnejšia raketa Superheavy Starship).
Saturn V bola navrhnutá a vyvinutá v Marshall Space Flight Center tímom nemeckých raketových vedcov pod vedením Wernhera von Brauna, ktorý počas druhej svetovej vojny pracoval na nemeckom programe raketových striel V2. Hlavnými dodávateľmi boli firmy Boeing, North American Aviation, Douglas Aircraft a IBM.
Od 1967 do 1973 NASA vypustila trinásť rakiet Saturn V bez toho, aby stratila čo len jednu (aj keď "Apollo 6" a "Apollo 13" mali poruchy motorov, palubné počítače to dokázali eliminovať tým, že zostávajúce motory nechali bežať dlhšie). Hlavnou úlohou týchto rakiet bolo vyniesť kozmickú loď Apollo, ktorá potom dopravila astronautov NASA na Mesiac. Táto raketa tiež vyniesla vesmírnu stanicu Skylab a boli plánované aj ako hlavné nosné rakety pre neskôr zrušený program kozmických sond na Mars, Voyager. Tento projekt bol v roku 1976 nahradený programom Viking.
Pozadie.
Začiatkom 60. rokov 20. storočia Sovietsky zväz v kozmických pretekoch jasne viedol nad Spojenými štátmi. V roku 1957 Sovieti vypustili Sputnik 1, prvú umelú družicu a 12. apríla 1961 sa Jurij Gagarin stal prvým človekom, ktorý cestoval do vesmíru.
25. mája 1961 prezident USA Kennedy oznámil, že Amerika sa pokúsi do konca dekády pristáť na Mesiaci. V tom čase jedinou skúsenosťou Spojených štátov s pilotovanými kozmickými loďami bol 15 minútový suborbitálny let lode Freedom 7 s astronautom Alanom Shepardom. Žiadna raketa na svete by v tom čase nebola schopná vyniesť naraz celú kozmickú loď na Mesiac. Raketa Saturn I bola síce vo vývoji, ale ešte neletela. Aj tak by kvôli jej malej veľkosti bolo nutných viacero štartov na vynesenie všetkých súčastí lunárnej kozmickej lode.
Na začiatku plánovacieho procesu NASA uvažovala o troch hlavných spôsoboch letu na Mesiac: Spojenie na zemskej orbite, Priamy let a Spojenie na lunárnej orbite. Ako prvý NASA zavrhla návrh na spojenie na orbite Mesiaca (s odôvodnením, že takéto spojenie by malo prebehnúť najprv na zemskej orbite). Nakoniec sa rozhodlo, že spojenie na zemskej orbite je najrýchlejší a najľahší spôsob ako dosiahnuť cieľ, ktorý vytýčil prezident Kennedy. 
Vývoj.
Od C-1 po C-4.
Od 1960 do 1962 Marshall Space Flight Center (MSFC) vyvíjalo rakety, ktoré sa dali použiť pre rôzne misie. Začínalo s modelom C-1, ktorý sa neskôr vyvinul do modelu Saturn I. Vo svojej prvej verzii ako Saturn I mala dva stupne a bola určená na testy makiet lodí Apollo na obežnej dráhe Zeme. Prvý stupeň bol poháňaný ôsmimi motormi H-1 (ťah 8 x 835 kN), ktoré spaľovali kvapalný kyslík a letecký benzín. Druhý stupeň S-IV mal šesť motorov RL-10 (ťah 6 x 67 kN), ktoré spaľovali kvapalný kyslík a vodík. Nosnosť bola . Saturn IB vznikol výmenou druhého stupňa za stupeň S-IVB, ktorý mal iba jeden kyslíkovo-vodíkový motor J-2 (ťah 1 000 kN). Prvý stupeň mal zosilnený ťah na 8 x 912 kN, nosnosť vzrástla na . Vývoj rakety C-2 sa nedostal ďaleko predtým, ako ho MSFC zrušila v prospech vývoja modelu C-3, kde použila dva motory F-1 na prvom stupni, štyri motory J-2 na druhom stupni a na stupni S-IV šesť motorov RL-10. NASA plánovala použiť túto raketu ako súčasť konceptu spojenia na zemskej orbite, keď by potrebovala najmenej štyri až päť štartov pre jednu misiu.
Ale MSFC plánovalo postaviť ešte väčšiu raketu C-4. Tá by použila stupeň S-IVB s jedným motorom J-2. Na jej prvom stupni by boli štyri motory F-1. Druhý stupeň mala byť zväčšená verzia druhého stupňa rakety C-3. Táto raketa by potrebovala iba dva štarty pre jednu misiu.
C-5.
Dňa 10. januára 1962 NASA oznámila plán postaviť raketu C-5. Tá mala mať päť motorov F-1 na prvom stupni, päť motorov J-2 na druhom stupni a tretí stupeň S-IVB. V trojstupňovej verzii mala nosnosť k Mesiacu. Prvé štyri štarty mali otestovať všetky stupne rakety s tým, že posledný testovací let mal byť okolo Mesiaca. Prvý pilotovaný let sa nemal uskutočniť skôr ako v roku 1969 (nakoniec sa však prvý let s ľudskou posádkou uskutočnil v decembri 1968).
V polovici roka 1962 sa NASA rozhodla, že otestuje všetky tri stupne už na prvom testovacom lete. To by skrátilo čas na testy a vývoj, ale iba v prípade, že všetky tri stupne by pracovali perfektne. Tiež zredukovala počet potrebných rakiet z 25 na 15. V roku 1963 bola raketa C-5 premenovaná na Saturn V. V tom istom roku firma Rocketdyne vyrobila prvý raketový motor. V roku 1966 motor F-1 prešiel inšpekciou NASA a bol pripravený pre let s ľudskou posádkou, ktorý bol naplánovaný na 6. september. Po niekoľkých rokoch intenzívneho vývoja a testov raketa po prvýkrát vzlietla 9. novembra 1967 s nepilotovanou kozmickou loďou "Apollo 4".
Technológia.
Saturn V bol bezpochyby jeden z najimpozantnejších strojov v ľudskej histórii. Viac ako vysoký s priemerom , vážiaci tritisíc ton, bol schopný vyniesť užitočného nákladu na nízku obežnú dráhu Zeme. Vysoko prekonal všetky predchádzajúce rakety, ktoré úspešne vzlietli do vesmíru. Pre porovnanie, raketa bola len o málo nižšia ako Katedrála svätého Pavla v Londýne.
Saturn V bol navrhnutý vo firme Marshall Space Flight Center v Huntsville. Používal nové výkonné motory F-1 a J-2. Vývojári sa už od začiatku pokúsili čo najviac využiť technológiu a skúsenosti z vývoja rakety Saturn I. Tretí stupeň, S-IVB, rakety Saturn V bol postavený na základe druhého stupňa S-IV rakety Saturn I. Riadiaca jednotka, ktorá kontrolovala spoločné údaje pre Saturn V, bola celá prebratá zo Saturnu I.
Stupne.
Saturn V sa skladal z troch stupňov a prístrojovej časti, ktoré boli vyvinuté a dodané rôznymi dodávateľmi NASA. Zaujímavé je, že v súčasnosti je vlastníkom všetkých troch dodávateľov firma Boeing a to vďaka rôznym zlúčeniam a prebratiam.
Všetky tri stupne používali aj malý motor na tuhé palivo, ktorý pomáhal oddeľovať stupne počas letu a zaisťoval, že kvapalné palivá boli na správnom mieste pred tankovaním do púmp.
V prípade, že prerušenie letu vyžadovalo deštrukciu rakety, príslušný pracovník vyslal povel na odpálenie výbušnín pripevnených na vonkajšom povrchu rakety. Signál mal najprv zastaviť prívod paliva a oxidačného činidla a zamedziť miešaniu obidvoch látok a po odhodení únikovej veže mohli rozbušky bezpečne vybuchnúť.
S-IC prvý stupeň.
S-IC bol postavený firmou Boeing v Michoud Assembly Facility New Orleans, kde sa neskôr vyrábali externé palivové nádrže pre Space Shuttle. Tak ako pri každom raketovom stupni, väčšina hmotnosti (&gt; 2 000 ton) pripadá na palivo, v tomto prípade na raketové palivo RP-1 a okysličovadlo tekutý kyslík. Prvý stupeň bol 42 metrov vysoký a priemer mal 10 metrov. Bol schopný vyvinúť ťah 33,4 MN a prejsť prvých 61 kilometrov letu. Päť motorov F-1 bolo umiestnených do kríža. Centrálny motor bol pevne uchytený, kým ostatné štyri mohli byť hydraulicky vychyľované pre riadenie letu rakety.
S-II druhý stupeň.
S-II bol postavený firmou North American Aviation v Seal Beach. Ako palivo používal tekutý vodík a ako okysličovadlo tekutý kyslík. Jeho päť motorov J-2 bolo usporiadaných podobne ako na stupni S-IC. Druhý stupeň zrýchlil Saturn V cez hornú atmosféru ťahom 5 MN. Po natankovaní tvorilo 97 % hmotnosti stupňa palivo. Namiesto vnútornej štruktúry pre oddelenie nádrží ako mal prvý stupeň, S-II použil priečku na vrchu nádrže s kyslíkom a na spodku nádrže s vodíkom. Priečky boli zložené z dvoch hliníkových platní oddelených plastom z fenolovej živice. Tá mala izolovať 70 °C teplotný rozdiel medzi nádržami. Použitie tejto priečky ušetrilo 3,6 tony.
S-IVB tretí stupeň.
S-IVB bol postavený vo firme Douglas Aircraft Company v Huntington Beach. Používal jeden motor J-2 a rovnaké palivo ako druhý stupeň. Tento stupeň sa počas misie použil dvakrát: prvýkrát po oddelení druhého stupňa pre vstup na obežnú dráhu a neskôr pre vstup na translunárnu dráhu. Tento stupeň tiež použil fenolovú priečku na oddelenie nádrží. S-IVB bol jediný zo stupňov Saturnu V, ktorý bol dostatočne malý na to, aby sa dal prevážať lietadlom, v tomto prípade lietadlom Super Guppy. Okrem medzistupňového adaptéra bol tento stupeň skoro identický s druhým stupňom rakety Saturn IB.
Prístrojová časť.
Prístrojová časť Saturnu bola vyvinutá firmou IBM a bola umiestnená na vrchu tretieho stupňa. Postavená bola v Space Systems Center v Huntsville. Počítač kontroloval a riadil operácie od pár sekúnd pred štartom až po odhodenie tretieho stupňa. To zahŕňalo riadenie navigačných a telemetrických systémov rakety. Meraním zrýchlenia a dosiahnutej výšky bol schopný vypočítať pozíciu a rýchlosť rakety a upraviť odchýlky.
Porovnanie.
Sovietska raketa porovnateľná so Saturnom V bola raketa N-1. Saturn V bol vyšší a ťažší, ale prvý stupeň N-1 mal väčší priemer. Počas jej štyroch testov, predtým ako bol vývoj zrušený, N-1 nikdy nevydržala do úspešného oddelenia prvého stupňa – najúspešnejší pokus zlyhal približne 10 sekúnd pred oddelením. Rozhodnutie použiť na prvom stupni rakety Saturn V päť veľmi výkonných motorov sa ukázalo byť lepšia konfigurácia ako tridsať menších motorov na prvom stupni rakety N1 (Sovieti v tom čase nemali podobne silný raketový motor). Počas letov "Apollo 6" a "Apollo 13" bol Saturn V dokonca schopný nahradiť vypadnutý motor dlhšou prevádzkou zostávajúcich motorov. N-1 síce mala počítač naprogramovaný na vykrytie prípadných výpadkov motorov, ale nikdy ho úspešne nepoužila – v jednom prípade dokonca počítač vypol všetky motory prvého stupňa namiesto jedného chybného.
Trojstupňová raketa Saturn V mala maximálny ťah 34,02 MN (SA-504 a nasledujúce) a vedela vyniesť na nízku obežnú dráhu. Iba niekoľko z novších rakiet môže ohroziť niektoré rekordy vytvorené Saturnom V:
Európska Ariane 5 v novej verzii Ariane 5 ECA vynesie do na geostacionárnu dráhu. Americká Delta 4, ktorá štartovala s maketou satelitu 21. decembra 2004, má kapacitu na geosynschónnu obežnú dráhu. Raketa Atlas V (postavená na základe ruských rakiet) vie vyniesť na nízku obežnú dráhu do a na geostacionárnu dráhu.
Kompletizácia.
Po dokončení boli jednotlivé stupne presunuté do Kennedyho vesmírneho strediska. Prvé dva stupne boli také veľké, že ich bolo možné presunúť iba nákladnými člnmi po vode. S-IC, ktorý vyrobili v New Orleans, bol presunutý dole po rieke Mississippi do Mexického zálivu. Po oboplávaní Floridy bol po rieke Banana dopravený do Vertical Assembly Building (dnes "Vehicle Assembly Building"). Stupeň S-II skonštruovaný v Kalifornii sa presúval cez Panamský prieplav. Tretí stupeň a prístrojová časť boli dopravené letecky lietadlami Pregnant Guppy a Super Guppy.
Po príchode do Vertical Assembly Building bol každý stupeň skôr, ako ho vztýčili, skontrolovaný ešte v horizontálnej polohe. NASA tiež vytvorila obrovské konštrukcie valcovitého tvaru, ktoré mali pri vztyčovaní nahradiť meškajúce stupne. Tieto makety mali rovnakú hmotnosť a elektrické prepojenia ako skutočné stupne.
NASA sa rozhodla použiť mobilnú štartovaciu vežu, („Crawler-Transporter“), postavenú v Marion Power Shovel v štáte Ohio). To znamená, že raketa bola zložená a pripevnená na štartovaciu vežu v hangári a potom sa celá konštrukcia presunula na odpaľovaciu rampu pomocou mobilnej veže, ktorá sa neskôr používala v programe Space Shuttle. Pohybovala sa po štyroch dvojprúdových cestách až na vzdialenú štartovaciu rampu.
Štartovacia sekvencia misií na Mesiac.
Saturn V vyniesol astronautov programu Apollo na Mesiac. Všetky rakety Saturn V odštartovali zo štartovacieho komplexu 39 v Kennedyho vesmírnom stredisku. Po opustení štartovacej veže prebralo kontrolu a riadenie Stredisko kozmických lodí s ľudskou posádkou v Houstone.
Sekvencia S-IC.
Prvý stupeň horel 2,5 minúty, vyniesol raketu do výšky 61 kilometrov a udelil jej rýchlosť /h. Pritom spálil paliva.
8,9 sekundy pred štartom sa začala sekvencia zapálenia prvého stupňa. Najprv bol zapálený stredný motor, nasledovaný protiľahlými pármi motorov s 300 milisekundovým oneskorením. V momente, keď palubné počítače zaznamenali plný ťah, raketa bola v dvoch krokoch uvoľnená. Najprv sa odpojili zadržiavacie ramená štartovacej veže a potom, keď raketa začala smerom nahor zrýchľovať, boli do pol sekundy odstránené ostatné kovové časti, ktorými bola raketa prichytená k veži. Keď sa raketa začala pohybovať smerom nahor, neexistoval v prípade zlyhania motorov bezpečný spôsob, ako ju dostať na zem.
Trvalo približne šesť sekúnd, kým raketa opustila vežu. Ako opúšťala vežu, pootočila sa, aby si zabezpečila dostatočnú voľnosť v prípade protivetra alebo zlyhania motorov. Vo výške 130 metrov sa raketa začala otáčať a naklánať do správneho azimutu. Od štartu až do 38 sekúnd po zapálení druhého stupňa letel Saturn V predprogramovaným sklonom podľa prevládajúcich vetrov v mesiaci štartu. Štyri bočné motory sa odklonili od centrálneho, aby v prípade, že sa niektorý z nich vypol skôr, ostatné smerovali k ťažisku rakety. Saturn V rýchlo akceleroval. Vo výške dvoch kilometrov mal rýchlosť /s. Začiatok letu bol sústredený na získanie výšky s tým, že potrebná rýchlosť príde neskôr.
Asi 80 sekúnd po štarte raketa dosiahla bod maximálneho dynamického tlaku ("Max Q"). Dynamický tlak na raketu je priamo úmerný atmosférickému tlaku v okolí rakety a štvorcu rýchlosti. Aj keď sa rýchlosť zvyšovala, atmosférický tlak klesal s tým, ako sa raketa dostala vyššie.
135,5 sekúnd po štarte sa vypol centrálny motor, aby sa znížilo preťaženie, pretože sa raketa po spálení paliva stávala ľahšou. Motor F-1 sa nedal priškrtiť, takže to bola najľahšia metóda. Posádka zažila najväčšie preťaženie, 4 g (/s²), tesne pred oddelením prvého stupňa. Ostatné motory pokračovali v činnosti až kým nevyčerpali okysličovadlo alebo palivo, čo bolo signalizované senzormi v nasávaní. 600 milisekúnd po zastavení motorov bol prvý stupeň pomocou spätných rakiet na tuhé palivo oddelený. Stalo sa to vo výške okolo . Prvý stupeň pokračoval až do výšky a potom dopadol do Atlantického oceánu asi od štartovacej rampy.
Sekvencia S-II.
Po oddelení stupňa S-IC sa na 6 minút zapálil druhý stupeň S-II, ktorý dostal loď do výšky a udelil jej rýchlosť /h, blízku orbitálnej rýchlosti.
Zapálenie druhého stupňa sa skladalo z dvoch častí. V prvom kroku sa na štyri sekundy zapálilo osem raketových motorov na pevné palivo, aby udelilo rakete pozitívne zrýchlenie a v potom sa zapálilo päť motorov J-2. V druhom kroku, asi tridsať sekúnd po oddelení prvého stupňa, bol od druhého stupňa oddelený medzistupeň. Toto bol dôkladne kontrolovaný manéver, lebo bolo neprípustné, aby sa medzistupeň dotkol hociktorého z motorov a vzdialenosť od nich bola iba jeden meter. V rovnakom čase ako medzistupeň bol oddelený aj Štartovací únikový systém. Pozri Spôsoby záchrany z lode Apollo pre viac informácii o rôznych spôsoboch záchrany, ktoré mohli byť použité počas štartu.
38 sekúnd po zapálení druhého stupňa, automatická kontrola letu Saturnu V prepla z predprogramovaného riadenia sklonu rakety na interaktívne, ktoré zabezpečovala prístrojová jednotka rakety na základe údajov o zrýchlení a výške. Ak prístrojová jednotka neudržala raketu v stanovených hraniciach, posádka mohla prebrať riadenie pomocou ručného riadenia v kapsule.
Asi 90 sekúnd pred oddelením druhého stupňa bol vypnutý centrálny motor aby sa zredukovala výšková pogo oscilácia. Prístroj, ktorý potláčal túto osciláciu, bol po prvýkrát nainštalovaný v misii "Apollo 14", ale centrálny motor bol aj tak vypnutý skôr. V tom čase sa hladina tekutého kyslíka znížila, čo zmenilo pomer obidvoch zložiek paliva, aby sa zaistilo, že po oddelení druhého stupňa v nádrži ostane čo najmenej paliva.
Na dne každej nádrže S-II bolo päť senzorov. Keď dva z nich ostali nezakryté, Prístrojová jednotka iniciovala oddelenie druhého stupňa. O jednu sekundu bol stupeň oddelený a o ďalších desať sekúnd sa zapálil tretí stupeň. S-II dopadol asi od štartovacej rampy.
Sekvencia S-IVB.
Tretí stupeň bol zapálený na nasledujúcich 2,5 minúty okolo 12 minút po štarte. Ku kozmickej lodi zostal pripojený aj dva a pol obehu na parkovacej obežnej dráhe okolo Zeme, kým astronauti neskontrolovali loď aj raketu, aby sa uistili, že všetky systémy pracujú normálne.
Na rozdiel od predchádzajúceho oddelenia, toto oddelenie nebolo dvojfázové. Medzistupeň medzi druhým a tretím stupňom zostal totiž pripojený k druhému stupňu (aj keď bol vyrobený ako časť tretieho).
10 minút a 30 sekúnd po štarte bol Saturn V vo výške a vzdialený od miesta štartu. Po zhruba 5 minútovom zážihu bol motor tretieho stupňa vypnutý. Loď v tom čase bola vo výške okolo . To je veľmi nízka orbita, ktoré nie je stabilná veľmi dlho a to kvôli brzdeniu zemskou atmosférou. Pre dve misie Saturnu V iba na obežnú dráhu Zeme, "Apollo 9" a Skylab, bola obežná dráha vyššie. Nasledujúcich dva a pol obehu bolo využitých na kontrolu lodných systémov a prípravu lode na TLI manéver (Trans Lunar Injection), ktorým sa loď dostala na dráhu k Mesiacu.
TLI prišiel okolo dva a pol hodiny po štarte, keď bol znova zapálený tretí stupeň, aby vyniesol loď k Mesiacu. S-IVB horel skoro šesť minút takže rýchlosť celej lode pri oddelení prekročila /s, únikovú rýchlosť.
Niekoľko hodín po manévri TLI bol Veliteľský a servisný modul (CSM) oddelený od tretieho stupňa, otočený o 180 stupňov a pripojený k Lunárnemu modulu, ktorý bol počas štartu uložený pod ním. CSM a LM sa potom oddelili od tretieho stupňa.
Ak by tretí stupeň ostal na rovnakej dráhe ako kozmická loď, mohlo by to ohroziť ďalší priebeh misie, takže bol vypustený zvyšok paliva z nádrží a tým sa zmenila jeho trajektória. Po rozhodnutí riadiaceho strediska, tretí stupeň z misie "Apollo 13" dopadol na Mesiac. Seizmometre, ktoré zanechala na povrchu predchádzajúca misia dopad zaznamenali a informácie pomohli zmapovať vnútro Mesiaca. Tretie stupne z prechádzajúcich misií (okrem "Apolla 9" a "Apolla 12") boli navedené na prelet okolo Mesiaca a poslané na heliocentrickú dráhu. Tretí stupeň "Apolla 9"' S-IVB bol na slnečnú orbitu poslaný priamo.
Stupeň S-IVB z misie "Apolla 12" mal iný osud. 3. septembra 2002 Bill Yeung objavil podozrivú planétku, ktorú dočasne označil J002E3. Vyzeralo to, že obieha okolo Zeme a čoskoro bolo špeciálnou analýzou zistené, že jej povrch je pokrytý bielym oxidom titaničitým, rovnakým, aký sa použil na natretie Saturnu V. Aj keď tretie stupne z "Apolla 8", "9", "10", "11" a "12" vstúpili na obežnú dráhu okolo Slnka, najprijateľnejšie vysvetlenie bolo, že to je tretí stupeň z "Apolla 12". Riadiace stredisko misie plánovalo poslať ho po prelete okolo Mesiaca na slnečnú orbitu, zážih po oddelení od kozmickej lode Apollo trval príliš dlho a S-IVB poslal na kvázi stabilnú dráhu okolo Zeme a Mesiaca. V roku 1971 sa predpokladalo, že po sérii gravitačných turbulencií vstúpi na obežnú dráhu okolo Slnka a vráti sa na zemskú orbitu o 31 rokov neskôr. Zemskú orbitu opustil v júni 2003.
Neskoršie použitie.
Jediný štart rakety Saturn V, ktorý nepatril do programu Apollo, bol štart vesmírnej stanice Skylab. V roku 1965 bol vytvorený Apollo Applications Program na nájdenie využitia hardvéru vyvinutého a použitého počas programu Apollo. V rámci tohto ambiciózneho programu boli v pláne, napríklad lety s využitím umelej gravitácie prostredníctvom centrifúgy, vybudovanie lunárnej základne, lety na vysoké orbitálne dráhy (vrátane geostacionárnej), na využitie lunárnych modulov ako platforiem pre teleskopy, na stanice s desiatkami astronautov pracujúcich niekoľko mesiacov na ich palubách, alebo pilotovaný oblet Venuše. Postupne sa však (súčasne s neustálym bojom o prísun financií) začal do popredia dostávať projekt s názvom "Orbital Workshop" (Orbitálna dielňa), ktorého cieľom bolo vytvorenie orbitálnej stanice s využitím použitého a vypotrebovaného stupňa lunárnej nosnej rakety.
Vesmírna stanica sa pôvodne plánovala ako tzv. mokrá dielňa ("wet workshop"), kde raketový stupeň bude vynesený do vesmíru a potom na orbite vybavený zariadením. Táto myšlienka bola nahradená konceptom tzv. suchej dielne ("dry workshop"), kde stupeň S-IVB bol na zemi prerobený na vesmírnu stanicu a vynesený Saturnom V. V tomto prípade na samotný Skylab a použitý bol S-IVB z rakety Saturn IB so zálohou vyrobenou z tretieho stupňa Saturnu V. Táto záloha je teraz vystavená v National Air and Space Museum. Od 25. mája 1973 do 9. februára 1974 sa na stanici Skylab vystriedali tri posádky. Samotný Skylab bol na obežnej dráhe do mája 1979.
Dúfalo sa, že Skylab vydrží na orbite dosť dlho na to, aby ho počas svojich prvých letov navštívili raketoplány z programu Space Shuttle. Tie mohli zvýšiť jeho obežnú dráhu a potom by bol použitý ako základ budúcich vesmírnych staníc. Ale raketoplány lietali až od roku 1981.
S raketoplánmi sa počítalo ako s nosičmi nákladu, ktoré lietali súčasne s raketou Saturn V. Raketoplány by zabezpečovali logistiku vesmírnej stanice, kým Saturn V by vynášal jednotlivé komponenty. Nedostatok financií pre druhú produkciu rakiet Saturn V zapríčinil zmenu plánu a Spojené štáty ostali bez ťažkej nosnej rakety. Niektorí predstavitelia americkej vesmírnej komunity komentujú túto situáciu slovami, že pokračujúca produkcia by dovolila vybudovať Medzinárodnú vesmírnu stanicu iba s niekoľkými štartmi.
Wernher von Braun a iní plánovali vytvoriť raketu s ôsmimi motormi F-1 na prvom stupni, ktorá by dovoľovala vyslať ľudskú posádku na Mesiac priamym letom. Iné plány pre Saturn V chceli použiť raketu Centaur ako posledný stupeň alebo pridať iné ľahšie nosiče. To by umožnilo zvýšiť schopnosť poslať veľké kozmické lode bez posádky k vonkajším planétam alebo lode s ľudskou posádkou na Mars. Druhá séria rakiet Saturn V (ak by bola realizovaná) by pravdepodobne na svojom prvom stupni použila motory F-1A, ktoré mali väčší ťah ako motory F-1. Iná výrazná zmena by bola v odstránení krídel, ktoré v porovnaní so svojou hmotnosťou priniesli iba malý úžitok; predĺžení prvého stupňa S-IC na podporu výkonnejších motorov F-1A a zvýšenie výkonu motorov J-2 pre horné dva stupne. Saturn V mal byť tiež nosič pre atómový raketový stupeň RIFT a neskôr pre NERVA. Americké návrhy z konca 50. rokov na raketu väčšiu ako Saturn V ju nazývali Nova. Viac ako tridsať rôznych návrhov veľkých rakiet nieslo meno Nova.
V roku 2005 NASA zverejnila plány postaviť ťažkú nosnú raketu triedy Saturn V, použijúc dva päťsegmentové verzie Space Shuttle Solid Rocket Booster spolu s piatimi hlavnými motormi pre Space Shuttle (SSME) alebo troma raketovými motormi RS-68, ktoré sa donedávna používali v raketách Delta IV. Tento projekt by využil vtedajšie technológie, pretože motory SSME sú efektívnejšie ako motory F-1 alebo J-2, a dovolil by NASA do roku 2020 vrátiť sa na Mesiac. Jediný motor odvodený z motorov nosnej rakety Saturn, J-2, by bol použitý v novej rakete ako J-2S pre Crew Exploration Vehicle namiesto jedného SSME a na najvyššom stupni (známom ako „Earth Escape Stage“) nosnej rakety SDLV. Z prvkov amerického raketoplánu však napokon vznikla nová raketa Space Launch System.
Cena.
Od roku 1964 do roku 1973 bolo na vývoj a výrobu Saturnu V použitých 6,5 miliárd dolárov s maximom v roku 1966 a to 1,2 miliardy dolárov.
Jedným z hlavných dôvodov na zrušenie programu Apollo bola cena. V roku 1966 získala NASA najväčší rozpočet a to 4,5 miliárd čo bolo v tom čase asi 0,5 % z HDP Spojených štátov. V rovnakom roku rezort obrany dostal 63,5 miliárd dolárov.
Rakety Saturn V a ich štarty.
V súčasnosti je možné vidieť rakety Saturn V na troch miestach (všetky sú v horizontálnej polohe):
Z týchto troch rakiet iba tá v Johnsonovom vesmírnom stredisku pozostáva zo stupňov, ktoré mali vzlietnuť. The US Space &amp; Rocket Center má tiež vztýčený model Saturnu V v skutočnej veľkosti. Prvý stupeň z SA-515 sa nachádza v Michoud Assembly Facility v New Orleanse a tretí stupeň bol prerobený na záložný pre program Skylab a v súčasnosti je vystavený v National Air and Space Museum.
Populárna, ale nepravdivá legenda z roku 1996 hovorí, že NASA stratila alebo zničila plány rakety Saturn V. V skutočnosti plány stále existujú na microfilmoch v Marshall Space Flight Center.

</doc>
<doc id="37992" url="https://sk.wikipedia.org/wiki?curid=37992" title="HD 13189">
HD 13189

HD 13189 je oranžový obor spektrálneho typu K v súhvezdí Trojuholník.
HD 13189 b je exoplanéta (alebo hnedý trpaslík), ktorá bola objavená pri HD 13189 v roku 2005.

</doc>
<doc id="37994" url="https://sk.wikipedia.org/wiki?curid=37994" title="Ró2 Cephei">
Ró2 Cephei



</doc>
<doc id="37995" url="https://sk.wikipedia.org/wiki?curid=37995" title="Al Kalb al Rai">
Al Kalb al Rai

Al Kalb al Rai alebo "ró2 Cephei" (ρ2 Cep / ρ2 Cephei) je hviezda v súhvezdí Cefeus.

</doc>
<doc id="37996" url="https://sk.wikipedia.org/wiki?curid=37996" title="Pí1 Cygni">
Pí1 Cygni



</doc>
<doc id="37997" url="https://sk.wikipedia.org/wiki?curid=37997" title="Azelfafage">
Azelfafage

Azelfafage (arab. zilf al-faras – konské kopyto) alebo pí1 Cygni (π1 Cyg / π1 Cygni) je hviezda v súhvezdí Labuť zdanl. jasnosti 4,67m, spektrálneho typu B3. Vzdialenosť od Zeme je približne 1700 ly.

</doc>
<doc id="37998" url="https://sk.wikipedia.org/wiki?curid=37998" title="Mí Draconis">
Mí Draconis



</doc>
<doc id="37999" url="https://sk.wikipedia.org/wiki?curid=37999" title="Návrat Jána Petru">
Návrat Jána Petru

Návrat Jána Petru (angl. "Return of Ján Petro") je slovenský film natočený na motívy románu Emila Dzvoníka "Dukáty v naftalíne". 
Príbeh o mužovi, ktorý sa po 14 rokoch strávených vo väzení vracia domov. Cíti sa však osamotený v dedine ale aj vo svojej rodine.

</doc>
<doc id="38000" url="https://sk.wikipedia.org/wiki?curid=38000" title="Arrakis">
Arrakis

 "Arrakis je aj názov fiktívnej planéty z románového cyklu Duna od Franka Herberta, pozri Arrakis (Duna). "
Arrakis (arab. الراقِس ar-rāqiṣ – tanečník) alebo mí Draconis (μ Dra / μ Draconis) je dvojhviezda v súhvezdí Drak.
Nachádza sa pri Hlave Draka. Skladá sa z dvoch zložiek, ktorých vzájomnú obežnú dobu nemožno presne určiť, je to 600 – 1000 rokov. Koncom 20. storočia boli obe hviezdy vzdialené asi 1,9″. Za priaznivých podmienok by sa mal dať tento pár rozlíšiť už ďalekohľad s priemerom objektívu 6 cm. 

</doc>
<doc id="38001" url="https://sk.wikipedia.org/wiki?curid=38001" title="Ksí Geminorum">
Ksí Geminorum



</doc>
<doc id="38002" url="https://sk.wikipedia.org/wiki?curid=38002" title="Alzir">
Alzir

Alzir alebo Alzirr alebo "ksí Geminorum" (ξ Gem / ξ Geminorum) je premenná hviezda v súhvezdi Blíženci. Mení svoju jasnosť v rozsahu 3,6 až 4,2 magnitúd s periódou 10,15 dňa. Je to premenná hviezda typu delta Cephei (cefeida), pričom zmeny jasnosti sprevádzajú zmeny spektrálneho typu od F7 po G3. 

</doc>
<doc id="38003" url="https://sk.wikipedia.org/wiki?curid=38003" title="Program Mercury">
Program Mercury

Program Mercury bol prvý americký pilotovaný vesmírny program, ktorého cieľom bolo vyslať človeka na nízku obežnú dráhu Zeme a bezpečne ho vrátiť späť. Prvotné plánovanie a vývoj vesmírnej lode prebiehalo pod vedením organizácie NACA, neskôr pod vedením novozaloženej agentúry NASA. Pri prvých dvoch letoch bola použitá raketa Mercury-Redstone, pri ostatných raketa Atlas. Program bol pomenovaný podľa planéty Merkúr, ktorej astronomický symbol je súčasťou loga celého programu. Merkúr je zároveň rímsky boh, ktorý často predstavoval symbol rýchlosti. Program prebiehal v rokoch 1958 až 1963 a celkové náklady projektu dosiahli sumu 1,5 miliardy USD.
Projektovaním lode sa od roku 1958 zaoberal konštrukčný tím pod vedením Maxa Fageta. Vlastná výroba potom prebiehala v McDonnell Aircraft Company v St. Louis v štáte Missouri. NASA zadala objednávku na výrobu 20 letových exemplárov lode. Päť z nich nebolo použitých pri žiadnom z letov. Dve bezpilotné lode boli zničené v priebehu letu. Jedna z lodí (Liberty Bell 7) na konci pilotovaného letu skončila na dne oceán (aby bola po 38 rokoch s veľkou slávou nájdená a vytiahnutá). Časť z vyrobených lodí bola podrobená neskorším prestavbám a modifikáciám, ktoré predovšetkým odstraňovali technologické chyby a nedostatky a umožňovali dlhší pobyt lodí na obežnej dráhe.
Popis lode.
Kabína vesmírnej lode Mercury bola jednomiestna. Mala tvar kužeľa, ktorého širší koniec bol pokrytý berýliovým tepelným štítom. Kabína bola zhotovená z titánových plechov hrúbky 0,25 mm. Medzi vonkajším a vnútorným plášťom bola tepelná a zvuková izolačná látka. Kabína obsahovala dva otvory a jedno okienko (priezor). Nachádzali sa tu jedna hlavná a dve bočné prístrojové dosky. Elektrickú energiu zabezpečovali celkove tri batérie: dve s výkonom 3 kWh a jedna s výkonom 1,5 kWh. Loď mala celkovo 18 trysiek, ktoré po oddelení nosnej rakety zabránili rotácii lode, stabilizovali kabínu a boli schopné natočiť ju tepelným štítom dopredu.
Nosná raketa.
Pri suborbitálnych letoch bola používaná raketa Mercury-Redstone, pri orbitálnych raketa Atlas, presnejšie jej modifikácia Atlas D (Atlas Mercury). Bola to dvojstupňová raketa, pričom jej prvý stupeň mal dva motory na kvapalné pohonné hmoty, ktoré vyvíjali ťah 68 000 kp. Motor druhého stupňa bol tiež na kvapalné pohonné hmoty a vyvíjal ťah 27 000 kp. Raketa vynášala vesmírnu loď na obežnú dráhu rýchlosťou okolo 28 000 km/h. Nad kabínou bolo tiež záchranné zariadenie. V prípade nebezpečenstva po vyslaní elektrického signálu sa kabína oddelila od rakety a zapli sa malé záchranné trysky, ktoré premiestnili kabínu do bezpečnej vzdialenosti od rakety a umožnili jej bezpečné pristátie na hladine mora s pomocou padákového systému, podobne ako pri návrate z vesmíru. Trysky záchrannej rakety dosahovali ťah 231 kN za čas 1 sekundu. V prípade správnej činnosti nosnej rakety bol záchranný systém v pokročilej fáze letu odstrelený pomocou raketového motora s ťahom 3,6 kN.
Typický priebeh letu s raketou Atlas.
Nosná raketa Atlas odštartovala z mysu Canaveral. Po cca 131 sekundách vo výške 62 km ukončili svoju funkciu štartovacie motory. O 3 sekundy neskôr boli motory odhodené a svoju činnosť začal letový motor 2. stupňa. Po 305 sekundách vo výške 161 kilometrov ukončil činnosť aj letový motor a o sekundu neskôr bola kabína oddelená od rakety. Oddelenie sa konalo pomocou troch malých oddeľovacích rakiet s ťahom 1,8 kN. Kabína zahájila orientáciu na obežnej dráhe. Na začiatku pristávacieho manévru sa kabína otočila berýliovým štítom, na ktorom boli brzdiace motory napred. Zážih brzdiacich motorov znížil rýchlosť kabíny. Vesmírna loď vstúpila do vrchných vrstiev atmosféry. Nasledovalo vypustenie stabilizačného padáku a o niečo neskôr aj hlavného padáku. Kabína dosadla na hladinu mora, kde bola vyzdvihnutá loďou.
Nepilotované lety.
Vlastným pilotovaným letom predchádzalo takmer 20 bezpilotných skúšobných letov, ktorých úlohou bolo preveriť novo vyvinuté technológie prvej Americkej vesmírnej lode. Väčšina z nich bola prevedená len na suborbitálnej dráhe, ostatné boli orbitálne. Zďaleka nie všetky z týchto letov boli úspešné. Štyroch skúšobných letov sa zúčastnili aj šimpanzí astronauti.
Pilotované lety.
Výber astronautov pre Program Mercury prebiehal medzi vojenskými skúšobnými pilotmi, pretože sa predpokladalo, že kozmický let a riadenie budú najviac podobné ovládaniu bojového lietadla.
Z prvotnej skupiny 509 pilotov bolo po hrubšom vytriedení vybraných 110 kandidátov budúcich letov. Po náročných testoch potom zostala skupina 7 pilotov, ktorá bola v apríli 1959 vyhlásená za prvú skupinu astronautov NASA, ktorí budú pilotovať vesmírnu loď Mercury. Šiestim z nim sa to nakoniec podarilo. Siedmy – Donald Kent Slayton, bol pre zdravotnú nespôsobilosť vyradený (do vesmíru sa ale v 70. rokoch predsa len dostal).

</doc>
<doc id="38004" url="https://sk.wikipedia.org/wiki?curid=38004" title="Mí Bootis">
Mí Bootis



</doc>
<doc id="38005" url="https://sk.wikipedia.org/wiki?curid=38005" title="Alkalurops">
Alkalurops

Alkalurops alebo "mí Boötis" (μ Boo / μ Boötis) je hviezda v súhvezdí Pastier.

</doc>
<doc id="38006" url="https://sk.wikipedia.org/wiki?curid=38006" title="Alkurah">
Alkurah

Alkurah alebo "ksí Cephei" (ξ Cep / ξ Cephei) je hviezda v súhvezdí Cefeus.

</doc>
<doc id="38007" url="https://sk.wikipedia.org/wiki?curid=38007" title="Ksí Cephei">
Ksí Cephei



</doc>
<doc id="38008" url="https://sk.wikipedia.org/wiki?curid=38008" title="Ný Capricorni">
Ný Capricorni



</doc>
<doc id="38009" url="https://sk.wikipedia.org/wiki?curid=38009" title="Alshat">
Alshat

Alshat alebo "ný Capricorni" je hviezda s jasnosťou 4,8 magnitúd v súhvezdí Kozorožec. Zaraďuje sa medzi modrobiele podobry. Nachádza sa vo vzdialenosti 272 svetelných rokov od nás. 

</doc>
<doc id="38010" url="https://sk.wikipedia.org/wiki?curid=38010" title="Mí Lyrae">
Mí Lyrae



</doc>
<doc id="38011" url="https://sk.wikipedia.org/wiki?curid=38011" title="Alathfar">
Alathfar

Alathfar alebo "mí Lyrae" (μ Lyr / μ Lyrae) je hviezda v súhvezdí Lýra.

</doc>
<doc id="38012" url="https://sk.wikipedia.org/wiki?curid=38012" title="Pí Sagittarii">
Pí Sagittarii



</doc>
<doc id="38013" url="https://sk.wikipedia.org/wiki?curid=38013" title="Albaldah">
Albaldah

Albaldah alebo "pí Sagittarii" (π Sgr / π Sagittarii) je hviezda v súhvezdí Strelec. Jej teplota dosahuje 6 670 K. Má dvoch veľmi tesných sprievodcov.

</doc>
<doc id="38014" url="https://sk.wikipedia.org/wiki?curid=38014" title="Ksí Ursae Majoris">
Ksí Ursae Majoris



</doc>
<doc id="38015" url="https://sk.wikipedia.org/wiki?curid=38015" title="Alula Australis">
Alula Australis

Alula Australis (arab. al-watba al-'úlā – prvý skok gazely; lat. australis – južný) alebo "Xi Ursae Majoris" (ξ UMa/ξ Ursae Majoris) je hviezdny systém v súhvezdí Veľká medvedica. Je to štvorhviezda celkovej zdanlivej jasnosti 3,79m. V sústave obiehajú okolo spoločného ťažiska dve spektroskopické dvojhviezdy zdanlivej jasnosti 4,32m a 4,84m, spektrálneho typu G0, triedy svietivosti V, s povrchovou teplotou 6 000 K, vzdialené od seba 20,17 AU, s periódou 59,74 roka. Hviezdy v jasnejšej dvojhviezde majú periódu obehu 669,15 dní, v menej jasnej 4 dni. Ich odstup sa od roku 1992, kedy dosiahol minimum, opäť zväčšuje. Obe zložky sú zlatožltej farby, preto sa občas nazývajú aj „nebeské diamanty“.
Sústava je vzdialená od Zeme približne podľa starších údajov približne 27,3 ly, podľa novších 29 ly.

</doc>
<doc id="38016" url="https://sk.wikipedia.org/wiki?curid=38016" title="Ný Ursae Majoris">
Ný Ursae Majoris



</doc>
<doc id="38018" url="https://sk.wikipedia.org/wiki?curid=38018" title="Alula Borealis">
Alula Borealis

Alula Borealis (arab. al-watba al-'úlā – prvý skok gazely; lat. borealis – severný) alebo Nu Ursae Majoris (ν UMa/ν Ursae Majoris) je dvojhviezda v súhvezdí Veľká medvedica zdanlivej jasnosti 3,49m. Hlavná zložka sústavy má zdanlivú jasnosť 3,71m, patrí do spektrálneho typu K3, do triedy svietivosti III, povrchová teplota dosahuje 3 800 K. Jej sprievodca, hviezda zdanlivej jasnosti 10,1m, je na oblohe vzdialený od nej 7,2". Vzdialenosť od Zeme je približne 420 ly.

</doc>
<doc id="38019" url="https://sk.wikipedia.org/wiki?curid=38019" title="Skleníková Venuša">
Skleníková Venuša

Skleníková Venuša (angl. "Hothouse Venus") je slovenský film natočený na motívy rovnomenného románu Antona Baláža. 
Príbeh mladého vedca, ktorý sa rozhodol pomôcť rodnému podhorskému kraju zničenému chemickou továrňou.

</doc>
<doc id="38021" url="https://sk.wikipedia.org/wiki?curid=38021" title="Premenné hviezdy typu RS Canum Venaticorum">
Premenné hviezdy typu RS Canum Venaticorum



</doc>
<doc id="38022" url="https://sk.wikipedia.org/wiki?curid=38022" title="Nosné rakety Spojených štátov">
Nosné rakety Spojených štátov

Prvou nosnou raketou Spojených štátov sa mala stať raketa Vanguard. Avšak po sérii neúspešných štartov ju predbehla raketa Juno I postavená na základe prieskumnej rakety Jupiter-C. 
V Spojených štátoch v 50. rokoch 20. storočia prebiehali tri paralelné vývoje a skúšky rakiet.
Atlas.
Pôvodne taktická balistická raketa z ktorej sa vyvinula veľmi úspešná nosná raketa, ktorá sa používa do dnes.
Delta.
Štandardná ľahšia nosná raketa USA. Vznikla zdokonalením rakety Thor. Je to veľmi úspešná a obľúbená raketa, ktorá sa dodnes používa. Existuje veľa druhov tejto rakety: Delta DM 19, A, B, C, C-1, D, D, E, E-1, G, J, L, M, M-6, N, N-6, 900, 1000, 2000, 3000, 2, 6925, 7925, 3, 4.
Juno I.
Historická štvorstupňová raketa. Vyniesla na obežnú dráhu prvú americkú družicu Explorer 1.
Redstone.
Historická raketa, vynášala lode Mercury na suborbitálne lety.
Saturn.
Superraketa, používaná v programe Apollo. Mala štyri modifikácie: Saturn I, Saturn II Saturn IB a Saturn V. Prvé dve slúzili na skúšky, tretia vyniesla Američanov na Mesiac.
Scout.
Štvorstupňová raketa, slúžila na vynášanie ľahších družíc. Dnes sa už nepoužíva.
Thor.
Prvá spoľahlivejšia raketa USA. Existujú rôzne modifikácie tejto rakety: Thor Able (nosnosť 130 kg), Thor Ablestar (nosnosť 230 kg), Thor Agena (nosnosť 770 kg), Thorad Agena, Thor Burner, Thor Delta (predchodza rakiet Delta). Dnes sa už nepoužíva.
Titan.
Raketa na vynášanie ťažších nákladov. V šesťdesiatych rokoch slúžila v Programe Gemini. Modifikácie: Titan 2 (Gemini), 3A, 3B, 3C, 3D, 3E Centaur, 34D, 4, 4B, 4e. Dnes sa už nepoužíva.
Vanguard.
Historická trojstupňová raketa. Málo spoľahlivá, z jedenástich pokusov boli tri úspešné. Spolu z raketou Juno patrila medzi prvé americké rakety.

</doc>
<doc id="38023" url="https://sk.wikipedia.org/wiki?curid=38023" title="Premenná hviezda typu RS Canum Venaticorum">
Premenná hviezda typu RS Canum Venaticorum

Premenné hviezdy typu RS Canum Venaticorum sú tesné dvojhviezdy s aktívnou chromosférou, čo má za následok zmeny v ich pozorovanej svietivosti. Perióda zmien je vo všeobecnosti blízka dobe rotácie dvojhviezdy. Zmeny v svietivosti môžu byť tiež spôsobené skutočnosťou, že niektoré z týchto hviezd sú zákrytové dvojhviezdy. Typické zmeny jasnosti predstavujú 0,2 hviezdnej veľkosti.

</doc>
<doc id="38024" url="https://sk.wikipedia.org/wiki?curid=38024" title="Progress (kozmická loď)">
Progress (kozmická loď)

Progress () je ruská nepilotovaná nákladná kozmická loď. Slúži na dopĺňanie zásob vo vesmírnej stanici ISS a v minulosti aj v staniciach Mir a Saľut. Výrobcom a prevádzkovateľom je NPO Energija &lt;НПО Энергия&gt; (teraz RKK Energija im. S. P. Koroľova), Kaliningrad (teraz Koroľov), Moskovskaja obl., RSFSR (SSSR). 
Konštrukcia.
Kozmické lode typu Progress s celkovou dĺžkou , maximálnym priemerom a vzletovou hmotnosťou od 7 020 do (vrátane nákladu) tvoria tri časti:
Sekcia GO je oválneho tvaru s priemerom , dĺžkou vrátane stykovacieho zariadenia a s vnútorným hermetizovaným priestorom slúži na uloženie kusového nákladu, dopravovaného na kozmickú stanicu. V prednej časti sa nachádza prielez uzavretý hermetickým poklopom a zakončený aktívnym stykovacím zariadením. Na obvode príruby sú umiestnené spojky na prepojení potrubí pre prečerpávanie paliva a okysličovadla, vzduchu pre klimatizačné systémy stanice a elektrické konektory. V nehermetizovanej sekcii OKD tvaru zrezaného kužeľa s maximálnym priemerom a dĺžkou sú umiestnené dve nádrže s palivom, dve nádrže s okysličovadlom, tlakové fľaše s dusíkom a so vzduchom. Sekcia PAO je valcového tvaru s maximálnym priemerom a dĺžkou Vo svojej hermetizovanej časti s priemerom a dĺžkou nesie riadiace, navigačné a telekomunikačné systémy. V prechodovej časti medzi PAO a OKD je umiestnených 10 manévrovacích motorčekov. V zadnej časti je umiestnený hlavný korekčný motor s ťahom 3,1 kN, ďalšie 4 manévrovacie motorčeky a 10 trysiek systému orientácie spolu s nádržami kvapalných pohonných látok. Všetky motory pracujú s hypergolickými kvapalnými pohonnými látkami (asymetrický dimethylhydrazín a oxid dusičitý). Na vonkajšom plášti PAO je umiestnený radiátor termoregulačného systému. 
Celková nosnosť nákladnej lode je od 2 300 do (kusový náklad v sekcii GO, pohonné látky pre stanici a plyny pre klimatizačný systém stanice). 
Motory nákladnej lode sa zvyčajne využívajú tiež na korekciu obežnej dráhy stanice. Po splnení všetkých úloh je nákladná loď naplnená odpadkami a vecami určenými na likvidáciu, odpojí sa od stanice a je navedená do atmosféry Zeme nad južnými oblasťami Pacifiku, kde zhorí a jej zvyšky bez nebezpečenstva dopadnú na hladinu oceánu. 
Kozmická loď Progress je vynášaná do vesmíru rôznymi variantmi nosných rakiet typu Sojuz. Loď je schopná samostatného letu približne týždeň. Po spojení s kozmickou stanicou v zakonzervovanom stave má životnosť 3 mesiace. 
Tento typ nákladných kozmických lodí bol odvodený z pilotovanej transportnej lode typu Sojuz, na rozdiel od Sojuzu však nie je schopný bezpečne pristáť na Zemi.
Varianty.
Kozmická loď Progress bola postupne zdokonaľovaná a stavaná v rôznych sériách, ktoré boli označované ako:
Najstarší variant (Progress) bol používaný na zásobovanie sovietskych kozmických staníc Saľut 6 a Saľut 7 a spoločne s Progressom M tiež na zaisťovanie prevádzky stanice Mir. V súčasnosti sa používa verzia Progress MS na zásobovanie Medzinárodnej vesmírnej stanice. 

</doc>
<doc id="38025" url="https://sk.wikipedia.org/wiki?curid=38025" title="ASTP">
ASTP



</doc>
<doc id="38026" url="https://sk.wikipedia.org/wiki?curid=38026" title="NP-úplný problém">
NP-úplný problém

NP-úplný problém je taký problém, ktorý patrí do triedy NP (je vypočítateľný v nedeterministickom polynomiálnom čase) a ľubovoľný iný problém z triedy NP je naň polynomiálne redukovateľný (tzn. je NP-ťažký). NP-úplné problémy v istom zmysle reprezentujú tie najťažšie problémy spomedzi triedy NP. Pokiaľ by niekto našiel deterministický polynomiálny algoritmus pre jeden NP-úplný problém, vďaka existujúcej redukcii by boli všetky problémy z triedy NP riešiteľné v deterministickom polynomiálnom čase (P=NP).
Častou chybou je interpretácia skratky NP v názve NP-úplný ako nepolynomiálny (ang. non-polynomial), t. j., neriešiteľný v deterministickom polynomiálnom čase. Aj keď sa väčšina odborníkov prikláňa k názoru, že neexistuje deterministický polynomiálny algoritmus pre žiadny NP-úplný problém, toto nebolo nikdy dokázané. Tiež treba dodať, že trieda NP obsahuje všetky problémy ktoré sú riešiteľné v deterministickom polynomiálnom čase.
NP-úplné problémy sú tiež charakteristické tým, že správnosť ich riešenia môže byť overená rýchlo (v deterministickom polynomiálnom čase), ale
nie je známa efektívna cesta pre nájdenie riešenia. To znamená, že čas potrebný na riešenie NP-úplného problému rastie asymptoticky rýchlejšie ako polynomiálne (obvykle exponenciálne) vzhľadom na veľkosť zadania (inštancie) problému. Dôsledkom je, že čas potrebný na riešenie aj stredne veľkých inštancií NP-úplných problémov ľahko dosahuje bilióny alebo trilióny rokov pri použití akéhokoľvek množstva dnes dostupného výpočtového výkonu. Aj preto je otázka, či je možné riešiť NP-úplné problémy efektívne jednou z centrálnych otázok počítačovej vedy dneška.

</doc>
<doc id="38027" url="https://sk.wikipedia.org/wiki?curid=38027" title="Eta Boötis">
Eta Boötis



</doc>
<doc id="38028" url="https://sk.wikipedia.org/wiki?curid=38028" title="Graffias">
Graffias



</doc>
<doc id="38029" url="https://sk.wikipedia.org/wiki?curid=38029" title="Omega2 Cygni">
Omega2 Cygni



</doc>
<doc id="38030" url="https://sk.wikipedia.org/wiki?curid=38030" title="Gama Centauri">
Gama Centauri



</doc>
<doc id="38031" url="https://sk.wikipedia.org/wiki?curid=38031" title="Muhlifain">
Muhlifain

Muhlifain alebo "gama Centauri" (γ Cen / γ Centauri) je hviezda v súhvezdí Kentaur.

</doc>
<doc id="38032" url="https://sk.wikipedia.org/wiki?curid=38032" title="Alfa Coronae Borealis">
Alfa Coronae Borealis



</doc>
<doc id="38033" url="https://sk.wikipedia.org/wiki?curid=38033" title="Teleso">
Teleso

Teleso môže byť:

</doc>
<doc id="38037" url="https://sk.wikipedia.org/wiki?curid=38037" title="Eta Aquilae">
Eta Aquilae

Eta Aquilae (η Aql/η Aquilae) je premenná hviezda v súhvezdí Orol, najjasnejšia cefeida na oblohe. V obrazci tvorí východné krídlo Orla. 
Leží takmer 8° južne od hviezdy Altair. Svoju jasnosť mení pravidelne od 3,5 (3,6) do 4,4 magnitúdy v perióde 1 týždeň (presnejšie 7,18 dňa). Tieto zmeny možno ľahko pozorovať voľným okom porovnávaním s jasnosťou okolitých hviezd. Jej polomer je 50 – 60-krát väčší ako polomer Slnka a svietivosť 3 000-krát väčšia ako slnečná svietivosť. Je od nás vzdialená 900 svetelných rokov, podľa iných zdrojov až 1 000 svetelných rokov.

</doc>
<doc id="38039" url="https://sk.wikipedia.org/wiki?curid=38039" title="R Coronae Borealis">
R Coronae Borealis

R Coronae Borealis je žltý nadobor v súhvezdí Severná koruna a prototyp osobitnej skupiny premenných hviezd nazývaných podľa nej. Zmeny jej jasnosti nastávajú preto, že R CrB občas vyvrhne obrovský mrak plynu bohatý na uhlík, ktorý hviezdu dočasne zatieni. Intervaly zmien sú nepravidelné.

</doc>
<doc id="38042" url="https://sk.wikipedia.org/wiki?curid=38042" title="Indira Gándhiová">
Indira Gándhiová

Indira Prijadaršini Gándhiová (इन्दिरा प्रियदर्शिनी गान्धी) (neprechýlene Indira Prijadaršini Gándhí; * 19. november 1917, Allahabad, India – † 31. október 1984, Naí Dillí) vykonávala funkciu ministerskej predsedníčky Indie od 19. januára 1966 do 24. marca 1977 a tiež od 14. januára 1980 po jej zavraždenie v roku 1984. Patrila medzi najvýznamnejších politických lídrov modernej indickej histórie.
Rodina.
Narodila sa ako jediné dieťa indického predsedu vlády Džaváharlála Néhrúa (na čele vlády v rokoch 1947 až 1964) a jeho manželky Kamaly. Rodičia ju volali Prijadaršini. Jej starý otec bol právnikom. Ich dom bol centrom politického diania, preto sa k politike dostala už ako 3 či 4 ročná. Jedným z častých návštevníkov otcovej rezidencie bol aj Maháthma Gándhí.
Študovala na univerzite v Pune a potom ju poslali do Shantiniketanu. Tu sa naučila viesť veľmi prísny a vysoko disciplinovaný život. Odtiaľ ju poslali študovať do Švajčiarska a potom do Anglicka na univerzitu v Oxforde, ale nikde nezískala vysokoškolský titul.
Po matkinej smrti v roku 1936 zastávala miesto hostiteľky v otcovom dome a cestovala s ním navštevovať dôležité politické osobnosti. V roku 1938 vstúpila do Indickej národnej strany, a onedlho potom sa vydala za novinára a politika Feroz Gándhiho, ktorému porodila dvoch synov (Sandžaja a Rádžíva), no neskôr s manželom nežila, pretože sa starala o domácnosť svojho otca. Jej manžel zomrel v roku 1960 a štyri roky po ňom (1964) aj jej otec. V roku 1976 pri havárii lietadla zahynul jej prvý syn Sandžaj a v roku 1991 sa stal obeťou atentátu jej druhý syn Rádžív.
Politika.
Inšpirovaná svojimi rodičmi vyrastala, aby sa stala otcovým nástupcom. Jej cesta k moci a politike začala, keď mala 12 rokov. Počas britskej nadvlády, kedy bola prenasledovaná opozícia, sa stala členkou detskej skupiny, ktorá podporovala opozíciu, a jej hlavnou myšlienkou bolo oslobodenie Indie spod britskej nadvlády. Ako jej predsedníčka prednášala prejavy, kým ostatné deti práve varovali ľudí, ktorých mali prísť zatknúť. Svoju prácu brala veľmi vážne. 
Krátko po svadbe bola s manželom poslaná do väzenia na základe obvinenia z podvratnej činnosti proti Britom. Jej prvé a jediné uväznenie trvalo 7 mesiacov (11. september 1942 - 13. máj 1943). Uväznení boli v centrálnej väznici v Allahabade. V roku 1947 našťastie India získala od Británie slobodu. V tom istom roku sa jej otec stal ministerským predsedom a bol ním až do svojej smrti v roku 1964.
V roku 1959 sa stala 4. ženou zvolenou za ministerku (bola ministerkou vo vláde Shri Lál Bahádur Šastrího, ktorý zasadol do kresla ministerského predsedu po smrti Néhrúa). Mnoho Indov bolo negramotných, takže rozhlas a televízia boli ich hlavným zdrojom informácií. Ako ministerka sa preto silne zasadzovala za výrobu lacných rádií. Okrem toho odštartovala program plánovaného rodičovstva, pričom zaviedla program dobrovoľnej sterilizácie. Toto jej rozhodnutie však kritizovali ako jej protivníci, tak aj jej vlastní ľudia.
Prvá vláda.
Po Šastrího smrti v roku 1966 bola úspešne menovaná za ministerskú predsedníčku a v roku 1967 oficiálne jej strana vyhrala voľby, takže sa stala jednou z vôbec prvých žien, ktoré boli zvolené, aby viedli štát. 
Jej prvé vládnutie viedlo k rozkolu. Jej frakcia, "Nový Parlament", vyhrala voľby zdrvujúcim víťazstvom v rokoch 1971 a 1972. V zahraničných záležitostiach dosiahla úspechy, keď India porazila Pakistan (1971), čo viedlo k založeniu štátu Bangladéš. V júni 1975 odmietla rezignovať, keď vyšli najavo nelegálne praktiky, ktoré boli vykonávané počas jej kampane, a na radu svojho syna vyhlásila stanné právo. Opozícia bola uväznená a zaviedla sa cenzúra tlače. V novembri Najvyšší súd zamietol jej potrestanie. 
Obmedzenie občianskych slobôd bolo síce v prospech indických občanov, no i napriek tomu bola v roku 1977 jej frakcia vo voľbách porazená a ona bola odvolaná zo svojej funkcie.
Druhá vláda.
V roku 1980, keď sa stala opäť ministerskou predsedníčkou, v tom čase predsedníčkou vládnucej strany. V máji 1984 sa Sikhskí extrémisti opevnili v Zlatom chráme v Amritsare. Indira dlho váhala, či má proti nim zakročiť, no napokon poslala armádu a povstanie sa skončilo krvavými jatkami, vďaka čomu Sikhovia začali prahnúť po pomste. Len o niekoľko mesiacov neskôr, 31. októbra 1984 bola zastrelená dvomi sikhskými členmi jej ochranky. Atentátnici Beant Singh a Satwant Singh vystrelil 33 guliek do jej pŕs a brucha. Najskôr ju Beant Singh strelil revolverom kalibru 38 trikrát do brucha. Potom, keď spadla na zem, druhý atentátnik, Satwant Singh vyprázdnil do je tela plný zásobník (30 striel) svojho samopalu typu Sten. Napriek tomu nezomrela hneď, ale až po prevoze do nemocnice. Beant Singh bol zabitý okamžite po incidente počas prestrelky s ostatnými členmi ochranky a Satwant Singh sa vzdal. Neskôr bol odsúdený k smrti spolu s konšpirátorom Keharom Singhom, ktorý atentát zosnoval. Deň úmrtia Indiry Ghándiovej je v Indii sviatkom na jej počesť a pamiatku.
Indira Gándhiová patrila medzi najvýznamnejších politických lídrov modernej indickej histórie a svoj život zasvätila pokroku vo svojej krajine zmietanej obrovskými problémami a náročnými úlohami, ktoré sa snažila riešiť. Za jej vlády, v roku 1971, India vyslala svoj prvý satelit do vesmíru a v oblasti ekonomiky sa stala krajinou, ktorá mala jednu z najrýchlejšie sa rozvíjajúcich ekonomík vo svete.
Jej syn Rádžív Ratna Gándhi zložil len pár hodín po jej smrti prísahu a uspel ako ministerský predseda.

</doc>
<doc id="38043" url="https://sk.wikipedia.org/wiki?curid=38043" title="Daman a Diú">
Daman a Diú

Daman a Diú (iné názvy: Daman a Díu, Damán a Díjú; po hindsky दमन और दीव, po anglicky "Daman and Diu") bolo do roku 2020 zväzové teritórium Indie. Dnes je súčasťou zväzového teritória Dádra a Nagar Havelí a Daman a Diú. 
Historicky bolo územie tohto zväzového teritória spolu s Goou súčasť portugalskej kolónie Portugalská India. Po obsadení Portugalskej Indie v roku 1961 indickým vojskom boli Daman a Diú od roku 1962 pod vládou tzv. administrátora, vymenúvaného ústrednou indickou federálnou vládou v Dillí (zatiaľ čo Goa sa v roku 1987 stala jedným zo štátov Indie). Hlavným mestom oboch okresov je mesto Daman. Hovoreným jazykom je najmä gudžarátčina (a ako v celej Indii aj angličtina), po portugalsky dnes hovorí iba malá časť obyvateľov (5 – 10 percent).
Daman.
Okres Daman (resp. predtým po portugalsky Damão) leží na južnom cípe federálneho indického štátu Gudžarát na pobreží Arabského mora (Indický oceán). Meno Daman zrejme pochádza z mena rieky, ktorá tu preteká Damanganga (iný názov: Daman Ganga).
Minulosť Damanu je tesne spojená s dejinami okolitých území, najmä s dejinami štátu Gudžarát. Začiatkom 16. storočia prenikajú na západné pobrežie Indie Portugalci a zakladajú kolóniu Portugalská India, ku ktorej Daman patril od roku 1588. 
Daman má rozlohu 72 km². V hospodárstve hrá úlohu iba poľnohospodárstvo a rybolov. Väčšinu obyvateľstva tvoria hindovia, žijú tu tiež aj malé menšiny moslimov a kresťanov. Hovorovým jazykom je gudžarátčina. 
Diú.
Diú patril (rovnako ako Daman) od roku 1535 do roku 1961 k portugalskej kolónií Portugalská India. Okres Diú je ostrov a malé územie na južnom pobreží indického štátu Gudžarát, obe časti sú spolu spojené mostom. Diú má rozlohu 40 km², ostrov sám meria 11 × 3 km. Meno pochádza zo sanskritského výrazu "dvipa" („ostrov“).

</doc>
<doc id="38047" url="https://sk.wikipedia.org/wiki?curid=38047" title="Eratostenovo sito">
Eratostenovo sito

Eratostenovo sito je jednoduchý algoritmus pre nájdenie všetkých prvočísel menších ako zadaná horná hranica. Algoritmus je pomenovaný po gréckom matematikovi Eratostenovi, ktorý žil v rokoch 276 – 194 pred Kr.
Algoritmus funguje na postupnom „preosievaní“ zoznamu čísel – na začiatku zoznam obsahuje všetky čísla v danom rozsahu (2, 3, 4… zadané maximum). Potom sa opakovane prvé číslo zo zoznamu vyberie, toto číslo je prvočíslom; zo zoznamu sa potom odstránia všetky násobky tohto čísla (to sú zložené čísla). Tak sa pokračuje až dovtedy, kým sa zo zoznamu neodstráni posledné číslo (alebo dovtedy, keď je ako prvočíslo označené číslo vyššie ako odmocnina najvyššieho čísla – v tomto prípade všetky zostávajúce čísla v zozname sú určite prvočísla).
Príklad.
Pre nájdenie prvočísel medzi prvými 20 číslami :
Krok 1: Zoznam obsahuje všetky čísla v rozsahu 2–20:
 Zoznam: 2 3 4 5 6 7 8 9 10 11 12 13 14 15 16 17 18 19 20
Krok 2: Odoberieme prvé číslo zo zoznamu a označíme ho ako prvočíslo:
 Známe prvočísla: 2
 Zoznam: 3 4 5 6 7 8 9 10 11 12 13 14 15 16 17 18 19 20
Krok 3: Odoberieme zo zoznamu všetky násobky práve odobratého prvočísla:
 Známe prvočísla: 2
 Zoznam: 3 5 7 9 11 13 15 17 19
Krok 4: Pokračujeme opäť bodom 2, pokiaľ ostávajú nejaké čísla:
 Známe prvočísla: 2 3
 Zoznam: 5 7 11 13 17 19
 Známe prvočísla: 2 3 5
 Zoznam: 7 11 13 17 19
 5 je vyšší než √19, takže ostávajú už iba prvočísla.
Výsledný zoznam prvočísel v rozsahu 2–20: 2, 3, 5, 7, 11, 13, 17, 19.
Príklad (inak).
Ak máme vyhľadať napríklad všetky prvočísla menšie ako prirodzené číslo "n" = 30, napíšeme si (na papier) čísla od 2 do 30 (číslo 1 nie je prvočíslo!), zakrúžkujeme číslo 2 a vyškrtáme všetky jeho násobky. Potom zakrúžkujeme ďalšie najmenšie nevyškrtnutě číslo, čiže 3, a vyškrtáme všetky jeho násobky. To isté spravíme aj s číslami 5 a 7. Zakrúžkované čísla sú prvočísla.

</doc>
<doc id="38048" url="https://sk.wikipedia.org/wiki?curid=38048" title="Severná Karolína">
Severná Karolína

Severná Karolína ( s výslovnosťou ) je 12. štát USA na juhovýchode USA na pobreží Atlantického oceánu. K Únii sa pripojila 21. novembra 1789. Hlavným mestom je Raleigh, ale najväčším mestom Charlotte. Na juhu hraničí s Južnou Karolínou a Georgiou, na západe s Tennessee a na severe s Virgíniou. Štát leží vďaka svojej polohe v troch klimatických pásmach. V miernom regióne východného pobrežia, ďalšie chladnejšie klimatické pásmo tvorí plošina Piedmont a tretím pásmom sú horské oblasti Apalačských vrchov. Flóra a fauna je rozmanitá a siaha od močaristého pobrežia s výskytom aligátorov až po borovicové lesy na západe, v ktorých sa vyskytujú medvede a jelene.
Pôvod štátu siaha do čias anglickej korunnej kolónie, ktorá bola založená v roku 1663 a pomenovaná na počesť anglického kráľa Karla I. V roku 1776 bola Severná Karolína jednou z 13 kolónií, ktoré vystúpili v americkej deklarácii nezávislosti na britskej korune, a stala sa jedným zo zakladajúcich štátov USA. Od roku 1792 je hlavným mestom štátu Raleigh, ktoré získalo svoje meno na počesť objaviteľa pobrežia Severnej Karolíny, sira Waltera Raleigha. Počas americkej občianskej vojny v rokoch 1861 – 1865 bola Severná Karolína členom Konfederácie. Za povojnovej obnovy vstúpila v roku 1868 znovu do Únie a zmenila sa z prevažne poľnohospodárskej krajiny, ktorou bola až do prvej polovice 20. storočia, na priemyselný štát. Po Novom údele v tridsiatych rokoch 20. storočia sa Severná Karolína stala centrom amerického finančníctva. Majú tu sídlo spoločnosti zaoberajúce sa špičkovým vývojom a výskumom v rôznych oboroch priemyslu.
Severná Karolína je desiatym najľudnatejším štátom USA, počet jej obyvateľov má vzrastajúcu tendenciu. V júli 2009 mala 9 380 884 obyvateľov. Odhaduje sa, že asi pätina obyvateľov štátu je afroamerického pôvodu, ďalej tu žije osem kmeňov pôvodných obyvateľov Ameriky. Severná Karolína je súčasťou biblického pásu (), obyvateľstvo je prevažne protestantského vyznania. Obyvatelia Severnej Karolíny boli do 1. polovice 20. storočia prevažne voličmi demokratov, v druhej polovici 20. storočia sa politická orientácia posunula v prospech konzervatívnych republikánov. V prezidentských voľbách v roku 2008 znovu zvíťazil demokratický kandidát.
Severná Karolína je súčasťou južanského kultúrneho okruhu, a to ako v regionálnej hudbe, tradičnej južanskej kuchyni a v tradičných prírodných divadlách s charakteristickými južanskými znakmi, zatiaľ čo v architektúre sa tu premiesilo mnoho rôznych vplyvov. Je tu množstvo múzeí, prírodných a národných parkov a jednotlivých stavieb nadregionálneho významu. Magnetom pre návštevníkov Severnej Karolíny je Great Smoky Mountains National Park, najnavštevovanejší národný park v USA. Ďalšou atrakciou sú každoročné automobilové preteky NASCAR a športové súťaže usporadúvané univerzitami.
Dejiny.
Pôvodní obyvatelia a osídlenie Angličanmi.
Osídlenie indiánskou populáciou v Severnej Karolíne siaha až do paleoindiánskeho obdobia v 10. tisícročí pred naším letopočtom. Lovci a zberači žili najprv v Piedmonte. Z archaickej doby, asi 7500 až 1000 pred naším letopočtom sa zachovali hroty šípov, ktoré sú pomenované podľa náleziska v Uwharrie Mountains, "Hardaway". Ide o najdôležitejšie nálezisko na východnom pobreží Ameriky, pretože bolo osídlené nepretržite po tisíce rokov a archeologické nálezisko sa zachovalo neporušené. Tundru z doby ľadovej nahradili husté lesy, ľudia zmenili spôsob života v tom zmysle, že už nenasledovali stáda jeleňov karibu, ale zdržovali sa na primerane veľkom území. Orechy, zelenina a ryby predstavovali dôležitú časť stravy, počet obyvateľov narastal. Kamenné nádoby a drevené nástroje sa stali predmetom obchodu, obrovské množstvo ryolitu bolo ťažené v Morrow Mountains a obchodované na území , a nakoniec sa vytvoril akýsi druh záhradníctva, v ktorom hrali ústrednú rolu dyne, ďalej žalude a orechy z orechovcov. Medzi rokmi 6000 až 3000 pred naším letopočtom bolo veľmi teplé obdobie, ktoré umožnilo veľký populačný rast, územie jednotlivých kmeňov sa začalo dramaticky zmenšovať, stále viac a viac dedín bolo založených pozdĺž riek, ktoré stále viac prevádzkovali približne v roku 3000 pred naším letopočtom záhradníctvo. Lov sa prevádzkoval iba sezónne, obchod na veľké vzdialenosti priniesol mušle od Mexického zálivu, meď od Veľkých kanadských jazier v tejto oblasti a vznikla rozsiahla sieť ciest.
Táto kultúra sa vymenila približne okolo roku 1000 pred naším letopočtom kultúrou Woodland a Mississippi, ktoré mali kontinuitu približne až do roku 1000 nášho letopočtu. Zvlášť dôležitý bol nástup používania keramiky, tzv. "Swannanoa ware", a nie je jasné či išlo o prisťahované skupiny či pôvodné skupiny prijali technológiu výroby keramiky. Tieto skupiny sú už predkami historických kmeňov, s ktorými sa stretli prvýkrát Európania. Perióda od roku 300 pred naším letopočtom do roku 200 nášho letopočtu sa nazýva "Pigeon", po nej nasleduje "Connestee".
Kultúra Mississippi mala značný vplyv. Rozsiahle oblasti boli pomenované ako "Hopewell Interaction Sphere" po kultúre Hopewell. Severná Karolína bola rozdelená do dvoch kultúrnych oblastí. Zatiaľ čo v pobrežnej oblasti a v severnom Piedmonte asi od roku 1000 dominovala kultúra s názvom "Late Woodland", ktorá nadväzovala na predchádzajúce kultúry, a mala pravdepodobne rovnostársku politickú a sociálnu štruktúru, v horských oblastiach a v južnom Piedmonte bola spoločnosť výraznejšie rozvrstvená. Dedične vládnuca trieda používala diaľkové trasy na nákup luxusného tovaru, napríklad mušle a vzácne kamene, neskôr aj sľudu, ktorá sa stala novou komoditou. Mounds Nununyi a Town Creek ukazujú na vplyvy, ktoré zmenili vzťah ľudí k smrti. Pohrebisko "Town Creek Indian Mound" je najnavštevovanejším archeologických náleziskom v Severnej Karolíne. Skrýva Mound, posvätné a vrchnostenské budovy. Sú pozostatkom kultúry, ktorá rozkvitala v rokoch 950 do 1400, a je známa ako "Pee Dee", je pomenovaná po miestnej rieke. Zmizla pred rokom 1600. Už okolo roku 900 začalo intenzívne pestovanie kukurice, po roku 1200 boli z malých sídiel väčšie dediny so 150 obyvateľmi a 15 až 20 domami postavenými okolo centrálneho priestoru, a ich počet a veľkosť okolo roku 1400 výrazne vzrástla.
Smerom od pobreží pozdĺž rieky Neuse River je kultúrna hranica medzi Severom a Juhom. Južne od rieky prevládajú už od roku 2000 pred naším letopočtom, pravdepodobne z Georgie prevzaté hlinené nádoby spevnené rastlinnými vláknami ("Stallings ware"), na severe sa presadila skutočná keramika. Väčšina Mounds sa nachádza na juh od Neuse River. Obyvatelia Severnej Karolíny z veľkej časti viedli usadlý spôsob života, žili vidieckym spôsobom života (Eastern Agricultural Complex), bez dlhodobej zmeny. Začalo prevládať pestovanie fazule, kukurice a dýň, zatiaľ čo význam orechov klesal. Tretím kultúrnym regiónom bola oblasť hôr na západe, ktorá bola neskôr obývaná kmeňom Čerokíov ("Pisgah", v rokoch 1000 až 1450, potom "Qualla"). Aj tam väčšie dediny postavili Mounds. Zo severu sa prisťahovalo približne 800 skupín Irokézov (Cashie, do roku 1750).
Keď v roku 1524 priplával prvý Európan Giovanni da Verrazano počas hľadania cesty do Tichého oceánu pri brehoch Severnej Karolíny, tá bola osídlená kmeňmi Čerokíov, Tuscarora, Muskogee, Cheraw, Tutelo, Catawba a ďalšími menšími, s Irokézmi a Algonquian príbuznými kmeňmi.
V roku prepožičala 1584 kráľovná Alžbeta I. sirovi Raleighovi listinu k založeniu britskej kolónie. Prvý pokus o osídlenie zlyhal. Druhý pokus začal na jar v roku 1587. Skupina 110 osôb osídlila ostrov Roanoke. Na ňom sa narodila 18. augusta 1587 Virginia Dare, prvé dieťa anglicky hovoriacich osadníkov v Novom svete. Keď sa vodca osadníkov v roku 1590 znovu vrátil na ostrov, našiel tu len pozostatky z osídlenia. Nikdy nebolo vysvetlené, čo sa v osade odohralo. Táto druhá osada vstúpila do histórie ako „stratená kolónia“ ("Lost kolonie"). Zmiznutie jej obyvateľov je stále dôvodom k špekuláciám.
Po reštaurácii Stuartovcov v roku 1663 kráľ Karol II. udelil ôsmim verným listinu k založeniu novej kolónie, mali ju riadiť ako ich vlastníctvo. Na počesť svojho otca Karla I. (latinsky "Carolus"), ju pomenoval Carolina. V okolí Albemarle Sound dnešnej Severnej Karolíny sa už usadili v roku 1650 osadníci z Virgínie, ale ďalšie kolonizácie boli pomalé. Do roku 1700 bieli osadníci kolonizovali pobrežie na juh až k Pamlico River, v roku 1722 až k Bogue Sound, blízko dnešného Jacksonville. V druhom dôležitom mieste osídlenia v okolí prístavného mesta Charleston zostali osadníci dlho izolovaní, takže sa v Severnej a Južnej Karolíne od počiatku osídlení vytvorili dva úplne rozdielne vládne a správne systémy, ktoré boli v rokoch 1664 až 1691 riadené dvoma guvernérmi. Zákonodarcovia sa po prvýkrát zišli v roku 1664 v Albemarle. Až v roku 1701 majitelia uznali ("Lord Proprietors") rozdelenie Severnej a Južnej Karolíny a od roku 1712 mal človek zodpovedný za severné osady pridelený titul guvernér Severnej Karolíny. V roku 1729 sa stali obe Karolíny korunnými kolóniami a ich rozdelenie bolo dokončené.
Spoločensky a politicky sa Severná Karolína v koloniálnych dobách podobala viac severnému susedovi, Virgínii, než Južnej Karolíne. Zatiaľ čo Južná Karolína bola v 18. storočí vybudovaná predovšetkým otrokmi, nad nimi stála politicky a ekonomicky vládnuca vrstva plantážnikov ryže, väčšina populácie na severe žila na malých farmách, kde sa pestoval tabak, obilie a choval dobytok. Černosi predstavovali na juhu v roku 1710 asi 38 percent populácie, na severe iba 6 percent. V protiklade s juhom sa na severe v súvislosti so založením okresov vytvorila miestna správna štruktúra. Na rozdiel od juhu sa na severe zriadením okresov a v niektorých mestách vytvorila miestna riadiaca štruktúra. V roku 1705 bolo ako prvé mesto Severnej Karolíny založené Bath.
Severná Karolína za americkej vojny za nezávislosť.
V neskorších šesťdesiatych rokoch 18. storočia vzniklo napätie medzi poľnohospodármi pochádzajúcimi z nižšej spoločenskej triedy z Piedmontu a plantážnikmi z pobrežnej oblasti. Zjavné plytvanie verejnými prostriedkami guvernérom Williamom Tryonom pri budovaní nového sídla vlády, Tryon Palace v New Berne, priniesol výbuch nespokojnosti poľnohospodárov a prerástol v otvorené povstanie. Tryon vyhral 17. mája 1771 bitku pri Alamance, a tým ukončil sedem rokov trvajúci konflikt. Niektorí historici vidia v tomto povstaní predisponujúce faktory pre vypuknutie – alebo už prvý vojenský akt Americkej vojny za nezávislosť.
V Charlotte obyvatelia okresu Mecklenburg County dňa 20. mája 1775 údajne vydali prvé prehlásenie o nezávislosti počas americkej revolúcie, ale nedochoval sa žiadny dôkaz o tejto udalosti. Dátum Mecklenburg Declaration of Independence je ale na pečati a vlajke štátu Severná Karolína. Dňa 12. apríla 1776 v kongrese provincie Severná Karolína, uznesené vyhlásiť nezávislosť na britskej korune. Tím sa stala Severná Karolína prvou kolóniou, ktorá svojich zástupcov v druhom kontinentálnom kongrese zmocnila takzvaným "Halifax Resolves" odtrhnúť sa od Anglicka. Táto udalosť je tiež dátumom spomínaná na pečati a vlajke Severnej Karolíny.
Severná Karolína zostala v prvých rokoch vojny do značnej miery ušetrená od vojnových udalostí, ale neskôr v rokoch 1780 až 1781 sa stala hlavným dejiskom vojny. Veľkého víťazstva dosiahli Američania 7. októbra 1780 v bitke pri Kings Mountain. Po víťazstve nad Britmi 17. januára 1781 v bitke pri Cowpens nalákal Nathanael Greene britských vojakov do vnútrozemia. Tím ich odrezal od skladov v Charlestone. Tento manéver vošiel v známosť ako „The Race to the Dan“.
Vojska generálov Greeneho a Cornwallisa sa stretli dňa 15. marca 1781 v bitke pri Guilford Court House. Hoci britské sily zvíťazili, boli zdecimované stratami. To viedlo nakoniec k ich porážke v októbri v roku 1781 v bitke pri Yorktowne. Po víťazstve americko-francúzskej armády bola nezávislosť Ameriky od britskej koruny bezpečne zaistená. Vojnové strany podpísali v októbri 1783 Parížsky mier, v ktorom Británia uznala Ameriku ako suverénny štát.
Medzi vojnami (1783 – 1861).
V roku 1787 predložený návrh ústavy bol prijatý v Severnej Karolíne veľmi rozdielne. Až o rok neskôr sa delegáti zhodli na dohode v Fayetteville a Severná Karolína ratifikovala ako dvanásty a posledný štát ústavu. V roku 1790 Severná Karolína predala západnú časť zeme vláde. Oblasť bola označená v rokoch 1790 až 1796 ako Tennessee Territory. V roku 1796 na jeho území nakoniec vzniklo Tennessee, 16. spolkový štát Únie.
Prosperita a hospodársky rast v silne poľnohospodárskeho založeného štátu závisel na otrockej práci, v prvých rokoch po založení najmä na pestovanie tabaku. Po revolúcii sa kvakeri a mennoniti snažili majiteľov otrokov presvedčiť o prepustení otrokov na slobodu. Počet slobodných černochov v Severnej Karolíne napriek tomu v priebehu prvých desaťročiach po vojne za nezávislosť stúpal.
Hoci otroctvo bolo menej rozšírené než na hlbokom juhu, v roku 1860 pri sčítaní ľudu viac než 330 000 ľudí, t. j. 33 percent populácie boli Afroameričania žijúci v otroctve.
V roku 1840 bola dokončená dodnes stojaca vládna budova v Raleighu. Na rozdiel od mnoho iných štátov na juhu sa nevyvinula v Severnej Karolíne žiadna dominantná „aristokracia plantážnikov“, ale štát a jeho vláda bola z veľkej časti kontrolovaná samostatne hospodáriacimi roľníkmi zo strednej triedy. V polovici 19. storočia boli vidiecke oblasti Severnej Karolíny spojené cez dlhou „železnicou farmárov“ (anglicky „farmer’s railroad“"). Viedla z Fayetteville na východe až do Bethanie severozápadne od Winston-Salemu, a bola postavená z drevených koľajníc.
Americká občianska vojna a znovuzjednotenie.
V roku 1860 už bola v Severnej Karolíne dlhoročná tradícia otroctva. Napriek tomu sa z počiatku nechcela pripojiť ku Konfederácii, až výzva prezidenta Abrahama Lincolna k vstupu do susedného štátu Južná Karolína, bola impulzom k vstupu do konfederácie. Aj po vstupe niektorí farmári odmietali podporovať konfederáciu, predovšetkým tí, ktorí nevlastnili otrokov.
Napriek tomu boli muži zo všetkých častí Severnej Karolíny v rámci Armády severnej Virgínie jednou z najdôležitejších zložiek armády konfederácie a zúčastnili sa najdôležitejších bitiek vojny.
Najväčšia bitka v oblasti Severnej Karolíny bola bitka pri meste Bentonville na jar roku 1865. Bol to neúspešný pokus konfederačného generála Joseph E. Johnston zastaviť postup vojsk Únie pod vedením generálmajora William T. Sherman cez územie Karolín. Tým sa vzdal posledný väčší bojový zväz Konfederácie a ukončil vojnový konflikt. Wilmington sa ako posledný prístav konfederácie vzdal na začiatku roka roku 1865.
Severná Karolína prijala novú ústavu, ktorá podporovala vzdelávanie, zakázala otroctvo, zaviedla všeobecné volebné právo a vytvorila sociálne inštitúcie a 4. júla 1868 vstúpila znovu do Únie. 14. dodatok Ústavy Spojených štátov zaistil rovné zachádzanie s občanmi po občianskej vojne a bol tak ratifikovaný. Počas ťažkého obdobia rekonštrukcie bol Andrew Johnson, rodák zo Severnej Karolíny v rokoch 1865 – 1869 prezidentom Spojených štátov amerických.
Vývoj Severnej Karolíny po občianskej vojne.
Na konci 19. storočia sa v Piedmonte rozvinul bavlnársky a textilný priemysel a rozvoj textilného priemyslu poskytol alternatívu k súčasnému prevládajúcemu poľnohospodárstvu. Dňa 17. decembra 1903 bratia Wrightovci uskutočnili prvý úspešný let v histórii lietadlom ťažším než vzduch, poháňaným motorom v Kitty Hawk v Severnej Karolíne.
V reakcii na rasové rozdelenie, zbavených občianskych práv a problémy v poľnohospodárstve, desiatky tisíc Afroameričanov v rokoch 1910 až 1930 opustili Severnú Karolínu. Odišli v nádeji na lepšie životné podmienky a usadili sa najmä vo veľkých mestách na severe USA.
Začiatkom 20. storočia sa v Severnej Karolíne vo veľkom meradle uskutočnila iniciatíva pre vzdelávanie a výstavbu ciest na podporu ekonomiky štátu. Štátna výstavba ciest začala v roku 1920, potom čo sa auta stali obľúbeným dopravným prostriedkom. Počas prvého desaťročia 20. storočia sa mnoho dôležitých inštitúcií ozbrojené sily Spojených štátov amerických usadili v Severnej Karolíne, napríklad vo Fort Braggu.
Severná Karolína po New Deal.
New Deal, program na oživenie domácej americkej ekonomiky prezidenta Franklin Delano Roosevelta, mal veľký vplyv na pokrok Severnej Karolíne v oblasti vzdelávania a v priemysle. Počas druhej svetovej vojny dodávala Severná Karolína ozbrojeným silám rad miestnych výrobkov. V Severnej Karolíne bol tiež kladený dôraz na výskum a univerzity.
V roku 1931 bola v Raleighu založená "Voters League Negro", ktorá viedla kampaň pre registráciu voličov z afroamerickej komunity. Práca v oblasti desegregácie a obnovenie občianskych práv pre afroamerickú populáciu pokračovala na celom území Severnej Karolíny. Afroamerickí študenti North Carolina Agricultural and Technical State University uskutočnili "Greensboro sit-ins", a táto forma odporu sa rozšírila po celom juhu USA. Po schválení Civil Rights Act z roku 1964 a Voting Rights Act z roku 1965 sa začala afroamerická populácia plno podieľať na politickom živote. V roku 1973 Clarence Lightner po úspešnej kandidatúre na funkciu starostu mesta Raleigh prepísal americkú históriu. Stal sa prvým zvoleným afroamerickým starostom na juhu Spojených štátov a navyše v meste s prevažne belošskou populáciou.
V roku 1971 bola ratifikovaná tretiu Ústavu štátu Severnej Karolíny, a jej dodatok z roku 1997 dáva guvernérovi právo vety vo väčšine legislatívnych rozhodnutí. Zatiaľ čo demokrat Jim Hunt bol v roku 1996 po štvrtýkrát za sebou zvolený za guvernéra, a tým vytvoril rekord v tradične republikánskej Severnej Karolíne, Elaine Marshall bola ako prvá žena zvolená do úradu štátneho tajomníka, významného úradu na federálnej úrovni.
Geografia.
Severná Karolína sa nachádza na juhovýchodnom pobreží Spojených štátov, hraničí s Južnou Karolínou a Georgiou na juhu, na západe s Tennessee a Virgíniou na severe. Na východe sa nachádza pobrežie Atlantického oceánu. Severnú hranicu štátu tvorí 34. rovnobežka, západná hranica štátu vedie na hrebeni Apalačského pohoria. Najjužnejší bod štátu sa nachádza na 33° 50' severnej šírky, vo smere zo severu na juh meria štát 240 kilometrov, z východu na západ medzi 75° 30' a 84° 15' západnej dĺžky meria približne . Štát má rozlohu čo je o niečo málo viac než rozloha bývalého Česko-Slovenska.
Regióny.
Geograficky a geologicky sa Severná Karolína od východu na západ delí na tri hlavné oblasti: pobrežné nížiny pri pobreží Atlantiku, plošinu Piedmont vo vnútrozemí a horské oblasti Apalačských vrchov.
Približne dve tretiny štátu tvorí pobrežná nížina pri pobreží Atlantického oceánu. Pôdny pokryv je tu slabý, pôdy sú piesčité a sú pokryté hustými borovicovými lesmi s prímesou iných stálozelených drevín. Pôdy sú vhodné predovšetkým pre pestovanie tabaku, sójových bôbov, melónov a bavlny. Tento región, ktorý zahrňuje Inner Banks, tvorí vidiecku Severnú Karolínu. Nachádza sa tu len niekoľko väčších miest. Pred pobrežím sa nachádza Outer Banks, reťaz malých ostrovov a pohyblivých dún, ktoré tvoria bariéru medzi Atlantickým oceánom a vnútrozemskými vodami. Outer Banks obklopujú dve najväčšie lagúny v Spojených štátoch, Albemarle Sound na severe a Pamlico Sound na juhu, ich rozloha je väčšia než rozloha amerického štátu Connecticut. Na pobreží Severnej Karolíny je nedostatok vhodných prírodných prístavov, takže tu nikdy nebol založený žiadny významný prístav, ako je Charleston v Južnej Karolíne alebo Savannah v Georgii. Najdôležitejší prístav v štáte, Wilmington, sa nachádza asi vo vnútrozemí pri myse Cape Fear River. Pobrežná nížina je najväčšia a geologicky najmladšia časť štátu. Je zložená prevažne z usadených hornín, väčšinou z piesku a ílov, na južnom pobreží sa vyskytuje tiež vápenec. Hospodársky najvýznamnejším minerálom štátu je fosfát, ktorý sa tu ťaží a využíva sa v poľnohospodárstve ako hnojivo. Pobrežnú nížinu ohraničuje 90 metrové vertikálne rozhranie, vytvorené starou morskou terasou, nad súčasnou hladinou mora, ktorá vznikla pred troma miliónmi rokov. Oblasť je známa ako "Fall zone" (t. j. ako oblasť vodopádov). Tu plošina Piedmont pomerne strmo spadá do pobrežnej oblasti a rieky tečúce z Apalačských hôr tu tvoria kaskádové vodopády. Medzi oblasťou Piedmont a pobrežnou planinou sa miestami nachádzajú relikty triasov-jurských riftových paniev skupiny Newark. Sú to hlavne Wadesboro, Sanford, Durham basin a južná časť Dan River-Danville basin. Výplň týchto halfgrábenov tvoria hlavne pieskovce a bridlice.
Región Piedmont v strede štátu je najviac urbanizovaný a najhustejšie osídlená časť Severnej Karolíny. Piedmont má kopcovitý ráz, krajina je tu občas prerušená výbežkami Apalačských vrchov a údoliami riek, ktoré sú zvyškami erodovaného pohoria. Geologická štruktúra krajiny vznikla Inner Piedmont Beltom, ktorý je stará 750 až 500 miliónov rokov, ktorý ovplyvnila Kings Mountain Belt, Milton Belt, Charlotte Belt, Carolina Slate Belt, Raleigh Belt a Eastern Slate Belt ktoré sú staré od 650 do 300 miliónov rokov. Omnoho mladšou súčasťou Piedmontu sú tiež Triassic Basins o starobe 200 až 190 miliónov. Sú to bývalé zníženiny priekop, ktoré boli vyplnené blatom a sedimentmi priľahlých vyšších oblastí. V Carolina State Beltu bol v roku 1799 dokumentovaný prvý nález zlata na území USA a na počiatku 19. storočia sa tu prevádzkovali bane na ťažbu zlata. Teraz sa okrem lítia v tomto regióne ťaží hlavne žula, rula a ďalšie materiály pre stavebníctvo. Nadmorská výška regiónu Piedmont je 90 metrov nad morom na východe až 300 metrov nad morom na západe. Pôdy sa skladajú prevažne z tenkých hlinených vrstiev premiešaných kameňov, iba na východnom okraji náhornej plošiny sú piesčité kopce, čo je bývalá pobrežná línia s dunami a plážami. Sú tu na vlhkých pôdach pestované hlavne broskyne a melóny, ktorými je tento región známy. Od roku 1970 stúplo tempo urbanizácie krajiny a poľnohospodárstvo bolo do značnej miery potlačené, krajina získala predmestskú štruktúru.
Apalačské vrchy tvoria západnú hranicu Severnej Karolíny. Pohorie možno v oblasti Severnej Karolíny rozdeliť do štyroch pásiem. Blue Ridge Mountains sú najväčším pohorím a prebiehajú cez západnú časť štátu, s občasnými vysokými výbežkami do okolitej krajiny. Najvyššou horou pohoria je s nadmorskou výškou 2037 metrov nad morom Mount Mitchell. Je zároveň najvyšším bodom štátu a tiež najvyššou horou v Spojených štátoch na východ od Skalnatých vrchov. Great Smoky Mountains, známe aj ako "Smokies", tvoria západnú hranicu štátu a sú druhým najvyšším pohorím Severnej Karolíny. Najstaršou z približne pol miliardy rokov starých hornín sa nachádza v západnej časti štátu. Blue Ridge Belt sa nazýva horské pásmo, ktoré zahrňuje tiež menšie pohoria Murphy Belt a Grandfather Mountain Window, ktoré sú zložené z vulkanických, sedimentárnych a metamorfovaných hornín, ako je živec, sľuda a kremeň. Brushy Mountains je zreteľne menším a nižším pohorím, jeho najvyšším vrcholom je Pores Knob. Nachádza sa 817 metrov nad morom. Uwharrie Mountains je najstaršie, najvýchodnejšie a najnižšie pohorie Severnej Karolíny. Najvyšší vrchol pohoria je High Rock Mountain, nachádzajúci sa vo výške 350 metrov nad morom. Medzi horami sú úrodné údolia, kde sa nachádza mnoho riek a potokov. Hory sú pokryté lesmi, len pár vrcholov je holých s prériovou vegetáciou. Aj keď poľnohospodárstvo v tomto regióne stále hrá dôležitú rolu, význam cestovného ruchu je na vzostupe a je najdôležitejším hospodárskym odvetvím horského regiónu.
Vodstvo.
Riečne systémy v Severnej Karolíne možno rozdeliť do dvoch hlavných skupín. Východné hlavné rozvodie Severnej Ameriky vedie na hrebene Apalačských vrchov. Iba rieky v najzápadnejších častiach štátu sú odvodňované Mississippi do Mexického zálivu. Rieky, ktoré pramenia na východnom úbočí hôr tečú do Atlantického oceánu. Ďalej sú rozdelené podľa miesta ich ústí, ktoré sa nachádza buď na území Severnej alebo Južnej Karolíny. Rozdelenie riečnych systémov, ktoré ústia do Atlantiku, je spôsobené tým, že výbežky pohoria Blue Ridge sa vyskytujú až u prístavného mesta Wilmington pozdĺž hranice s Virgíniou.
Catawba River a Yadkin River so svojimi prítokmi pretekajú 30 okresmi Severnej Karolíny. Tečú ako vejár cez celú Severnú Karolínu a odvodňujú jej veľkú časť, než ich tok prekročí hranice do Južnej Karolíny a ústí do Atlantiku. Rieky Chowan, Roanoke, Tar, Neuse a Cape Fear River ústia do more v Severnej Karolíne a boli pred výstavbou železnice dôležitými obchodnými cestami. Iba jedna z riek ústí priamo do mora, ostatné meandrujú v pobrežnej nížine a ústia do lagún pri pobreží. Lagúny a rieky do nich ústiace vytvorili sieť vodných ciest dlhou 1800 kilometrov, ktoré sú vhodné pre parnú lodnú dopravu a pre plachetnice.
Brehy riek sú lemované na hornom toku lužnými lesmi s topoľmi, vŕbami a jelšami, v plytkom dolnom toku sú lesy s tisovcom dvojradovým. V priebehu toku z náhornej plošiny do nížiny prekonávajú výškový rozdiel niekoľko sto metrov cez kaskádové vodopády. V koloniálnej minulosti mnoho píl a strojov na spriadanie bavlny využívalo vodnú energiu a pomohli tým k rozvoji mnoho miest a obcí. Lagúny a plochá pobrežná nížina sú bohaté na ryby a kolónie vodného vtáctva.
V Severnej Karolíne možno všade nájsť mnoho menších prírodných jazier, je tu aj mnoho priehrad, ktoré postavili spoločnosti na výrobu elektrickej energie. Priehrady sa využívajú k reguláciu vodných tokov, ochrane pred povodňami, turistike, rybárstvu a k poľovníctva. Väčšia jazerná oblasť vznikla na rieke Yadkin River v podhorí Uwharrie Mountains, Uwharrie Lakes. Najväčšie z týchto jazier je High Rock Lake. Najväčšie z umelých jazier v Severnej Karolíne má rozlohu 2 v Lake Norman, na rieke Catawba, na jeho brehoch vznikol Lake Norman State Park.
Klíma.
V najväčšej časti Severnej Karolíny prevažuje teplé mierne dažďové podnebie, s výnimkou vyšších oblastí Apalačských hôr, ktoré majú vlhkú boreálnu klímu. Hory slúžia ako štít regiónu, zachycujú nízke teploty a búrky z oblasti juhozápadu. Priemerná denná teplota vo väčšine oblastí Severnej Karolíny je v júli 32 °C. V januári sú priemerné teploty okolo 10 °C.
Pobrežná nížina je ovplyvňovaná Atlantickým oceánom, zimy sú tu mierne a v lete sú mierne vyššie teploty. Denné maximálne teploty v lete na pobreží sú 31 °C, zatiaľ čo zimné teploty zriedka klesnú pod 4 °C. Priemerné denné maximálne teploty v zimných mesiacoch v pobrežnej nížine sú okolo 15 °C, teploty pod bodom mrazu sú vzácne. V pobrežnej nížine napadne ročne okolo dvoch centimetrov snehu, mnohé zimy sú úplne bez snehu a ľadu. V Piedmonte sú leta teplejšie a zimy chladnejšie než v pobrežnej oblasti. Priemerné denné maximálne teploty sú v lete okolo 32 °C, ale len zriedka sú vyššie než 37 °C. V zime sú v priemere okolo 10 °C v noci a často padajú pod bod mrazu. Celkové ročné množstvo snehu je tu od 7 do 20 centimetrov. Zimné počasie v regióne Piedmont je známe prehánkami s krúpami a mrznúcim dažďom, ktorý v niektorých búrkach môže dosiahnuť takú intenzitu, že stromy a elektrické vedenia sa zrútia pod jeho zaťažením. Ročné zrážky a vlhkosť Piedmontu sú nižšie než na pobreží alebo v horách každý rok a činí približne 100 litrov na meter štvorcový. Najchladnejšia oblasť Severnej Karolíny sú Apalačské vrchy, kde teplota v lete zriedka prekročí 26 °C. Priemerné denné teploty sú v zime medzi −1 °C až 5 °C, často poklesnú pod −9 °C. Ročne napadne v priemere 36 až snehu, vo vyšších regiónoch potom viac.
Vzhľadom na exponovanú polohu juhovýchodného pobrežia Atlantiku zasiahne Severnú Karolínu veľmi silný hurikán v priemeru raz za desaťročie, väčšia tropická búrka v priemere raz za každé tri až štyri roky. V niektorých rokoch môže byť Severná Karolína opakovane zasiahnutá hurikánom a ďalšími tropickými búrkami, alebo pociťovať výbežky hurikánov a tropických búrok. Iba štáty Florida, Texas a Louisiana sú postihnuté hurikánmi častejšie než Severná Karolína. V priemere je 50 dní v roku s búrkami, z nich niektoré sú veľmi závažné, spôsobujú krupobitie a nárazy vetra o sile hurikánu. Hoci väčšina hurikánov spôsobia škodu v pobrežných oblastiach Severnej Karolíny, môžu tiež dosiahnuť do vnútrozemia a spôsobiť tam rovnakú skazu. Severnú Karolínu postihne ročne v priemere menej než 20 tornád,
väčšinu spôsobia hurikány alebo tropické búrky v pobrežnej nížine, zatiaľ čo západný Piedmont chránia pred búrkami hory. Ďalší meteorologický fenomén sa nazýva "Cold Air Damming", zadržuje studený vzduch horami v západnej časti štátu, a je veľmi častým javom. Oslabuje búrky, ale vedie tiež k masívnemu mrznúcemu dažďu v zime.
Flóra a fauna.
Fauna a flóra Severnej Karolíny je vzhľadom na svoju zemepisnú polohu veľmi pestrá, od skromnej a plytko koreniacej vegetácie na východe, kde sa vyskytujú aligátory, až po borovicové lesy v Apalačských vrchoch, kde žije jelenec a medvede. V nížinách sa vyskytujú typické rastliny a živočíchy amerického juhovýchodu, zatiaľ čo vo vyšších nadmorských výškach sa vyskytujú bežné severské druhy zvierat a rastlín. Celkom tu bolo nájdených 300 druhov a poddruhov drevín a asi 3 000 druhov krytosemenných rastlín. Mnoho rastlinných a živočíšnych druhov je v Severnej Karolíne považovaných za ohrozené, ale sú také celoštátne ohrozené druhy, napr. pri pobreží rôzne druhy veľrýb, z rastlín sa tu vyskytuje napr. vzácna zlatobyľ ("Solidago spithamaea") a mnohé ďalšie.
V pobrežnej oblasti sa vyskytujú slaniská a močiare, v nich rastú najmä bahenné traviny "Spartina patens" a "Distichlis spicata", na pobrežných dunách rastú vysoké trávy druhu "Uniola paniculata". Zo stromov tu rastie napr. borievka virgínska ("Juniperus virginiana") a rôzne borovice, v močiaroch čiernych vôd rastie tisovec ("Taxodium"), "Magnolia tripetala" a tupela ("Nyssa"), ktoré tu majú dobré podmienky k rastu. V rašeliniskách Pocosin u Wilmingtonu rastie veľmi hojne pozoruhodná rastlina mucholapka podivná. Okrem mnoho druhov morských a sladkovodných rýb sa v mori vyskytujú ustrice a morské korytnačky a v riekach, jazerách a pozdĺž morského pobrežia tiaž chránený aligátory. Zvláštnosťou Outer Bank sú poníky, ktoré žijú na ostrovoch polodivoko.
V Piedmonte môžu stromy už hlbšie koreniť, v lesoch tu dominujú rôzne druhy dubov a orechovcov, skôr tu tiež hojne rástli americké gaštany. Rastú tu druhy topoľov, briez, líp a červených javorov, z bylín tu rastie jedľovec ("Tsuga caroliniana") a rôzne druhy orchideí. Zo živočíšnych druhov je bežný medvedík čistotný, jeleník bielochvostý, veverice a vačice, niektoré ohrozené druhy netopierov a bobrov. V riekach a jazerách sa vyskytuje ostriež, sumec a mnohé ďalšie druhy rýb, žijú tu tiež rôzne druhy vodných vtákov, najmä rôzne kačice a husi.
V horách s pribúdajúcou nadmorskou výškou začínajú prevažovať ihličnaté lesy, a čiastočne tu žijú odlišné druhy zvierat než v Piedmonte. Vlk dravý a pumy boli už vyhubení, ale v lesoch sa stále vyskytuje rys červený ("Lynx rufus"). V oblasti Great Smoky Mountains sa vyskytuje medveď baribal, ktorý je dnes turistickou atrakciou. V 19. storočí boli dovezené diviaky lesné, ktoré sú dnes veľmi hojné. V horských potokoch žijú pstruhy a ostrieže.
Obyvateľstvo.
Hustota zaľudnenia.
Hustota obyvateľstva Severnej Karolíny je 63,8 obyvateľov na kilometer štvorcový. Veľké mesta v Severnej Karolíne sa nachádzajú takmer výhradne v troch metropolitných oblastiach, kde žije viac než polovica z celkového počtu obyvateľov štátu:
Najväčšími mestami Severnej Karolíny sú Charlotte s 671 588 obyvateľmi, Raleigh s 375 806 obyvateľmi a Greensboro s 247 183 obyvateľmi.
Ostatné mestá Severnej Karolíny sú uvedené v Zozname miest v Severnej Karolíne.
Vývoj počtu obyvateľov.
Počet obyvateľov Severnej Karolíny sa trvalo zvyšuje už po desiatky rokov, v rokoch 1990 až 2000 sa zvýšil počet obyvateľov z 6,6 miliónov na 8 miliónov obyvateľov. Podľa amerického U.S. Census Bureau žilo k 1. aprílu 2010 v Severnej Karolíne 9 535 483 obyvateľov, to je nárast o 18,5 percent za desaťročie a o 1 486 170 obyvateľov od roku 2000. Táto hodnota je výrazne vyššia než priemerná miera rastu obyvateľov v USA, ktorý je asi 8 percent. Rast zahrňuje prirodzený prírastok obyvateľstva vo výške 412 906 ľudí, v desaťročí sa narodilo 1 015 065 detí a zomrelo 602 159 ľudí. V rovnakom období sa prisťahovalo 591 283 ľudí z iných štátov USA, a 192 099 imigrantov zo zahraničia. V rokoch 2005 a 2006 predstihla Severná Karolína New Jersey v počte obyvateľov a v roku 2010 bola 10. najľudnatejším štátom USA.
Obyvatelia Severnej Karolíny sa sami zaradili pri sčítaní ľudu do týchto skupín: 74 percent belosi, 21,7 percent Afroameričania, 7,0 percent pochádza zo strednej a Latinskej Ameriky, Aziati 1,9 percent, 1,2 percent Indiáni. 6, 7 percent populácie je mladšia než 5 rokov, 24,4 percent je mladšia než 18 rokov, a 12 percent je staršia ako 65 rokov. Podiel žien v populácii sa odhaduje na 51,1 percent a mužov zvyšných 48,9 percent.
Afroameričania.
Niečo cez pätinu obyvateľstva Severnej Karolíny je afroamerického pôvodu, a od roku 1970 stúpa ich podiel na strednej triede z dôvodu zlepšeného prístupu k vzdelaniu.
Afroamerická populácia žije hlavne v pobrežnej nížine vo východnej polovici štátu a v niektorých častiach Piedmontu, v historickom regióne, kde mali prácu v poľnohospodárstve, a kde je stále vytvorených najviac pracovných miest. Afroamerické komunity existujú v stovkách vidieckych okresov centrálneho juhu a na severozápade štátu, černošské štvrte sú v mestách Charlotte, Raleigh, Durham, Greensboro, Fayetteville, Wilmington a Winston-Salem.
Pôvod osôb, ktoré boli uznané pri sčítaní ľudu 1790 – 1810 ako „ostatné slobodné osoby“ ukazuje, že väčšina slobodných černochov z 80 percent pochádzala zo susednej koloniálnej Virgínie. Veľké množstvo z nich vzišlo zo slobodných afroamerických rodín zo zväzku slobodné biele ženy alebo zmluvných nájomných pracovníčok alebo v pracovnej zmluve viazaných alebo zotročených afrických mužov. Indiáni, ktorí prijali anglické zvyky, sa stali súčasťou afroamerickej komunity a priženili sa do afroamerických rodín. Niektorí ich potomkovia vytvorili svoje vlastné komunity, oddelené od ostatných komunít a nazývali samých seba často „Indiánmi“ alebo „Portugalcami“, aby zabránili negatívnym dôsledkom černošského pôvodu. V horských a vidieckych oblastiach Piedmontu žije málo Afroameričanov. V niektorých okresoch v Apalačských vrchoch nebol v minulosti počet čiernych obyvateľov vyšší než niekoľko desiatok občanov.
Američania ázijského pôvodu.
Najstarším záznamom o ázijských imigráciách je nábor z Číny pochádzajucích pracovníkov pre prácu v poľnohospodárstve v polovici 18. storočia. Slávne čínsko-malajské siamské dvojičky Chang a Eng Bunkerovci sa v roku 1839 usadili vo Wilkesboro. Japonci, Filipínci a kórejskí Američania sa usídľovali od počiatku 20. storočia v Severnej Karolíne. Štát obsahuje jednu z najrýchlejšie sa rozvíjajúcich ázijsko-amerických populácií v USA, ktoré zastáva hlavne z Indoameričanov ("Desi") a Američanov vietnamského pôvodu. Ich populácia vzrástla takmer štvornásobne v rokoch 1990 – 2002. Počet osôb pochádzajúcich z ľudu Hmong z Laosu sa v Severnej Karolíne zvýšil od roku 1980 na 12 000 osôb v roku 2000.
Európania.
Ako prvý bol európskymi prisťahovalcami osídlený pobrežný región, išlo predovšetkým o osoby anglického pôvodu, ktorí boli zmluvne zaviazanými robotníkmi presťahovanými do kolónií, a potomkami prisťahovalcov do Virgínie. Boli medzi nimi tiež protestantský imigranti z kontinentálnej Európy, najmä Hugenoti a nemeckí a švajčiarski prisťahovalci, ktorí sa usadili v New Berne. Waleskí prisťahovalci sa usadili v 18. storočí, spolu s ďalšími skupinami z britských ostrovov, východne od súčasného mesta Fayetteville.
Američania škótskeho, írskeho a anglického pôvodu žijú všade v Severnej Karolíne, pričom Piedmont bol osídlený predovšetkým prisťahovalcami zo Škótska, Írska a severu Anglicka. Išlo o poslednú a najväčšiu skupinu anglických prisťahovalcov, ktorí prijali pred vojnou o nezávislosť do tohoto štátu. Usadili sa v južnej časti horskej oblasti a boli schopní viesť svoj tradičný nezávislý životný štýl, predovšetkým ako samostatne hospodáriaci poľnohospodári.
V regióne okolo Winston-Salemu tvoria značnú časť obyvateľstva potomkovia nemeckých prisťahovalcov z Čiech. Prijali v rámci imigračnej vlny protestantskej cirkvi v 18. storočí, a boli hlavne Jednota bratská. Na počiatku 20. storočia sa usadili pravoslávni prisťahovalci z Ukrajiny v Pender County.
Latinskoameričania a Hispánci.
Od roku 1990 sa počet obyvateľov hispánskeho a latinskoamerického pôvodu v Severnej Karolíne rýchlo zvyšuje. Pôvodne to boli migrujúci pracovníci zamestnaní ako nekvalifikovaní robotníci v poľnohospodárstve. Ich prístup do USA bol zjednodušený a preto sa stále viac Hispáncov usadzuje v Severnej Karolíne. Najviac prichádzajú z Mexika, zo strednej Ameriky a z Dominikánskej republiky. Medzitým má mnoho miest hispánske štvrte, žije v nich predovšetkým väčšie množstvo Kubáncov a Portoričanov. "Pew Hispanic Center" odhadoval v roku 2005 na základe údajov z US Census Bureau, že približne 65 percent z latinskoameričanov v Severnej Karolíne, to jest 300 000 ľudí, má štatút nelegálneho prisťahovalca v zemi. Španielsky hovoriaca populácia sa zvýšila z 77 726 osôb v roku 1990 na 517 617 osôb, čo je nárast o 13,5 percent ročne.
Pôvodní obyvatelia.
Iba v piatich štátoch USA, menovito v Kalifornii, Arizone, Oklahome, Novom Mexiku a Texase žije viac pôvodných obyvateľov Ameriky než v Severnej Karolíne. Celkom 2 824 751 obyvateľov je v USA indiánskeho či eskimáckeho pôvodu, to je 0,95 percent z celkového počtu obyvateľov. V Severnej Karolíne v roku žilo 2007 111 853 pôvodných obyvateľov, Indiánov. Štát uznáva v rámci svojich hraníc osem kmeňov pôvodných obyvateľov.
Zvláštnym prípadom sú Lumbee v juhovýchodnej časti štátu v okolí mesta Pembroke. Sú Severnou Karolínou uznaní ako indiánsky kmeň, ale nie federálnou vládou. Výskumní pracovníci identifikovali Lumbee ako "tri-racial isolate", izolovanou populáciou, ktorá je potomkom troch etnických skupín, bielych tak čiernych Američanov a Indiánov. S viac než 50 000 členmi sú Lumbee ôsmym najväčším kmeňom v USA a najväčším v Severnej Karolíne.
Náboženstvo.
Severná Karolína je súčasťou tzv. biblického pásu (), v ktorom je tradične drvivá väčšina veriacich protestanti a kde na konci 19. storočia prevládali južní baptisti. S prílivom občanov zo severných štátov Únie a imigrantov z Latinskej Ameriky sa zvyšuje podiel katolíkov a Židov. V roku 2007 bol podiel katolíkov 7 percent, Židov 1 percento. Početná prevaha baptistov začína klesať. Táto zmena je zvlášť viditeľná v mestských oblastiach štátu, kde sa usadzuje väčšina z prisťahovalcov a populácia pochádza z rôznych kultúrnych prostredí. V zemi zastávajú baptisti s 38 percentami prevládajúcu kresťanskú denomináciu, nasledovaná druhou najväčšou protestantskou cirkvou, metodisti s 9 percentami. Tieto cirkvi sú silno zastúpené v severnej časti Piedmontu, a to najmä v okrese Guilford. Tam a na severovýchode štátu je aj značný podiel kvakerov. Členovia presbyteriánskej cirkvi, so škótskymi a írskymi predkami tvoria percenta veriacich. Majú veľký podiel veriacich v okresoch Charlotte a Scotland. Ostatné cirkvi v štáte sú luteráni, kongregacionalisti, mormóni a vyznávači Church of God. Podiel osôb bez náboženského vyznania, ateisti a agnostici činia 10 percent.
Politika.
Rovnako ako v iných štátoch USA, aj v Severnej Karolíne sa moc delí medzi zákonodarnú, výkonnú a súdnu moc.
Zákonodarná moc je zverená dvojkomorovému Valnému zhromaždeniu ("North Carolina General Assembly"). Valné zhromaždenie sa skladá zo Snemovne reprezentantov so 120 členmi a z 50 členného Senátu. Členovia oboch komôr sú volený na obdobie dvoch rokov. Viceguvernér Severnej Karolíny je z titulu funkcie predsedom Senátu. Senát si zo svojich členov volí úradujúceho predsedu ("President Pro Tempore"). V súčasnosti je ním Phil Berger, člen Republikánskej strany. V čele Snemovne reprezentantov stojí predseda ("Speaker of the North Carolina House of Representatives"), teraz Thom Tillis, taktiež republikán.
V čele výkonnej moci stojí guvernér, volený na dobu štyroch rokov. Pre obdobie 2013 až 2017 je guvernérom republikán Pat McCrory. Výkonná moc je rozdelená medzi Štátnu radu ("Council of State"), tvorenú guvernérom, viceguvernérom (republikán Dan Forest) a ôsmimi ďalšími členmi, a Kabinet ("Cabinet") zložený z guvernéra a ôsmich členov ("ministrov", anglicky "secretaries"). Zatiaľ čo všetci členovia Štátnej rady sú priamo volení občanmi, členov Kabinetu menuje guvernér. Guvernér predsedá ako Štátnej rade, tak aj Kabinetu.
Na čele súdnej moci stojí Najvyšší súd ("Supreme Court") Severnej Karolíny, so sídlom v hlavnom meste, Raleighe. Je najvyšším odvolacím súdom v štáte, má sedem členov. Po Najvyššom súdu je jediným ďalším odvolacím súdom Apelačný súd Severnej Karolíny ("North Carolina Court of Appeals"). Je tvorený z 15 sudcov, ktorí vykonávajú právo rotačným systémom, rozhodujú v piatich trojčlenných senátoch. Tieto dva súdy tvoria odvolací súdny systém štátu. Spory sú vedené pred vrchnými súdmi ("Superior Court") a im podriadenými obvodnými súdmi ("District Court"). Všetky hrdelná zločiny, občianskoprávne spory nad 10 000 dolárov a odvolania od obvodných súdov sú prerokované vrchnými súdmi, pričom o trestných veciach sa rokuje pred dvanásťčlennou porotou. Občianskoprávne veci, napríklad rozvod, opatrovníctvo a rozhodnutia o výživnom rozhodujú obvodné súdy, ktoré tiež súdia menej závažné trestné prípady, o týchto sa vždy rokuje bez poroty. Obvodné súdy rozhodujú aj vo veciach týkajúcich sa mladistvých do 16 rokov; a do 18 rokov, ak sú obete zanedbávania či zneužívania.
Zastúpenie v Kongrese Spojených štátov.
Severnú Karolínu v súčasnej dobe v Snemovni reprezentantov Spojených štátov amerických 13 poslancov a v Senáte Spojených štátov amerických dvaja senátori. V 113. Kongrese Spojených štátov (od roku 2013) zastupujú Severnú Karolínu traja z Demokratickej strany štyria členovia Snemovne reprezentantov a jeden senátor a z Republikánska strana (USA) deviati reprezentanti a jedna senátorka.
Politický vývoj.
V Severnej Karolíne mala, rovnako ako všade na juhu Spojených štátov, prevahu Demokratická strana. V roku 1968 sa prevaha presunula v prospech republikánov. Dnes prebieha v Severnej Karolíne zmena z poľnohospodárskej zemi k prevažne poskytovaniu služieb a priemyslu, demokrati majú stále prevahu vo vidieckych oblastiach s prevažne černošskou populáciou. Po prvýkrát od víťazstva Jimmyho Cartera v prezidentských voľbách v roku 1976 v roku 2008 vyhral  prezidentských voľbách v Severnej Karolíne demokratický kandidát Barack Obama. V roku 2012 v Severnej Karolíne opäť vyhrali republikáni V roku 2004 vo voľbách vyhrali republikáni, a to aj napriek tomu, že kandidát demokratov na viceprezidenta John Edwards reprezentoval Severnú Karolínu. Priaznivé volebné rozdelenie okrskov umožňuje demokratom posielať neúmerný počet poslancov do Snemovne reprezentantov. Zbor voliteľov v Severnej Karolíne v posledných rokoch k rozšíreniu z dôvodu nárastu populácie. V roku 1988 mal 13 hlasov, v roku 1992 14 hlasov a v roku 2004 15 hlasov.
Regionálna správa.
Severná Karolína je rozdelená do 100 okresov od roku 1911. V priemere má okres rozlohu , najmenším okresom s rozlohou je Clay County, najväčším okresom rozlohou je Dare County s rozlohou . V najmenej ľudnatom okrese Tyrrell County žije 4149 obyvateľov, v najľudnatejšom okrese Mecklenburg County žije 695 454 ľudí. Mecklenburg County má súčasne s 510,22 s obyvateľmi na štvorcový kilometer ma najvyššiu hustotu zaľudnenia, najmenšiu hustotu zaľudnenia má Hyde County s 3,67 obyvateľmi na kilometer štvorcový.
Štátne symboly.
Okrem vlajky a pečate má Severná Karolína radu ďalších oficiálnych štátnych symbolov, ktoré slúžia ako symboly štátu. Štátnymi farbami sú červená a modrá. Symbolom štátu je tiež borovica bahenná, ktorá rastie v močiaroch Severnej Karolíny a je štátnym stromom Severnej Karolíny, drieň kvetnatý je štátnou kvetinou, cardinalis cardinalis je štátnym vtákom a veľmi rozšírená veverica sivá je štátnym zvieraťom. Tradičné sladké zemiaky a plody Vitis rotundifolia sú štátnymi potravinami.
Severná Karolína má prezývku „Old North State“ (Starý severný štát) či „Tar Heel State“ (Štát dechtových piat), obyvatelia sú označovaný ako "Tar Heels". Presný pôvod výrazu je nejasný, ale väčšina odborníkov sa domnieva, že pôvod je nutné hľadať v ťažbe dechtu, živice a terpentínu v rozsiahlych borovicových lesoch bývalej britskej kolónie.
Kultúra.
Múzea a výstavy.
Zásadný význam pre Severnú Karolínu má "North Carolina Museum of Art" v Raleighu, ktoré je budované od roku 1947, a je jediným múzeom Severnej Karolíny, ktoré je financované verejnými prostriedkami a má najväčšiu zbierku umenia v Severnej Karolíne. Na rozdiel od väčšiny ostatných múzeí umenia v štáte, sa tiež zaoberá neamerickým umením a dejinami umenia. Na mnohých miestach majú "Arts Council", občianske spolky umenie, ktoré sa zaoberajú podporou regionálnych umelcov a organizácii výstav.
Väčšina múzeí Severnej Karolíny sa zaoberá predovšetkým históriou, prírodou a umelcami Severnej Karolíny, sú v súkromnom vlastníctve a väčšinou na miestach historického alebo vojenského významu, alebo sú v prírodných parkoch alebo na univerzitách.
Pre všeobecný prehľad o prírodnej histórii existuje North Carolina Museum of Natural Sciences, je najväčším múzeom o histórii prírody v juhovýchodnej časti USA a má celoštátny význam.
K skupine múzeí o prírode tiež patrí University of North Carolina udržovaná North Carolina Arboretum v Pisgah National Forest s veľkou verejnou záhradou, ktorá sa zaoberá vplyvom znečistenia životného prostredia a ohrozenými druhmi rastlín v Severnej Karolíne.
Ďalej existujú menšie múzeá, ako napríklad Graveyard of the Atlantic Museum v Hatterasu, ktoré sa zaoberá vrakmi lodí v Outer Banks, alebo múzeum Eastern Band of Cherokee Indians, ktoré sa zaoberá históriou indiánskeho kmeňa Čerokíjov. V mnohých prípadoch sú historické budovy, ako je Graves-Florance-Gatewood House z roku 1822, Buckner Hill Plantation z roku 1855 alebo z roku 1767 Old Mill of Guilford reštaurované a sprístupnené verejnosti a tiež sú využívané pre výstavy regionálneho významu.
Divadlo a hudba.
Severná Karolína má radu profesionálnych divadiel, vrátane roku založeného 1952 Štátneho divadla v Flat Rock, Flat Rock Playhouse, v ktorom sa hrajú muzikály a hry. V "North Carolina Theatre" v Raleighu sa hrajú najmä muzikály a hry z divadiel na Broadway, zatiaľ čo "North Carolina Shakespeare Festival" v High Pointu sa od roku 1977 zameriava na diela Williama Shakespeara. Zvláštnu pozornosť v Severnej Karolíne zasluhujú divadlá pod šírym nebom, v ktorých sa uvádzajú historické udalosti. Od roku 1937 v Waterside Theatre v Fort Raleighu sa uvádza najstaršia "Outdoor Drama", dráma „The Lost Colony“, ktorá je považovaná za prvú a najstaršiu vidiecku drámu v Spojených štátoch. Od roku 1948 uvádza "Mountainside Theatre" históriu Čerokíjov v hre "Unto These Hills", v Boone ukazuje hra od roku 1952 hra "Horn in the West" históriu kolonizácie Blue Ridge Mountains. V University of North Carolina at Chapel Hill je "Institute of Outdoor Drama", ktorý sa zaoberá vonkajšími predstaveniami v divadlách a je jediná svojho druhu v Spojených štátoch.
Severná Karolína je známa svojou tradíciou Old Time Music známych a vplyvných umelcov z počiatkov country hudby, North Carolina Ramblers z počiatkov 20. rokov 20. storočia. Rovnako ako v susedných štátoch Tennessee a Kentucky je rozšírené bluegrass, v Severnej Karolíne sa narodili známy umelci žánru Earl Scruggs, Doc Watson a Del McCoury. V Severnej a Južnej Karolíne vznikli rôzne štýly tradičnej vidieckej blues, vznikol v Piedmonte iný štýl, Piedmont blues, ktorý bol poznamenaný mimo iného Blind Boy Fullerom. Z okolia Chapel Hillu, Raleighu a Durhamu pochádzajú rôzne rockové, metalové a punkové kapely, napríklad Flat Duo Jets, Corrosion of Conformity, Superchunk, Safehouse, Sleeping Giant, The Popes, Queen Sarah Saturday, Purple Schoolbus a Barefoot Servant.
Stavby a architektúra.
V Severnej Karolíne je viac než 2600 historických budov, štvrtí a miest uvedených v National Register of Historic Places a sú pamiatkovo chránené. V Severnej Karolíne sa nevyvinul vďaka polohe medzi Severom a Juhom a rade rôznych prisťahovalcov žiadny architektonický štýl, vyskytuje sa tu široké spektrum architektonických štýlov na východnom pobreží. Sú tu neoklasicistické stavby z obdobia antebellum vo federálnom a georgiánskom štýle, napríklad James Iredell House z 1759 a John Wright Stanly House z roku 1779. V ostatných južanských štátoch je rovnako rozšírená architektúra z revolučného obdobia je reprezentovaná sídlami majiteľov plantáži ako Orton Plantation z roku 1735, ktoré sú postavené v gréckom obrazeneckom štýle. Počet pamiatkovo chránených objektov, hlavne kostolov, je postavených v neogotickom štýle, dva mimoriadne zachovalé objekty, Blandwood Mansion and Gardens v talianskom štýle a Biltmore Estate v Châteauesque štýle dokladajú vplyvy renesancie na juhu. Koncom 19. storočia sa rozšírili architektonické štýly Second Empire a Queen Anne, a v 20. storočí American Craftsman Style. Z moderny pochádzajú niektoré mrakodrapy a elipsovitá Dorson Arena. Vedľa jednotlivých budov sú aj architektonicky významné štvrte pod pamiatkovou ochranou, vrátane Old Salem National Historic Site, ktorý sa nachádza v obnovenej štvrti moravských bratov osídlenia v okrese Winston-Salem. Prehľad rôznych architektonických štýlov a rozvoja miest v rokoch 1870 až 1940 sa nachádza v Apex Historic District, ktorý zahrňuje historickú časť mesta Apex.
Národné parky.
Severná Karolína má radu chránených oblastí, využívané sú turistami, ktoré majú rôzne stupne ochrany a financovania, a to ako na ochranu prírody, tak na zachovanie historických pamiatok a ich sprístupnenie pre návštevníkov. V Apalačských vrchoch čiastočne v Tennessee je National Park Service (NPS) spravovaný Great Smoky Mountains National Park. Je najnavštevovanejším národným parkom v Spojených štátoch, ročne ho navštívi viac než 9 miliónov ľudí. Bol vyhlásený v roku 1934 a od roku 1983 patrí k svetovému dedičstvu UNESCO. Okrem jednej z najväčších súvislých lesných plôch vo východnej časti Spojených štátov, poskytuje viac než 90 historických miest a budov v rámci parku dôležitú pripomienku kolonizácie horskej oblasti. V parku sú tiež National Park Service udržované cesty, Blue Ridge Parkway, dlhá National Scenic Byway a Appalachian National Scenic Trail, dlhá diaľková cesta, ktorá je súčasťou National Trails System. Súkromnými iniciatívami založená Overmountain Victory National Historic Trail, ktorá vedie pozdĺž cesty Overmountain Men na západnej strane Apalačských vrchov k Kings Mountain National Military Park. V Severnej Karolíne začína National Park Service spravovaná Trail of Tears National Historic Trail, ktorá vedie deviatimi štátmi a pripomína vyhnanie Indiánov v 19. storočí.
Na východnom pobreží sú dva úseky pobrežia chránené ako National Seashore, Cape Hatteras National Seashore a Cape Lookout National Seashore. V parkoch sa nachádzajú historické budovy, majáky a vzácne druhy zvierat. Významné pamiatky na území Severnej Karolíny, napríklad Carl Sandburg Home National Historic Site, ktorá pripomína básnika a historika Carla Sandburga, prvému letu bratov Wrigtovcov venovaný Wright Brothers National Memorial. Bývalé bojiska pripomínajú a s výletnými cieľmi sú Fort Raleigh National Historic Site, Guilford Courthouse National Military Park a Moores Creek National Battlefield. Okrem chránených území národného významu, ktoré sú spravované National Park Service, sa stará o ďalšie prírodné a historické pamiatky State Park Service North Carolinas.
Média.
V Severnej Karolíne existuje väčší počet malých televíznych staníc, regionálnych štúdií a tematických televíznych kanálov, ktoré ponúkajú zábavu, šport a regionálne programy. Väčšinu televíznych staníc vlastnia alebo spolupracujú s hlavnými národnými prevádzkovateľmi televízneho vysielania, ako je CBS Corporation alebo American Broadcasting Company. Televízne stanice sú väčšinou prevádzkované v metropolitných oblastiach. Rozhlasové stanice pokrývajú širokú škálu zábavy a regionálnych programov, existujú aj veľmi malé stanice, ktoré sú prevádzkované napríklad vysokými školami či malými mestami. Noviny vychádzajú vo väčších mestách denne, v menších mestách iba dvakrát alebo trikrát za týždeň. Najstaršími novinami Severnej Karolíny je Fayetteville Observer, ktorý je vydávaný nepretržite od roku 1816. News and Observer, ktorý vychádza v Raleighu, je v Severnej Karolíne v roku 2008 denníkom s najvyšším nákladom a patrí medzi 100 denníkov s najvyššími nákladmi v Spojených štátoch. Mnohé mestá tiež udržujú webové stránky, ktoré poskytujú obyvateľom miestne správy.
Kuchyňa.
Južanská kuchyňa je tradičnou kuchyňou štátu, z nich najdôležitejším spoločenským udalostiam patrí grilovanie barbecue. Pri ňom sa v Severnej Karolíne používa takmer výhradne bravčové mäso, obvykle v kuse vo východe, a na západe v celku. Otázka omáčok ku grilovaniu sa rozdeľuje podľa zeme na priaznivca "Eastern Style", založené na octe a horčici a "Lexington Style", založené na omáčke z octu a korenia, ku ktorému sa pridáva kečup. Typickými prílohami sú zemiaky, ďalej sladké zemiaky alebo takzvané Hushpuppies. Regionálnym jedlom v Piedmonte je "Livermush", ktorý sa skladá z bravčovej pečene, časti prasacej hlavy a z kukuričnej múky. Moravské sušienky "Moravian Cookies" alebo broskyňový koláč slúži ako dezert. V Severnej Karolíne je rozšírené hrozno z révy Scuppernong, zo ktorých sa vyrába ako víno, tak aj džem a mušt. Jedným z nápojov okrem tradične preferovanej pepsi, ktorá bola vyvinutá v roku 1898 v Severnej Karolíne, je "Moonshine", čo podomácky a väčšinou načierno pálená whisky z horskej oblasti štátu.
Školstvo.
Na verejné inštitúcie základného a stredného vzdelávania, od základnej školy až po vysokú školu, dohliada v Severnej Karolíne "North Carolina Department of Public Instruction" a jeho nadriadený, "North Carolina Superintendent of Public Instruction". "Superindendant" je tiež tajomníkom "North Carolina State Board of Education", v ktorom sa rozhoduje o verejnom vzdelávaní. Verejný školský systém štátu je rozdelený na 115 miestnych jednotiek, z nich každá sleduje miestna školská rada, "School Board". Celkom existuje v Severnej Karolíne 2338 verejných škol.
V roku 1795 bola v Severnej Karolíne otvorená prvá štátna univerzita v Spojených štátoch, University of North Carolina at Chapel Hill, ktorá dnes patrí k najlepším verejným vysokým školám v zemi, patrí k prestížnej skupine vysokých škôl Public Ivy. Viac než 200 rokov po založení prvej všeodborovej univerzity v terciárnom sektore vzdelávania je spolu s University of North Carolina je v Severnej Karolíne 16 štátnych univerzít, vrátane piatich najväčších v štáte: North Carolina State University, University of North Carolina at Chapel Hill, East Carolina University, University of North Carolina at Charlotte a Appalachian State University. K systému štátnych univerzít patria aj historické afroamerické vzdelávacie inštitúcie, ktoré sú označované ako Historically Black Colleges and Universities a vznikli počas segregácie. Príkladmi sú North Carolina Agricultural and Technical State University, North Carolina Central University a Fayetteville State University. Severná Karolína má 58 štátnych colleges, ktoré sú združené v "North Carolina Community College System".
Najznámejšími súkromnými vysokými školami sú Wake Forest University a v roku 1924 založená Duke University, ktorá je jednou z popredných univerzít v zemi. Duke University nepatrí do Ivy League, ale ako najjužnejšia z elitných amerických univerzít na východnom pobreží nesie označenie "Harvard of the South". Univerzita je, rovnako ako University of North Carolina v Chapel Hill, členom Association of American Universities, od roku 1900 existujúceho združenia amerických univerzít orientovaných na vedecký výskum.
Šport.
Vysokoškolský a profesionálny šport.
Obyvatelia Severnej Karolíny sa v športe tradične zaujímajú o univerzitný šport, rovnako ako automobilové preteky Stock-Car, čím sa vysvetľuje skorší nezáujem o profesionálny šport. Aj keď v Severnej Karolíne žije viac než 10 miliónov ľudí a metropolitné oblasti majú zodpovedajúce finančné prostriedky, nebol profesionálny šport v Severnej Karolíne na dlhú dobu témou. Prvá profesionálna liga bola začatá v Severnej Karolíne v roku 1974. Skutočný vývoj v oblasti profesionálneho športu nastal až po roku 1980. Cez intenzívnu snahu nehrá žiadny tím Major League Baseball v Severnej Karolíne, pokus presťahovať Major League bejzbalový tím Florida Marlins v roku 2006 skončil neúspechom. Ale sa uskutočňujú šampionáty medzi univerzitami v rámci Severnej Karolíny.
Severná Karolína má od februára roku 1963 športovú sieň slávy "North Carolina Sports Hall of Fame", ktorú sponzoruje obchodná komora mesta Charlotte. "Sports Hall of Fame" so sídlom v Raleighu. Prvých päť športovcov bolo prijatých v decembri 1963.
Profesionálny šport.
Prvý tím Major League, ktorý sa usadil v Severnej Karolíne v roku 1974, bol New York Stars, tím amerického futbalu, člen "World Football League" (International Federation of American Football). National Football League je zastúpená tímom Carolina Panthers, ktorí hrajú svoje domáce zápasy v Charlotte. Jediný profesionálny basketbalový tím v Severnej Karolíne je Charlotte Bobcats, ktorí hrá v National Basketball Association. Najúspešnejší klub Major League v Severnej Karolíne, Carolina Hurricanes je tím ľadového hokeja, ktorý hrá v National Hockey League a 19. júna 2006 vyhral Stanley Cup. To z neho robí prvý profesionálny športový klub v Severnej Karolíne, ktorý vyhral najvyššiu súťaž vo svojom športe.
V Severnej Karolíne majú sídlo profesionálne futbalové tímy. V druhej najvyššej americkej profesionálnej lige, USSF D2 Pro League, hrajú Carolina Railhawks z Cary. "Charlotte Eagles" hrajúci v USL Second Division. V amatérskej lige, v "USL Premier Development League", hrá Carolina Dynamos z Greensboro.
Od tridsiatych rokov 20. storočia do 90. rokov 20. storočia mal Mid Atlantic Championship Wrestling, združenie pre profesionálny zápasnícky wrestling, sídlo v Charlotte. Mid Atlantic, je jedným z dlhoročných členov National Wrestling Alliance, a hviezdy wrestligu sú ich členmi, neskôr tiež World Championship Wrestling alebo World Wrestling Federation. Mnoho bývalých aj súčasných zápasníkov žije v regióne okolo mesta Charlotte a Lake Norman, vrátane Ric Flaira, Ricky Steamboata, Matta a Jeffa Hardyho.
Profesionálne jazdy na býkoch majú tiež v Severnej Karolíne tradíciu. Majster sveta z roku 1995 (PRCA World Champion Bull Rider), Jerome Davis, pochádza zo Severnej Karolíny a mnohí manažéri, organizátori, rovnako ako majitelia býkov tu majú tiež pôvod, napr. Thomas Teague z "Teague Bucking Bulls". Sídlo "Southern Extreme Bull Riding Association" je v Archdale.
Dva motokrosové preteky Grand National Cross Country sa konajú v Severnej Karolíne, v mestách Morganton a v Yadkinville.
Vysokoškolský šport.
Severná Karolína je vysokoškolsky veľmi populárna v organizovaní v "National Collegiate Athletic Association". Športové tímy z univerzít súťažia v 20 rôznych druhoch športu, z nich najdôležitejšia je liga amerického futbalu, usporadúvaná univerzitami. Každá univerzita má športový tím, jeho meno je rovnaké pre všetky druhy športu, napríklad, sa nazýva športový tím "Appalachian State University", "Mountaineers" vo všetkých športoch. Tímy na Duke, Wake Forest, North Carolina at Chapel Hill a North Carolina State University sú súčasťou "Atlantic Coast Conference", Appalachian State je súčasťou "Southern Conference". Univerzity udržujú profesionálne vybavené športové areály, ktoré pojmú až 40 000 divákov a ich hry sú vysielané televíziou. Medzi univerzitami panuje značná rivalita. Zvláštna pozornosť má futbalový zápas medzi tímami z University of Virginia a University of North Carolina at Chapel Hill, známej ako "South's Oldest Rivalry". Konajú sa zápasy medzi univerzitami v Severnej Karolíne v bejzbale, futbale a v basketbale, pozornosť si zaslúžia univerzity medzi University of North Carolina at Chapel Hill a Duke University v basketbale. Samotné univerzity, okolité mestá a regióny sa veľmi často identifikujú s tímami. Študentom sú udelené štipendiá podľa športových úspechov. Vzhľadom na to, univerzity majú povinnosť platiť, to je hlavne pre sociálne znevýhodnených študentov možnosť získať vysokoškolské vzdelanie z prestížnej univerzity.
Motoristický šport.
Severná Karolína je centrom amerického motoristického športu, viac než 80 percent zo pretekárskych tímov NASCAR a príbuzných odvetví má svoje sídlo v regióne Piemont. Automobilové preteky vozov stock car majú pôvod v pašovaní podomácky pálenej whisky počas prohibície, takzvanej "Moonshine" upravenými autami (muscle car) po cestách Severnej Karolíny.
Najväčšia pretekárska dráha v Severnej Karolíne, "Lowe Motor Speedway", sa nachádza v meste Concord, kde sú každoročne usporiadané tri hlavné preteky motoristického športu "Sprint Cup". Sieň slávy NASCAR Hall of Fame bude otvorená v meste Charlotte, jej otvorenie sa plánuje na rok 2010. Okolo Charlotte žije mnoho rodín najslávnejších jazdcov NASCAR, napríklad rodiny Petty, Earnhardt, Allison, Jarrett a Waltrip.
Rekreačný šport.
Športová ponuka štátu pre voľný čas pokrýva značné množstvo športov. Jednou z priorít je kladená na outdoorové športy, ako je pešia turistika, horolezectvo, jazda na horskom bicykli, plávanie, golf a lyžovanie, ale tiež lov a rybolov tu majú dlhú tradíciu. Šport je v Severnej Karolíne financovaný predovšetkým z neziskovým združením "North Carolina Amateur Sports" (NCAS). Pre amatérov usporadúva každoročne NCAS organizované, multidisciplinárne súťaže v rámci "State Games of North Carolina". Existuje tiež niekoľko všeobecných fitnes a cyklistických súťaží, napríklad "Cycle North Carolina". NCAS vedie fond a má zdroje na prevádzkovanie verejne prístupných športových zariadení, ako sú bazény alebo ľadové plochy, ktoré sú prístupné verejnosti.
Hospodárstvo.
Hospodársky vývoj.
Severná Karolína bola vo veľkej časti svojej histórie hospodársky zameraným štátom, na plantážach sa pestovala ryža, bavlna a tabak. Lesníctvo bolo významné výrobou dechtu a terpentínu. Rovnako ako vo väčšine južných štátov začala po občianskej vojne len veľmi pomalá reštrukturalizácia smerom k priemyselnej spoločnosti, dôležitým odvetvím ekonomiky je stále poľnohospodárstvo a spracovanie poľnohospodárskych a lesných produktov. Po strate mnoho pracovných miest v spracovateľskom priemysle v dôsledku globalizácie, Severná Karolína vyvinula úsilie, aby sa tu usadili spoločnosti zamerané na výskum a vývoj. Vedľa priaznivého vývoja vo finančnom sektore sú teraz technologicky zamerané spoločnosti najväčšími zamestnávateľmi v bývalých regiónoch s nízkymi mzdami. Reálny hrubý domáci produkt na obyvateľa bol v roku 2006 36 489 dolárov.
Severná Karolína je v hrubom domácom produkte na 20. mieste z päťdesiatich štátov USA. Celoštátny priemer je 37 714 dolárov.
Poľnohospodárstvo.
Pestovanie tabaku bolo po prvýkrát doložené v roku 1633. Piesčité, suché pôdy v pobrežnej oblasti sú obzvlášť vhodné pre pestovanie tabaku. V súčasnej dobe je Severnej Karolíne najväčšia tabaková výroba a výrobnej kapacity pre spracovania tabaku v USA. V roku 2005 bolo 15,5 percent z celkovej poľnohospodárskej pôdy obsiatej tabakom, obrat za rok 2006 bol 506,2 miliónov dolárov. Veľké firmy na spracovanie tabaku, ako sú R.J. Reynolds Tobacco Company a Philip Morris majú svoje sídlo alebo dôležité prevádzky v štáte a patrí k významným zamestnávateľom.
Ďalšími dôležitými poľnohospodárskymi produktmi je kukurica, sójové boby, bavlna a arašidy. V živočíšnej výrobe je hlavne dôležitý chov kureniec a prasiat. V súčasnej dobe patrí pestovanie vína medzi dôležité poľnohospodárske odvetvia. Severná Karolína patrí medzi 10 najdôležitejších oblastí pestovania vína v Spojených štátoch.
Technológie a výskum.
Vytvorením vhodných podmienok pre výskumné a technologické spoločnosti sa podarilo Severnej Karolíne v rokoch po roku 2000, hlavne vo vysoko technologicky náročných odvetviach, ako sú biotechnológie a informačné technológie, dosiahnuť vysokého, až 15 percentného tempa rastu. V roku 2009 existovalo v Severnej Karolíne 520 biotechnologických firiem, vrátane Glaxo Smith Kline, Merck a Bayer AG s 56 tisíc zamestnancami. Faktory, ktoré umožnili rozvoj "Research Triangle" s mestami Raleigh, Durham a Chapel Hill, vytvorili jednu z popredných a technologicky najúspešnejších oblastí v Spojených štátoch, vrátane výuky kvalifikovaných odborníkov, podpory infraštruktúry a podielu vysokých škôl na výskume a vývoji nových technológií.
Priemysel.
Hlavnými priemyslovými odvetviami štátu je výroba nábytku a textilu, tradičné odvetvia v Severnej Karolíne. Nábytok sa vyrába prevažne v "Piedmont Triad", kde je zamestnaných v nábytkárskom priemysle viac než 60 percent v nábytkárskom priemysle zamestnaných osôb v Severnej Karolíne. V oboch odvetviach je zreteľný trend presunu výroby do zemí s nižšími mzdovými nákladmi. Od roku 1990 bolo 40 percent textilných závodov uzavretých, počet zamestnancov poklesol v textilnom priemysle z 233 tisíc zamestnaných osôb v roku 1990 o viac než 60 percent na 80 tisíc v roku 2006. Vyrábajú sa tiež súčiastky pre automobily, v Greensboro je ústredie amerického výrobcu autobusov Setra, ktorá patrí k Daimler AG.
Financie a banky.
Finančný a bankový sektor sa so značnou mierou podieľal na ekonomickom raste v Severnej Karolíne v poslednej dekáde 20. storočia a v prvých rokoch 21. storočia. Od roku 1997 nepretržite rástol o 9 percent ročne a po roku 2002 boli zaznamenané prírastky vo výške viac než 25 percent ročne. V roku 2007 bol finančný sektor po verejnej správe a odvetviach spracovateľského priemyslu tretím najdôležitejším ekonomickým odvetvím. Počet pracovných miest vzrástol zo 75 tisíc v roku 1998 na zhruba 104 tisíc miest, pričom sa mzdy viac než zdvojnásobili. Na spolkovej úrovni Severná Karolína získala v bankovom sektore väčší vplyv, národnej a regionálnej banky ako Bank of America, Wachovia alebo vo Wilsone založená Branch Banking &amp; Trust, majú svoje sídlo v jednej z metropolitných oblastí štátu.
Armáda.
Armáda je dôležitým hospodárskym faktorom v štáte. V Severnej Karolíne majú vojenské základne dlhú tradíciu, zem slúži ako dodávateľ zbrojného priemyslu, armády a ich zariadení, a armáda je vnímaná veľmi pozitívne. V zemi sú najväčšie a najrozsiahlejšie vojenské základne v Spojených štátoch, v Fort Braggu kde je rovnako vrchné veliteľstvo U.S. XVIII. zbor, 82. výsadkovej divízie Spojených štátov amerických a United States Special Operations Command, ktoré sa nachádzajú neďaleko pobrežného mesta Fayetteville. Neďaleko mesta sa nachádza Pope Air Force Base, ktorá slúži ako letisko pre Fort Bragg. Letectvo Spojených štátov amerických udržuje 4th Fighter Wing a 916th Air Refueling Wing na Seymour Johnson Air Force Base v Goldsboro. Pobrežná stráž Spojených štátov amerických tu má jednu z väčších leteckých základní a výcvikový tábor, Coast Guard Air Station v Elizabeth City, kde sa nachádza tiež päť veliteľstiev pobrežnej stráže. Centrálnou základňou pre námorné jednotky v sektore Severnej Karolíny, ku ktorému patrí District Five US Coast Guard, je Fort Macon v Atlantic Beach. Ďalšie posádky sa nachádzajú v Southporte, Wilmingtone, Wrightsville Beach, Morehead City a Cape Hatteras.
Najväčšia koncentrácia námorných vojenských prístavov na svete, námornej pechoty a vojakov sa nachádza v oblasti okolo mesta Jacksonville. Oblasti sú umiestnené námorné základne MCB Camp Lejeune, MCAS Cherry Point (v Havelocku), MCAS New River, MCB Camp Geiger a MCB Camp Johnson. MCAS Cherry Point je základňa II. Marine Expeditionary Force, ktorá je jedným z troch veľkých armádnych zborov americkej námornej pechoty.
Doprava.
Cestná doprava.
Dopravná infraštruktúra Severnej Karolíny je navrhnutá ako na väčšine územia Spojených štátov k prevádzke motorových vozidiel. K dispozícii je dobre rozvinutá vnútroštátna cestná sieť, ktorá je veľmi dobre napojená na celoamerickú cestnú sieť. Štátom vedie niekoľko interstates, vrátane 26, 74, 85 a 95 a tiež niekoľko celoamerických diaľnic. Medzi nimi je jedna z hlavných ciest juhu na sever zeme, U.S. Highway 1, ktorá vedie z floridského Key West pozdĺž východného pobrežia Severnej Karolíny na kanadskú hranicu. Diaľničná sieť je celkom 126,5 tisíc kilometrov dlhá, Severná Karolína má najväčšiu štátom financovanú diaľničnú sieť v Spojených štátoch. Štát spravuje celkom 18 540 mostov o celkovej dĺžke niečo málo cez . Najdlhší most o dĺžke v Severnej Karolíne spája Roanoke Island s Manns Harbor.
Železnice.
Prvá železnica bola uvedená do prevádzky v roku 1833, o rok neskôr bola založená "Wilmington and Raleigh Railroad" ako prvá železničná spoločnosť v Severnej Karolíne. V roku 1848 bola založená štátom vlastnená "North Carolina Railroad Charlotte" s Atlantikom a mala veľký vplyv na hospodársky rozvoj zeme. V roku 2006 mala železničná sieť dĺžku , je prevádzkovaných 23 nákladných železničných tratí, vrátane "CSX Transportation" a "Norfolk Southern". Vzhľadom na polohu v Severnej Karolíne, sa železničné trate používajú predovšetkým k tranzitnej doprave; v smeru sever juh spojujú metropolitnú oblasť New Yorku, Philadelphie a Washingtonu, s New Orleansom a s Floridou, trasy z východu na západ vedú z Chicaga a z Detroitu do oblasti Atlantiku. V Severnej Karolíne sú ďalej v prevádzke železnice využívané turistami.
Vo fáze projektu sa nachádza Southeast High Speed Rail Corridor, vysokorýchlostná linka medzi Washingtonom a Charlotte, ktorá má byť uvedená do prevádzky v roku 2020. Osobnú dopravu zaisťuje štátna spoločnosť Amtrak. Raz za deň spojuje rýchlik "Carolinian" Charlotte s New York City. Ostatné nadregionálne vlaky zastavujú v Severnej Karolíne na trase na Floridu, do New Orleansu a Savannahu. "Piedmont" pomenované medzimestské spojenie jazdí denne medzi mestami Raleigh a Charlotte. Celková doba cestovania takmer dlhú vzdialenosť činí tri hodiny.
Verejná doprava.
Vo väčších mestách hlavne v metropolitných regiónoch získava stále väčšiu podporu verejná doprava, mestá si stále častejšie zakladajú verejné dopravné združenia, ktoré ponúkajú dopravné služby a verejnú dopravu. Patria medzi ne mestské dopravné systémy, ako napríklad "Charlotte Area Transit" System (CATS), ktorý prevádzkuje aj električky a moderné vlaky (Light Rail) do vzdialenejších predmestí. Hlavné mesto Raleigh so svojou spoločnosťou "Capital Area Transit" má iba verejnú autobusovú dopravu, pokus o dopravu ľahkou medzimestskou železnicou medzi Durhamom a Raleighom zlyhal. Ďalším významným autobusovým dopravcom je štátny "Triangle Transit Authority", ktorý spája mestá metropolitného regiónu Raleigh Durham Cary. Chapel Hill je jediné mesto v Severnej Karolíne, kde je mestská autobusová doprava zdarma a tiež pripojená tejto k medzimestskej sieti.
Letecká doprava.
Medzinárodné letecké spojenie do Severnej Karolíny prevádzkuje "Douglas International Airport" v Charlotte, ktoré slúži americkým leteckým spoločnostiam ako prestupné letisko a ponúka približne 580 letov denne a má nepretržitú prevádzku. "Raleigh-Durham International Airport" v Raleighu a Durhamu s 400 letmi denne je medzinárodným letiskom, ponúka aj lety do Kanady a Anglicka. Letiská s národným a regionálnym významom sú Piedmont Triad International Airport v Greensboro, vo Winston-Salem a High Point, "Wilmington International Airport" vo Wilmingtone, "Asheville Regional Airport" v Asheville, Pitt-Greenville Airport v Greenville, Fayetteville Regional Airport v Fayetteville a der Craven County Regional Airport v New Bern. Pre súkromné letectvo sú k dispozícii niektoré z menších letísk, vrátane "Albert J. Ellis Airport" v Jacksonville a pre golfových turistov je určené "Moore County Airport" v Pinehurste.
Osobnosti.
V Severnej Karolíne sa narodilo mnoho ľudí, ktorých význam presiahol hranice štátu. Richard Dobbs Spaight (1758 – 1802) bol jedným zo signatárov americkej ústavy, James Knox Polk (1797 – 1849) bol 11. prezidentom Spojených štátov amerických. V roku 1936 narodená Elizabeth Dole bola senátorkou a ministerkou dopravy za vlády Ronalda Reagana. Zo Severnej Karolíny pochádza v roku narodený 1937 ekonóm Daniel McFadden získal v roku 2000 Nobelovu cenu za ekonómiu, a dvojnásobný nositeľ Pulitzerovej ceny a vydavateľ listu The Wall Street Journal, Vermont C. Royster (1914 – 1996). Herečka Ava Gardnerová (1922 – 1990), rovnako ako jej kolega a spevák gospelovej hudby Andy Griffith (1926) sa tiež narodili v Severnej Karolíne. Z štátu Severná Karolína tiež pochádzajú hip hopový producent 9th Wonder (1975), speváčka Tori Amos (1963) a džezový hudobník John Coltrane (1926 – 1967). Spisovateľ Charles Frazier (1950), ktorý sa zaoberá svojou vlasťou vo svojich dielach, a kazateľ Billy Graham (1918) sú rovnako rodáci zo Severnej Karolíny.

</doc>
<doc id="38049" url="https://sk.wikipedia.org/wiki?curid=38049" title="Spravodajská služba">
Spravodajská služba

Spravodajská služba je zvláštny štátny orgán, ktorý utajeným spôsobom získava také informácie pre najvyššie štátne orgány, či napríklad políciu, ktoré nemožno získať iným spôsobom. Často tiež informácie analyzuje, rozširuje a venuje sa špionáži a kontrašpionáži. Patrí medzi tajné služby. 
Stupeň utajenia jednotlivých spravodajských služieb je rôzny. Spravidla sa utajujú pracovné metódy, používaná technika, pracovníci, u niektorých služieb aj rozpočet, sídlo a podobne. Niekedy sa utajuje aj fakt, že daná služba vôbec existuje – napr. v Spojenom kráľovstve legálne rozviedka neexistuje, hoci je jej existencia všeobecne známa. 
Spravodajské služby na Slovensku.
V januári 2013 sa Vojenská spravodajská služba (VSS) a Vojenské obranné spravodajstvo (VOS) zlúčili so spojenej služby pod názvom Vojenské spravodajstvo.
Koordinácia.
Na Slovensku činnosť jednotlivých spravodajských služieb koordinuje Výbor Bezpečnostnej rady Slovenskej republiky pre koordináciu spravodajských služieb (Bezpečnostná rada SR bola zriadená roku 2002). Činnosť SIS kontroluje Osobitný kontrolný výbor Národnej rady Slovenskej republiky na kontrolu činnosti SIS. Je stálym pracovným orgánom bezpečnostnej rady pre koordináciu plánovania opatrení zameraných na zabezpečenie činnosti štátnych orgánov a špeciálnych služieb, ktoré plnia úlohy podľa osobitných predpisov. Predsedom výboru je predseda bezpečnostnej rady. Podpredsedom výboru je podpredseda Bezpečnostnej rady. Členovia výboru sú: minister zahraničných vecí Slovenskej republiky, minister obrany Slovenskej republiky, minister vnútra Slovenskej republiky, riaditeľ Slovenskej informačnej služby, riaditeľ Vojenského obranného spravodajstva, riaditeľ Vojenskej spravodajskej služby, prezident Policajného zboru a riaditeľ Národného bezpečnostného úradu.
Rozviedka a kontrarozviedka.
Termíny rozviedka a kontrarozviedka sa už dnes na Slovensku oficiálne nepoužívajú a ide len o neformálne označenia:

</doc>
<doc id="38055" url="https://sk.wikipedia.org/wiki?curid=38055" title="Ribonukleová kyselina">
Ribonukleová kyselina

Ribonukleová kyselina alebo kyselina ribonukleová (slovenská skratka RNA alebo RNK; anglická skratka je "RNA" a pochádza z angl. názvu "ribonucleic acid") je nukleová kyselina tvorená jedným vláknom kovalentne naviazaných ribonukleotidov. Je biochemicky odlíšiteľná od DNA vďaka prítomnosti dodatočnej hydroxylovej skupiny pripojenej ku každej pentózovej molekule reťazca a prítomnosti uracilu (U) namiesto tymínu (T). Jednou z hlavných funkcií RNA je okopírovať genetickú informáciu z DNA (transkripcia) a fyzicky ju preniesť na miesto, kde dôjde k jej preloženiu (translácia) na výsledný proteín (priamo túto funkciu plní iba jedna trieda RNA, mediátorová RNA (mRNA).
Chemická štruktúra.
RNA tvoria štyri rozdielne bázy: adenín, guanín, cytozín a uracil. Prvé tri sú totožné s tými, ktoré sa nachádzajú v DNA, ale uracil v RNA nahrádza tymín v jeho komplementárnej funkcii k adenínu. Zdôvodnenie, prečo sa uracil nachádza v RNA môže byť v tom, že je energeticky menej nákladný, a to aj napriek tomu, že ľahko dochádza k jeho degenerácii na cytozín.
Porovnanie s DNA.
RNA má v princípe rovnakú štruktúru ako DNA. Podobným spôsobom je vlákno RNA zložené z nukleotidov. Rozdielom je však prítomnosť hydroxylových skupín, ktoré sú pripojené na druhý uhlík pentózového cyklu (ribóza). DNA má v tejto pozícii iba jeden atóm vodíka (deoxyribóza). Hydroxylová skupina robí RNA menej stabilnou ako DNA.
DNA vytvára dlhú dvojitú špirálu (helix), zloženú z dvoch komplementárnych vlákien. RNA vytvára relatívne kratšie jednovláknové reťazce. V niektorých prípadoch má komplementarita dvoch molekúl RNA aj fyziologickú funkciu (RNAi).
Vznik.
RNA vzniká na jednom z dvoch vlákien DNA v procese, ktorý sa nazýva transkripcia. Prepisovaný reťazec sa nazýva matrica. Aby sa DNA mohla prepísať do RNA, musí byť najprv jej dvojzávitnica rozdelená a vodíkové väzby medzi purínovými a pyrimidínovými bázami prerušené. Na samotnej transkripcii sa podieľa enzým nazývaný RNA-polymeráza. Tá na základe princípu komplementarity pridáva na novovznikajúce vlákno RNA ribonukleotidy, ktoré vzájomne spája fosfodiesterovou väzbou. Reťazec RNA sa postupne predlžuje v smere 5´ → 3´. Pri raste sa RNA postupne oddeľuje od matrice a v mieste oddelenia sa obnovuje dvojvláknová štruktúra DNA. 
Typy RNA.
Typy RNA:

</doc>
<doc id="38056" url="https://sk.wikipedia.org/wiki?curid=38056" title="RNA">
RNA



</doc>
<doc id="38057" url="https://sk.wikipedia.org/wiki?curid=38057" title="RNK">
RNK



</doc>
<doc id="38058" url="https://sk.wikipedia.org/wiki?curid=38058" title="Eratosthenovo sito">
Eratosthenovo sito



</doc>
<doc id="38059" url="https://sk.wikipedia.org/wiki?curid=38059" title="Progress">
Progress

Progress môže byť:

</doc>
<doc id="38060" url="https://sk.wikipedia.org/wiki?curid=38060" title="Y Canum Venaticorum">
Y Canum Venaticorum



</doc>
<doc id="38064" url="https://sk.wikipedia.org/wiki?curid=38064" title="V838 Monocerotis">
V838 Monocerotis

V838 Monocerotis je hviezda v súhvezdí Jednorožec, jedna z najväčších známych hviezd. Objavená bola 6. januára 2002 istým amatérskym astronómom. Dnes je považovaná za jednu z najzaujímavejších premenných hviezd.
Jej presná povaha zatiaľ nie je jasná. Pôvodne sa predpokladalo, že ide o novu. Dnes sa astronómovia nazdávajú, že jej nedávny vývoj ju odklonil z hlavnej postupnosti a stáva sa z nej červený nadobor. Dovtedy sa však predpokladalo, že táto fáza trvá stoky až tisíce rokov, ale v prípade V 838 Monocerotis prebehla za niekoľko mesiacov. Môže tiež ísť o celkom nový druh eruptívnej premennej hviezdy. Hypotézy o príčine jej premennosti sú veľmi rôzne, niektoré naznačujú, že je súčasťou dvojhviezdy. 
Prvé vzplanutie hviezdy bolo pozorované v januári 2002 a zopakovalo sa o niekoľko mesiacov neskôr, pričom jej jasnosť stúpla z 11. – 12. magnitúdy na 6,5 v priebehu jediného dňa. Bolo to približne deväťtisícnásobné zjasnenie. V 838 Monocerotis sa vtedy dočasne stala najjasnejšou hviezdou v Galaxii. Svetelné echá zo vzplanutí presvetlili priezračné obálky vyvrhnutého materiálu a v ich strede sa nachádza žiarivo červená hviezda spektrálneho typu K. Obálky boli vyvrhnuté hviezdou v minulosti, ale až do vzplanutí zostávali neviditeľné. Najväčšia obálka má priemer asi 6 svetelných rokov. Okrem toho odhodila hviezda počas vzplanutí aj časť vlastnej hmoty. V marci 2002 hviezda opäť zjasnela z magnitúdy 9 na 7,5 v priebehu niekoľkých dní. V súčasnosti má hviezda magnitúdu okolo 10 a je od nás vzdialená 20 000 svetelných rokov.

</doc>
<doc id="38070" url="https://sk.wikipedia.org/wiki?curid=38070" title="Žlčník">
Žlčník

Žlčník alebo žlčový mechúr () je dutý orgán podobný vaku hruškovitého tvaru, nachádzajúci sa pod pravým pečeňovým lalokom. Je súčasťou tráviacej sústavy. Jeho hlavnou funkciou je zhromažďovanie žlče a jej následné vypudenie pri zvýšenej potrebe v procese trávenia.
Anatómia.
Žlčník je umiestnený pod pravým pečeňovým lalokom v mieste pomenovanom ako lôžko žlčníka. Má sivozelenú až sivomodrú farbu, keď v ňom neprebieha žiadny patologický proces. Je približne 8 až 12 centimetrov dlhý, 4 až 5 centimetrov široký a má objem zhruba 50 až 80 mililitrov. Jeho vnútorný povrch je vystlaný žlčovým epitelom. V stene sa nachádzajú hladké svalové vlákna, ktoré umožňujú kontrakciu a následné vypudenie obsahu žlčníka, teda žlče.
Fyziológia.
Slúži na zhromažďovanie a zahusťovanie žlče, ktorá do neho priteká cez žlčovod a odteká žlčovým vývodom do tenkého čreva. Jeho funkciou však nie je len zhromažďovanie, ale aj zahustenie žlče. To prebieha vstrebaním vody a sčasti aj niektorých elektrolytov na 10-násobne koncentrovanú žlč. K uvoľňovaniu žlče zo žlčníka dáva povel hormón cholecystokinín, uvoľňovaný dvanástnikom po príjme potravy do žalúdka. Žlč napomáha predovšetkým pri trávení tukov ich emulgáciou, t. j. neutralizáciou kyslej potravinovej hmoty putujúcej zo žalúdka do ďalších častí tráviacej sústavy – dvanástniku (duodenum). Obsahuje zmes žlčových kyselín, cholesterolu, vybraných pigmentov, bielkovín a minerálnych solí, napr. ióny sodíka alebo draslíka. Žltohnedá farba žlče má svoj pôvod v žlčovom farbive bilirubíne, vznikajúcom predovšetkým rozpadom červených krviniek.
Najdôležitejšou súčasťou žlče sú žlčové kyseliny tvorené z cholesterolu v pečeni. Primárne žlčové kyseliny (kyselina cholová a chenodeoxycholová) sú po vylúčení žlče do čreva premenené na tzv. sekundárne žlčové kyseliny, ktoré sa uplatňujú pri emulgácii primárnych tukov – teda po každom mastnom jedle. Strávenie sýtejších pokrmov si žiada niekoľko gramov týchto kyselín. Pretože ľudské telo ich má k dispozícii iba asi 2 až 4 gramy, je ich potrebné množstvo zaisťovať cirkuláciou medzi črevom a pečeňou. Prevažná časť žlčových kyselín (95%) je totižto v poslednom úseku tenkého čreva, bedrovníka, vstrebávaná naspäť do krvi a transportovaná do pečene, kde sa opäť stáva súčasťou novovytvorenej žlče.
Pečeňové bunky denne vytvoria 0,50,7 l žlče. Pečeňovými žlčovými vývodmi potom putuje sčasti priamo do počiatočnej časti tenkého čreva, dvanástniku (duodenum), sčasti odteká do žlčníka, kde sa ako v rezervoári hromadí a zahusťuje a je k dispozícii na plnenie svojich ďalších funkcií.

</doc>
<doc id="38071" url="https://sk.wikipedia.org/wiki?curid=38071" title="Slepé črevo">
Slepé črevo

Slepé črevo (iné názvy: cékum, caecum; ) je vakovitý začiatok hrubého čreva. Hovorovo sa ako "„slepé črevo“" chybne označuje červovitý prívesok slepého čreva ().
Má imunitnú funkciu. 

</doc>
<doc id="38072" url="https://sk.wikipedia.org/wiki?curid=38072" title="Konečník (stavovce)">
Konečník (stavovce)

Konečník (lat. "intestinum rectum" alebo "rectum") je posledná časť hrubého čreva (resp. pri inej terminológii posledná časť čreva nadväzujúca na hrubé črevo) stavovcov. Ústi buď do kloaky alebo pri cicavcoch do vonkajšieho priestoru.
Konečník cicavcov (aj človeka).
Konečník je zakončený ritným otvorom (lat. "anus"). Delí sa na vlastný konečník (v hornej časti) a ritný kanál (=análny kanál; v spodnej časti). Zadržuje a zahusťuje sa tu stolica, konečník sa podieľa na defekácii.

</doc>
<doc id="38073" url="https://sk.wikipedia.org/wiki?curid=38073" title="Aorta">
Aorta

Aorta () alebo srdcovnica je najväčšia cieva človeka ktorá je vystužená hladkým svalstvom vo svojej stene. Vystupuje priamo z ľavej srdcovej komory smerom nahor, zatáča sa v srdcovnicovom oblúku ("arcus aortae") nadol, pokračuje v hrudníku a brušnej dutine pred chrbticou až do panvovej oblasti, kde sa rozdeľuje (lek. bifurkácia) na dve bedrové cievy ("arteriae illiacae").

</doc>
<doc id="38074" url="https://sk.wikipedia.org/wiki?curid=38074" title="Kostra ruky">
Kostra ruky

Kostra ruky je súčasťou kostry hornej končatiny a tvoria ju kosti:

</doc>
<doc id="38075" url="https://sk.wikipedia.org/wiki?curid=38075" title="Kostra nohy človeka">
Kostra nohy človeka

Kostra nohy človeka je súčasťou kostry dolnej končatiny a tvoria ju kosti:

</doc>
<doc id="38076" url="https://sk.wikipedia.org/wiki?curid=38076" title="Kostra hrudníka">
Kostra hrudníka

Kostra hrudníka alebo hrudný kôš je kostená časť hrudníka. Skladá sa z 12 hrudných stavcov, 12 párov rebier (lat. "costae") a jednej nepárovej hrudnej kosti (lat. "sternum"). Vytvára „kôš“, ktorý chráni vnútrohrudníkové orgány – pľúca, srdce a veľké cievy.

</doc>
<doc id="38077" url="https://sk.wikipedia.org/wiki?curid=38077" title="Kĺby trupu">
Kĺby trupu

Kĺbne spojenia trupu zahŕňaju:

</doc>
<doc id="38078" url="https://sk.wikipedia.org/wiki?curid=38078" title="Kĺby dolnej končatiny">
Kĺby dolnej končatiny

Kĺby dolnej končatiny zahŕňajú:

</doc>
<doc id="38079" url="https://sk.wikipedia.org/wiki?curid=38079" title="Kĺby hornej končatiny">
Kĺby hornej končatiny

Kĺby hornej končatiny zahŕňajú:

</doc>
<doc id="38080" url="https://sk.wikipedia.org/wiki?curid=38080" title="Oblička">
Oblička

Oblička (lat. "ren", gr. "nefros") je:
Nižšie stavovce majú obličky (v užšom zmysle) pozdĺžneho lalokovitého tvaru, cicavce ich majú spravidla fazuľovité.
Oblička človeka.
Oblička je párový orgán, fazuľovitého tvaru, uložený po stranách lumbálnej chrbtice na zadnej strane brušnej dutiny retroperitoneálne, vo výške L1 - L3. Hornou časťou zadnej plochy nasadajú obličky pod bránicu. Oblička má hmotnosť asi 150 g (variabilita 120 - 300 g), je približne 12 cm dlhá, 6 cm široká a 3 cm hrubá. Pravá oblička býva o niečo menšia a nižšie uložená. Vo veľkosti obličiek sú určité intersexuálne rozdiely. Mediálna hrana obličky je mierne konkávna, smeruje do stredu a zároveň mierne dopredu. V jej strede je obličková brána (hilus renalis), v ktorej vstupujú a vystupujú cievy (arteria a vena renalis a tenučké miazgové cievy), autonómna nervová spleť - obličková spleť (plexus renalis)- a vývodné močové cesty. Obličková brána sa smerom do obličky prehlbuje do obličkovej zátoky (sinus renalis), čo je prehĺbenina obkolesená obličkovým parenchýmom. Obsahuje obličkovú panvičku, cievy, nervy, väzivo a tuk. 
Oblička je obalená tenkým, ale pevným väzivovým puzdrom (capsula fibrosa), na ktoré zvonku prilieha tuková vrstva - tukové puzdro (capsula adiposa). Zvonka ju obaľuje ešte jemná väzivová blana - renálna/Gerotova fascia (fascia renalis). Pri prudkej strate tukovej vrstvy môže byť oblička mierne pohyblivá, môže dokonca zo svojho miesta vykĺznuť (blúdivá oblička - ren migrans).
Na reze obličkou vidieť, že sa skladá z dvoch vrstiev: z kôry obličky a drene obličky. Dreň je tmavšia, radiálne prúžkovaná, tvorí ju viacero (10 - 20) kužeľovitých útvarov pyramides renales. Pyramídy sa skladajú z dolných častí stočených kanálikov, Henleho slučky a zberných kanálikov. Vrchol každej pyramídy (obličková bradavka/papila - papilla renalis), obsahuje drobné otvory (vyústenia zberných kanálikov) a smeruje do obličkovej zátoky, kde zaniká v obličkových kalichoch, ktoré sú súčasťou obličkovej panvičky. Široká báza pyramíd je orientovaná ku kôre, do ktorej lúčovite prestupuje.
Kôra je svetlejšia a vybieha medzi pyramídami vo forme stĺpcov - columnae ranales až k obličkovej zátoke. Kôra obličky sa skladá z dvoch vrstiev. Pri povrchu obličky je vrstva zložená z obličkových teliesok (corpuscula renis), ktoré sa pod lupou javia ako červené bodky. Hlbšia vrstva kôry vybieha medzi pyramídy a prilieha k nim. Tvoria ju rovné obličkové kanáliky.
Obličková pyramída (pyramis renalis) spolu s časťou kôry, ktorá k nej prilieha a spolu s ňou funkčne súvisí, nazýva sa obličkový lalok (lobus renalis). Jednotlivé laloky majú niektoré cicavce od seba oddelené. U človeka v priebehu ontogenézy sú obličky tiež najskôr rozdelené laloky, až v priebehu života sa ich lalokovitý charakter stráca.
Obličky pôsobia ako filter pretekajúcej krvi. Odstraňujú splodiny metabolizmu, regulujú množstvo vody a solí v organizme, zúžastňujú sa na regulácii krvného tlaku, krvotvorby a acidobázickej rovnováhe.Základnou stavebnou a funkčnou jednotkou obličiek je nefrón.
Základné charakteristiky obličiek:

</doc>
<doc id="38081" url="https://sk.wikipedia.org/wiki?curid=38081" title="Močovod">
Močovod

Močovod (, ) je párová svalová trubica vychádzajúca z obličkovej panvičky, dlhá 25 - 30 cm (ľavý močovod býva zväčša o niečo dlhší) s vnútorným priemerom 3 - 7 mm. 
Močovod spája obličkovú panvičku s močovým mechúrom. Na močovode sú 3 zúženiny, ktoré môžu spôsobiť klinické problémy, lebo sa v nich môžu zadržať močové kamienky. Najužšie miesto je pri vstupe močovodov do močového mechúra. "Ureter" má hrubú stenu, zvnútra pokrytú skrkvanou sliznicou s prechodným epitelom na povrchu. Hladká svalovina močovodu peristaltickými pohybmi posúva kvapky moču do močového mechúra i proti tlaku tekutiny pri naplnenom močovom mechúre.

</doc>
<doc id="38082" url="https://sk.wikipedia.org/wiki?curid=38082" title="Močový mechúr">
Močový mechúr

Močový mechúr (lat. "vesica urinaria") je elastický dutý orgán väčšiny stavovcov, ktorý slúži (prinajmenšom) na uskladnenie moču. Ontogeneticky vzniká ako výbežok kloaky. 
U žiab a korytnačiek slúži aj predovšetkým na uskladnenie vody. Niektoré plazy a vtáky (skoro všetky okrem pštrosa) v dospelosti už močový mechúr nemajú.
Močový mechúr človeka.
Je to dutý svalový orgán v malej panve, ktorý slúži ako rezervoár moču. Jeho veľkosť závisí od pohlavia, individuálenej variability a najmä stupňa naplnenia. Vnútro močového mechúra vystiela skrkvaná sliznica (pri naplnenom mechúre sa vystiera), na povrchu je pokrytá prechodným epitelom.
Hladké svaly močového mechúra prebiehajú rôznym smerom a sú uložené v troch vrstvách: 
Pri odstupe močovej rúry je zosilnená vrstva cirkulárnych hladkých svalov - zvierač močového mechúra (musculus sphincter vesicae), ktorá uzatvára močový mechúr a bráni odtoku moču i pri určitom vnútornom tlaku. Zvonku pokrýva moč. mechúr väzivová tunica adventicia. Hornú časť zadnej plochy kryje pobrušnica.
Močovody prestupujú šikmo zhora nadol zadnou stenou močového mechúra. Hladká svalovina tu vytvára akýsi ventilový systém uzatvárania vyústenia močovodov pri naplnení mechúra, ktorý bráni spätnému toku moču do obličkovej panvičky. Z prednej hornej časti močového mechúra sa tiahne po vnútornej ploche brušnej steny smerom k pupku väzivový povrazec ligamentum umbilicale medianum. Je to zaniknutý prvomočovod (urachus), ktorý počas intrauterinného vývinu spájal močový mechúr a alantois.
Močovody privádzajú do močového mechúra po kvapkách. Fyziologická kapacita mechúra je 150 - 300 cm3 . Močový mechúr sa vie posunom sliznice a zmenou napätia hladkých svalových vlákien prispôsobiť rôznemu obsahu moču bez toho tak, aby sa aspoň zvýšil tlak. Napnutie stien močového mechúra vyvoláva vypudzovací reflex, ktorý možno vôľou tlmiť asi do kapacity 700 - 1000 cm3 (maximálne až do 1500 cm3). Prázdny mechúr je uložený v malej panve za lonovými kosťami, plný vystupuje až na 5 cm nad horný okraj symfýzy. 
Močový mechúr sa vyprázdňuje reflexne (mikcia). Je to sprostredkované cez parasympatické centrum vesicospinale v sakrálnej mieche. Keďže toto centrum je podriadené vplyvu vyšších centier, možno vyprázdňovanie močového mechúra ovládať vôľou. Významnú úlohu pritom má zvierač močovej rúry. Pri vyprázdňovaní mechúra významnou mierou napomáha brušný lis. Vôľové vyprázdňovanie močového mechúra sa viaže na pocit potreby močenia, ktorý nastupuje asi do množstva 250 cm3. Vyprázdňovanie však môžu vyvolávať aj iné podnety ako napríklad dráždenie sliznice močového mechúra alebo močovej rúry (močové kamene), zápal, psychické vplyvy (strach, zľaknutie) a podobne. 

</doc>
<doc id="38083" url="https://sk.wikipedia.org/wiki?curid=38083" title="Močová rúra">
Močová rúra

Močová rúra (lat. "uretra", gr. "ourethra") je trubica, do ktorej vyúsťuje močový mechúr. Zúčastňuje sa na mikcii (močení).
Ženská močová rúra (urethra feminina) má jednoduchý hviezdicovitý prirez, je asi 3 - 5 cm dlhá, prebieha a ústi pred vagínou do vestibulum vaginae, kde je otvor ostium urethae externum, čo je sagitálna štrbina asi 2 - 3 cm dorzálne od klitorisu. Ženská močová rúra zodpovedá hornej časti mužskej močovej rúry. Sliznica tu vytvára záhyby, takže na priereze má hviezdicovitý tvar. ženská močová rúra v dôsledku tvaru a malej dĺžke umožňuje pomerne ľahké a časté vniknutie infekcie do močového mechúra (zápaly sú u žien oveľa častejšie ako u mužov). Ženská močová rúra je i relatívne široká 6 - 8 mm a pri znecitlivení sa jej lumen môže pasívne rozšíriť až na 2 cm.
Mužská močová rúra (urethra masculina), má asi 12 - 25 cm. Po výstupe z dna močového mechúra cez ostium urethrae internum prechádza pod močovým mechúrom cez predstojnicu (postatu) a diaphragma urogenitale. Vstupuje do penisu, kde končí na žaludi otvorom (ostium urethrae externum). Úsek od prostaty je u mužov súčasne pohlavnou vývodnou cestou. Sliznicu močovej rúry muža v hornej časti tvorí prechodný epitel, v dolnej časti viacvrstvový epitel, v koncovej časti - žaludi (fossa navicularis) plochý epitel. 
Mužská močová rúra sa skladá zo štyroch častí. Prvá sa nachádza v stene močového mechúra (lat. "pars intramuralis"), druhá prechádza predstojnicou (lat. "pars prostatica"), tretia prechádza blanovitým predelom medzi lonovou kosťou a konečníkom (lat. "pars membranacea") a štvrtá, najdlhšia, prechádza toporiacim telesom pohlavného údu (lat. "pars spongiosa").

</doc>
<doc id="38086" url="https://sk.wikipedia.org/wiki?curid=38086" title="Drávidské jazyky">
Drávidské jazyky

Drávidské jazyky je jazyková rodina, ktorými sa hovorí predovšetkým v Južnej Indii a na Srí Lanke. 
S indoeurópskymi jazykmi, ktorými sa hovorí na severe Indie, táto jazyková skupina nemá žiadne blízke, spoločné korene. Prirodzene súčasné drávidské jazyky prevzali mnoho slov zo sanskritu a hindčiny. Názov "drávidské" je odvodený zo sanskritského slova "drávida" pre "juh" a používa sa od 19. storočia. 
Rodina obsahuje asi 26/27/vyše 30 jazykov. Na web-stránke Ethnologue, známej tým, že považuje nárečia za jazyky, je ich uvedených okolo 75, to však nezodpovedá žiadnej odbornej literatúre.
V Indii sú štyri dráviské jazyky, ktoré sú oficiálnymi úradnými jazykmi: tamilčina, telugčina, malajálamčina a kannadčina. Aj tulčinou, góndčinou a kurukhčinou (oraončina) hovorí v Indii viac, ako milión ľudí.
Bráhujčinou sa hovorí v Pakistane, Afganistane a v Iráne.
Postupnou migráciou veľká skupina ľudí hovorí drávidskými jazykmi aj v Singapure, Malajzii, na ostrovoch Fidži a v Suriname.
Delenia.
Vnútorné členenie je sporné. Pôvodne sa delili na dve vetvy (drávida a ándhra), dnes prevažuje delenie na južnú, centrálnu a severnú vetvu (pozri ďalej). N.S. Andronov navrhol delenie na sedem skupín (južnú, juhozápadnú, juhovýchodnú, centrálnu, góndvanskú, severovýchodnú, severozápadnú) plus jazyky tulu a telugčina sú samostatné jazyky.

</doc>
<doc id="38087" url="https://sk.wikipedia.org/wiki?curid=38087" title="Zoznam poslancov Trnavského samosprávneho kraja (2001 – 2005)">
Zoznam poslancov Trnavského samosprávneho kraja (2001 – 2005)

Zoznam poslancov Trnavského samosprávneho kraja zvolených vo volebnom období 2001-2005.

</doc>
<doc id="38088" url="https://sk.wikipedia.org/wiki?curid=38088" title="Ministerstvo výstavby a regionálneho rozvoja SR">
Ministerstvo výstavby a regionálneho rozvoja SR



</doc>
<doc id="38089" url="https://sk.wikipedia.org/wiki?curid=38089" title="Dom pre obesencov">
Dom pre obesencov

Dom pre obesencov je koprodukčný film režiséra Emira Kusturicu o živote dnešných Rómov, o strete modernej civilizácie s tradičnou kultúrou svojrázneho etnika. 
Na 42. MFF v Cannes v roku 1989 získal film cenu za réžiu.

</doc>
<doc id="38090" url="https://sk.wikipedia.org/wiki?curid=38090" title="Otec na služobnej ceste">
Otec na služobnej ceste

Otec na služobnej ceste (angl. "When Father Was Away on Business", franc. "Papa est en voyage d'affaires") je film režiséra Emira Kusturicu. 
Príbeh, ktorý sa odohráva v rokoch 1950 – 1952, rozpráva malý chlapec Malik. Jeho otec nie je však na služobnej ceste, ale na práci v bani a neskôr vo vyhnanstve, za svoj výrok proti vtedajšiemu režimu.
Na MFF v Cannes v roku 1985 získal Zlatú palmu. 

</doc>
<doc id="38091" url="https://sk.wikipedia.org/wiki?curid=38091" title="Arizonský sen">
Arizonský sen

Arizonský sen je prvý film režiséra Emira Kusturicu, ktorý natočil za hranicami Juhoslávie.
Na MFF v Berlíne v roku 1993 získal zvláštnu cenu poroty Strieborný berlínsky medveď. 
Dej.
Axel spokojne žije v New Yorku a veľa času trávi snívaním s otvorenými očami. Keď sa vráti do rodného mestečka v Arizone na svadbu svojho strýka Lea, jeho život sa od základov zmení. Strýko ho zamestná vo svojej firme predávajúcej cadillaky a tu sa Axel zoznámi so štyridsiatničkou Elaine. Chlapec je touto exaltovanou, vášnivou a nevypočitateľnou ženou očarený – rovnako aj jej nevlastnou dcérou Grace...Emir Kusturica si zachováva svoju charakteristickú magickú estetiku počas celého príbehu, ktorý nasleduje po Axelovi Backmarovi, ktorý sa utiekol z reality do fantastických a snových ríš.

</doc>
<doc id="38093" url="https://sk.wikipedia.org/wiki?curid=38093" title="Nosná dutina">
Nosná dutina



</doc>
<doc id="38094" url="https://sk.wikipedia.org/wiki?curid=38094" title="Priedušnica">
Priedušnica

Priedušnica alebo trachea () je trubica, ktorá je súčasťou dýchacích ciest. Začína sa vo výške 6. krčného stavca a končí vo výške 4. hrudného stavca. Je pokračovaním hrtanu, nadväzuje na prstienkovitú chrupavku hrtana a je uložená pred pažerákom, hneď na začiatku ju obopínajú laloky štítnej žľazy. Je dlhá asi 12 cm a široká 1,5 cm. Vystužená je 15-20 chrupavkami tvaru "C". Vnútro je vystlané riasinkovitým epitelom. Končí rozdvojením (lek. "bifurkácia") na dve priedušky ().

</doc>
<doc id="38095" url="https://sk.wikipedia.org/wiki?curid=38095" title="Popľúcnica">
Popľúcnica

Popľúcnica (lat. "pleura visceralis") a pohrudnica (lat. "pleura parietalis") sú tenké lesklé blany pokrývajúce vnútornú časť hrudnej dutiny a vonkajšiu časť pľúc.

</doc>
<doc id="38096" url="https://sk.wikipedia.org/wiki?curid=38096" title="Guy de Maupassant">
Guy de Maupassant

Guy de Maupassant (čítaj "ɡidəmopas̃ɑ") (* 5. august 1850, Tourville-sur-Arques, Francúzske cisárstvo – † 6. júl 1893, Paríž, Francúzsko) bol francúzsky spisovateľ a otec moderných poviedok.
Životopis.
Narodil sa v kaštieli Miromesnil v Normandii neďaleko Dieppe. Písal poviedky a romány. Jeho tvorba bola charakteristická tým, že písal o chudobe a štýle života. Niektoré z jeho poviedok by sme dnes radili do hororového sci-fi žánru.
Pochádzal z lotrinskej rodiny, ktorá sa usadila v Normandii v polovici 19. storočia. Jeho otec si v roku 1846 zobral za ženu mladú Laure Le Poittevin, ktorá bola vzdelaná v literatúre. Porodila dvoch nemanželských synov, Guya a jeho mladšieho brata Hervého. Keď sa Guy narodil, rodina bola chudobná i keď vážená. Manželstvo rodičov sa neskôr rozpadlo a mladý Maupassant sa od cudzích ľudí dozvedel, že nie je synom matkinho manžela. Meno svojho skutočného otca sa nikdy nedozvedel, no napriek tomu dlhé roky živoril za peniaze údajného otca, ktorého psychicky vydieral a opovrhoval ním. Toto poznačilo celú jeho tvorbu, vo väčšine diel vystupuje nejaká postava, čo nemá otca. Literárne úspechy mu dovolili osamostatniť sa a časom nadobudol taký majetok, že si mohol kúpiť vlastnú jachtu.
Isté obdobie prežil v Paríži. Jeho učiteľom bol Gustave Flaubert, rodinný priateľ, dokonca jeden z „kandidátov“ na otca. Po jeho smrti sa spisovateľ zbavil akéhokoľvek vedenia. Maupassant sa nevedel vyrovnať s dobou a spoločnosťou, v ktorej sa ocitol a tak sa uzatváral do seba. Vyjadrenie pocitov považoval za poníženie. Kritici ho nechápali, kvôli veľkej literárnej plodnosti mal aj veľa neprajníkov a často sa na jeho hlavu sypalo množstvo posmeškov (napr. že „plodí novely ako hruška hrušky“). To, že vytvoril veľa diel sa podpísalo na tom, že kvalita viac ako polovice z nich bola len slabým priemerom. Hoci ho najviac preslávili romány ("Život", "Mont Oriol", "Silné ako smrť", "Miláčik", "Pierre a Jean", "Naše Srdce" a nedokončený "Anjel Pána"), práve tento žáner nenávidel. No aby sa uživil, musel písať to, čo sa páčilo publiku. V románoch, ktorých časové obdobie väčšinou nepresahuje týždeň až štrnásť dní, často spojil niekoľko svojich poviedok.
Samovražda.
Jeho psychická nevyrovnanosť sa prejavila na sklonku života. V auguste 1891 napísal priateľovi: „Ak nedopíšem "Anjel Pána" do troch mesiacov, zabijem sa.“ Román však ostal torzom, 31. decembra 1891 sa Maupassant skutočne pokúsil o samovraždu a v januári 1892 ho izolovali v súkromnom sanatóriu, kde žil ešte 18 mesiacov. Jasná myseľ sa mu už nevrátila. Guy de Maupassant je pochovaný Cimetière du Montparnasse v Paríži.

</doc>
<doc id="38098" url="https://sk.wikipedia.org/wiki?curid=38098" title="Xi Puppis">
Xi Puppis



</doc>
<doc id="38099" url="https://sk.wikipedia.org/wiki?curid=38099" title="Ksí Puppis">
Ksí Puppis



</doc>
<doc id="38101" url="https://sk.wikipedia.org/wiki?curid=38101" title="Chi Cygni">
Chi Cygni



</doc>
<doc id="38102" url="https://sk.wikipedia.org/wiki?curid=38102" title="Mu Geminorum">
Mu Geminorum



</doc>
<doc id="38103" url="https://sk.wikipedia.org/wiki?curid=38103" title="Pi3 Orionis">
Pi3 Orionis



</doc>
<doc id="38104" url="https://sk.wikipedia.org/wiki?curid=38104" title="Pi Puppis">
Pi Puppis



</doc>
<doc id="38106" url="https://sk.wikipedia.org/wiki?curid=38106" title="Medzihviezdna hmota">
Medzihviezdna hmota

Medzihviezdna hmota je veľmi riedka hmota v priestoroch medzi hviezdami v našej Galaxii a v ostatných galaxiách tvorená plynom, prachovými časticami, žiarením a magnetickými poľami. Tieto 4 zložky sú navzájom úplne premiešané. Difúzne hmloviny sú typickým príkladom optického prejavu medzihviezdnej hmoty. Existujú v dvoch formách: svietiace a tmavé; a skladajú sa z medzihviezdneho plynu a prachu.
Medzihviezdny plyn tvorí 99% celkovej hmotnosti medzihviezdnej hmoty. Skladá sa z atómov, molekúl, atómových a molekulových iónov a voľných elektrónov. Pozostáva najmä z vodíka (70%), hélia (28%) a ostatných ťažších chemických prvkov (kyslík, uhlík, dusík, neón, síra, argón). Vodík sa nachádza v plynovo-prachových hmlovinách v neutrálnom stave (vtedy hovoríme o oblasti H I), alebo v ionizovanom stave (oblasť H II). Fyzikálne podmienky medzihviezdneho plynu v rôznych oblastiach Galaxie sa navzájom veľmi odlišujú. Kým v jednej oblasti je teplota len niekoľko Kelvinov, v inej môže dosahovať až milióny Kelvinov. Hustota v oblakoch medzihviezdnej hmoty je rôzna (od 10−25 g.cm−3, čo je 0,1 častice na ; po 10−20, čo je niekoľko tisíc častíc na ); najhustejšie oblasti sú chladné a najhorúcejšie sú málo husté, preto je tlak medzihviezdnej hmoty v rozličných oblastiach takmer rovnaký. Najchladnejšie a najhustejšie oblasti sú v blízkosti galaktickej roviny, obyčajne v komplexoch plynovo-prachovej medzihviezdnej hmoty, ktorých priemer môže dosiahnuť až 40 pc a hmotnosť okolo 3.105 hmotností Slnka. Práve v takýchto mrakoch vznikajú hviezdy. Medzihviezdny plyn s hustotou okolo 10−23 g.cm−3 (10 častíc na ) a s teplotou 6080 K tvorí mračná s priemerom 10 pc. Tieto mračná potom supernovy "rozfukujú" a tvoria tzv. rázové vlny. Môžu ho ionizovať a zahriať na teplotu až niekoľko miliónov K.
Medzihviezdny prach tvorí približne 1% celkovej hmotnosti medzihviezdnej hmoty a tvorený je drobnými, pravdepodobne kremičitanovými alebo grafitovými zrniečkami predĺženého tvaru, s rozmermi 10−4 až 10−5 cm. Tieto rozmery sú blízke vlnovej dĺžke viditeľného svetla, preto medzihviezdny prach absorbuje viditeľné svetlo hviezd, ktoré prachom prechádza. Infračervené žiarenie však takýmito oblakmi prechádza. Hustota prachových častíc v medzihviezdnom priestore je 10−13 častíc na . V hustejších mrakoch dosahuje hodnota 10−9 na . Najhustejšie oblasti medzihviezdnej hviezdy takmer sférického tvaru sa nazývajú "globuly".
Medzihviezdna absorpcia svetla sa prejavuje medzihviezdnymi absorpčnými čiarami v spektrách hviezd, zoslabením a sčervenaním svetla hviezd. Svietenie reflexných hmlovín zapríčiňuje rozptyl svetla na prachových časticiach medzihviezdnej hmoty. Svetlo hviezd, ktoré prechádza mrakmi medzihviezdnej hmoty, je polarizované, čo možno vysvetliť tým, že predĺžené prachové častice s určitými magnetickými vlastnosťami sú orientované pozdĺž siločiar medzihviezdneho magnetického poľa.
Medzihviezdna hmota je v našej Galaxii sústredená do tenkej vrstvy v jej základnej rovine s hrúbkou približne 200300 pc; sústreďuje sa v nej predovšetkým do špirálových ramien. Tvorí 2% z celkovej hmotnosti Galaxie. Podobné zastúpenie ako v našej Galaxii má aj v iných špirálových galaxiách (110 %). V nepravidelných galaxiách je zastúpenie medzihviezdnej hmoty vyššie, napr. v Malom Magellanovom mraku je to 32 % jeho celkovej hmotnosti. V eliptických galaxiách sa naopak medzihviezdna hmota takmer vôbec nevyskytuje (max. 0,1 %). Na výskum špirálovej štruktúry celej Galaxie sa ako najvhodnejší prostriedok používa medzihviezdny neutrálny vodík, ktorý žiari v rádiovej oblasti na vlnovej dĺžke .
Za súčasť medzihviezdnej hmoty v širšom zmysle môžeme považovať aj kozmické žiarenie.
Pôvodný prameň.
Hajduk, A., Štohl, J. a kol., "Encyklopédia astronómie", Obzor Bratislava, 1987, str. 371372

</doc>
<doc id="38108" url="https://sk.wikipedia.org/wiki?curid=38108" title="Kannadčina">
Kannadčina

Kannadčina (ಕನ್ನಡ Kannaḍa) je úradným jazykom v juhoindickom federálnom štáte Karnátaka. Patrí do rodiny drávidských jazykov. 
S približne 45 miliónmi ľudí, pre ktorých je tento jazyk materiským, patrí kannadčina k štyrom veľkým juhoindickým jazykom. Ak k tomu pripočítame ľudí, ktorí ju používajú ako druhý jazyk, dostaneme číslo asi 55 miliónov hovoriacich týmto jazykom. Kannadčina je jedným z 23 oficiálnych jazykov Indie. 
Podobne ako veľa ostatných jazykov rozšírených na indickom subkontinente, prebrala aj kannadčina veľa slov zo sanskritu. Okrem toho moderná slovná zásoba obsahuje značné množstvo prevzatých slov z angličtiny.
Dejiny.
Kannadčina, jeden z najstarších drávidských jazykov, má dlhé a bohaté dejiny literatúry. Predpokladá sa, že pred približne 2500 rokmi vznikla ako samostatný jazyk. Prvým písomným dokladom o jej existencií je nápis z polovice 5. storočia. Z polovice 9. storočia pochádza Kavirajamarga, rozprava o básnickom umení, ako najstaršia v kannadčine napísaná literárna práca. Obsahuje odkazy na predchádzajúcich básnikov, čo značí, že kannadčina musela byť už dlho predtým vyspelým literárnym jazykom. 
Dejiny kannadského jazyka môžeme rozdeliť zhruba na tri vývojové stupne: starokannadčina (do polovice 13. st.), stredná kannadčina (do 16. st.) a moderná kannadčina, približne od 16. storočia . 
Geografické rozšírenie.
Hlavnou oblasťou rozšírenia kannadčiny je juhoindický štát Karnátaka, kde je aj úradným jazykom. V hraničných regiónoch štátov Ándrapradéš, Maháraštra a Tamilnádu existujú tiež veľké skupiny ľudí používajúce tento jazyk. Pôvodne bola Kannadčina rozšírená aj v častiach Maháraštry, kde ale bola pozvoľna vytlačená indoeurópskym jazykom maráthčinou. Menšiny hovoriace kannadčinou žijú v USA, v Spojenom kráľovstve a v menšom množstve v Kanade a Austrálii. 
Nárečia.
Dovedna existuje približne 20 rôznych nárečí. V Nilgirskom pohorí Tamilnádu rozšírenú badagčinu niektorí jazykovedci tiež považujú za kannadské nárečie. Ďalší ho považujú za samostatný jazyk.
Gramatika.
Kannadčina má tri gramatické rody (mužský rod, ženský rod, stredný rod), dve čísla (singulár, plurál) a sedem pádov (nominatív, genitív, datív, akuzatív, lokál, ablatív, vokatív). 
Predložky nie sú, ako pri mnohých indoeurópsky jazykoch, situované vpredu (prepozícia), ale postavené za slovom (postpozícia). 
Písmo.
Kannadčina disponuje, ako mnoho indických jazykov, vlastným písmom, ktoré sa veľmi podobá telugčine.

</doc>
<doc id="38112" url="https://sk.wikipedia.org/wiki?curid=38112" title="Svetozár Hurban-Vajanský">
Svetozár Hurban-Vajanský

JUDr. Svetozár Hurban-Vajanský, vlastným menom "Svetozár Miloslav Hurban" (* 16. január 1847, Hlboké – † 17. august 1916, Martin) bol slovenský spisovateľ, publicista, literárny kritik a politik. Pseudonymy: Belko Igor, Hlbocký Igor, Igor Inovský, Igor Valach, Ján Krčazný, Ján Závora, Jaroš Dolský, Kvetuš Miloslav, Napreják.
Životopis.
Narodil sa ako najstarší syn Jozefa Miloslava Hurbana a jeho manželky Anny Jurkovičovej. Vzdelanie získal v Hlbokom, Modre, Tešíne (1858), v hornorakúskom Oberschutzene, ako štipendista v pruskom Stendale (18631866), zmaturoval na gymnáziu v Banskej Bystrici (1867). V štúdiu pokračoval na právnickej akadémii v Bratislave (18671870), štúdium dokončil v Budapešti (1871).
Pracoval ako koncipient v Trnave, Budapešti, Bratislave i Viedni, až si napokon otvoril vlastnú prax v Skalici. V roku 1875 sa oženil s Bratislavčankou Idou Dobrovitsovou, a kvôli právnym neúspechom sa snažil uchytiť vo viacerých mestách (Viedeň, Námestovo, Liptovský Mikuláš). Po roku 1878 sa pokúšal pracovať ako profesor v Rusku, Bulharsku či ako redaktor v Martine, no ani tu sa nestretol s väčším úspechom.
V roku 1878 bol povolaný do armády, stal sa redaktorom v Martine ("Národnie noviny") a neskôr aj ich šéfredaktorom (od 1906). Pôsobil tiež ako interný spolupracovník časopisu "Orol", neskôr od roku 1881 obnovil vydávanie časopisu "Slovenské pohľady", okolo ktorého sústredil literárny a kultúrny slovenský život. Od roku 1894 bol až do smrti tiež tajomníkom ženského spolku "Živena".
Viackrát bol uväznený za svoju novinársku a publicistickú činnosť (v Banskej Bystrici, vo Vacove), veľa cestoval (Rusko, Praha, Budapešť, Viedeň, Mníchov). Začiatkom 80-tych rokov 19. storočia sa stal vedúcim zjavom mladej generácie. Prispelo k tomu aj to, že bol najstarším synom predstaviteľa štúrovskej generácie Jozefa Miloslava Hurbana. Bol tiež členom študentského spolku Naprej, popredným činiteľom SNS a odporcom hlasistov. Pochovaný je na Národnom cintoríne v Martine.
Jeho syn, Vladimír Ladislav Hurban, bol slovenským diplomatom v zahraničných službách Československa.
Tvorba.
Svojou literárnou tvorbou pobúril všetkých politikov z obdobia slovenského realizmu. Veľký vplyv na jeho umelecký vývoj malo prostredie, v ktorom vyrastal, kde sa okrem štúrovskej ideológie stretával i so zahraničnou literatúrou. Dôverne poznal antickú literatúru, no i literatúru nemeckú, anglickú, ruskú či českú. Začiatky jeho literárnej činnosti sa prejavovali už v jeho detstve, keď ako desaťročný začal prispievať do doma písaného časopisu Zrnká. Väčšinu diel napísal v slovenčine, no písal tiež nemecky. Jeho manželka tiež neskôr prekladala jeho práce do nemčiny. Vo svojich dielach reagoval na súdobé spoločenské problémy, venoval sa i problematickým vzťahom jednotlivca a národa či boja za zachovanie národa. Spočiatku sa venoval najmä písaniu poézie, neskôr sa venoval i próze a prekladom.
Literárnokritická a publicistická činnosť.
S inonárodnými literatúrami sa Vajanský vyrovnával ako literárny kritik a aktívny umelec – tvorca. Poznal originály diela českých, juhoslovanských, poľských, maďarských i nemeckých autorov. V maďarskej literatúre mal kritické až odmietavé stanovisko. Veľmi si vážil českú literatúru, aj keď mal proti niektorým autorom výhrady (napr. J. Vrchlický). Ostro odsudzoval naturalistickú tvorbu Émile Zolu i negatívne prvky v moderných tendenciách západoeurópskych literatúr. Preto hlavnú pozornosť obracal radšej „k zdravému“ východu, v ruskej realistickej literatúre, ktorú považoval za už jestvujúci vrchol súčasného európskeho umeleckého vývoja.
Vyjadroval sa ako kritik-publicista skoro systematicky k dielam svojich súčasníkov P. O. Hviezdoslava, M. Kukučína, T. Vansovej a ďalším. V jeho prenikavých kritických úvahách sa prejavujú aj protirečivosti, ktoré súviseli s eklektickým charakterom jeho estetických i literárnokritických názorov. Jeho kritická činnosť (výber z nej vyšiel v dvoch zväzkoch: State o slovenskej literatúre, 1956 a State o svetovej literatúre, 1957) hlboko zasahovala do rozvoja slovenskej realistickej spisby.
Neobyčajne rozsiahla bola publicistická aktivita S. H. Vajanského. V Národných novinách pracoval ako redaktor takmer 40 rokov. Bol jedným z ideológov martinského centra a Národnej strany. Ideovú koncepciu národného života rozvádzal najjednoznačnejšie vo svojich publicistických článkoch.
„Cárskofilská orientácia v politike, filozofický idealizmus v názore, buržoázna predstava národa v spoločenskej koncepcii, etický konzervativizmus v nazeraní na ľudské vzťahy“ – to boli krajné polohy jeho ideologickej platformy.
Napriek tomu všetkému Vajanského úsilie o oslobodenie podrobeného národa svojou podstatou malo aj svoju pozitívnu stránku. Práve tento aspekt v jeho publicistickej činnosti mu umožňoval s kritickým zanietením odhaľovať metódy i praktiky vládnucich strán i byrokratického štátneho aparátu. Svoju politickú koncepciu sformuloval v úvahe Nálady a výhľady, ktorá vyšla v osobitnom knižnom výtlačku v roku 1897. Vajanského činnosť bola bohatá a mnohostranná. Ani o jednom spisovateľovi sa nevyslovilo toľko protirečivých názorov ako o S. Hurbanovi. Bol spolutvorcom modernej slovenskej poézie i prózy, podnecoval ako umelec i kritik realistickú orientáciu slovesnej tvorby na Slovensku v poslednej štvrtine 19. storočia.
Národné noviny.
Šéfredaktorom Národných novín bol už spomínaný S. H. Vajanský. Boli to slovenské politické noviny, ktoré vychádzali v rokoch 1870 – 1947 v Martine a v roku 1948 v Bratislave 3 až 6-krát týždenne. Boli pokračovateľom Pešťbudínskych vedomostí.
„ V nich sa začínajú objavovať jeho publicistické príspevky, napr. Listy z Požúňa pod pseudonymom Miloslav, Napreják a Starý Napreják.“ 
Prvý list vyšiel v čísle 46 z 9. júna 1868. Píše sa v ňom o výlete slovenskej mládeže na hrad Devín.
Národné noviny plnili funkciu reprezentanta a neoficiálneho tlačového orgánu Slovenskej národnej strany. Boli to najdlhšie vychádzajúce politické noviny. Veľa miesta z nich zaberali zoznamy prispievateľov na Dom Matice slovenskej a iné národné podujatia. Neskôr sa ich obsah rozšíril nielen o fejtóny a reportáže, ale aj o verše, povesti, literárne kritiky, životopisy významných osobností a pod.
S. H. Vajanský zintenzívňuje svoju publikačnú činnosť v časopisoch Orol, kde tiež pôsobí ako redaktor a aj v Národných novinách. Sem uverejňuje svoje úvodníky, komentáre, glosy, eseje, besednice, fejtóny, pripravuje prehľady z domáceho i zahraničného politického spravodajstva. Kriticky hodnotí diela európskej i domácej literárnej produkcie, informuje o kultúrnom dianí doma i vo svete. Vo svojich príspevkoch zapája aj dianie na Slovensku, resp. v Rakúsko-Uhorsku do širšieho európskeho až svetového kontextu.
Národné noviny priniesli oznam o pripravovanom vydaní Vajanského zbierky Tatry a more. Táto zbierka je umeleckým vyjadrením autorovho nedobrovoľného pobytu u južných Slovanov. Venoval ju českému básnikovi Adolfovi Heydukovi za jeho osobitný záujem o Slovensko v knihe Cimbál a housle.
Okrem toho tu publikoval i veľké množstvo básní, medzi ktoré patria napr. Kykymola, Matúšova mohyla, Pozdravenie hosťom Pauliny-Tótha, Epilog a mnoho ďalších. V tom istom ročníku sa objavila aj jeho literárnokritická esej Shakespeare. 1. júla 1873 tu vychádza úvodník Škola a život, ktorý vtedajší redaktor časopisu Viliam Pauliny-Tóth podpísal pseudonymom Vajanský a ten si Svetozár Hurban osvojil ako definitívny.

</doc>
<doc id="38128" url="https://sk.wikipedia.org/wiki?curid=38128" title="Všeobecne platná rovnica">
Všeobecne platná rovnica

Všeobecne platná rovnica alebo identická rovnica je rovnica, ktorá je pravdivým výrokom po dosadení ktoréhokoľvek prvku oboru definície, teda má vždy riešenie (napr. x + y = y + x).

</doc>
<doc id="38131" url="https://sk.wikipedia.org/wiki?curid=38131" title="Čandígarh">
Čandígarh

Čandígarh je malé mesto a územie na severe Indie, má neobvyklé postavenie: je súčasne hlavným mestom dvoch federálnych štátov Harijána a Pandžáb, na ktorých rozhraní leží, je však súčasne aj zväzovým územím Indickej republiky a ako také je riadené ústrednou vládou v Dillí.
Keď v roku 1947 získali India a Pakistan nezávislosť, pripadlo hlavné mesto Pandžábu Láhaur Pakistanu. Pre nový indický federálny štát Pandžáb sa muselo nájsť nové hlavné mesto, voľba padla na vtedajšiu obec Čandígarh. Keď bol v roku 1966 v rámci reorganizácie Pandžábu odtrhnutý nový štát Harijána (s hinduistickou väčšinou obyvateľstva), stal sa Čandígarh, ležiaci na hranici oboch štátov, aj jeho hlavným mestom a zároveň aj zväzovým územím. Územie Čandígarhu nepatrí ani k jednému štátu, ale požíva status zväzového územia.
Územie Čandígarhu sa skladá z mesta Čandígarh, zo štyroch ďalších menších miest a niekoľkých dedín. V tabuľke uvedená rozloha a počet obyvateľov sa vzťahuje na celé územie.
Na plánovaní mesta sa podieľal okrem iných aj známy francúzsky architekt Le Corbusier.

</doc>
<doc id="38135" url="https://sk.wikipedia.org/wiki?curid=38135" title="Podzemie">
Podzemie

Podzemie (Underground) je koprodukčný film režiséra Emira Kusturicu z roku 1995.
Na 48. MFF v Cannes v roku 1995 získal film veľkú cenu Zlatú palmu.

</doc>
<doc id="38136" url="https://sk.wikipedia.org/wiki?curid=38136" title="Chodník cez Dunaj">
Chodník cez Dunaj

Chodník cez Dunaj (angl. "A Path Across the Danube") je slovenský film z obdobia druhej svetovej vojny. 
Príbeh dvoch priateľov Slováka a Čecha, ktorí po obvinení gestapom zo sabotáže sú donútení k úteku cez hranice.

</doc>
<doc id="38137" url="https://sk.wikipedia.org/wiki?curid=38137" title="Necht">
Necht

Necht (lat. "unguis") je keratínová doštička, ktorá kryje chrbtovú stranu konca prstov na rukách aj nohách. Patrí medzi kožné adnexy.
Miesto, odkiaľ necht vyrastá, sa nazýva nechtové lôžko (lat. "matrix unguis"), ktoré je pokryté zárodkovou vrstvou nechtu (stratum germinativum unguis). Pri koreni nechta sa zo zárodkovej vrstvy tvoria stále nové zrohovatené doštičky, pomocou ktorých necht rastie do dĺžky a hrúbky. 
Na nechte rozoznávame zrohovatené telo nechta (lat. "corpus unguis"), ktorého horná časť koreň nechta (radix unguis) je pokrytá nechtovým valom (lat. "vallum unguis"). Pri koreni nechta je svetlejšia časť nechta – mesiačik (lunula) obsahujúci vzduchové bublinky. Voľný okraj nechta smeruje vzdialene a prerastá koniec prsta. Medzi nechtom a kožou bruška prsta je podnechtie (lat. "hyponychium"). Je silne inervované a citlivé. Nechty chránia končeky prstov, pomáhajú pri práci a ako protiplocha pri tlaku na brušká prstov pôsobia ako pomocné orgány hmatového zmyslu.
Typický necht vyrastie približne milimeter za desať až pätnásť dní. Na dlhých prstoch však rastú o niečo rýchlejšie ako na kratších, podobne ako aj na používanejšej ruke viac ako na menej používanej ruke. Nechty na palcoch na nohách rastú trikrát pomalšie.
Najdlhšie nechty na svete mala Američanka Lee Redmondová, ktorej nechty merali až 7,5 metra (kombinovaná dĺžka, v 2008 až 8,65 m). Táto dáma si nechty neostrihala celých 27 rokov. V roku 2009 o nechty prišla pri autonehode. Súčasnou držiteľkou rekordu je Diana Armstrongová, v roku 2022 jej nechty merali 13,06 metrov.

</doc>
<doc id="38138" url="https://sk.wikipedia.org/wiki?curid=38138" title="Zoznam poslancov Nitrianskeho samosprávneho kraja (2001 – 2005)">
Zoznam poslancov Nitrianskeho samosprávneho kraja (2001 – 2005)

Zoznam poslancov Nitrianskeho samosprávneho kraja zvolených vo volebnom období 2001-2005.

</doc>
<doc id="38139" url="https://sk.wikipedia.org/wiki?curid=38139" title="Nos">
Nos

Nos () je vstupom do dýchacích ciest. Má tvar trojbokého ihlanu. Najvyšším bodom, najbližšie k čelu, je koreň nosa (). Od neho až po špičku nosa () je hrana nazývaná nosný chrbát ().

</doc>
<doc id="38140" url="https://sk.wikipedia.org/wiki?curid=38140" title="Kára plná bolesti">
Kára plná bolesti

Kára plná bolesti (angl. "A Cart Full of Pain") je slovenský film natočený podľa rovnomennej poviedky Jána Pappa.
Príbeh dvoch priateľov žijúcich na okraji spoločnosti, ktorí počas druhej svetovej vojny snívajú o zasľúbenej krajine.

</doc>
<doc id="38141" url="https://sk.wikipedia.org/wiki?curid=38141" title="Jan Otčenášek">
Jan Otčenášek

Jan Otčenášek (* 19. november 1924, Praha – † 24. február 1979, Praha) bol český spisovateľ, filmový a seriálový scenárista.
Životopis.
Vyštudoval obchodnú akadémiu, na ktorej maturoval v roku 1943. V roku 1944 začal pracovať v továrni Avia Letňany, kde sa zapojil do ilegálneho odboja. Vysokoškolské štúdium estetiky zanechal, a od roku 1952 pracoval v aparáte Zväzu československých spisovateľov. Spisovateľom z povolania sa stal v roku 1960, neskôr, od roku 1973 pracoval ako dramaturg vo Filmovom štúdiu Barrandov.

</doc>
<doc id="38142" url="https://sk.wikipedia.org/wiki?curid=38142" title="Tichá radosť">
Tichá radosť

Tichá radosť (angl. "Quiet Happiness") je slovenský film.
Psychologický príbeh o hľadaní hodnôt v živote tridsaťročnej zdravotnej sestry.

</doc>
<doc id="38143" url="https://sk.wikipedia.org/wiki?curid=38143" title="Ferdinand von Zeppelin">
Ferdinand von Zeppelin

Ferdinand von Zeppelin, celým menom Ferdinand Adolf Heinrich August Graf von Zeppelin (* 8. júl 1838, Konstanz, Bádenské veľkovojvodstvo – † 8. marec 1917, Berlín, Nemecké cisárstvo), bol nemecký generál a konštruktér vystužených vzducholodí.
Narodil sa württemberskému dvornému maršalovi grófovi Friedrichovi von Zeppelin a jeho manželke Amélie Macaire. Vyrastal v Konstanzi pri Bodamskom jazere a na neďalekých majetkoch vo švajčiarskom Girsbergu.
Od roku 1853 študoval vojenskú školu v Ludwigsburgu pri Stuttgarte. Od roku 1863 pôsobil ako pozorovateľ v americkej občianskej vojne, ktorej sa neskôr zúčastnil na strane Severu. Tam aj 19. augusta 1865 vzlietol k svojmu prvému balónovému letu. Od roku 1865 bol pobočníkom württemberského kráľa. Osvedčil sa počas prusko-rakúskej vojny a bol prevelený do Berlína. Vojenskú službu ukončil roku 1891 ako generálporučík. 
Prvú vzducholoď začal stavať v roku 1899 ako 61-ročný. V roku 1900 vzlietla nad Bodamským jazerom prvá vzducholoď LZ 1 dlhá 128 m, a zotrvala vo vzduchu 18 minút. Nemecká vláda, ktorá v roku 1894 nepodporila Zeppelinov projekt na stavbu vzdušného plavidla, sa po tomto prvom lete ponúkla, že bude spolufinancovať projekt. 
Počas ďalších rokov svoje vzducholode zdokonaľoval, ale po kríze LZ 4 v roku 1907, kedy vzducholoď zničila silná búrka, sa zdalo, že jeho projekty končia. Zachránila ich ale ľudová zbierka, kedy sa na výstavbu novej vzducholode vyzbieralo šesť miliárd mariek. 
Pred prvou svetovou vojnou patrili Zeppelinove podniky k najväčším v Nemecku. Postupne v nich ale strácal vplyv, a stal sa skôr národnou ikonou. Bola po ňom pomenovaná najslávnejšia vzducholoď medzivojnového obdobia LZ 127 Graf Zeppelin.

</doc>
<doc id="38145" url="https://sk.wikipedia.org/wiki?curid=38145" title="Džnánajoga">
Džnánajoga

Džňánajoga je joga prostredníctvom vyššieho intelektu, nadradeného rozumu; joga poznania,
joga intelektuálneho hľadania dovedeného až za hranice bežného rozumu.
Džňánajoga sa zakladá na analýze a klasifikácii psychických stavov ako fyzikálnych síl a napätí v bytí vo vzťahu k mravnej hodnote tvorov. Týmto spôsobom dospieva k poznaniu a identifikácii átmanu. Potom nastupuje cestu
opačného postupu, kde sú všetky sily, látky a javy považované za átman, ktorý sa tak stane jedinou náplňou džňánajogína. Keď sa to stane, pozná džňánajogín absolútno a prispôsobí sa jeho realizácii predovšetkým na úrovni svojho vedomia a neskôr celou svojou bytosťou. Tým ho džňánajoga privedie k cieľu, ktorý nosí v sebe ako stav vykúpenia. Džňánajoga je preto jogou racionalistickou a filozofickou v zmysle individuálneho postupu a individuálnej skúsenosti.

</doc>
<doc id="38147" url="https://sk.wikipedia.org/wiki?curid=38147" title="Rajčianka">
Rajčianka



</doc>
<doc id="38149" url="https://sk.wikipedia.org/wiki?curid=38149" title="Komárno (Maďarsko)">
Komárno (Maďarsko)



</doc>
<doc id="38150" url="https://sk.wikipedia.org/wiki?curid=38150" title="Päťkostolie">
Päťkostolie



</doc>
<doc id="38151" url="https://sk.wikipedia.org/wiki?curid=38151" title="Adenín">
Adenín

Adenín (iné názvy 6-aminopurín, staršie a nesprávne vitamín B4) je heterocyklická zlúčenina. Spolu s guanínom patrí k dusíkatým bázam purínového typu. 
&lt;br&gt;Adenín je jedna zo štyroch báz nukleových kyselín.
Adenín je základom adenozíntrifosfátu (ATP), adenozíndifosfátu (ADP) a adenozínmonofosátu (AMP).
Ako nukleová báza je komplementárny s tymínom v DNA alebo s uracilom v RNA.
V staršej literatúre sa adenín označoval ako vitamín B4. Dnes je známe, že medzi vitamíny nepatrí.
Niektoré teórie predpokladajú, že pri formovaní života na Zemi vznikol adenín polymerizáciou piatich molekúl kyanovodíka (HCN).

</doc>
<doc id="38152" url="https://sk.wikipedia.org/wiki?curid=38152" title="Mu Cephei">
Mu Cephei



</doc>
<doc id="38153" url="https://sk.wikipedia.org/wiki?curid=38153" title="Upsilon Scorpii">
Upsilon Scorpii



</doc>
<doc id="38154" url="https://sk.wikipedia.org/wiki?curid=38154" title="Upsilon Canum Venaticorum">
Upsilon Canum Venaticorum



</doc>
<doc id="38155" url="https://sk.wikipedia.org/wiki?curid=38155" title="Nu Scorpii">
Nu Scorpii



</doc>
<doc id="38156" url="https://sk.wikipedia.org/wiki?curid=38156" title="Upsilon Orionis">
Upsilon Orionis



</doc>
<doc id="38157" url="https://sk.wikipedia.org/wiki?curid=38157" title="Upsilon2 Eridani">
Upsilon2 Eridani



</doc>
<doc id="38158" url="https://sk.wikipedia.org/wiki?curid=38158" title="Kruh">
Kruh

Kruh (z praslovan. "krǫgъ", ktoré pochádza z praindoeur. "krengh-" odvodeného od ["s"]"ker-" – krútiť, ohýbať; lat. "circulus") je množina bodov v rovine, ktorých vzdialenosť od pevného bodu (stredu kružnice) je menšia alebo rovná pevne danému kladnému číslu (nazývaným polomer). Hranicu kruhu tvorí kružnica a je podmnožinou kruhu. Kruh je teda plocha ohraničená kružnicou vrátane nej samej.
Pre obvod kruhu platí:formula_1, kde formula_2 je konštanta (Ludolfovo číslo) a formula_3 je polomer kruhu.
Pre obsah kruhu platí:formula_4
Rovnice kruhu.
Všeobecná rovnica kruhu je:
formula_5
Stredová rovnica kruhu je:
formula_6
Parametrická rovnica kruhu je:
formula_7
formula_8
Symboly:formula_9 sú konštanty, pre ktoré platí formula_10formula_11 a formula_12 sú súradnice stredu M kruhuformula_13 a formula_14 sú súradnice bodu, ktorý patrí množine „kruh“formula_3 je polomer kruhuformula_16 je vzdialenosť formula_17 od stredu formula_18 ako parameterformula_19 je uhol formula_20 ako parameter
Plocha kruhu.
Pre obsah S kruhu platí vzťah formula_21. Znamená to, že štvorcov s polomerovým základom sa do kruhu zmestí práve formula_22.
formula_23
Vlastnosti.
Táles vraj prvý dokázal, že priemer rozdeľuje kruh na dve zhodné časti (podľa Prokla).

</doc>
<doc id="38159" url="https://sk.wikipedia.org/wiki?curid=38159" title="Upsilon Andromedae">
Upsilon Andromedae



</doc>
<doc id="38160" url="https://sk.wikipedia.org/wiki?curid=38160" title="Rho Cassiopeiae">
Rho Cassiopeiae



</doc>
<doc id="38161" url="https://sk.wikipedia.org/wiki?curid=38161" title="Prienik">
Prienik



</doc>
<doc id="38162" url="https://sk.wikipedia.org/wiki?curid=38162" title="Observatórium">
Observatórium

Observatórium je miesto na pozorovanie pozemských alebo nebeských úkazov. 
Observatóriá existujú: 

</doc>
<doc id="38164" url="https://sk.wikipedia.org/wiki?curid=38164" title="Astronomické observatóriá">
Astronomické observatóriá



</doc>
<doc id="38166" url="https://sk.wikipedia.org/wiki?curid=38166" title="Rozdiel množín">
Rozdiel množín

V matematike sa ako rozdiel dvoch množín označuje množina obsahujúca všetky prvky, ktoré sa nachádzajú v prvej z týchto množín a nenachádzajú sa v druhej z množín. Rozdiel množín "A" a "B" sa označuje symbolom "A" - "B", prípadne "A" \ "B".
Formálny zápis:
 formula_1
Rozdiel nie je komutatívny, ani asociatívny. 
Napríklad rozdiel množín 
formula_2 
a 
formula_3 
je 
formula_4, 
ale 
formula_5. 
Rozdielom množiny reálnych čísel formula_6 a množiny racionálnych čísel formula_7 je množina iracionálnych čísel formula_8. Teda formula_9. 
Rozdielom množiny celých čísel formula_10 a množiny prirodzených čísel formula_11 je množina záporných celých čísel formula_12. Teda formula_13. 
Vlastnosti.
Pre ľubovoľné množiny formula_14, formula_15 a formula_16 platia nasledujúce rovnosti množinových operácií:
Ďalej platí

</doc>
<doc id="38167" url="https://sk.wikipedia.org/wiki?curid=38167" title="Observatórium Skalnaté pleso">
Observatórium Skalnaté pleso

Observatórium Skalnaté pleso je astronomické a meteorologické observatórium umiestnené vo Vysokých Tatrách pri Skalnatom plese. Observatórium bolo založené v roku 1943 Dr. Antonínom Bečvářom, ktorý bol aj jeho prvým riaditeľom. Leží v nadmorskej výške 1 783 m. Je po ňom pomenovaná planétka (2619) Skalnaté Pleso.
Charakteristika.
Objekt je dvojpodlažný, hranolového tvaru s pripojenou valcovou vežou, na ktorej je kupola s otváracou strechou. Okrem nej je aj ďalšia menšia kupola umiestnená na plochej streche. 
Pozri aj.
Observatórium Lomnický štít
Literatúra.
Matúš Dulla: Slovenská architektúra od Jurkoviča po dnešok

</doc>
<doc id="38168" url="https://sk.wikipedia.org/wiki?curid=38168" title="Observatórium Skalnaté Pleso">
Observatórium Skalnaté Pleso



</doc>
<doc id="38169" url="https://sk.wikipedia.org/wiki?curid=38169" title="Tauón">
Tauón

Tauón (iné názvy: leptón tau, častica tau, tau) je záporne nabitá elementárna častica s polčasom rozpadu 3x10−13 a hmotnosťou 1777 MeV. Jeho antičastica je antitauón. Takisto je párom ku neutrínu.
Tautón patrí do tretej rodiny častíc. Má v nej postavenie ako elektrón v prvej a mión v druhej. Podobne ako elektrón a mión sa tauón zdá byť bodový. Nebola však pozorovaná žiadna vnútorná štruktúra a ak existuje musí byť menšia ako 10−18 m. Taktiež rovnako ako elektrón a mión má spin ½ a záporný elektrický elementárny náboj.
Aj keď leptónové číslo zostáva zachované (vzhľadom na osciláciu neutrín), tauónové neutríno vznikne pri rozpade tauónu na mión alebo elektrón.
Tauón je jediný leptón, ktorý sa môže rozpadať na hadróny. Ostatné leptóny nemajú dostatočnú hmotnosť. Tak isto ako ostané rozpady, je i tento sprostredkovaný slabou interakciou.

</doc>
<doc id="38170" url="https://sk.wikipedia.org/wiki?curid=38170" title="Tau leptón">
Tau leptón



</doc>
<doc id="38171" url="https://sk.wikipedia.org/wiki?curid=38171" title="82 Eridani">
82 Eridani

82 Eridani je hviezda hlavnej postupnosti spektrálneho typu G5 v súhvezdí Eridanus vzdialená od Slnka 20,2 ly.

</doc>
<doc id="38172" url="https://sk.wikipedia.org/wiki?curid=38172" title="Mión">
Mión

Mión (gréc. "μείον" = mínus) je podľa štandardného modelu fyziky častíc nestabilná elementárna častica so záporným elektrickým nábojom a spinom ½. Spoločne s elektrónom, tauónom a týmto časticiam zodpovedajúcimi antičasticami je príslušník kategórie leptónov, skupiny fermiónov. Jeho antičastica sa nazýva antimión.
Z historických dôvodov ho občas označujeme ako μ mezón, aj keď nepatrí do skupiny mezónov v modernej časticovej fyzike. Hmotnosť miónu je 207× väčšia ako hmotnosť elektrónu (105,6 MeV). Mión bežne značíme μ- a antimión μ+.
Na zemi prirodzene vzniká pri rozpade piónu. Pióny vznikajú v horných vrstvách atmosféry v dôsledku ich interakcie s kozmickým žiarením a veľmi rýchlo, v priebehu niekoľkých nanosekúnd, sa rozpadajú. Vzniknuté mióny sa takisto rýchlo rozpadajú počas asi 2,2 mikrosekundy. Pretože sa však pohybujú v atmosfére veľmi rýchlo, v dôsledku dilatácie času, jedného z efektov špeciálnej teórie relativity, dopadajú na zemský povrch (čas rozpadu je meraný v sústave, kde je mión v pokoji, ale z pohľadu pozemského pozorovateľa ide o oveľa dlhší čas).
Ako aj iné nabité leptóny má mión zodpovedajúce neutríno. Miónové neutríno sa značí νμ. Mión sa samovoľne rozpadá na elektrón, elektrónové antineutríno a mionové neutríno.
Mionické atómy.
Mióny môžu tvoriť zvláštne atómy, kde mión zastáva funkciu elektrónu. Miónové atómy sú však omnoho menšie ako normálne atómy, pretože kvôli zákonom zachovania momentu hybnosti musí byť hmotnejší mión omnoho bližšie k atómovému jadru, ako keby bol na jeho mieste elektrón.
História.
Mióny objavil Carl David Anderson v roku 1936 pri štúdiu kozmického žiarenia. Pozoroval častice, ktoré sa pri prechode magnetickým poľom stáčali pod väčším uhlom ako elektróny, ale menším ako protóny. Predpokladal, že nová častica má rovnakú veľkosť náboja a hmotnosť medzi elektrónom a protónom.
Preto túto časticu Anderson pomenoval "mezotrón", kde predpona "mezo"- je z gréckeho slova pre stredný. Krátko po tom boli objavené ďalšie častice strednej hmotnosti, ktoré začali byť nazývané mezóny. Mión medzi nimi niesol pomenovanie "mí mezón".
Neskôr sa ukázali veľké rozdiely medzi μ mezónom a ostatnými mezónami (napríklad to, že sa nerozpadá na ďalšie mezóny, ale na leptóny), preto bol premenovaný na "mión".
Využitie.
Mióny prechádzajú pevnými telesami. Prvky s hustými jadrami a s veľkým množstvom protónov (napríklad urán, plutónium) ich vychyľujú z dráhy.

</doc>
<doc id="38173" url="https://sk.wikipedia.org/wiki?curid=38173" title="70 Ophiuchi">
70 Ophiuchi

70 Ophiuchi je dvojhviezda v súhvezdí Hadonos vzdialená od Slnka 16,6 ly.

</doc>
<doc id="38174" url="https://sk.wikipedia.org/wiki?curid=38174" title="Groombridge 1618">
Groombridge 1618

Groombridge 1618 alebo GJ 380 je hviezda spektrálneho typu K7. Nachádza sa relatívne blízko Slnka, vo vzdialenosti 15,85 svetelných rokov, v súhvezdí Veľká medvedica.

</doc>
<doc id="38175" url="https://sk.wikipedia.org/wiki?curid=38175" title="HR 5568">
HR 5568

HR 5568 alebo Gliese 570 je štvorhviezda v súhvezdí Váhy vzdialená od Slnka 19,2 ly. Okolo oranžovo = červenej hlavnej hviezdy rozmermi cca troch štvrtín nášho slnka obieha vo vzdialenosti cca 190 aj dvojica červených trpaslíkov, ktoré okolo seba navzájom obiehajú po excentrickej dráhe vo vzdialenosti cca 0,79 aj. V r. 2000 bol objavený neobvykle chladný hnedý trpaslík, obiehajúci celú vnútornú sústavu vo vzdialenosti viac ako 1500 aj.

</doc>
<doc id="38176" url="https://sk.wikipedia.org/wiki?curid=38176" title="Gliese 570">
Gliese 570



</doc>
<doc id="38177" url="https://sk.wikipedia.org/wiki?curid=38177" title="36 Ophiuchi">
36 Ophiuchi

36 Ophiuchi je trojhviezda v súhvezdí Hadonos vzdialená od Slnka 19,5 ly.

</doc>
<doc id="38178" url="https://sk.wikipedia.org/wiki?curid=38178" title="Gliese 783">
Gliese 783

Gliese 783 je dvojhviezda v súhvezdí Strelec vzdialená od Slnka 19,87 ly.

</doc>
<doc id="38179" url="https://sk.wikipedia.org/wiki?curid=38179" title="Eva Kantůrková">
Eva Kantůrková

Eva Kantůrková (* 11. máj 1930, Praha) je česká prozaička a scenáristka.
Pochádza z literárne založenej rodiny – otec Jiří Síla bol komunistický novinár a matka Bohumila spisovateľka. Má dvoch synov z prvého manželstva s Janom Šternom Ivana Šterna (*1949, ekonóm) a Jana Šterna (*1953, Ing., publicista).
Po ukončení štúdia filozofie a histórie na Filozofickej fakulte Karlovej univerzity v roku 1956 pracovala do roku 1958 pre Zväz mládeže a do roku 1967 v Československom ústredí knižnej kultúry; potom sa venovala literatúre.
Bola členkou KSČ a angažovala sa v Pražskej jari; v roku 1970 zo strany vystúpila, ocitla sa na zozname zakázaných autorov a publikovala len v samizdate a exilových nakladateľstvách.
Podpísala Chartu 77, v ktorej bola od 6. januára 1985 do 7. januára 1986 hovorkyňou, a aj inak sa spoločne s druhým manželom Jiřím Kantůrkom (19321998) angažovala v disente.
V čase od 6. mája 1981 do 22. marca 1982 bola väznená za podvracanie republiky.
Aktívne sa podieľala na vzniku Občanského fóra. V rokoch 1990–92 bola za OS poslankyňou České národní rady.
V rokoch 1994–6 bola predsedníčkou Obce spisovateľov, neskôr, v rokoch 19982000 sa stala riaditeľkou odboru literatúry a knižníc ministerstva kultúry.
Od 15. mája 2003 je členkou Rady pre rozhlasové a televízne vysielanie; vo februári 2004 ju takzvané "Občanské sdružení televizních a rozhlasových koncesionářů" obvinilo z konfliktu záujmov (syn Jan Štern pôsobil ako producent ČT a Ivan Štern ako riaditeľ programu ČRo6) a neúspešne žiadalo jej odvolanie.

</doc>
<doc id="38183" url="https://sk.wikipedia.org/wiki?curid=38183" title="Gliese 892">
Gliese 892

Gliese 892 je oranžovočervená hviezda hlavnej postupnosti spektrálneho typu K3V v súhvezdí Kasiopeja vzdialená 21,25 ly.

</doc>
<doc id="38184" url="https://sk.wikipedia.org/wiki?curid=38184" title="Ksí Bootis">
Ksí Bootis

Ksí Bootis (ξ Boo / ξ Boötis) je dvojhviezda v súhvezdí Pastier vzdialená od Slnka 22,1 ly.

</doc>
<doc id="38185" url="https://sk.wikipedia.org/wiki?curid=38185" title="Beta Hydri">
Beta Hydri

Beta Hydri (β Hyi/β Hydri) je najjasnejšia hviezda v súhvezdí Vodný had vzdialená od Slnka 24,4 ly. Okrem toho, že k nám leží pomerne blízko, je známa tým, že má rovnaký spektrálny typ – G2 – ako Slnko.

</doc>
<doc id="38186" url="https://sk.wikipedia.org/wiki?curid=38186" title="107 Piscium">
107 Piscium

107 Piscium je viacnásobná hviezda v súhvezdí Ryby vzdialená od Slnka 24,3 ly.

</doc>
<doc id="38189" url="https://sk.wikipedia.org/wiki?curid=38189" title="Leptón">
Leptón

Leptón je častica, na ktorú nepôsobí silná jadrová sila. Meno "leptón" pochádza z gréčtiny a znamená ľahký. Ale po zavedení tohto pojmu bol objavený tauón, ktorý je takmer dvakrát tak ťažký ako protón.
Všetky leptóny majú spin ½ a sú teda fermióny. Poznáme 12 leptónov, 3 častice (elektrón, mión, tauón), 3 zodpovedajúce neutrína a 6 ich antičastíc.
Antičastice majú rovnakú hmotnosť ako častice. Hmotnosť neutrín, ak je nenulová, tak je veľmi malá. Ďalej majú leptónové čísla, sú 3: elektrónové, miónové a tauónové. Častice a neutríno príslušnej skupiny ich má 1, ich antičastice -1, zostávajúcich 8 leptónov ich má 0.

</doc>
<doc id="38190" url="https://sk.wikipedia.org/wiki?curid=38190" title="Beta Comae Berenices">
Beta Comae Berenices

Beta Comae Berenices (β Comae Berenices/β Com) je trpasličia hviezda hlavnej postupnosti v súhvezdí Vlasy Bereniky.
β Comae Berenices je najjasnejšia hviezda v súhvezdí. Má žltú farbu, jasnosť 4,32m a patrí do spektrálnej triedy G0V. Je od nás vzdialená 27,2 svetelného roka.

</doc>
<doc id="38191" url="https://sk.wikipedia.org/wiki?curid=38191" title="Mí Herculis">
Mí Herculis

Mí Herculis (μ Her) je hviezda vzdialená od Slnka 27,4 ly.

</doc>
<doc id="38192" url="https://sk.wikipedia.org/wiki?curid=38192" title="61 Virginis">
61 Virginis

61 Virginis je hviezda podobná Slnku v súhvezdí Panna. Je vzdialená 27,8 ly. Obieha ju päť dosiaľ známych exoplanét. 

</doc>
<doc id="38193" url="https://sk.wikipedia.org/wiki?curid=38193" title="Zeta Tucanae">
Zeta Tucanae

Zeta Tucanae je hviezda v súhvezdí Tukan vzdialená od Slnka 28 ly.

</doc>
<doc id="38194" url="https://sk.wikipedia.org/wiki?curid=38194" title="Chí1 Orionis">
Chí1 Orionis

Chí1 Orionis (χ1 Ori / χ1 Orionis) je hviezda v súhvezdí Orión vzdialená od Slnka 32 ly.

</doc>
<doc id="38195" url="https://sk.wikipedia.org/wiki?curid=38195" title="Delta Trianguli">
Delta Trianguli

Delta Trianguli (δ Tri/δ Trianguli) je dvojhviezda v súhvezdí Trojuholník.

</doc>
<doc id="38196" url="https://sk.wikipedia.org/wiki?curid=38196" title="Lineárna funkcia">
Lineárna funkcia

Lineárna funkcia je funkcia daná predpisom: formula_1, kde formula_2 sú reálne parametre.
Vlastnosti.
Grafom lineárnej funkcie je priamka so smernicou formula_9, pretína os formula_10 v bode formula_11 a os formula_12 v bode formula_13.

</doc>
<doc id="38199" url="https://sk.wikipedia.org/wiki?curid=38199" title="Malorka">
Malorka

Malorka (do začiatku 90. rokov 20. stor. po slovensky Mallorca; ) je španielsky ostrov. Leží v západnej časti Stredozemného mora, hlavné mesto leží vo vzdialenosti asi 200 km od Valencie, 273 km od Barcelony. S dĺžkou a šírkou () je najväčším ostrovom Baleár. Hlavným mestom je Palma de Mallorca.

</doc>
<doc id="38200" url="https://sk.wikipedia.org/wiki?curid=38200" title="Mallorca">
Mallorca



</doc>
<doc id="38202" url="https://sk.wikipedia.org/wiki?curid=38202" title="Konštantná funkcia">
Konštantná funkcia

Konštantná funkcia je funkcia daná rovnicou:
 formula_1
kde je "c" je reálna konštanta. Grafom konštantnej funkcie je priamka rovnobežná s osou X.

</doc>
<doc id="38203" url="https://sk.wikipedia.org/wiki?curid=38203" title="Kvadratická funkcia">
Kvadratická funkcia

Kvadratická funkcia je funkcia daná rovnicou:
 formula_1
kde "a", "b" a "c" sú reálne konštanty, "a" ≠ 0. Definičný obor je formula_2.
Grafom kvadratickej funkcie je parabola, ktorej os je rovnobežná s osou formula_3 a má vrchol v bode 
formula_4. 
Vrchol paraboly je zároveň:

</doc>
<doc id="38204" url="https://sk.wikipedia.org/wiki?curid=38204" title="Zoznam poslancov Trenčianskeho samosprávneho kraja (2001 – 2005)">
Zoznam poslancov Trenčianskeho samosprávneho kraja (2001 – 2005)

Zoznam poslancov Trenčianskeho samosprávneho kraja zvolených vo volebnom období 2001-2005.

</doc>
<doc id="38207" url="https://sk.wikipedia.org/wiki?curid=38207" title="VŠ dopravy a spojov v Žiline">
VŠ dopravy a spojov v Žiline



</doc>
<doc id="38208" url="https://sk.wikipedia.org/wiki?curid=38208" title="Súkromné životy">
Súkromné životy

Súkromné životy (angl. "Private Lives", nem. "Privatleben") je koprodukčný slovensko-nemecký film.
Psychologický príbeh o životných osudoch dvoch nevlastných sestier.

</doc>
<doc id="38210" url="https://sk.wikipedia.org/wiki?curid=38210" title="SVŠT v Bratislave">
SVŠT v Bratislave



</doc>
<doc id="38213" url="https://sk.wikipedia.org/wiki?curid=38213" title="Obyčajný špás">
Obyčajný špás

Obyčajný špás (angl. "A Mere Joke") je slovenský film. 
Príbeh o šikanovaní a zastrašovaní medzi spolužiakmi druhého ročníka elektrotechnickej priemyslovky počas zemiakovej brigády. 

</doc>
<doc id="38214" url="https://sk.wikipedia.org/wiki?curid=38214" title="Alois Ditrich">
Alois Ditrich

Alois Ditrich (* 13. december 1954, Olomouc) je slovenský režisér a scenárista.
Absolvoval štúdium dramaturgie a scenáristiky na FAMU v Prahe (1982). Začinal ako asistent réžie a pomocný režisér v Bratislave. V roku 1989 debutoval ako režisér. Venuje sa aj televíznej tvorbe.
Filmografia.
1989: "Obyčajný špás"

</doc>
<doc id="38217" url="https://sk.wikipedia.org/wiki?curid=38217" title="Jozef Rea">
Jozef Rea

Ing. Jozef Rea (* 12. apríl 1948) je bývalým poslancom Národnej rady SR. Je ženatý, má dve deti a šesť vnúčat.

</doc>
<doc id="38220" url="https://sk.wikipedia.org/wiki?curid=38220" title="STU v Bratislave">
STU v Bratislave



</doc>
<doc id="38225" url="https://sk.wikipedia.org/wiki?curid=38225" title="Karel Pecka">
Karel Pecka

Karel Pecka (* 6. december 1928, Klížska Nemá, Slovensko – † 13. marec 1997, Česko) bol český spisovateľ, politický väzeň a disident.
Roku 1948 úspešne zmaturoval na obchodnej akadémii v Českých Budějoviciach. O necelý rok neskôr (1949) bol zatknutý, obvinený z vlastizrady, pokusu o ilegálne prekročenie hraníc a rozširovanie protištátnych tlačovín. Za toto vykonštruované obvinenie bol odsúdený na jedenásť rokov väzenia, ktoré strávil v niekoľkých pracovných táboroch, okrem iného v uránových baniach. Po návrate z väzenia (1959) nastúpil na povinnú vojenskú službu a po jej skončení získal zamestnanie ako javiskový technik v Národnom divadle v Prahe, kde pracoval do roku 1965. Od tohto roku sa venoval iba literatúre.
Najprv publikoval v niekoľkých časopisoch ("Host do domu", "Literární noviny", "Tvář"), kde sa poviedkovou formou často zaoberal otázkami politických väzňov.
Od roku 1969 bol znova zakázaným autorom a publikovať mohol len v zahraničí alebo v samizdate. Až do odchodu do dôchodku v roku 1988 pracoval ako čerpač. Roku 1977 podpísal Chartu 77.
Dielo.
Je samozrejmé, že ho ovplyvnilo desaťročné väzenie, preto sa často zaoberal touto témou.

</doc>
<doc id="38227" url="https://sk.wikipedia.org/wiki?curid=38227" title="Milan Uhde">
Milan Uhde

Doc. PhDr. Milan Uhde (* 28. júl 1936, Brno) je český spisovateľ, dramatik a politik. Počas komunistickej vlády bol významným predstaviteľom disentu a po Nežnej revolúcii sa stal ministrom kultúry a predsedom Poslaneckej snemovne Českej republiky.
Životopis.
Narodil sa v rodine právnika a advokátky, vzdelanie nadobudol v Brne: chodil tu do obecnej školy, roku 1953 maturoval na gymnáziu v Královom Poli a v roku 1958 absolvoval Filozofickú fakultu Moravskej univerzity (neskôr Jana Evangelistu Purkyně, dnes Masarykova univerzita), odbor čeština a ruština. Potom pracoval ako redaktor významného brnianskeho mesačníka pre literatúru, umenie a kritiku Host do domu (vychádzal 1954 – 1970) a zároveň pôsobil ako externý učiteľ na Janáčkovej akadémii múzických umení (1967 – 1971). V roku 1971 získal titul doktora filozofie.
Po zákaze časopisu sa stal spisovateľom z povolania, ale roku 1972 sa po zverejnení článku v Rudom práve dostal na zoznam zakázaných spisovateľov a jeho tvorba sa nesmela publikovať až do Nežnej revolúcie v roku 1989. Jeho knihy boli odstránené z verejných knižníc a bolo mu bránené vykonávať akékoľvek zárobkové povolanie. Písal pod inými menami divadelné hry (najčastejšie pre Divadlo na provázku), publikoval v samizdate, spolupracoval so zahraničnými divadlami a rozhlasovými a televíznymi stanicami.
Podpísal Chartu 77, v roku 1988 sa stal aj signatárom Hnutia za občiansku slobodu. V roku 1989 založil spolu s inými disidentami nakladateľstvo Atlantis a stal sa jeho šéfredaktorom. V nasledujúcom roku po ňom túto pozíciu prevzala jeho manželka, aby sa mohol plne venovať politickej kariére.
V roku 1990 sa stal po Milanovi Lukešovi druhým ponovembrovým ministrom kultúry, v roku 1992 sa na JAMU habilitoval ako docent. V období od 6. júna 1992 do 6. júna 1996 bol za ODS najprv poslancom Českej národnej rady a po jej premenovaní v súvislosti s rozdelením štátu 1. januára 1993 poslancom Poslaneckej snemovne. V rovnakom období bol od 29. júna 1992 zvolený za predsedu Poslaneckej snemovne.
V nasledujúcom volebnom období, od 1. júna 1996 do 19. júna 1998, bol zase zvolený do Poslaneckej snemovne, od 16. júla 1996 do 9. júna 1997 bol predsedom poslaneckého klubu ODS. Po páde koaličnej vlády ODS sa vďaka svojmu kritickému postoju ocitol medzi tými, ktorí boli vyzvaní na odchod zo strany; prestúpil teda do poslaneckého klubu Únie slobody, ktorého členom bol od 20. januára 1998 do konca skráteného volebného obdobia. Bol iniciátorom niekoľkých poslaneckých návrhov zákonov, z ktorých bol schválený iba jeho Návrh novely zákona o mimosúdnych rehabilitáciách (78/1998 Sb.), ktorý inicioval spolu s Jiřím Karasom. Zákon sa snažil zrovnoprávniť nútené práce príslušníkov vojenských banských oddielov s nútenými prácami príslušníkov PTP.
V roku 1998 opustil aktívnu politiku a stal sa znova spisovateľom z povolania. Vydáva pre nakladateľstvo Atlantis v zborníkoch svoje skoršie práce, ale neváha ani začínať nové projekty.
S časom sa zdá, že jeho názory sa opäť zbližujú s názormi ODS. Ľutuje, že problémy ODS otvorene nekritizoval už skôr, ale ozval sa až v čase, keď sa neriešené rozrástli do takej šírky, že ich kritika sa stala nástrojom iných snáh než len snahy o nápravu vecí (jeho list Václavovi Klausovi k 60. narodeninám). V názore na udalosti v ČT v roku 2000 sa stavia na stranu ODS proti vzbúrencom.
V roku 2002 bol za ODS navrhnutý a stal sa miestopredsedom Rady Českého rozhlasu.
Žije v Brne, od roku 1963 je jeho manželkou Jitka Uhdeová, v súčasnosti konateľka a riaditeľka nakladateľstva Atlantis. Má dve deti: Michala (podnikateľ) a Janu (pracuje v nakladateľstve Atlantis).
Dielo.
Milan Uhde je autorom poviedok, divadelných a rozhlasových hier, scenárov a zbierok poézie. Medzi jeho diela patria:
Od roku 1952 prispieval aj do periodík "Rovnost", "Host do domu", "Literární noviny", "Plamen", "Kultura", "Kulturní tvorba". Napísal celý rad textov pre brnianske Divadlo X.

</doc>
<doc id="38229" url="https://sk.wikipedia.org/wiki?curid=38229" title="Pavol Sedláček">
Pavol Sedláček

MUDr. Pavol Sedláček (* 26. október 1949 – † 26. apríl 2015) bol predsedom Trenčianskeho samosprávneho kraja.
Pavol Sedláček bol ženatý a má tri deti. Bol členom Ľudovej strany – Hnutie za demokratické Slovensko.

</doc>
<doc id="38232" url="https://sk.wikipedia.org/wiki?curid=38232" title="Žilinský samosprávny kraj">
Žilinský samosprávny kraj

Žilinský samosprávny kraj je jeden z ôsmich samosprávnych krajov Slovenska.
Územie Žilinského kraja patrilo k Liptovskej, Oravskej a Turieckej stolici od stredoveku až do 1923. Západná časť kraja spolu s okresmi Bytča, Žilina, Kysucké Nové Mesto a Čadca prislúchala k Trenčianskej stolici. Žilinský kraj bol založený v roku 1949, a začlenil aj okresy Považská Bystrica a Ilava, ktoré v súčasnosti patria k Trenčianskemu kraju. Región administratívne fungoval až do svojho zrušenia v roku 1960. Žilinský kraj bol opätovne založený v júli 1996. 
Žilinský samosprávny kraj sa rozkladá v severozápadnej časti Slovenska a je tretím najväčším krajom Slovenska. Hraničí na severozápade s Českom a na severe a sverovýchode s Poľskom. Má spoločné hranice s tromi ďalšími krajmi Slovenska - Trenčianskym, Banskobystrickým a Prešovským. Zahŕňa 5 regiónov (Horné Považie, Kysuce, Liptov, Orava a Turiec) a 11 okresov. 
Orgány ŽSK.
Orgánom žilinského samosprávneho kraja je predseda a zastupiteľstvo zložené z 57 poslancov. 
Predseda Žilinského samosprávneho kraja.
Predseda zastupuje samosprávny kraj navonok. V majetkovoprávnych vzťahoch, pracovnoprávnych vzťahoch a v iných vzťahoch je štatutárnym orgánom, rozhoduje aj vo veciach, v ktorých zákon zveruje samosprávnemu kraju rozhodovanie o právach a povinnostiach právnických osôb a fyzických osôb v oblasti verejnej správy okrem vecí, o ktorých na jeho návrh rozhoduje organizačný útvar úradu určený v organizačnom poriadku úradu. 
Zastupiteľstvo Žilinského samosprávneho kraja.
Zastupiteľstvo zabezpečuje výkon činností a rozhoduje o kľúčových témach Žilinského samosprávneho kraja. Pôsobnosť Zastupiteľstva Žilinského samosprávneho kraja určuje zákon NR SR č. 302/2001 Z. z. o samospráve vyšších územných celkov (zákon o samosprávnych krajoch) v platnom znení.
Zastupiteľstvo Žilinského samosprávneho kraja sa skladá z 57 poslancov volených v priamych voľbách. Predseda Žilinského samosprávneho kraja je zároveň i predsedom Zastupiteľstva. 
Úrad Žilinského samosprávneho kraja.
Samosprávny kraj bol zriadený pre vykonávanie samosprávy na území Žilinského samosprávneho kraja. V skratke ŽSK. Pri riadení činnosti samosprávy sa stará o celkový rozvoj územia a tiež o potreby obyvateľov kraja. Svoje pôsobenie vykonáva prostredníctvom orgánov, ale aj pomocou zriadených výkonných, poradných, kontrolných, alebo iniciatívnych orgánov. Žilinský samosprávny kraj vo svojej kompetencii spolupracuje najmä so štátnymi orgánmi, s inými samosprávnymi krajmi, obcami alebo s inými právnickými osobami. 
Odbory ŽSK.
Prácu úradu usmerňuje a organizuje riaditeľ, ktorého do funkcie menuje predseda samosprávneho kraja. Riaditeľ úradu zodpovedá za svoju činnosť predsedovi samosprávneho kraja.
Odbory a oddelenia úradu sa vytvárajú podľa druhu ich odborných činností a vzájomnej spolupráce medzi nimi. 
"Úrad ŽSK tvorí":

</doc>
<doc id="38233" url="https://sk.wikipedia.org/wiki?curid=38233" title="Zoznam poslancov Žilinského samosprávneho kraja (2001 – 2005)">
Zoznam poslancov Žilinského samosprávneho kraja (2001 – 2005)

Zoznam poslancov Žilinského samosprávneho kraja zvolených vo volebnom období 2001-2005.

</doc>
<doc id="38234" url="https://sk.wikipedia.org/wiki?curid=38234" title="Richard Kitta">
Richard Kitta

Richard Kitta (* 20. január 1979, Košice) je slovenský multimediálny umelec, teoretik, experimentálny básnik, kultúrny aktivista a vysokoškolský pedagóg. Je zakladateľ viacerých umeleckých platforiem so zameraním na súčasné mediálne umenie a interdisciplinaritu v umení. K najvýznamnejším patrí DIG gallery, ktorá je prvou svojho druhu na Slovensku. Od roku 2024 pôsobí ako dekan Fakulty umení Technickej unvierzity v Košiciach.
Životopis.
Richard Kitta sa narodil v Košiciach. Po úspešnom ukončení štúdia architektúry v roku 2003 na Stavebnej fakulte Technickej univerzity v Košiciach absolvoval v roku 2009 štúdium v Ateliéri nových médií pod vedením Anny Tretter na Fakulte umení Technickej univerzity v Košiciach. V roku 2011 absolvoval doktorandské štúdium v ateliéri Digitálne médiá na Fakulte výtvarných umení Akadémie umení v Banskej Bystrici pod vedením prof. Michala Murina. Od roku 2021 je habilitovaným docentom v študijnom odbore výtvarné umenie (Fakulta výtvarných umení, Akadémia umení v Banskej Bystrici).
Umeleckej tvorbe v oblasti mediálneho umenia a autorskému výskumu v zóne digitálneho umenia a multimédií sa venuje po roku 2000. Od roku 2004 je dlhodobo aktívny v oblasti rozvoja kultúry a umenia, spolupracuje s inštitúciami a nezávislými organizáciami v oblasti kultúry, vedy a výskumu a edukácie. Od roku 2009 sa jeho umelecký a odborný rádius rozširuje o interdisciplinaritu v umení, vrátane stratégií art &amp; science. Participuje na domácich a medzinárodných kultúrno-umeleckých projektoch so zameraním na vybrané oblasti umeleckého vzdelávania a kreatívneho priemyslu.
Dielo.
Richard Kitta prezentuje svoju autorskú tvorbu kontinuálne v domácom aj zahraničnom prostredí, a to najmä v kontexte súčasného mediálneho umenia resp. umenia nových médií. Jeho doménou sú predovšetkým autorské formy 2D a 3D digitálneho a interaktívneho umenia v podobe objektu, multimediálneho konceptu a environmentu. Charakteristickým znakom jeho diel je výrazný interdisciplinárny presah do architektúry a konceptuálneho dizajnu, ale aj iných oblastí umeleckého výskumu. Ako autor sa tiež dlhodobo venuje experimentálnej poézii a digitálnej real time performancii.
K jeho významným publikovaným dielam patrí séria pod názvom Pixel Storm (od roku 2014), v ktorom sa prepája digitálny interaktívny koncept s architektonickým objektom, alebo multimediálny cyklus QR Basho (od roku 2016) prezentovaný v rôznych modifikáciách v domácom i zahraničnom kontexte. K signifikantným úspechom autora patrí tiež jeho účasť na cyklických výstavách Art &amp; Science v rámci prestížneho podujatia Ars Electronica Linz v Rakúsku v roku 2016, ako aj autorská participácia na medzinárodnom podujatí Seoul Mediacity Biennale v roku 2018 v Kórejskej republike.
Multimediálne umelecké projekty.
Od roku 2010 realizuje multimediálne orientované umelecké projekty, pre ktoré sú charakteristické interdisciplinárne presahy v súčasnom vizuálnom umení resp. v literatúre. Je autorom koncepcie výstavných a konferenčných formátov Creative Playgrounds a New Poetry Forms produkovaných v rámci platformy MAO (Media Art Office) od roku 2014. V roku 2017 bol autorom koncepcie a spolurealizátorom multimediálneho festivalu LiKE v Kunsthalle / Hale umenia v Košiciach s fokusom na experimentálnu literatúru, multimédiá a komiks. Je hlavným autorom architektonického projektu rekonštrukcie Múzea moderného umenia Andyho Warhola v Medzilaborciach pod názvom MMUAW 2.0 (spoluautori: M. Kudla, T. Boroš, Š. Zahatňanský) a jeho pokročilej interaktívnej expozície Media art Warhol s riešením v období 2019 – 2021. Projektu Múzea moderného umenia Andyho Warhola v Medzilaborciach bola v roku 2024 udelená anticena za architektúru Brutus, ktorá upozorňuje na podpriemerné, neinovatívne a neekologické počiny v architektúre. Porota anticeny Brutus poukazuje na spôsob, akým prebehlo verejné obstarávanie - priamym zadaním bez architektonickej súťaže návrhov. „Prešovský samosprávny kraj zadal projekt prestavby múzea, pôvodne nedokončeného domu kultúry v Medzilaborciach, priamym zadaním bez súťaže návrhov. Síce v zmysle verejného obstarávania, avšak proti rozumu hľadania toho najlepšieho možného riešenia,“ hovoria usporiadatelia. Ďalší problém vidí anticena Brutus, že projekt je na Medzilaborce priveľký a región nemá potrebnú infraštruktúru pre návštevníkov. „Je to výsmech aj tým ľuďom, že im postavíme takúto super high-tech budovu, ale vykašleme sa na nezamestnanosť, zdravotníctvo, stav ciest, je to úplne nesystémové,“ vyhlásili porotcovia anticeny. 
Interdisciplinárne umelecké platformy.
Od roku 2009 sa podieľa na medzinárodných umeleckých projektoch zameraných na interdisciplinaritu a medziodborové presahy v kontexte súčasného umenia. V rokoch 2009 – 2020 bol šéfredaktorom multižánrového umeleckého periodika ENTER a editorom cudzojazyčných vydaní ENTER+. Od roku 2009 vedie kreatívne vydavateľstvo Dive Buki, ktoré je zamerané na podporu vizuálneho umenia a ktoré za svoju umeleckú produkciu získalo niekoľko domácich a medzinárodných ocenení. V roku 2012 založil DIG gallery v Košiciach s profiláciou na media art, ktorá sa stala súčasťou projektu Košice – Európske hlavné mesto kultúry 2013 a stala sa významnou medzinárodnou platformou pre propagáciu súčasného mediálneho umenia. Je zakladateľ nezávislého umeleckého priestoru Kotolňa v Košiciach, kde pôsobí ako art director od roku 2014. V rokoch 2014 – 2017 realizoval spolu s iniciatívou DIG (Digital Intervention Group) medzinárodný projekt EDASN – European Digital Art and Science Network – Ars Electronica, Linz, Rakúsko), ktorý prispel výraznou mierou k zisku prestížneho titulu – Košice UNESCO Creative City of Media Arts v roku 2017. Je taktiež spoluzakladateľ medzinárodnej komiksovej platformy Thomas Orrow, ktorá od roku 2015 tvorí integrálnu súčasť jeho multimediálnych umeleckých aktivít.
Kurátorská a publikačná činnosť.
Richard Kitta sa popri umeleckých aktivitách venuje taktiež kurátorskej a autorskej publikačnej činnosti, prevažne v oblasti mediálneho umenia, a to v úzkej konektivite s edukačným prostredím. Dôležitou súčasťou týchto aktivít je koncepčná prezentácia a propagácia nových foriem a prístupov v súčasnom mediálnom umení. Mnohé z jeho kurátorských výstupov súvisia priamo s činnosťou prezentačných platforiem DIG gallery, MAO (Media Art Office) a Kotolňa resp. v kooperácii s vybranými domácimi či zahraničnými inštitúciami a partnermi.
Pedagogická činnosť.
Richard Kitta pôsobí od roku 2011 ako vysokoškolský pedagóg v Ateliéri nových médií na Fakulte umení Technickej univerzity v Košiciach. V roku 2014 inicioval na pôde Fakulty umení TUKE projekt CORE (Creative Open Responsive Environments) so zameraním na transfer technológií v oblasti digitálneho umenia, multimédií a umeleckej prototypizácie. Od roku 2021 realizuje implementáciu projektu pod názvom CORE Lab so zameraním na virtuálnu realitu a interaktivitu. Je autorom a realizátorom viacerých domácich a medzinárodných interdisciplinárnych projektov so zameraním na podporu a rozvoj umeleckého vzdelávania v oblasti mediálneho umenia. V spolupráci s Múzeom moderného umenia Andyho Warhola v Medzilaborciach sa podieľal na autorskej koncepcii a produkcii koedukačnej audiovizuálnej série s názvom Covid-eo / MMUAW 2.0, ktorá predstavila tvorbu svetových autorov v zbierkach múzea – Andy Warhol, Jean-Michel Basquiat, Keith Haring a ďalších. Od roku 2020 pôsobí ako vysokoškolský pedagóg aj na Katedre digitálnych médií a intermédií na Fakulte výtvarných umení Akadémie umení v Banskej Bystrici. Je spoluautorom a koordinátorom projektu Simulačného centra ART3 na Akadémii umení v Banskej Bystrici.

</doc>
<doc id="38237" url="https://sk.wikipedia.org/wiki?curid=38237" title="Quaoar">
Quaoar



</doc>
<doc id="38238" url="https://sk.wikipedia.org/wiki?curid=38238" title="Samizdat">
Samizdat

Samizdat (z  – самоиздательство ["samoizdateľstvo"] – samonakladateľstvo) je tajné vydávanie, rozmnožovanie a rozširovanie kníh a periodík, ktoré boli zakázané resp. nemohli vychádzať oficiálne (ako samizdat sa označuje aj takto vydaná publikácia). Výraz vznikol v cárskom Rusku. Týmto spôsobom obchádzali príslušníci opozície resp. odporu voči komunistického režimu v Sovietskom zväze a v ďalších štátoch východného bloku cenzúru. Komunistické štruktúry samizdat tvrdo potlačovali a disidentov, ktorí ho vydávali, súdili a väznili.
Myšlienkou samizdatu bolo vydávať len malé množstvo výtlačkov, obyčajne písaných cez kopírovací papier na písacom stroji. Každý čitateľ bol povzbudzovaný, aby tlačovinu opísal, alebo akýmkoľvek spôsobom rozmnožil a poskytol ďalej.
Jedným z prejavov cenzúry totiž bolo odopretie prístupu k rozmnožovacej technike. V Rumunsku (od roku 1983) podliehalo povoleniu aj jednoduché vlastníctvo písacieho stroja obštrukciám: „V rámci bezpečnostných opatrení ešte v roku 1983 vyšiel na svetlo sveta úplne originálny prezidentský dekrét o povinnej registrácii písacích strojov. Kúpa nového písacieho stroja bola možná len so súhlasom polície a dekrét priamo stanovil, že ľudia, ktorí by mohli predstavovať ‚nebezpečenstvo pre verejný poriadok a bezpečnosť štátu‘ nesmú písací stroj vlastniť.“ Vo všetkých komunistických krajinách bol prísne kontrolovaný prístup k cyklostylom, kopírovacím strojom a ďalšej podobnej technike. Skôr, než sa začal prejavovať nástup informačných technológií, došlo k pádu komunistických režimov a uvoľneniu cenzúry.
S účinnosťou od 1. januára 2021 pribudol na Slovensku medzi pamätné dni 12. október – "„Deň samizdatu“".

</doc>
<doc id="38239" url="https://sk.wikipedia.org/wiki?curid=38239" title="50000 Quaoar">
50000 Quaoar

50000 Quaoar (symbol: ) je transneptúnsky objekt obiehajúci okolo Slnka v Kuiperovom páse. Bol objavený 4. júna 2002 astronómami Chadom Trujillom a Michaelom Brownom na fotografiách urobených na observatóriu Mount Palomar. Pomenovaný bol po božstve spájanom v mytológii indiánskeho kmeňa Tongva so stvorením sveta.
Teleso je kandidátom na zaradenie medzi tzv. trpasličie planéty. Podľa Trujillovho a Brownovho merania má priemer 1 260 ± , ale novšie merania naznačujú, že je možno až o menší. Okolo Slnka obieha po kruhovej, voči rovine ekliptiky len mierne naklonenej dráhe vo vzdialenosti asi 6 miliárd km. Jeho obežná doba je 287 rokov. Teleso je tvorené zmesou kamenia a vodného ľadu s malou prímesou metánu a etánu.
Objav.
Transneptúnske teleso Quaoar objavili americkí astronómovia Chad Trujillo a Michael Brown 4. júna 2002 v Kalifornskom technologickom inštitúte na fotografiách urobených teleskopom Samuela Oschina na observatóriu Mount Palomar a svoj objav oznámili 7. októbra 2002 na stretnutí Americkej astronomickej spoločnosti. Teleso s hviezdnou veľkosťou 18,5 vyfotografovali v súhvezdí Hadonosa. Najstaršia predobjavová snímka, urobená tiež Palomarským observatóriom, však pochádza už z 25. mája 1954.
Tento objav je do istej miery výsledkom pretekov o nájdenie nového objektu v slnečnej sústave veľkosti Pluta. V roku 2000 mu predchádzal objav telesa Varuna a po ňom nasledoval rad ďalších významných objavov, až sa nakoniec v októbri 2003 podarilo urobiť snímky telesa väčšieho než Pluto, trpasličej planéty Eris.
Pomenovanie.
Teleso, ktoré najprv dostalo predbežné označenie 2002 LM60, bolo pomenované v súlade s pravidlami Medzinárodnej astronomickej únie, ktoré stanovujú, že transneptúnske telesá majú niesť mená božstiev spájaných s mýty o stvorení. „"Quaoar"“ je meno boha stvoriteľa pochádzajúceho z mytológie indiánskeho kmeňa Tongva, ktorý sídlil v okolí dnešného Los Angeles, kde bolo teleso objavené.
Vzhľadom na svoj význam a veľkosť dostal Quaoar okrúhle katalógové číslo 50000.
Veľkosť.
Astronómovia Chad Trujillo a Michael Brown zmerali priemer Quaoaru na 1260 ± , čiže bol v dobe objavu v roku 2002 najväčším novo nájdeným telesom slnečnej sústavy od objavu Pluta. Tento rozmer zodpovedá asi jednej desatine priemeru Zeme a jednej tretine priemeru Mesiaca, dosť na to, aby (pokiaľ by sa meranie potvrdilo) teleso mohlo byť zaradené medzi trpaslíčie planéty. Neskôr nasledovali objavy ešte väčších transneptúnskych telies Eris, Sedna, 136108 Haumea a 136472 Makemake. Väčší rozmer má pravdepodobne aj plutíno Orcus.
Quaoar bol prvým transneptúnskym telesom, ktoré bolo zmerané, vďaka fotografiám Hubblovho vesmírneho ďalekohľadu (HST), priamo. Vzhľadom na svoju veľkú vzdialenosť od Zeme sa pohybuje na hranici rozlíšenia HST (40 uhlových mikrosekúnd), takže jeho obraz bol „rozmazaný“ na niekoľkých pixeloch. Novou metódou starostlivého porovnávania tohto obrazu s obrazmi hviezd na pozadí (tzv. bodová rozptylová funkcia) boli Brown a Trujillo schopní odhadnúť veľkosť disku, ktorý by na snímkach dával podobný rozostrený obraz. Túto metódu neskôr tiež uplatnili pri meraní veľkosti Eridy.
Ich odhady však príliš nesúvisia s infračervenými meraniami, získanými v roku 2007 pomocou Spitzerovho vesmírneho ďalekohľadu, ktoré ukazujú, že Quaoar má omnoho väčšiu odrazivosť povrchu (0,19), a tým pádom omnoho menší polomer (844,4+206,7-189,6 km).
V roku 2011 Quaoar zakryl hviezdu o veľkosti 16 magnitúd, čím následne bol jeho priemer stanovený na 1 110 km s toleranciou ± 5 km. Nové merania z Herschelovho vesmírneho observatória z roku 2013 sa tiež približujú tejto hodnote, na základe nich je priemer planétky stanovený na 1 074 ± 38 km, čo dokazuje reálnosť údaju získaného pri pozorovaní zákrytu hviezdy.
Obežná dráha.
Quaoar obieha vo vzdialenosti asi 6 miliárd kilometrov od Slnka a jeho obežná doba je 287 rokov.
Obežná dráha má takmer kruhový tvar a voči rovine ekliptiky je len mierne naklonená (~8°), čo je typické pre tzv. klasické objekty Kuiperovho pásu, známe tiež ako kubewaná, ale výnimočné medzi objektmi Kuiperovho pásu tjto veľkosti. Obežné dráhy Varuny, Haumea i Makemake sú omnoho excentrickejšie a majú oveľa väčší sklon.
Na obrázku vpravo možno porovnať takmer kruhovú dráhu Quaoaru s veľmi excentrickou dráhou Pluta. Kružnice zobrazujú pozície týchto dvoch telies z apríla 2006, ich relatívne veľkosti, perihélia (q), aféliá (Q) a čas prechodov týmito bodmi.
Na rozdiel od Pluta, ktoré je v rezonancii 2:3 s planétou Neptún, Quaoar nie je kvôli svojej vzdialenosti (43 AU od Slnka) a takmer kruhovej dráhe pri svojom obehu Neptúnom nijako významne rušený. Pohľad na ich obežné dráhy rovnobežný s rovinou ekliptiky ukazuje ich sklon. Afélium Pluta je za (a pod) obežnou dráhou Quaoaru, takže v niektorých obdobiach sa dostáva k Slunku bližšie a v iných je od neho zase ďalej než Quaoar.
V roku 2008 je Quaoar iba 13,9 AU. od Pluta, čo je na pomery v Kuiperovom páse veľmi blízko a činí ho najbližším veľkým telesom systému Pluto-Cháron.
Fyzikálna charakteristika.
Astronómovia sa domnievajú, že Quaoar sa skladá, podobne ako iné objekty Kuiperovho pásu, zo zmesi kamenia a ľadu. Veľmi nízka miera odrazivosti jeho povrchu (odhadovaná na 0,1, čo je ale stále viac, než má Varuna – 0,04) však naznačuje, že z povrchových vrstiev sa ľad stratil. Povrch je červenkastý, čo znamená, že v pásme červeného a takmer infračerveného žiarenia je odrazivejší než v modrom. To isté platí napríklad aj o telesách Varuna a Ixion. Väčšie objekty Kuiperovho pásu často bývajú oveľa jasnejšie, pretože sú viac pokryté ľadom.
V roku 2004 vedci na svoje prekvapenie na Quaoaru našli známky kryštalického ľadu, čo naznačuje, že teploty tu niekedy v priebehu posledných 10 miliónov rokov vystúpili na určitý čas najmenej na −160 °C (110 K).. Súčasne sa objavili špekulácie, čo zapríčinilo zahriatie Quaoaru z jeho prirodzenej teploty −220 °C (55 K). Niektorí vedci prišli s názorom, že vzostup teploty mohlo spôsobiť bombardovanie meteoritmi, ale najčastejšie diskutovaná teória špekuluje, že by sa na telese mohol vyskytovať kryovulkanizmus, poháňaný rozpadom rádioaktívnych prvkov v jadre Quaoaru. Od tej doby (roku 2006) bol kryštalický vodný ľad nájdený taktiež na telese Haumea, vo väčšom množstve, čo je asi dôvod, prečo má toto teleso takú vysokú odrazivosť (0,7).
Presnejšie pozorovania Quaoaru v pásme blízkom infračervenému žiareniu z roku 2007 naznačujú prítomnosť malého množstva (5 %) metánu a etánu v pevnom skupenstve.
Metán je vzhľadom na svoj bod varu 112 K pri priemerných teplotách, aké panujú na povrchu Quaoaru, v pevnom skupenstve nestály, na rozdiel od vodného ľadu alebo etánu (s bodom varu 185 K). Vypracované modely aj uskutočnené pozorovania ukazujú, že iba niekoľko väčších telies, ako Pluto, Eris nebo Makemake si môže udržať nestále druhy ľadu, zatiaľ čo prevažná väčšina transneptúnskych telies ich stratila. Quaoar so svojim malým množstvom metánu zrejme v tomto ohľade patrí niekde medzi tieto dve kategórie.
Satelit.
22. februára 2007 bol v obežníku Medzinárodnej astronomickej únie č. 8812 ohlásený objav Quaoarova satelitu.. Obežná dráha satelitu nie je známa. Satelit bol nájdený 0,35 uhlových sekúnd od Quaoaru, rozdiel hviezdnych veľkostí oboch telies bol 5,6. Tento satelit, ktorý dostal označenie Weywot, obieha okolo planétky vo vzdialenosti približne 14 500 km a má priemer 80 ± 10 km.

</doc>
<doc id="38240" url="https://sk.wikipedia.org/wiki?curid=38240" title="Transneptúnske teleso">
Transneptúnske teleso



</doc>
<doc id="38242" url="https://sk.wikipedia.org/wiki?curid=38242" title="Transneptúnske objekty">
Transneptúnske objekty



</doc>
<doc id="38245" url="https://sk.wikipedia.org/wiki?curid=38245" title="Plutíno">
Plutíno

Plutíno je transneptúnsky objekt podobný trpasličej planéte Pluto s podobnou dráhou.

</doc>
<doc id="38259" url="https://sk.wikipedia.org/wiki?curid=38259" title="Józef Boguski">
Józef Boguski

Józef Boguski (* 7. september 1853, Varšava, Poľsko – † 18. apríl 1933, tamže) bol poľský chemik.
Bol priekopníkom v chemickej kinetike. Sformuloval "Boguského pravidlo" týkajúce sa rozpúšťania pevných látok v kvapalinách.
Bol bratancom M. Curieovej-Skłodowskej, učil ju fyziku a chémiu pred jej odchodom do Paríža.

</doc>
<doc id="38260" url="https://sk.wikipedia.org/wiki?curid=38260" title="Ró Coronae Borealis">
Ró Coronae Borealis

Ró Coronae Borealis (ρ CrB/ρ Coronae Borealis) je hviezda šiestej hviezdnej veľkosti v súhvezdí Severná koruna.

</doc>
<doc id="38262" url="https://sk.wikipedia.org/wiki?curid=38262" title="HIP objekty">
HIP objekty



</doc>
<doc id="38263" url="https://sk.wikipedia.org/wiki?curid=38263" title="Katalóg Hipparcos">
Katalóg Hipparcos

Katalóg Hipparcos a Tycho Catalogue sú hlavné produkty astrometrickej misie ESA, Hipparcos. Tento satelit pracujúci 4 roky, dodával vysokokvalitné dáta od roku 1989 do roku 1993.
Katalóg obsahuje 120 000 hviezd s presnosťou na 1 tisícinu oblúkovej sekundy.

</doc>
<doc id="38266" url="https://sk.wikipedia.org/wiki?curid=38266" title="Tau Bootis">
Tau Bootis

Tau Bootis (τ Boo/τ Boötis) je hviezda štvrtej hviezdnej veľkosti v súhvezdí Pastier.

</doc>
<doc id="38267" url="https://sk.wikipedia.org/wiki?curid=38267" title="Jan Czochralski">
Jan Czochralski

Jan Czochralski (čítaj "čochralský") (* 23. október 1885, Kcynia Poľsko – † 22. apríl 1953, Poznaň) bol poľský chemik, ktorý objavil Czochralskyho proces, ktorý sa vyskytuje v jednoduchom raste kryštálov a je používaný v produkcii polovodičových dostičiek.
Životopis.
Narodil sa v Kcynii. Okolo roku 1900 sa presťahoval do Berlína, kde pracoval v lekárni. Vyštudoval "Charlottenburg Polytechnic" v Berlíne, kde sa špecializoval na metalurgickú chémiu. Czochralski v roku 1907 začal pracovať ako inžinier pre Allgemeine Elektrizitäts Gesellschaft (AEG).
V roku 1916 objavil Czochralského metódu, keď náhodou ponoril pero do kelímka s roztaveným cínom namiesto do kalamára. Hneď nato vytiahol pero a videl, že tenké vlákno stuhnutého kovu sa kýve z hrotu pera. Hrot nahradil kapilárou a Czochralski overil, že kryštalický kov bol jednoduchý kryštál. Czochralského experiment vytváral jednoduché kryštály ktoré mali milimeter v priemere a boli 150 centimentrov dlhé. Czochralski publikoval článok s jeho objavom v roku 1918 v "Zeitschrift für Physikalische Chemie" (nemecké chemické noviny), pod titulkom "Ein neues Verfahren zur Messung des Kristallisationsgeschwindigkeit der Metalle" (Nová metóda pre meranie a klasifikovanie kryštalických kovov). Po publikovaní sa metóda začala používať pre kryštalické kovy ako cín, zinok a olovo. V roku 1950, američania G.K. Teal a J.B. Little z Bell Labs použili túto metódu pre rast jednoduchých germániových kryštálov, s čím sa začala produkcia polovodičov.
V roku 1917 Czochralski zorganizoval výskumné laboratórium Metallbank und Metallurgische Gesellschaft, ktoré riadil do roku 1928. V roku 1919 bol jedným zo zakladateľom Nemeckej spoločnosti pre metalurgickú vedu (Deutsche Gesellschaft für Metallkunde), kde bol prezidentom do roku 1925. V roku 1928, na žiadosť prezidenta Poľska Ignacyna Mościckiho, sa vrátil do Poľska a stal sa profesorom Metalurgického a kovového výskumu na Chemickom úrade na Varšavksej vysokej škole technologickej.
Počas 2. svetovej vojny bol jedným z popredných vynálezcov a konštruktérom ručného granátu R wz. 42, známeho pod menom "Sidolówka", pre Armia Krajowa. Po 2. svetovej vojne bol zbavený postu profesora kvôli obvineniu z kolaborácie s Nemcami počas vojny. Bol očistený od krivého obvinenia poľským súdom. Vrátil sa do svojho rodného mesta Kcynia, kde otvoril malý obchodík. Zomrel v roku 1953.

</doc>
<doc id="38268" url="https://sk.wikipedia.org/wiki?curid=38268" title="Psí Serpentis">
Psí Serpentis

Psí Serpentis (ψ Ser/ψ Serpentis) je hviezdny systém v súhvezdí Had vzdialený od Slnka 47.9 ly.

</doc>
<doc id="38269" url="https://sk.wikipedia.org/wiki?curid=38269" title="47 Ursae Majoris">
47 Ursae Majoris

47 Ursae Majoris alebo Chalawan, 47 Ursae Maioris je hviezda v v súhvezdí Veľká medvedica. Jej zdanlivá hviezdna veľkosť je 5,1 mag je od nás vzdialená asi 45,9 svetelného roka. Bola treťou hviezdou vôbec, pri ktorej bola objavená extrasolárna planéta.
Planétu objavili Geoffrey W. Marcy a Paul Butler v roku 1996. Planéta, ktorú, prirodzene, pre veľkú vzdialenosť nemožno priamo pozorovať, obehne svoju hviezdu za 2,96 roka vo vzdialenosti asi 316 miliónov kilometrov. V slnečnej sústave by teda obiehala medzi Marsom a Jupiterom. Táto planéta má hmotnosť 890 hmotností Zeme, čo je zhruba 2 hmotnosti Jupitera.

</doc>
<doc id="38270" url="https://sk.wikipedia.org/wiki?curid=38270" title="Theta Ursae Majoris">
Theta Ursae Majoris

Theta Ursae Majoris (θ UMa/θ Ursae Majoris, Al Haud, Sarir) je dvojhviezda v súhvezdí Veľká medvedica.

</doc>
<doc id="38272" url="https://sk.wikipedia.org/wiki?curid=38272" title="Erb">
Erb

Erb je v európskej tradícii na štíte umiestnené trvalé znamenie, ktoré je vytvorené podľa určitých zaužívaných heraldických pravidiel a symbolizuje fyzickú, právnickú osobu, skupinu osôb, územie, mesto alebo obec.
Náuka o erboch sa nazýva heraldika.
História.
Používanie erbov sa viaže na existenciu rytierskeho stavu a na rytiersky spôsob boja. Udomácnilo sa iba tam, kde existoval rytiersky stav. Počas celého stredoveku boli erby predo­všetkým súčasťou rytierskej výzbroje, čo potvrdzuje aj pôvodné pomeno­vanie erbu - "arma" (lat. "zbraň"). Erby údajne vznikli počas druhej krížovej výpravy (1147-1148) a pôvodne slúžili asi na rozoznanie jednotlivých križiakov na bojisku, kde bol každý z nich zakrytý železným brnením a dali sa rozlíšiť len podľa farby súčastí odevu a obrazov na štíte. Výhodou bolo, že farby (vlajky) a erby boli viditeľné aj z diaľky.
Erb na pečati tiež slúžil ako podpis. Držiteľ erbu dostával väčšinou od panovníka listinu (armáles), ktorej súčasťou bol aj slovný opis štruktúry erbu, nazývaný blazón.
Erby v Uhorsku.
Uhorsko bolo najvýchodnejšou krajinou v Európe, kde erby ešte vznikali a zaznamenali aj široký rozkvet. Erb mesta Košice je najstarším s doloženým armálesom v celej Európe.
Štruktúra erbu.
Súčasti erbu sú štandardizované a majú vlastnú terminológiu.
Neúplný erb.
Takzvaný neúplný erb obsahuje len základné časti, ktoré však musia byť v každom erbe. Sú to
Úplný erb.
Úplný erb tvoria okrem štítu a znamení aj ďalšie časti:
Vedľajšie časti.
Úplný erb môžu dopĺňať ďalšie symbolické časti
Štít.
Štít je základnou plochou, ktorá tvorí erb. Je skutočným, alebo symbolickým vyobrazením obranného štítu rytiera a pôvodne má jeho podobu. Časom sa tvar štítu menil, aj v závislosti od štátu, na viac či menej symbolické vyobrazenie.
Erby žien, keďže nie sú vojakmi, sa vyobrazujú na štíte oválneho alebo kosoštvorcového tvaru.
Štít môže byť rozdelený na viaceré plochy, z ktorých každá má svoj heraldický význam a má vlastné znamenia.
Znamenia.
Na štít sa umiestňujú znamenia erbu, ktorými môžu byť tinktúry alebo figúry.
Tinktúry.
Heraldika rozoznáva len sedem základných tinktúr, rozdelených na kovy (svetlé tinktúry) a farby (tmavé tinktúry); okrem toho rozoznáva takzvané kožušiny.
Samotný štít, ktorý nesie znamenia je vyfarbený jednou zo základných tinktúr. Figúry erbu sú s malými výnimkami tiež vyobrazené len v týchto tinktúrach. V neskorších obdobiach sa začali používať aj iné, než základné tinktúry, napríklad tmavočervená (krvavá), oranžová, belasá (nebeská), ružová (telová) a podobne.
Pravidlo kontrastných farieb.
V heraldike platí základné pravidlo, že na štít sa nikdy neumiestňuje farba na farbu, kov na kov. Vždy musí byť umiestnená kovová tinktúra na farbu alebo farebná tinktúra na kov.
Toto pravidlo vzniklo v období, kedy erby na štítoch a vlajkách slúžili na rozoznanie jednotlivých rytierov v boji, takže museli byť dobre viditeľné a kontrastné.
Pravidlo je považované za prvé pravidlo heraldiky a je najlepšie sformulované takto, v pôvodnom, anglickom znení: "metal should not be put on metal, nor colour on colour" (Humphrey Llwyd, 1568) Kožušín sa toto pravidlo nijako netýka, môžu byť teda umiestňované aj na kovy aj na farby a aj na iné kožušiny.
Figúry.
Na štít vo farebnom poli sa umiestňuje jedna alebo viaceré figúry. Rozdeľujú sa na
Heraldické figúry zobrazujú celé ľudské telo, alebo jeho časti, čerpajú námety z ríše zvierat, rastlín z oblasti pracovných nástrojov, nebeských telies ale používajú sa aj bájne živočíchy a postavy. Heraldická tvorba spravidla nepripúšťa verné zobrazenie predmetov, ale vždy ich štylizuje. Napriek tomu musia byť predmety ľahko roz­poznateľné.
Samotná voľba figúry je väčšinou silne viazaná na stredovekú symboliku a na okolnosti udelenia erbu.

</doc>
<doc id="38273" url="https://sk.wikipedia.org/wiki?curid=38273" title="Leon Paweł Marchlewski">
Leon Paweł Marchlewski

Leon Paweł Teodor Marchlewski (* 15. december 1869, Włocławek – † 16. január 1946, Krakov) bol poľským chemikom.
Bol jeden zo zakladateľov vedného oboru o chlorofyle.

</doc>
<doc id="38274" url="https://sk.wikipedia.org/wiki?curid=38274" title="Leon Marchlewski">
Leon Marchlewski



</doc>
<doc id="38275" url="https://sk.wikipedia.org/wiki?curid=38275" title="Gravitačná šošovka">
Gravitačná šošovka

Gravitačná šošovka je astronomický efekt, ktorý nastáva, ak svetlo z veľmi vzdialeného jasného zdroja, napríklad kvazaru, prechádza okolo masívneho objektu, napríklad masívnej galaxie medzi zdrojovým objektom a pozorovateľom. Tento efekt je známy aj ako gravitačné šošovkovanie a bol predpovedaný v roku 1936 českým astronómom Františkom Linkom ktorý k nemu dospel využitím Einsteinovej všeobecnej teórie relativity.
Opis.
Gravitačnou šošovkou môže byť ľubovoľný veľmi hmotný objekt, napr. čierna diera, supermasívna čierna diera, obria eliptická galaxia alebo kvazar.
Pozri aj.
Podrobnosti v všeobecná teória relativity#Gravitácia a zakrivenie priestoru.

</doc>
<doc id="38276" url="https://sk.wikipedia.org/wiki?curid=38276" title="Kozmogónia">
Kozmogónia

Kozmogónia (z gréčtiny "kosmos" - vesmír; "goné" - vznik, pôvod) je odvetvie astronómie, ktoré skúma vznik a vývoj jednotlivých nebeských telies a iných kozmických objektov. 
Delí sa na:
Vznikom, stavbou a vývojom vesmíru ako celku sa zaoberá kozmológia.

</doc>
<doc id="38277" url="https://sk.wikipedia.org/wiki?curid=38277" title="Eugenio Montale">
Eugenio Montale

Eugenio Montale (* 12. október 1896, Janov, Taliansko – † 12. september 1981, Miláno) bol taliansky básnik, nositeľ Nobelovej ceny za literatúru z roku 1975.
Jeden z najvýznamnejších talianskych básnikov 20. storočia, tiež prozaik, literárny a hudobný kritik. Bol prvým kritikom, ktorý v Taliansku poukázal na význam Itala Sveva.

</doc>
<doc id="38278" url="https://sk.wikipedia.org/wiki?curid=38278" title="Fotosféra">
Fotosféra

Fotosféra je oblasť hviezdy, v ktorej optická hĺbka nadobúda hodnotu rovnú jednej. Inými slovami, je to oblasť, v ktorom objekt, napríklad hviezda, prestáva byť priehľadný. Pretože hviezdy sú plynné gule, nemajú pevný povrch, ale existuje hĺbka, v ktorej plyn prestáva byť priehľadný pre fotóny a táto oblasť je pozorovateľná ako povrch hviezdy.
Najlepšie preskúmaná je slnečná fotosféra. Celý jej povrch pokrývajú stúpajúce a klesajúce prúdy plazmy. Tento jav sa nazýva granulácia. 
Slnečná fotosféra má hrúbku (podľa rôznych zdrojov) 200 až , je to teda, v porovnaní s inými časťami Slnka, veľmi tenká vrstva. Hneď pod ňou sa nachádza konvektívna zóna a nad ňou chromosféra. Vo fotosfére teplota smerom od stredu Slnka klesá, v chromosfére so stúpajúcou vzdialenosťou od stredu Slnka stúpa. Priemerná teplota fotosféry sa pohybuje od 5 500 do 6 000 Kelvinov, čiže je to najchladnejšia vrstva Slnka. V oblastiach slnečných škvŕn to môže byť len 4 000 Kelvinov. Preto chladnejšie škvrny vyzerajú v porovnaní s okolitou fotosférou tmavšie. Vo fotosfére sa okrem slnečných škvŕn a granúl vyskytujú aj supergranuly, obrie cely a fakuly. Chemické zloženie fotosféry tvorí 90% vodíka, 8% hélia, 2% pripadajú na iné prvky, najmä kyslík, uhlík, dusík, horčík, kremík a železo. 
Názov fotosféra pochádza z gréckeho "photos", čo znamená svetlo. Fotosféra skutočne emituje až 99% žiarenia Slnka. Jej spektrum je spojité a nachádzajú sa v ňom tmavé čiary – Fraunhoferove čiary. 
Oscilácie.
Časti slnečného povrchu striedavo stúpajú a klesajú so strednou periódou okolo 300 sekúnd. Rozmer stúpajúcich a klesajúcich oblastí nie je celkom presne stanovený, pravdepodobne sa pohybuje okolo v priemere. Tento jav sa nazýva slnečná oscilácia. Príčina vzniku oscilácii tiež nie je úplne známa, predpokladá sa, že sú vzbudené zvukovými osciláciami Slnka. Oscilácie sa dajú zistiť z posunu spektrálnych čiar v dôsledku Dopplerovho javu, alebo pri meraní intenzity žiarenia.

</doc>
<doc id="38279" url="https://sk.wikipedia.org/wiki?curid=38279" title="Dario Fo">
Dario Fo

Dario Fo (* 24. marec 1926, San Giano, Taliansko† 13. október 2016, Miláno) bol taliansky dramatik, divadelný režisér a skladateľ, a nositeľ Nobelovej ceny za literatúru (1997). Používal metódy "komédie dell´arte" a úzko spolupracoval so svojou manželkou Francou Rame.
Životopis.
Narodil sa v Leggiuno-Sangiano. Jeho otec Felice pracoval ako prednosta stanice, kvôli čomu sa rodina často sťahovala. Bol tiež amatérskym hercom.
V roku 1940 odišiel študovať architektúru do Milána, ale jeho štúdia prerušila 2. svetová vojna, v ktorej bola jeho rodina aktívne zapojená v protifašistickom odboji. Ku koncu vojny bol povolaný do armády, ale utiekol a po zvyšok vojny sa skrýval.
Po vojne pokračoval v štúdiu v Miláne a začal pôsobiť v hnutí "piccoli teatri", kde uvádzal improvizované monológy. V roku 1950 začal pracovať v divadelnej spoločnosti Franca Parentiho a napokon zanechal prácu asistenta architekta a divadlu sa venoval naplno.
V roku 1951 sa stretol s Francou Rame pri spolupráci na produkcii revue "Sette giorni a Milano". Nasledovali zásnuby. V tom istom roku bol pozvaný tvoriť rozhlasovú reláciu "Cocorico". Napísal 18 satirických monológov, ktorých základ tvorili biblické príbehy spracované ako politická satira. Pohoršené autority reláciu zrušili.
V roku 1953 napísal a režíroval satirickú hru "Il dito nell´occhio". Napriek pozitívnym ohlasom verejnosti bola hra vládnymi a cirkevnými autoritami cenzurovaná a divadelná spoločnosť mala problém nájsť divadlo, ktoré by ju uviedlo.

</doc>
<doc id="38280" url="https://sk.wikipedia.org/wiki?curid=38280" title="Salvatore Quasimodo">
Salvatore Quasimodo

Salvatore Quasimodo (* 20. august 1901, Modica, Taliansko – † 14. jún 1968, Neapol) bol taliansky prekladateľ a básnik, nositeľ Nobelovej ceny za literatúru (1959).
Životopis.
V roku 1908 sa rodina kvôli otcovi železničiarovi presťahovala do Messiny, kde bývali v odstavenom železničnom vozni na hluchej koľaji. V Salvatorovi navždy utkveli v pamäti spomienky na trosky, zrúcaniny a ničenie.
Už počas povinnej školskej dochádzky začal písať prvú poéziu a prózu. Spolu s priateľmi založil časopis "Nuovo Giornale Letterario", z ktorého však vyšlo málo čísel. Po získaní diplomu na matematicko-fyzikálnom technickom inštitúte v roku 1919 odišiel do Ríma, kde sa zapísal na univerzitu - poľnohospodársku fakultu, ale zlé ekonomické podmienky mu zabránili v pokračovaní štúdia. Žil v chudobe a venoval sa rôznej činnosti. Písal a publikoval, pracoval ako technický kreslič aj ako predavač v železiarstve. Práve v Ríme vyšla jeho prvá zbierka básní "Acque e terre" a po nej druhá zbierka "Oboe sommerso". Vďaka pobytu v Ríme spoznal mnohých vtedajších významných básnikov ako Eugenio Montale, Elio Vittorini a iných.
V roku 1940 sa presťahoval do Milána a v roku 1941 začal pôsobiť na tunajšom konzervatóriu ako profesor talianskej literatúry, ktorú vyučoval do roku 1968, teda do smrti. Medzitým vydal ďalšie zbierky básní ("Ed e subito sera", "Le nuove poesie"). 
Po smrti prvej manželky sa druhýkrát oženil. V rokoch 1960 – 1968 veľa cestoval po Európe aj Amerike. V roku 1966 mu vyšla posledná zbierka básní "Dare e avere".
Jeho dielo je preložené do 40 svetových jazykov.
Diela.
zbierky básní
V slovenčine vyšli dve knihy: jedna pod názvom Ponorený hoboj ( Tutte le poesie ) a druhá Teraz, keď deň sa dvíha ( Quando sorge il giorno ).
Okrem básní písal aj hudobné libretá, ságy, preklady, antológie a rôzne spisy.

</doc>
<doc id="38283" url="https://sk.wikipedia.org/wiki?curid=38283" title="Luigi Pirandello">
Luigi Pirandello

Luigi Pirandello (* 28. jún 1867, Agrigento, Talianske kráľovstvo – † 10. december 1936, Rím) bol taliansky spisovateľ a dramatik. Nositeľ Nobelovej ceny za literatúru (1934).

</doc>
<doc id="38284" url="https://sk.wikipedia.org/wiki?curid=38284" title="Grazia Deleddová">
Grazia Deleddová

Grazia Deleddová (* 27. september 1871, Nuoro, Sardínia – † 15. august 1936, Rím) bola talianska spisovateľka. V roku 1926 získala Nobelovu cenu za literatúru.

</doc>
<doc id="38286" url="https://sk.wikipedia.org/wiki?curid=38286" title="Giosuè Carducci">
Giosuè Carducci

Giosuè Carducci (* 27. júl 1835, Valdicastello neďaleko Luccy, Taliansko – † 16. február 1907, Bologna, Taliansko) jeden z najväčších talianskych básnikov, považovaný za neoficiálneho moderného národného básnika. Je držiteľom Nobelovej ceny za literatúru (1906).
Život.
Giosuè Carducci začal písať poéziu už v detstve pod vplyvom antických vzorov, čoskoro v nej však začal uplatňovať revolučné tendencie (bol synom dedinského lekára, člena hnutia za slobodu a obnovu národnej jednoty Talianska). Študoval vo Florencii a v Pise, vystupoval ako radikálny republikán a antiklerikál sympatizujúci so socialistickým a robotníckym hnutím. Odporcovia Rakúska-Uhorska v ňom videli vzor svojich oslobodzovacích tendencií.
Carducci bol aj uznávaným prekladateľom nemecky písanej poézie. Diela Heineho a Goetheho, ktoré prekladal, hlboko ovplyvnili aj jeho tvorbu.
Zjednotenie Talianska v roku 1870 mu dalo nové umelecké možnosti a prehĺbilo jeho básnickú inšpiráciu. Po stretnutí s kráľovnou Margarétou v roku 1878 sa priklonil k monarchii a umelecky ku klasickému realizmu (stal sa odporcom nielen kresťanského mysticizmu, ale aj romantizmu Alessandra Manzoniho). Čoskoro je označovaný ako národný klasik a najvýznamnejší básnik jednotnej krajiny.
Vedľa básnických skladieb bol Carduci taktiež neúnavným bádateľom na poli literárnej histórie, vydavateľom a komentátorom starých klasických diel talianskej literatúry.
Vysokého ocenenia sa dočkal aj v aktívnej politike, stal sa čestným občanom v Bologni a v roku 1890 bol zvolený do senátu. Najvyššie literárne ocenenie v zahraničí, Nobelova cena za literatúru, mu bola udelená "„… nielen pre bohaté vedecké poznatky a kritické výskumy, ale predovšetkým ako hold tvorivej energii, štylistickej sviežosti a pôsobivej lyrickosti, ktoré charakterizujú jeho poeticky majstrovské diela“" (citácia z odôvodnenia Švédskej akadémie), nemohol už pre ochorenie v decembri roku 1906 osobne prevziať a o dva mesiace neskôr zomrel.

</doc>
<doc id="38287" url="https://sk.wikipedia.org/wiki?curid=38287" title="Chromosféra">
Chromosféra

Chromosféra je tenká vrstva atmosféry Slnka, prípadne aj iných hviezd. Nachádza sa hneď nad fotosférou. V prípade Slnka je široká asi , teda približne ako priemer Zeme. Je viac transparentná ako fotosféra. Za normálnych okolností nie je pozorovateľná, pretože nie je taká výrazná ako fotosféra, je však pozorovateľná pri úplnom zatmení Slnka alebo pomocou spektroskopu.
Jej názov pochádza z gréckeho slova "chromos" – farba. Má červenkastú farbu, pretože maximum jej žiarenia sa nachádza vo vodíkovej čiare H-alfa, čomu zodpovedá vlnová dĺžka 656,7 nanometrov. Pri prechode svetla chromosférou sa tvoria absorpčné čiary.
Teplota chromosféry sa pohybuje od 6 000 do 20 000 kelvinov. Jej hrúbka je 2 000 až 10 000 kilometrov, závisí od polohy a od fázy slnečného cyklu. V chromosfére sa vyskytujú spikuly, flokuly, fibrily, erupcie a protuberancie. Nad chromosférou sa nachádza koróna.

</doc>
<doc id="38288" url="https://sk.wikipedia.org/wiki?curid=38288" title="Koróna (astronómia)">
Koróna (astronómia)

Koróna je jasná plazmová slnečná atmosféra najľahšie viditeľná počas úplného zatmenia Slnka alebo pomocou koronografu. Od spodnejšej vrstvy slnečnej atmosféry, chromosféry, oddeľuje korónu tzv. prechodová oblasť. Koróna je najteplejšia vrstva slnečnej atmosféry. Je stokrát teplejšia než fotosféra.
Už v tridsiatych rokoch 20. storočia sa na základe tvaru koróny pozorovanej pri zatmeniach objavili úvahy, že koróna musí mať teplotu milióny stupňov. Tento predpoklad bol o niekoľko rokov potvrdený spektroskopicky. Príčina takejto vysokej teploty koróny dodnes nebola nájdená. Preto prúdenie tepla nastáva smerom z koróny do nižších oblastí Slnka. Toto tepelné rozhranie, kde sa teplota náhle mení z asi milióna kelvinov v spodnej koróne na asi 20 000 kelvinov vo vrchnej chromosfére, je práve prechodová oblasť. Typická hustota častíc v koróne je 5 x 1017 častíc na cm3.
Koróna je teda veľmi horúca, ale aj veľmi riedka. Siaha do vzdialenosti niekoľkých slnečných polomerov, milióny kilometrov do kozmu. Podľa niektorých zdrojov je hranicou vrchnej koróny až heliopauza. Hmota koróny neustále uniká do okolitého priestoru rýchlosťou asi milión ton každú sekundu. Toto množstvo sa zvyšuje až na miliardy ton pri slnečných erupciách. Takéto náhle úniky hmoty sa nazývajú výrony koronálnej hmoty alebo ejekcia koronálnej hmoty (po anglicky coronal mass ejection, skratka CME). Tieto výrony majú za následok zvýšený tok častíc slnečného vetra a s tým spojené následky ako magnetické búrky alebo polárnu žiaru.
Zložky žiarenia.
Žiarenie koróny možno rozdeliť na niekoľko zložiek s odlišným pôvodom:
Štruktúry.
Charakteristické velkorozmerové štruktúry pre korónu sú "koronálne lúče". Sú približne radiálne a rozprestierajú sa do vzdialenosti 0,5 až viac ako 10 slnečných polomerov. Hustota častíc v nich je oproti priemernej hustote K koróny zvýšená 3 – 10-krát. Delia sa na niekoľko typov, ale pravdepodobne majú rovnakú základnú štruktúru. Koronálne lúče vznikajú vtedy, keď sa plazma v koronálnej kondenzácii stáva dostatočne horúcou na to, aby násilne otvorila uzavreté slučky magnetického poľa do tvaru neutrálneho prúdu. 
"Polárne lúče" sa v koróne vyskytujú pri minime slnečnej aktivity. Sú dobre pozorovateľné v polárnych oblastiach Slnka a majú krátku životnosť. Oblasti koróny s veľmi nízkou hustotou a nižšou teplotou sa nazývajú "koronálne diery". V K koróne nad koronálnymi dierami boli pozorované "trhliny", úzke tmavé pruhy. Vo vnútornej koróne sa vyskytujú približne vysoké koronálne slučky. Na röntgenových snímkach boli objavené objekty s krátkou životnosťou, ktoré sa nazývajú "jasné koronálne body". V koróne sú tiež bežné jemné vláknité štruktúry.
Pozorovanie koróny.
Keďže intenzita žiarenia koróny je miliónkrát nižšia ako žiarenie slnečného disku, pozorovať ju možno iba pri jeho zaclonení. Ideálne podmienky na pozorovanie koróny vytvára úplne zatmenie Slnka, ktorého nevýhoda však spočíva v tom, že trvá len veľmi krátko. Mesiac zatemňujúci Slnko možno čiastočne nahradiť koronografom, ktorým sa však kvôli svetlu rozptýlenému v zemskej atmosfére nedajú pozorovať slabšie časti koróny. Účinné je pozorovanie Slnka z umelej družice alebo slnečnej sondy pomocou koronografu.
Najvýraznejšie spektrálne čiary, v ktorých sa pozoruje koróna, sú červená čiara (637,4 nm), zelená čiara (530,4 nm) a žltá čiara (569,4 nm). Slnečné sondy pozorujú korónu na spektrálnych čiarach niektorých iónov, väčšinou v extrémnej ultrafialovej oblasti.

</doc>
<doc id="38289" url="https://sk.wikipedia.org/wiki?curid=38289" title="Iónosféra">
Iónosféra



</doc>
<doc id="38290" url="https://sk.wikipedia.org/wiki?curid=38290" title="Szibill">
Szibill

Szibill (písaná tiež ako Sybil) je opereta, ktorú skomponoval Viktor Jacobi. Premiéra sa konala 27. februára 1914 v Király Színház v Budapešti. Libreto napísali Miksa Bródy a Ferenc Martos. Opereta mala obrovský úspech a stala sa najlepším a najslávnejším autorovým dielom. Už na premiére v Budapešti sa objavil anglický vydavateľ Boosey, ktorý ihneď kúpil práva pre Anglicko a USA. Žiaľ Londýnska premiéra operety bola v poslednej chvíli odvolaná, kvôli vypuknutiu 1. Svetovej vojny.
Obsah.
I. dejstvo.
Dej sa odohráva v malom mestečku Tomsk, v cárskom Rusku. Do elegantného hotela je pozvaná parížska speváčka Szibill, ktorá má vystúpiť na guvernérovom večierku na ktorý je pozvaná aj významná kňažná. Do hotela príde aj Petrov, ktorý dezertoval z armády, pretože je do Szibill zaľúbený. Guvernér sa dozvie o dezercii a chce Petrova zatknúť. Szibill protestuje, a jej rozhodnosť tak pomýli guvernéra, že ju považuje za veľkovojvodkyňu. Szibill, aby Petrova zachránila, sa rozhodne zahrať kňažnú a odíde s guvernérom na večierok do jeho zámku. Čoskoro príde aj veľkovojvoda, ktorý hľadá manželku a s prekvapením sa dozvedá, že už odišla na večierok.
II. dejstvo.
Na večierku hrá Szibill v spoločnosti guvernéra úlohu veľkovojvodkyne skvele. Prichádza veľkovojvoda, ale keďže sa mu táto hra (a hlavne „nová manželka“) zapáči, správa sa k nej ako k skutočnej manželke a to dokonca aj v medzi štyrmi očami. Medzitým Szibill posiela Petrova za skutočnou veľkovojvodkyňou s prosbou o pomoc, aby situáciu nevyzradila. Podarí mu sa ju presvedčiť a objaví sa na večierku v spoločnosti Petrova ako speváčka Szibill. Veľkovojvoda prestane považovať hru za zábavnú, keď vidí manželku v príliš dôvernej zábave s Petrovom. Nastane hádka a všetci štyria z večierka odchádzajú.
III. dejstvo.
V treťom dejstve sa po istých ťažkostiach podarí všetko urovnať. Veľkovojvoda sa udobrí s manželkou a Petrovovi uzná, že Szibill je skutočne skvelá žena. Pochopí jeho pohnútky, a dezerciu mu odpustí. Láska opäť zvíťazila.
Skladby.
"(Slovenský názov skladby je doslovný preklad z maďarského orginálu. Pri uvedení operety v slovenčine sa text obyčajne preštylizuje, takze sa texty aj názvy piesní môžu líšiť)

</doc>
<doc id="38291" url="https://sk.wikipedia.org/wiki?curid=38291" title="Magnetosféra">
Magnetosféra

Magnetosféra je oblasť okolo astronomického telesa, v ktorej dominuje magnetické pole tvorené daným telesom. Magnetosférou je obklopená Zem, rovnako ako aj ostatné planéty s magnetickým poľom, ako Jupiter, Saturn, Urán a Neptún. Aj Merkúr má magnetické pole, ale príliš slabé na zachytenie plazmy.
Magnetosféra Zeme
Magnetosféra Zeme v smere k Slnku končí približne vo vzdialenosti 15 Zemských polomerov (Re = 6378 Km) od centra Zeme. Na odvrátenej strane od Slnka chvost magnetosféry končí vo vydialenosti približne 60 Re. Hranica magnetosféry sa nazýva Magnetopauza. Hodnota magnetického poľa na magnetopauze je v rádoch nanotesla. Hodnota magnetického poľa na povrchu Zeme je o štyri rády vyššia tj. ide o desiatky tisíc nanotesla. 
Tvar magnetosféry je tvarom poľa magnetického dipólu natiahnutého a deformovaného v smere prichádzajúceho slnečného vetra.
Magnetosféra Zeme tvorí prirodzenú ochranu našej planéty pred nabitými časticami prilietajúcimi z otvoreného priestoru. Tieto častice vstupujú do magnetického poľa Zeme kde na ne začne pôsobiť Lorentzova sila ktorá mení ich trajektóriu. Lorentzova sila pôsobí maximálnou silou na častice letiace kolmo k siločiare magnetického poľa a je nulová na časticu letiacu paralelne so siločiarami. Preto sa nabité častice nízkych energií v polárnych oblastiach kde siločiary magnetosféry vedú smerom k povrchu Zeme môžu dostať až k vrchným vrstvám atmosféry. Keďže častíc s nízkou energiou je viac ako častíc s vysokou energiou tak ich interakcia s molekulami atmosféry pri ktorej vznikajú gama kvantá je pozorovaná ako polárna žiara. Polárna žiara je tak jedným z prejavov štruktúry magnetosféry Zeme. Častice zachytené magnetickým poľom väčšinou ostávajú dlhodobo uväznené v oblastiach, ktoré nazývame Van Allenove radiačné pásy.

</doc>
<doc id="38292" url="https://sk.wikipedia.org/wiki?curid=38292" title="Italo Calvino">
Italo Calvino

Italo Calvino (* 15. október 1923, Santiago de Las Vegas, Kuba – † 19. september 1985, Siena, Taliansko) bol taliansky spisovateľ, jeden z najvýznamnejších talianskych spisovateľov a mysliteľov druhej polovice 20. storočia. Venoval sa neorealizmu, magickému realizmu a skúšal aj sci-fi poviedky.
Životopis.
Narodil sa v Santiago de las Vegas na Kube. Dva roky po jeho narodení sa jeho rodina vrátila do Talianska a usadila sa v San Reme. Vyrastal v San Reme a neskôr študoval literatúru v Turíne. Po vypuknutí druhej svetovej vojny sa aktívne zúčastnil na odboji. V roku 1946 začal spolupracovať s vydavateľstvom Einaudi, o rok neskôr dokončil štúdium na univerzite diplomovou prácou o Josephovi Conradovi. Od roku 1950 pracoval ako redaktor vo vydavateľstve Einaudi a svoju profesiu neprestal vykonávať ani neskôr, keď sa preslávil ako spisovateľ. Písal pre denníky Corierre della Sera a La Repubblica. Zomrel náhle, na záchvat mŕtvice v Siene roku 1985; pracoval na "Amerických prednáškach", čiže šiestich námetoch pre budúce tisícročie, ktoré však už nedokončil.
Tvorba.
Spisovateľove autorské začiatky sa totiž viažu k neorealizmu, významnému smeru vtedajšieho talianskeho umenia: vo filme Roberto Rosselini, Vittorio De Sica, raný Luchino Visconti, v literatúre Cesare Pavese, Alberto Moravia a mnohí ďalší tvorcovia. 
Ako väčšinu autorov jeho generácie, aj Calvina poznačili vojnové zážitky, ktoré prežil po roku 1943 v partizánskom odboji. Nasledoval vtedy u intelektuálov častý povojnový príklon k marxizmu a po roku 1956 a sovietskej invázii do Maďarska rýchle vytriezvenie z ľavicových ilúzií.
V neskoršej fáze tvorby sa Calvino viac zameriaval na formálne aspekty prozaického textu. Túto časť jeho diela predstavuje najmä výnimočný román "Keď cestujúci jednej zimnej noci", inšpirovaný autorovým pôsobením v parížskej "Dielni potenciálnej literatúry OULIPO" a jeho spisovateľským druhmi Raymondom Queneauom a Georgesom Perecom.
Ako spisovateľ sa predstavil v roku 1947 románom "Chodník pavúčích hniezd" ("Il sentiero dei nidi di ragno"). Nasledovali romány "Rozdvojený vikomt" ("Il visconte dimezzato", 1952) a "Barón na strome" ("Il barone rampante", 1957). Hrdinom tohto historického románu je svojrázny samotár, bojujúci za právo byť iný v storočí osvietenstva a ideálov slobody, rovnosti a bratstva. Barón Cosimo di Ronde sa ako dvanásťročný rozhodne žiť na stromoch, skadiaľ ho neprinútia zliezť ani búrlivé spoločenské udalosti, ani životná láska Viola. 
Ďalším jeho dielom je "Nejestvujúci rytier" ("Il cavaliere inesistente", 1959), ktorý spolu s Rozdvojeným vikomtom a Barónom na strome vyšli spoločne pod názvom "Naši predkovia" ("I nostri antenati", 1960). 
V roku 1963 vychádza "Marcovaldo" (nepreložené dielo) a "Skrutátorov deň" ("La giornata di uno scrutatore"). Nový rozprávačský spôsob prezentoval v "Kozmikomických poviedkach" ("Le cosmicomiche", 1965) a v románe "Čé nula" ("Ti con zero", 1968). Ďalší zlom možno zaznamenať v dielach "Zámok skrížených osudov" ("Il castelllo dei destini incrociati", 1973) a "Neviditeľné mestá" ("Le cittá invisibili", 1972). V roku 1972 vyústil autorov záujem o matematiku do teoretického proklamovania i praktizovania literatúry ako kombinatorickej hry v protiklade k romantickému poňatiu tvorby ako výsledku inšpirácie. Tento spôsob je charakteristický aj pre román "Neviditeľné mestá" ("Le cittá invisibili"). Medzitým mu vyšla zbierka poviedok "Neľahké lásky" ("Gli amori difficili", 1970). Nasledujú romány "Keď cestujúci jednej zimnej noci…" ("Se una notte d'inverno un viaggiatore", 1979) a "Palomar" (1983). Autor cez svoje literárne alter ego, pána Palomara, vtipne a s nadhľadom glosuje bežné i menej bežné životné situácie.
Posmrtne boli vydané jeho knihy "Slnko v znamení jaguára" ("Sotto il sóle giaguaro", 1986) a "Ulica svätého Jána" ("La stráda di San Giovanni", 1990). Významné sú aj jeho zbierky esejí "Kameň navrchu" ("Una píetra sopra", 1980), "Zbierka piesku" ("Collezione di sabbia", 1984) a "Odkazy tretiemu tisícročiu s podtitulom Americké prednášky" ("Lezioni americane", 1998). Calvino sa v Odkazoch zameriava na viacerých významných literárnych autorov, ktorých ťažiskové diela - ťažiskové diela staršej i novšej svetovej literatúry - dodnes väčšinou nie sú preložené do slovenčiny. Za zmienku stoja najmä Lucretia a jeho De rerum natura, Musilov Muž bez vlastností, Proustovo Hľadanie strateného času, Gaddove romány, novely Henryho Jamesa, testovský cyklus Paula Valéryho, poézia Stéphana Mallarmého či Eugenia Montaleho, hry a prózy Samuela Becketta, nehovoriac už o Giordanovi Brunovi, Guidovi Cavalcantim, Thomasovi de Quincey či o širšom zábere z tvorby Jorgeho Luisa Borgesa alebo Raymonda Queneaua.

</doc>
<doc id="38293" url="https://sk.wikipedia.org/wiki?curid=38293" title="Karol Olszewski">
Karol Olszewski

Karol Stanisław Olszewski (* 29. január 1846, Broniszów, Rakúske cisárstvo – † 24. marec 1915, Krakov, Rakúsko-Uhorsko) bol poľský chemik, matematik a fyzik.
V roku 1883 Olszewski a Zygmunt Florenty Wróblewski ako prví skvapalnili kyslík, dusík a oxid uhličitý z atmosféry do stabilného štádia.
Olszewski študoval na Fakulte matematiky a Fyziky a chémiu a biológiu na Uniwersytet Jagielloński. V prvom experimente, ktorý uskutočnil pomocou vylepšeného kompresora, stláčal a kondenzoval oxid uhličitý. Obhajoval svoju dizertačnú prácu v Heidelbergu, potom sa vrátil na "alma mater", kde získal titul profesora.

</doc>
<doc id="38294" url="https://sk.wikipedia.org/wiki?curid=38294" title="Exponenciálna funkcia">
Exponenciálna funkcia

Exponenciálna funkcia je funkcia daná rovnicou:
 formula_1
kde "a" je reálna konštanta, "a" &gt; 0, "a" ≠ 1. Definičný obor je celé formula_2, obor hodnôt je interval formula_3.
Funkcia je:
Konštanta "a" sa nazýva základ exponenciálnej funkcie. Významnou exponenciálnou funkciou je:
 formula_6
kde "e" je základ prirodzeného logaritmu. Táto funkcia je niekedy označovaná aj formula_7.

</doc>
<doc id="38295" url="https://sk.wikipedia.org/wiki?curid=38295" title="Spartakus">
Spartakus

Spartakus (* cca 109 pred Kr. – † 71 pred Kr.) bol rímsky otrok a vodca Spartakovho povstania otrokov v rokoch 73 pred Kr. – 71 pred Kr. v Starovekom Ríme. Utiekol z gladiátorskej školy a vytvoril armádu, ktorá udelila veľa trpkých porážok rímskym légiám. Toto povstanie je známe ako Tretia vojna otrokov, jedno z troch otrockých povstaní v Starovekom Ríme.
Pred Spartakom.
V 3. až 1. storočí pred Kr. sa v Itálii prudko zvýšil počet otrokov pretože vojny vedené Rimanmi priniesli obrovské množstvo vojnových zajatcov, ktorí sa predávali na trhoch ako otroci. Pochádzali najmä z Grécka a Malej Ázie. Väčšinou ich využívali na prácu na veľkých poľnohospodárskych majetkoch latifundiách ako robotníkov alebo sa stali pastiermi v pastierskych oblastiach ako bola Sicília. Tí, čo mali najmenej šťastia a najviac fyzickej sily boli predaní do gladiátorských škôl, a tým odsúdení na smrť v aréne. Životné podmienky väčšiny z nich boli veľmi ťažké. Poľnohospodárski otroci boli obyčajne priviazaní reťazou, zle živení a často museli ujsť, aby prežili. Otrokom použitým na boj v aréne bol vypaľovaný znak, aj keď neskôr sa vypaľoval len otrokom na úteku. Na Sicílii sa vytvorili bandy pastierov, ktoré vykrádali farmy a napádali pocestných ľudí.
Títo ľudia boli pripravení na všetko, snažili sa dostať spod vlády majiteľov, čo vysvetľujú mnohé otrocké vzbury v tomto období, zvlášť na Sicílii. V 2. storočí pred Kr. okolo roku 140 pred Kr. Sýrčan Eunous, ktorý sa vyhlásil za veštca, viedol otrockú vzburu v Henne. Keď ho vyhlásili za kráľa, založil ozajstné kráľovstvo a nazval sa Antiochos. S 200 000 armádou ovládal počas siedmich rokov veľkú časť ostrova a porazil ho až v roku 132 pred Kr. V roku 104 pred Kr. vypukli na Sicílii ďalšie vzbury, ktoré podporoval nový veštec Salvius. K vzbúrencom sa pridávali aj slobodní muži a mnohí otroci na úteku. Salvius sa dal vyhlásiť za kráľa pod menom Tryfon a usadil sa v meste Triocala, ktorému dal vybudovať hradby. Po smrti Salvia nastúpil na trón jeho generál Aténion, ktorý pokračoval v plienení Ríma až do roku 101 pred Kr., kedy konzul Manius Aquillius vzbúrencov totálne rozdrvil.
Vzbura gladiátorov.
Začala sa v lete roku 73 pred Kr. v gladiátorských kasárňach v meste Capua: sedemdesiat gladiátorov premohlo strážcov a ušlo. Na čele týchto vzbúrencov bol muž menom Spartakus, o ktorom vieme z histórie veľmi málo. Narodil sa v Trácii, v kmeni sídliacom pri rieke Strymon. Jeho matka zomrela pri pôrode a otca ukrižovali ešte keď bol Spartakus malý, pretože sa mu nepodarilo zaplatiť na čas dane.
Podľa niektorých prameňov bol obyčajným pastierom, z iných zdrojov vyplýva, že vraj mal kniežací pôvod. Ako mnohí v tej dobe, bol násilne zverbovaný do rímskej armády, ale čoskoro sa mu naskytla situácia k úteku. 
Keď ho chytili, stal sa otrokom a bol odvedený do Ríma, aby ho predali. Cvičiteľ gladiátorov Lentulus Battiatus si všimol jeho mohutnú postavu a kúpil ho, aby bojoval v aréne ako gladiátor, Spartakus sa teda ocitol v "ludus" gladiátorskej škole svojho nového pána, v Capue, v spoločnosti iných gladiátorov, ktorí mali ten istý osud ako Spartakus, skôr či neskôr umrieť v aréne. Ale Battiatus urobil chybu, dal dokopy silných mužov hovoriacich tým istým jazykom, hoci
pravidlo opatrnosti bolo, aby gladiátori neboli schopní sa medzi sebou dorozumievať, a teda spojiť sa proti svojmu pánovi. Utečenci sa z Capuy presunuli do Neapolského zálivu a cestou sa k nim pridávali mnohí otroci pracujúci na majetkoch v Kampánii. S pomocou dvoch galských dôstojníkov Crixusa a Oenomaeusa Spartakus zoradil svoje jednotky a získal pre ne zbrane a potraviny plieniac okolité veľké majetky. Gladiátori, ktorí sa dobre vyznali v boji, dali novým prišelcom vojenský výcvik. Ako desaťtisícová armáda sa vzbúrenci usadili v kaldere sopky Vezuv.
Spartakus v Itálii.
Rimanom trvalo nejaký čas kým zareagovali, pretože podceňovali hnutia a brali to ako súkromnú záležitosť: ujdeného otroka mal nájsť a potrestať jeho pán. Navyše, bojovať s akousi hŕstkou vzbúreneckých barbarských otrokov nemohlo priniesť nijakú slávu. Podstatné však v tom čase boli dve veľké vojenské operácie, ktoré zamestnávali rímske jednotky: boj proti vzbúrenému generálovi Sertoriusovi v Hispánii a proti pontskému kráľovi Mitridatesovi VI., ktorý sa zmocnil rímskej provincie v Bitýnii. Keď nakoniec vyslali Rimania svoje jednotky proti vzbúreným otrokom, tí boli už dobre pripravení a zorganizovaní a Rimanov ľahko porazili. Prétor Glaber sa rozhodol rozmiestniť svoje jednotky pod svah Vezuvu, aby vzbúrencov zablokoval, ale tým sa podarilo preniknúť cez stráže a zvíťaziť. Po tom víťazstve sa mnohí pastieri z okolia pridali k Spartakovi, ktorého armáda už v zime v roku 73 pred Kr. dosahovala 70 000 mužov, a to Trákov, Germánov a Keltov. Vtedy sa Spartakus rozhodol vziať časť svojej armády smerom k Alpám v úmysle, aby sa bojovníci dostali každý do svojej krajiny. Niektorí z nich však chceli zostať v Kampánii a žiť z rabovania tejto bohatej krajiny. 30 000 mužov pod vedením Crixa zostúpilo do Apúlie, ale porazil a zmasakroval ich konzul Lucius Gellius Publicola. Armáda pod vedením Spartaka sa dostala na planinu Pádu, pričom sa k nej po ceste pridávali mnohí otroci na úteku. Pri Modene presvedčivo zvíťazila nad vyslanými rímskymi légiami. Namiesto prechodu cez Alpy, čo mal Spartakus pôvodne v pláne, sa odklonil smerom na juh. Doteraz nie je jasný tento náhly obrat, ale zdá sa, že veľký počet jeho mužov, ktorým sláva stúpla do hlavy, sa odmietlo vrátiť do svojich krajín a túžilo zmocniť sa Ríma.
Pád Spartaka.
Spartakus teda tiahol na juh, ale odmietol ísť na Rím, rovnako ako Hannibal pred 150 rokmi. Zmocnil sa mesta Thurioi neďaleko bývalého gréckeho mesta Sybaris, a na niekoľko týždňov sa tam usadil. Aby sa jeho muži nedali zlákať bohatstvom, zakázal obeh zlata a striebra v meste. Zatiaľ sa v Ríme vo voľbách Marcus Licinius Crassus uchádzal o funkciu prétora s ambíciou potlačiť vzburu. Po zvolení dostal na splnenie svojho cieľa desať légií. Táto veľká armáda sa vydala rýchlym tempom na cestu. Hoci výsledky prvých bitiek boli nerozhodné, Spartakus pochopil, že protivník je silnejší. Rozhodol sa preto odísť na Sicíliu. Keď chcel prejsť s jednotkami Messinský prieliv, dohodol sa s kilíkijskými pirátmi a dal im veľkú sumu peňazí, tí však zmizli. Spartakus teda viedol svojich bojovníkov do mesta Rhegium. Crassus tam videl príležitosť, ako ho zablokovať a dal vyhĺbiť hlbokú priekopu naprieč polostrovom Bruttium. Vzbúrenci trpeli hladom, ale Spartakovi sa vďaka noci a snehovej búrke podarilo preniknúť cez rímske jednotky. Po mnohých potýčkach sa v Lukánii odohrala posledná bitka. Po dlhom a prudkom boji boli otroci porazení a Spartakus zahynul v boji. Jeho telo sa však nikdy nenašlo. Crassus dal ukrižovať 6 600 otrokov pozdĺž Via Appia medzi Capuou a Rímom. Toto potrestanie malo odradiť akýkoľvek nový pokus o vzburu.
Zaujímavosti.
Viacerí umelci použili Spartakov osud ako námet svojich diel, napr. Gotthold Ephraim Lessing, Franz Grillparzer, Stanislav Kostka Neumann, Aram Chačaturjan (balet), Jaroslav Vrchlický, Stanley Kubrick a iní. Karol Marx označil Spartaka za svojho hrdinu, preto malo Spartakovo povstanie napríklad v socialistickom Česko-Slovensku pri vyučovaní dejepisu dôležité miesto.

</doc>
<doc id="38296" url="https://sk.wikipedia.org/wiki?curid=38296" title="Trilógia">
Trilógia

Trilógia je séria troch umeleckých diel, obyčajne literatúry alebo filmu, ktorá rozvíja jednu tému v troch častiach. Niektoré trilógie nesú názov podľa prvého dielu a iné majú samostatný názov pre celú sériu.

</doc>
<doc id="38297" url="https://sk.wikipedia.org/wiki?curid=38297" title="Eulerovo číslo">
Eulerovo číslo

Číslo e alebo Eulerovo číslo (podľa švajčiarskeho matematika Leonharda Eulera, prípadne aj Napierova konštanta podľa škótskeho matematika Johna Napiera, ktorý zaviedol logaritmy) je matematická konštanta a základ prirodzeného logaritmu. Popri π a imaginárnej jednotke "i", je "e" jedno z najvýznamnejších čísel v matematike. Má viacero ekvivalentných definícií, najznámejšie z nich sú uvedené nižšie. Používa sa pri exponencionálnych výpočtoch úrokov, výpočtoch teórie pravdepodobnosti, pri výpočte prírastku stromov a živočíšneho tkaniva, v elektronike a inde. Jeho hodnota na 30 desatinných miest je:
 formula_1
Definície.
Tri najznámejšie definície:
1. Definícia "e" ako limity
 formula_2
2. Definícia "e" ako súčet nekonečného radu
 formula_3
3. Definícia "e" ako jediného reálneho čísla "x" &gt; 0, pre ktoré platí, že
 formula_4
Bolo dokázané, že tieto tri definície sú ekvivalentné.
Vlastnosti.
Exponenciálna funkcia formula_5 je dôležitá, pretože je to jediná funkcia (okrem funkcie formula_6), ktorá je svojou vlastnou deriváciou, a z toho vyplýva že aj svojou vlastnou primitívnou funkciou:
 formula_7
 formula_8, kde "C" je konštanta. 
Eulerovo číslo je iracionálne (tzn. jeho desatinný rozvoj je nekonečný a neperiodický) a transcendentné (tzn. nedá sa vyjadriť ako koreň mnohočlenov s celočíselnými koeficientami)
Eulerov vzťah.
Medzi číslami formula_9 platí vzorec pochádzajúci od Eulera:
formula_10 
Je to špeciálny prípad všeobecnejšieho vzťahu, ktorý dáva do súvisu funkcie sínus, kosínus a exponenciálnu funkciu:
formula_11

</doc>
<doc id="38301" url="https://sk.wikipedia.org/wiki?curid=38301" title="Dánska hymna">
Dánska hymna



</doc>
<doc id="38303" url="https://sk.wikipedia.org/wiki?curid=38303" title="Spartacus">
Spartacus



</doc>
<doc id="38305" url="https://sk.wikipedia.org/wiki?curid=38305" title="Sýkorka (film)">
Sýkorka (film)

Sýkorka (angl. "Titmouse") je slovenský film natočený podľa novely Pavly Kováčovej "Danka z Gaštanovej ulice".
Lyrický príbeh z obdobia nastupujúceho fašizmu v Kežmarku o priateľstve dvoch detí, dcéry českého knihtlačiara Danky (dedkom nazývannej Sýkorka) a židovského chlapca Tea.

</doc>
<doc id="38307" url="https://sk.wikipedia.org/wiki?curid=38307" title="Józef Zawadzki">
Józef Zawadzki

Józef Zawadzki (* 14. júl 1886, Varšava, Poľsko – † 22. február 1951, Zalesie]) bol poľský fyzikálny chemik, otec Tadeusza a Anny Zawadzkých.

</doc>
<doc id="38308" url="https://sk.wikipedia.org/wiki?curid=38308" title="Pavol Gejdoš ml.">
Pavol Gejdoš ml.

Mgr. Pavol Gejdoš ml. (* 4. júl 1958, Bratislava) je slovenský režisér a scenárista. Syn dramaturga a scenáristu Paľa Gejdoša (19241998).
V rokoch 19771982 vyštudoval filmovú a televíznu réžiu na VŠMU. Začinal ako asistent a pomocný režisér na Kolibe. Samostatne debutoval v roku 1989. Pracuje tiež pre televíziu (napr. "Gendúrovci" (1994)).

</doc>
<doc id="38309" url="https://sk.wikipedia.org/wiki?curid=38309" title="Zygmunt Florenty Wróblewski">
Zygmunt Florenty Wróblewski

Zygmunt Florenty Wróblewski (* 28. október 1845, Hrodno, Bielorusko – † 16. apríl 1888, Krakov, Poľsko) bol poľský chemik a fyzik.
Životopis.
Narodil sa v Hrodne, vtedy patriacom Rusku. Vyštudoval na univerzite v Kyjeve a po 6 ročnom exile pre spoluúčasť na januárovom povstaní (1863), študoval v Berlíne a Heidelbergu. Obhajoval doktoranskú dizertačnú prácu na Mníchovskej Univerzite v roku 1879 a stal sa asistentom profesora na Štrasburgskej univerzite. V 1880 sa stal členom Poľskej akadémie učenia (po poľsky: "Polska Akademia Umiejętności").
Profesor Caillet na École normale supérieure v Paríži ho oboznámil o dôsledkoch kondenzácie plynov. Keď mu ponúkli funkciu predsedu fakulty fyziky na Uniwersytet Jagielloński odišiel do Krakova, kde začal študovať plyny a čoskoro začal spolupracovať s Karol Olszewski. 29. marca 1883 použili novú metódu pri kondenzovaní kyslíka, a 13. apríla toho istého roku aj dusíka.
V roku 1888 pri skúmaní fyzikálnych vlastností vodíka, prevrátil kerozínovu lampu a ťažko sa popálil. O niekoľko dňí neskôr umrel na následky popálenín v Krakovskej nemocnici. Karol Olszewski pokračoval na experimentoch s použitím vylepšeného kolíkového kaskádového prístroja a využitia oxidu uhličitého a vriaceho etylénu vo vákuu, tak ako vriaceho dusíka a vracieho vzduchu ako ochladzovacích produktov.

</doc>
<doc id="38310" url="https://sk.wikipedia.org/wiki?curid=38310" title="Džinizmus">
Džinizmus

Džinizmus alebo džainizmus je jedno z indických náboženstiev spríbuznené s budhizmom. Patrí k najstarším náboženstvám na svete. Jeho pomenovanie pochádza zo slova džin (víťaz). Zvestovalo ho údajne 24 džinov, z ktorých poslední dvaja boli historické osoby - Paršvá okolo roku 750 pred Kr. a Mahávíra Vardhamána (Džina) okolo roku 500 pred Kr.
Písomné záznamy Mahávírovej náuky z doby jeho života neexistujú, k dispozícii sú materiály spísané až približne tisíc rokov po jeho smrti (kanonické texty zvané agámy).
Džinizmus, ako filozofická náuka, má výrazné materialistické črty. Svet je pluralistická sústava večných podstát ("tattvám"). Dvoma hlavnými "tattvami" sú "dživa" (duša) a "adžíva" (všetko neduševné). Aj ľudská osobnosť je dualistický výsledok spojenia duše a hmoty. Životom prechádza v znamení ich zápasu. Zatiaľ čo duša je vo svojej prirodzenej a čistej podobe úplne dokonalá, v spojení s telom sa stáva obmedzenou. Spojenie duše a hmoty nenastáva priamo, ale prostredníctvom veľmi jemnej hmoty (tzv. "karmanu"). Existuje zhubný karman, ktorý ničí vlastnosti duše a obyčajný karman ako nevyhnutný predpoklad zväzku duše s telom. Oslobodzovanie ducha z hmotných pút ako hlavný príkaz džinizmu sa odohráva sebazdokonaľovaním a askézou v kolobehu životov. Jednotlivec, ktorému sa podarí zbaviť sa zhubného karmanu, získava vševedúcnosť. Podmienkou úplného vyslobodenia z kolobehu životov a dosiahnutia najvyššieho bodu sveta je však zbaviť sa karmanu vôbec. Takto oslobodená duša už nemôže vplývať na hmotu. Preto ani boh, ako úplne slobodný duch nezasahuje do kolobehu života a hmoty.
Kozmológia.
Džinizmus nezahŕňa vieru vo všemocné najvyššie bytie, Boha-vládcu alebo tvorcu, ale vo večný vesmír riadený prírodnými zákonmi. Vo svete je toľko duší koľko je bytostí. Vesmír nevzniká a nezaniká. Je večný ale nie nemenný, pretože prechádza nekonečnou sériou cyklov. Čas sa odvíja v Utsarpini (Progresívny cyklus) a Avsarpini (Regresívny cyklus). Utsarpini a Avsarpini tvoria spolu Koleso času (Kalachakra). Počas Utsarpini aj Avsarpini sa odvinie 6 periód -Aras. Počas Utsarpini cyklu etika, pokrok, šťastie, sila, dĺžka ľudského života, zdravie, náboženstvo, atď., stúpajú do svojho vrcholu. Počas Avsarpini cyklu toto všetko upadá. 
Džinisti veria, že sa nachádzame v súčasnosti v piatej Ara cyklu Avsarpini, a o približne 19 000 rokov začne ďalšia Ara.
Každý enormne dlhý cyklus času vždy má 24 tirthankarov. V našej dobe, 23 tirthankara bol Páršva, askéta a učiteľ, traduje sa obdobie 877 - 777 pred Kr., t. j. 250 rokov pred zatiaľ posledným tirthankarom - Mahávírom, v roku 527 pred Kr.
Základ džinistického učenia.
Základ džinistického učenia tvorí päť sľubov. Ich verzia pre mníchov (mahávrata) je:
Laici dodržiavajú miernejšiu verziu týchto sľubov (anuvrata): nevyžaduje sa pohlavná zdržanlivosť, ale iba vernosť partnerovi a nemusia sa vzdať celého majetku, iba ho nesmú zhromažďovať nadbytočne veľa. Tieto sľuby sa dodržiavali veľmi stroho, hlavne ahinsa, čo viedlo k prísnemu vegetariánstvu.
Džinisti sú rozdelení do niekoľkých siekt. Najznámejšie sekty sú "bielo odetí" (švétámbarovia) - nosia biele rúcha a "vzduchom odetí" (digambarovia), nenosia žiadny odev, chodia nahí.
Džinistickú náboženskú obec tvoria mnísi, mníšky i laici. Dnes k nej patria 3 - 4 milióny Indov. "Bielo odetí" sú obchodníkmi, bankármi, učiteľmi, úradníkmi a majú v indickej spoločnosti i napriek svojmu malému počtu značný vplyv.

</doc>
<doc id="38312" url="https://sk.wikipedia.org/wiki?curid=38312" title="Karol Sidon">
Karol Sidon

Karol Sidon, hebrejským menom Efraim ben Alexander (* 9. august 1942, Praha) je židovský rabín a český spisovateľ, dramatik a scenárista. Patrí medzi popredné osobnosti náboženského života v Česku.
Životopis.
Narodil sa v tzv. zmiešanom manželstve. Jeho otec Alexander Sidon pochádzal z Trnavy, kde bol po dlhom vypovedaní Židov z mesta od roku 1856 prvým rabínom jeho prastrýc Šimon Sidon. Vzdialenejším príbuzným bol vrchný aškenázský rabín vtedajšej Palestíny rabi Josef Chaim Sonnenfeld, ktorý tiež pochádzal zo Slovenska. Otec bol umučený v Terezíne, jeho matka nemala židovský pôvod.
Po maturite v roku 1960, vyštudoval dramaturgiu a scenáristiku na FAMU. Krátky čas pracoval v Československom rozhlase, do roku 1968 bol dramaturgom v štúdiu Jiřího Trnku. V roku 1968 bol redaktorom "Literárních novin", "Literárních listů" a "Listů", Po ich zrušení (1969) sa stal ineditným autorom.
Od roku 1972 mal zákaz publikovať, pracoval ako predavač novín a pomocný robotník.
Po podpísaní Charty 77 v roku 1978 ako 35 ročný konvertoval k judaizmu s ktorým prijal meno Efraim. V tom istom roku mu bola udelená exilová cena J. Koláře.
V roku 1983 sa Sidon rozhodol emigrovať do Nemecka po akcii ŠtB s názvom Asanácia, ktorej úlohou bolo šikanovať disidentov, aby pod tlakom okolností opustili ČSSR. V Heidelbergu potom študoval na "Vysokej škole židovských štúdií" judaizmus. S nemeckým prostredím sa nikdy nezžil a prakticky v Nemecku prestal publikovať.
V rokoch 199092 študoval v Jeruzaleme židovskú teológiu a po absolvovaní rabínskeho seminára, keď sa vrátil do Prahy, bol v roku 1992 vymenovaný za pražského a zemského rabína.
Je tretíkrát ženatý. Má dve dcéry, spisovateľku a prekladateľku Kateřinu (* 1964) a herečku v Divadle Na zábradlí Magdalénu Sidonovou (* 1970) a dvoch synov, Eliáša (* 1978) a herca Daniela Sidona (nar. 1986).
Dielo.
Scenáre k filmom.
Podľa jeho scenárov natočil Juraj Jakubisko filmy "Zbehovia a pútnici" (1968), "Vtáčkovia, siroty a blázni" (1969) a " Dovidenia v pekle, priatelia!" (1970).

</doc>
<doc id="38314" url="https://sk.wikipedia.org/wiki?curid=38314" title="Kočka (film)">
Kočka (film)

Kočka (angl. "What a Chick") je slovenský film.
Tragický osud mladej ženy, ktorá rozvrátila dlhoročné manželstvo.

</doc>
<doc id="38315" url="https://sk.wikipedia.org/wiki?curid=38315" title="Žaby a iné ryby">
Žaby a iné ryby

Žaby a iné ryby (angl. "Frogs and Other Fish") je slovenský film. 
Príbeh o citovom a morálnom dospievaní mladých ľudí.

</doc>
<doc id="38316" url="https://sk.wikipedia.org/wiki?curid=38316" title="V meste plnom dáždnikov">
V meste plnom dáždnikov

V meste plnom dáždnikov (angl. "In the Town Full of Umbrellas") je slovenský film. 
Príbeh o nenaplnenej láske, ktorá nebola žiadúca. 

</doc>
<doc id="38317" url="https://sk.wikipedia.org/wiki?curid=38317" title="Július Jarábek">
Július Jarábek

Július Jarábek (* 9. august 1953, Zlaté Moravce) je slovenský filmový režisér.
Od roku 1974 pracoval v Slovenskej filmovej tvorbe Bratislava. V roku 1981 absolvoval štúdium filmovej réžie na VGIK-u v Moskve. Absolvoval ju v triede Jurija Ozerova filmom "Sapienti sat". Pôsobil ako pomocný režisér. Samostatne debutoval v roku 1986. 

</doc>
<doc id="38319" url="https://sk.wikipedia.org/wiki?curid=38319" title="Angela Merkelová">
Angela Merkelová

Angela Dorothea Merkelová, rodená Kasnerová (; * 17. júl 1954, Hamburg, Západné Nemecko) je nemecká politička, od 22. novembra 2005 do 8. decembra 2021 spolková kancelárka Nemecka. Medzi rokmi 2000 až 2018 bola predsedníčkou Kresťanskodemokratickej únie Nemecka (CDU). V spolkových voľbách, ktoré sa uskutočnili 26. septembra 2021 už nekandidovala. 
Angela Merkelová býva označovaná aj ako faktická líderka Európskej únie a časopis Forbes ju opakovane označil za najmocnejšiu ženu sveta. V roku 2012 ju označil tiež ako druhého najmocnejšieho človeka na planéte, čo znamenalo historicky najvyššie postavenie ženy. Magazín Time ju v roku 2015 označil za Osobnosť roka.
Biografia.
Angela Merkelová sa narodila 17. júla 1954 v Hamburgu v Západnom Nemecku. Ešte ako nemluvňa sa presťahovala do Východného Nemecka spolu s otcom, ktorý bol luteránsky kňaz a preradený do východonemeckého mesta Perleberg. Má dvoch súrodencov, fyzika Marcusa Kasnera a pracovnú terapeutku Irene Kasnerovú. V detstve a mladosti ju prezývali prezývkou "Kasi", ktorú si odvodili od jej priezviska. 
V roku 1977 sa ako 23-ročná vydala za študenta fyziky Ulricha Merkela a prijala jeho priezvisko. Manželstvo skončilo rozvodom v roku 1982. Jej druhý, súčasný, manžel je kvantový chemik a profesor Joachim Sauer. Manželstvo uzavreli v súkromí 30. decembra 1998. Merkelová nemá deti, no jej manžel Joachim má dvoch dospelých synov z predchádzajúceho manželstva. 
Získala doktorát v kvantovej chémii a od roku 1986 až do pádu socializmu v NDR v roku 1989 pracovala ako vedecká pracovníčka. Slovensko navštívila v roku 1998 ako účastníčka vedeckej konferencie v Tatranskej Lomnici a potom ešte niekoľko krát. V Česku dokonca dlhšie a niekoľkokrát pracovala na Ústave organickej chémie a biochémie Československej akadémie vied v Prahe. 
Politická kariéra.
Merkelová vstúpila do politiky v dôsledku revolúcií roku 1989. V roku 1990 krátko pracovala ako zástupkyňa hovorcu prvej demokraticky zvolenej vlády Východného Nemecka na čele s Lotharom de Maizièrem. 
Potom ako sa Nemecko znovuzjednotilo bola Merkelová v roku 1990 zvolená do Nemeckého spolkového snemu za štát Meklenbursko-Predpomoransko a obhájila svoj úrad vo všetkých voľbách od znovuzjednotenia.
V roku 1991 bola Merkelová vymenovaná za spolkovú ministerku pre ženy a mládež Nemecka vo vláde kancelára Helmuta Kohla. Neskôr, v roku 1994 sa stala spolkovou ministerkou životného prostredia. 
Potom čo jej strana stratila po spolkových voľbách v roku 1998 väčšinu v Spolkovom sneme bola Merkelová zvolená za Generálnu tajomníčku strany, aby sa o dva roky neskôr, v roku 2000, stala jej predsedníčkou potom čo sa prevalil škandál nelegálneho financovania strany, ktorý zvrhol Wolfganga Schäubleho. Do volieb v roku 2002 vstupovala ako líderka strany, avšak vzdala sa postu spolkovej kancelárky v prospech bavorského premiéra Edmunda Stoibera.
Kancelárka.
Po spolkových voľbách v roku 2005 sa Merkelová stala prvou kancelárkou v dejinách Nemecka. Stála na čele veľkej koalície Kresťanskodemokratickej únie Nemecka (CDU), sesterskej Kresťansko-sociálnej únie Bavorska (CSU) a Sociálnodemokratickej strany Nemecka (SPD). 
V nasledujúcich spolkových voľbách, v roku 2009, Merkelovej CDU získala najväčší počet hlasov a bola schopná utvoriť vládnu koalíciu so Slobodnou demokratickou stranou (FDP). 
Po ďalších spolkových voľbách, v roku 2013, ktoré CDU pod Merkelovej vedením prenikavo vyhrala so ziskom až 41,5% hlasov, CDU opäť vytvorila veľkú koalíciu s CSU a SPD, pretože FDP stratila všetko svoje zastúpenie v Spolkovom sneme. 
Vo voľbách v roku 2017 CDU opäť zvíťazila, no už nie tak drvivo ako v predchádzajúcich voľbách. Po týchto voľbách nasledovalo dlhé vyjednávanie potom čo predseda Sociálnodemokratickej strany Martin Schulz vyhlásil, že on ani jeho strana už viac nechcú pokračovať v práci vo veľkej koalícii s CDU a CSU. Naskytla sa tu tak možnosť vytvorenia tzv. Jamaskej koalície (podľa farieb zainteresovaných strán: čierna-žltá-zelená) so Slobodnou demokratickou stranou (FDP) a stranou Zelených. Bola to jediná možnosť ako vytvoriť vládu bez účasti Ľavice a krajne pravicovej Alternatívy pre Nemecko, s ktorými CDU/CSU odmietla spoluprácu už pred voľbami. 9. októbra 2017 Merkelová prehlásila, že pozve zástupcov FDP a Zelených na rozhovory o možnej budúcej koalícii. V posledných dňoch predbežných rozhovorov sa strany stále nevedeli dohodnúť na spoločnom postoji v otázke migrácie a zmeny klímy. Rozhovory skolabovali 20. novembra 2017, potom čo sa FDP stiahla a argumentovala tým, že rozhovory nedokázali vytvoriť spoločnú víziu a dôveru medzi stranami. Po kolapse týchto predbežných rozhovorov 24. novembra 2017 vyzval nemecký prezident Frank-Walter Steinmeier CDU, CSU a SPD, aby sa predsa len pokúsili dohodnúť na veľkej koalícii. Po stretnutí s prezidentom predseda SPD vyhlásil, že chce, aby o tom, či majú pristúpiť na rozhovory o možnej koalícii rozhodli členovia strany. 6. decembra 2017 sa konal kongres strany, na ktorom sa väčšina delegátov zhodla na tom, že by mali začať predbežné rozhovory o možnej veľkej koalícii. 12. januára 2018 CDU/CSU a SPD vyhlásili, že v predbežných rozhovoroch dosiahli prielom a dohodli sa na náčrtom dokumente na začatie oficiálnych rozhovorov o vzniku koalície. Tento dokument neskôr podporil aj kongres SPD. Dňa 7. februára strany oznámili, že sa dohodli na konečnej koaličnej zmluve. O konečnom rozhodnutí vstupu SPD do vlády rozhodlo vnútrostranícke referendum, ktoré vstup do vlády odobrilo vláda sa mohla ujať funkcie potom čo ju 14. marca 2018 podporil Nemecký spolkový snem. 
Medzinárodná politika.
V roku 2007 bola predsedníčkou Európskej rady a mala veľkú úlohu pri uzatvorení Lisabonskej zmluvy a Berlínskej deklarácie. Jedna z Merkelovej priorít je posilňovanie transatlantických ekonomických vzťahov. Zohrala kľúčovú úlohu pri riešení ekonomickej krízy na Európskej a medzinárodnej úrovni. 26. marca 2014 sa stala najdlhšie slúžiacou vedúcou vlády v Európskej únii. Počas Európskej migračnej krízy čelila ostrej kritike za otvorený prístup k prijímaniu imigrantov (takzvanú "Willkommenskultur").
Odchod z politiky.
V októbri 2018 Merkelová oznámila, že sa na decembrovej konferencii strany už nebude uchádzať o post líderky Kresťanskodemokratickej únie. Takmer hneď po oznámení tejto skutočnosti ohlásil svoju kandidatúru na predsedu strany Friedrich Merz, bývalý vodca poslancov CDU a biznismen. Trochu neskôr svoju kandidatúru ohlásili aj minister zdravotníctva Jens Spahn a Annegret Krampová-Karrenbauerová, v tom čase generálna tajomníčka strany. Krampová-Karrenbauerová bola vnímaná ako kandidátka Merkelovej. Očakávalo sa od nej, že bude pokračovať v jej štýle politiky, zatiaľčo Merz bol Merkelovej dlhodobý rival a očakávalo sa od neho, že stranu posunie viac konzervatívnejším smerom. Delegáti na kongrese strany zvolili za jej nástupkyňu Anngeret Krampovú-Karrenbauerovú.
Spoločne s oznámením rozhodnutia o neuchádzaní sa o post predsedníčky strany vyhlásila, že sa už nechystá stať sa opäť kancelárkou. Spolkové voľby v Nemecku v roku 2021 sa uskutočnili 26. septembra 2021. Voliči rozhodli o zložení Spolkového snemu (nem. Bundestag) a víťazstve Olafa Scholza z SPD. 
Ocenenia.
V roku 2014 získala čestný doktorát Univerzity Komenského.

</doc>
<doc id="38320" url="https://sk.wikipedia.org/wiki?curid=38320" title="Angela Merkel">
Angela Merkel



</doc>
<doc id="38321" url="https://sk.wikipedia.org/wiki?curid=38321" title="Angela Dorothea Merkel">
Angela Dorothea Merkel



</doc>
<doc id="38322" url="https://sk.wikipedia.org/wiki?curid=38322" title="Angela Dorothea Merkelová">
Angela Dorothea Merkelová



</doc>
<doc id="38323" url="https://sk.wikipedia.org/wiki?curid=38323" title="Iva Kubelková">
Iva Kubelková

Iva Kubelková (* 8. máj 1977, Písek) je česká modelka, moderátorka a herečka žijúca prevažne v Prahe.
Väčšinu detstva prežila v Písku. Ako štrnásťročná sa s matkou odsťahovala do Prahy, kde dokončila súkromnú strednú ekonomickou školu. Potom pokračovala na vyššej odbornej škole ekonomickej v nemeckom jazyku.
Keď navštevovala druhý ročník, prihlásila sa do súťaže Miss ČR a stala sa prvou vicemiss roku 1996. V priebehu ďalších mesiacov dokončila štúdium a začala sa venovať povinnostiam vyplývajúcim z víťazstva v súťaži. Po dvoch rokoch, počas ktorých pracovala ako modelka na prehliadkach a pózovala fotografom, dostala ponuku hrať divadlo v spoločnosti Františka Ringo Čecha. Koncom roku 2002 stvárnila hlavnú rolu v hre Jaroslava Dobiáša "Noc s modelkou".
Iva Kubelková je viacnásobná víťazka súťaže o najkrajšie české prsia, bývalá priateľka hokejistu Jaromíra Jágra a pretekára Martina Koloca. Venuje sa aj maliarstvu.
1. novembra 2004 sa jej v pražskej pôrodnici narodila dcéra Natálka; otca tají. Od začiatku roku 2005 sa stále častejšie objavuje v televízii a v bulvárnej tlači.
Meria 178 cm, jej miery sú 93–60–90; má hnedé vlasy a hnedé oči.

</doc>
<doc id="38325" url="https://sk.wikipedia.org/wiki?curid=38325" title="Stredovek">
Stredovek

Stredovek (z ) alebo knižne a odborne medieval je v tradičnej periodizácii všeobecných dejín epocha historického vývoja Európy medzi starovekom (resp. antikou) a novovekom, pôvodne ohraničená obrátením rímskeho cisára Konštantína I. na kresťanstvo (pozri milánsky edikt) alebo zánikom Západorímskej ríše (476) na jednej strane a dobytím Konštantínopola (1453), objavením Ameriky (1492) alebo začiatkom reformácie (1517) na strane druhej. Dnes prevládajúci prístup vkladá medzi antiku a začiatok stredoveku prechodnú periódu zvanú neskorá antika (z ), vzhľadom na to, že prechod z jednej epochy na druhú bol dlhý, pozvoľný a s početnými prelomami.
Výraz "media aetas" zaviedli talianski učenci 14. a najmä 15. storočia (prvým bol Francesco Petrarca) na pejoratívne označenie doby, ktorá stála medzi imaginárnou antikou a modernitou, kedy zažívali rozvoj myšlienky, ktoré boli neskôr (v 19. storočí) označené ako humanizmus (pozri renesančný humanizmus) a renesancia. V tridsiatych rokoch 13. storočia Petrarcha označoval predkresťanské doby ako antiqua (alebo „staroveké“) a kresťanské obdobie ako nova (alebo „nové“). Petrarca považoval storočia po zániku Rímskej ríše za „temné“ v porovnaní so „svetlom“ klasickej antiky. Mýtus, že Európa vtedy upadla do tisíc rokov trvajúceho obdobia neznalosti, ktoré dostalo pomenovanie ,temný stredovek" s dominanciou cirkvi vyvracia R. Stark (pozri ďalej Mýtus temného stredoveku).
V odbornej literatúre sa používa adjektívum "medieválny" ako synonymum slova "stredoveký" (t. j. súvisiaci so stredovekom, pochádzajúci zo stredoveku, charakteristický pre stredovek, napr. stredoveký realizmus). Odbor historickej vedy zaoberajúci sa dejinami európskeho stredoveku sa nazýva medievalistika a odborník v nej medievalista.
Začiatok a koniec stredoveku.
Datovaný je pádom Západorímskej ríše (rok 476) a sťahovaním národov na jednom konci, zámorskými objavmi a náboženskou reformáciou na strane druhej. Tradične sa udáva 476 – 1492 v Európe (1526 v Uhorsku a Česku; 1492 je objavenie Ameriky, 1526 bitka pri Moháči).
 (koniec staroveku)
Koniec stredoveku je na rozdiel od začiatku stredoveku pomerne ustálený okolo roku 1500. Okrem „univerzálnej“ hranice 1492, má totiž väčšina krajín aj vlastný zlomový dátum: Uhorsko a Česko 1526, Nemecko 1517 (Martin Luther vystupuje so svojimi tézami v chráme na zámku Wittenberg), Anglicko 1485, Francúzsko 1515, Španielsko 1516, Švédsko 1523, Nórsko 1536, Dánsko 1533, Poľsko 1505, Rusko 1533, Holandsko 1519. Niekedy sa ako hraničný dátum uvádza aj vynález kníhtlače roku 1452 Johannom Gutenbergom, či pád Konštantinopolu v r. 1453.
Koniec stredoveku možno charakterizovať aj voľnejšie súborom základných skutočností, udalostí a myšlienok, ktoré sa v istom čase (okolo 1500) objavili a zmenili chod spoločnosti tak, že môžeme hovoriť o novoveku. Najdôležitejšie zmeny boli: 
Charakteristika.
Počas stredoveku nastáva spojenie dedičstva antickej civilizácie Rímskej ríše s barbarskou kultúrou Germánov, Keltov a Slovanov. Unifikátorom a nositeľom vzdelanosti je cirkev. Kresťanská doktrína a kresťanský svetonázor vládnu mysleniu. Hospodárstvo sa vyvíja vo feudálnom rámci vazalských vzťahov, na ich vrchole stojí kráľ. Vytvárajú sa špecifické jednotky ako napr. feudálny veľkostatok, hradiská, obchodné prímorské mestá. Vývoj vyústi do vzniku stredovekého mesta na jednej strane (disponujúce právnymi a hospodárskymi privilégiami) a do vzniku stredovekého hradu ako sídla aristokracie – šľachty. Územie Európy je rozdelené na kráľovstvá, vládne im kráľ. Pomocou svojich vazalov kráľ spravuje územie, vedie obranné a útočné vojny. Právo sa mení od tradičného-zvykového na písané, kráľ vydáva zákonníky, privilégiá a colné predpisy. Cirkevné právo je záväzné nielen pre klérus, ale ako súkromné a rodinné právo je záväzné pre všetkých.
Kultúra stredoveku vytvorila mnohé vynikajúce pamiatky písomníctva (kroniky, legendy, ságy), architektúry (baziliky, katedrály, hrady, mestá), výtvarného umenia (krídlové oltáre, fresky, mozaiky, sochy aplikované ako výzdoba katedrál aj samostatne stojace), užitého umenia (koberce, tapisérie, tkaniny, zbrane, šperk, relikviáre, keramika, sklo), hudby i literatúry.
Prevládajúcou spoločenskou a ekonomickou formou usporiadania spoločnosti vrcholného a neskorého stredoveku v západnej a strednej Európe je feudalizmus. Podľa toho, ako sa pojem definuje, rôznia sa aj údaje o jeho trvaní a výskyte. U nás a vo východnej Európe sa používa široké chápanie feudalizmu pochádzajúce z marxisticko-leninskej historiografie, podľa ktorého napríklad na Slovensku feudalizmus trval od 8. storočia do roku 1848.
Zhruba do vrcholného stredoveku sa spoločnosť delila na privilegovaných (lat. "nobiles" – šľachta), vrátane cirkvi, a neprivilegovaných (lat. "ignobiles"), teda poddaných. V skutočnosti však štruktúra spoločnosti jednotlivých štátov bola veľmi pestrá a so vznikom miest sa situácia značne zmenila.
Podľa E. R. Sandvossa stredovek nebol ani prerušením medzi antikou a novovekom, ani zenitom dejín. Pokiaľ ide o filozofiu a vedy nemôže sa stredovek s Grékmi rovnať, iba ak tak s Rimanmi. Sila stredoveku tkvie jednoznačne v náboženskej oblasti a v jednotlivých oblastiach výtvarného umenia, predovšetkým v architektúre. Ale aj k právu, politike, organizácii, obchodu a financiám stredovek prispel značným dielom. Uchoval a rozvinul dedičstvo antiky, vyviedol západné národy z barbarstva, podstatne prispel k tomu, že divočina a prales sa zmenili na kultúrnu krajinu, pribudlo období mieru, ľuďom sa v núdzi a pochybnostiach dostalo opory a nádeje, ako aj pocitu, že boli pozdvihnutí do bohom vyvoleného svetoporiadku. Stredovek sa rozpadol preto, lebo celý jeho systém stál na falošných premisách, ako poznamenal Roger Bacon, vytvorili obraz sveta beztoho, aby dostatočne poznali svet. A podobne to platilo aj o obraze človeka a povahe človeka; malá pozornosť sa venovala zmenám povahy človeka. Významné boli aj vonkajšie príčiny: faktory hospodárske, spoločenské a politické.
Mýtus temného stredoveku.
Podľa R. Stark sa dlho všeobecne prijímalo, že po kolapse Rímskej ríše Európa upadla do tisíc rokov trvajúceho obdobia neznalosti, ktoré dostalo pomenovanie ,temný stredovek" (niekedy ,vek viery"). 
R. Stark ďalej hovorí, že klasická organizačná schéma deliaca históriu na starovek, temný stredovek s dominanciou Cirkvi, renesanciu a osvietenstvo a moderné časy novoveku, ktorá je súčasťou každej učebnice o západnej histórii, je podľa serióznych historikov už desaťročia falošná. Táto schéma je ,nezničiteľnou pozostalosťou po sebaoslavujúcom humanizme". Pojem ,renesancia" je nesprávne používať na pomenovanie znovuzrodenia intelektuálneho pokroku po ,temnom stredoveku". Termín ,renesancia" v sebe v skutočnosti zahŕňa pomenovanie obdobia v umení, umeleckých štýlov a na rozlíšenie od gotiky alebo baroka. Rešpektované encyklopédie, ako je ' alebo ', pojem temný stredovek už dnes nepovažujú za adekvátny a pravdivý. Je mylné domnievať sa, že ,vek rozumu" začal novovekom dobou osvietenstva, pretože západná viera v rozum má v skutočnosti pôvod v kresťanskej teológii. V skutočnosti počas temného stredoveku dosiahla Európa taký veľký technologický skok vpred, že zanechala za sebou zvyšok sveta. A ako je možné, že historici túto skutočnosť tak prekrútili? Podľa R. Starka to bolo preto, lebo termín ,temný stredovek" je vynálezom protináboženských intelektuálov ako sú Voltaire a Gibbon, ktorí tým zdôvodňovali tvrdenie, že ich éra bola ,osvietená". Títo intelektuáli boli neochotní oceniť alebo čo i len si všimnúť podstatu reálneho života v tom období. Revolúcie v poľnohospodárstve, vo výzbroji a vo vedení vojny, v sile nezaloženej na človeku, doprave, výrobe a obchode či zánik otroctva ktoré bolo dedičstvom Rímskej ríše, vysoká kultúra, pokrok v hudbe, výtvarnom umení, architektúre, literatúre, vzdelávaní a vede, si títo osvietení intelektuáli takmer vôbec nevšimli.
Nábožensko-mravný život v stredoveku.
Podľa Špirka pápež Gregor VII. sa nesnažil iba o reformu kléru, ale jeho účinkovaním vzbudené idey ,oplodnili" i náboženský život laikov. Náboženské hnutie v 12. a 13. storočí je také mohutné, že tejto dobe dáva jej charakter. Náboženské oduševnenie teologicky nevzdelaných ľudí (laikov) často prevyšovalo horlivosť kléru, ktorého vernosť k zásadám pre bohatstvo a politické zápletky v chúlostivých chvíľach neraz zlyhalo. Laici v snahe po reforme často skĺzli na zlé cesty (valdénski, rojkovia...). Nespokojných ľudí s náboženskými a sociálnymi pomermi uspokojili žobravé rehole. Pozitívny sociálny a reformný smer dal týmto ľuďom napríklad aj sv. František z Asisi. Aj on má zásluhu na tom, že v masách nazhromaždené ,výbušné látky" nespokojnosti neprepukli v anarchiu a hodnoty ničiacu revolúciu.
Tak ako aj v predchádzajúcich periódach dejín aj vo vrcholnom stredoveku sa podľa Špirka javia v mravnom živote veľké kontrasty. Na jednej strane sú to najvznešenejšie skutky kresťanskej viery, najušľachtilejšie prejavy lásky, na druhej strane hrubé výbuchy ľudskej náruživosti a neskrotnosti. Popri nádherným cnostiam vidieť i veľké neprávosti a poľutovania hodné poklesky. Stále boje medzi duchovnou s svetskou mocou vliekli za sebou zdivočelosť a ukrutnosť, páchanú často i na osobách nevinných, bezbranných, na kláštoroch a duchovných. Vzmáhajúci sa stredoveký obchod a oživený hospodársky život viedol mnohých k bezohľadnému sebectvu, pôžitkárstvu a nehanebnej zmyselnosti. Križiacke výpravy umožnili západnému kresťanstvu oboznámiť sa nielen s východnou kultúrou, ale aj s orientálnou mravnou žumpou. K poverám, ktoré boli už v predošlých dejinných periódach rozšírené a neudusené sa pridala teraz aj na Oriente a u Moslimských bojovníkov (Saracénov) pestovaná mágia. Cirkev neustala v boji proti týmto starým a novým zhýralostiam a získala si nehynúce zásluhy vo vzdelanosti a umravnení divokých európskych národov.
Podľa Špirka aj keď bol vrcholný stredovek bohatý v pokleskoch, bol nepomerne bohatší v cnostiach, ktoré musí uznať tak kresťanský ako aj nekresťanský pozorovateľ. Vidieť to aj pri vzniku veľkého množstva reholí a náboženských združení, ktoré boli prejavom sebazapierania prameniaceho z veľkej lásky k Bohu a človeku. Križiacke výpravy sú skutočným prejavom veľkej odhodlanosti, duševnej sily a pevnej viery európskych národov vďaka ktorým bola Európa zachránená od krvilačného plienenia a znásilňovania Saracénmi a od sektárov vyvolávajúcich lokálny sociálno-mravný rozvrat. Pri pohľade na prekrásne mohutné stredoveké dómy si treba uvedomiť, že na ich výstavbu a estetické poňatie bola potrebná obrovská obetavosť ľudí mnohých profesií a odhliadnúc od ich náboženského prínosu ich výstavba bola vždy veľkou investíciou pri ktorej uživilo svoje rodiny niekoľko generácií remeselníkov, staviteľov, murárov, umelcov všetkého druhu. Bola to doba kedy sa obetavá láska k trpiacemu prejavovala tým najvýraznejším spôsobom, možno s nadsádzkou aj v celých známych dejinách ľudstva ak nerátame Kristovu obetu na kríži za všetkých hriešnikov sveta. V obetavosti v prospech ľudomilých ustanovizní (dnes známych ako tretí sektor) podľa Špirka sa pretekali všetky triedy a stavy. Zo živej kresťanskej lásky vznikli mnohé nemocnice, chudobince a sirotince. V samom Francúzsku bolo v 13. storočí 20 000 hospicov a 2000 nemocníc. Hospodárske a sociálne združenia boli preniknuté i náboženským duchom, a tak sa jednotlivé cechy pretekali s inými združeniami v charitatívnej činnosti či obetavosti na náboženské a ľudomilé ciele. Náboženský duch prenikal celý verejný, súkromný, politický, sociálny, vedecký a umelecký život a budil veľké tvorivé energie. Materiálny a duchovný svet sa harmonicky spájali. Táto doba zrodila celý rad hrdinov alebo inak povedané svätcov a svätíc, ktorí do dnes budia a aj do budúcnosti budú budiť veľký obdiv a úctu. Sú to napríklad sv. Bernard, sv. František, sv. Dominik, sv. Tomáš, sv. Bonavetnúra, Ľudovít IX, Alžbeta Durínska, blahoslavená Agnesa, sv. Hedviga a mnohí iní. Títo ľudia za sebou zanechali celé zástupy nasledovníkov, ktorí ďalej pestovali a udržiavali ich ducha vo svete. 
Podľa Špirka stojí táto perióda dejín aj pri tienistých stránkach mravne vysoko nad tou predošlou. Má veľa takých vlastností, aké bolo badať len u prvotných kresťanov. Vo vede a v umení položila pevné základy, na ktorých sa budovala ďalšia európska kultúra a civilizácia. Odbaviť túto etapu ľudských dejín názvom ,temný stredovek" znamená prejav veľkej neznalosti v histórii alebo v odsúdeniahodnej predpojatosti. 
Stredoveký mravný poriadok sa začal rozbíjať hlavne kvôli nastupujúcim ,osvieteným" filozofom, reformátorom a revolucionárom, ktorí vo svojej pýche zatúžili po slobode, rovnosti a bratstve no nie slobode ducha, ale po slobode telesnej zmyselnosti a rovnosti či bratstve s tými čo súhlasia a nasledujú ich. Zavrhli staré princípy poriadku založené na viere v Boha a svet vykročil do novoveku plného krvavých revolúcií, totalitných režimov založených na falošných ideológiách a svetových vojen s obrovským ľudským utrpením akého dovtedy ľudstvo v takých rozmeroch nikdy nezažilo. 
Udalosti a periodizácia.
Vývoj v Európe a na Slovensku je opísaný v nižšie uvedených článkoch zodpovedajúcich periodizácii stredoveku:
Stredovek mimo Európy.
Niekedy sa termín "stredovek" požíva aj pri opisovaní vývoja v iných častiach sveta, ktoré podľa historikov spĺňajú rovnaké kritériá ako Európa stredoveku (feudálny systém). Obdobie pred otvorením sa západu v dejinách Japonska a Číny býva niekedy označované za stredovek. Predkoloniálne obdobie vývoja v subsaharskej Afrike je tiež nazývané stredovek. Dnes sa ale väčšina historikov zdráha použiť toto pomenovanie inde ako v Európe – pretože len pre Európu platí, že stredovek nasledoval po antickej civilizácii a končil príchodom novoveku. Označenie stredovek sa však používa aj pre Grécku Byzantskú ríšu, hoci tu nenastal úpadok antiky ako v Európe.
Externé odkazy.
Slovensko:
Európa:

</doc>
<doc id="38326" url="https://sk.wikipedia.org/wiki?curid=38326" title="Alena Šeredová">
Alena Šeredová

Alena Šeredová (* 21. marec 1978, Praha) je česká modelka a herečka. V súčasnosti žije prevažne v Taliansku.
Životopis.
Narodila sa a takmer celé svoje detstvo prežila v pražských Vinohradoch. Do modelingu nastúpila ešte ako dieťa, už v pätnástich fotila s českým módnym fotografom Jadranom Šetlíkom. O rok neskôr odišla za prácou do Grécka. V sedemnástich rokoch prišla Alena Šeredová prvýkrát do Milána, talianskeho centra módy. 
V roku 1998 sa stala prvou vicemiss Českej republiky, na súťaži Miss World, na ktorú tak postúpila a skončila na štvrtom mieste. Tento úspech prekonala až 20. septembra 2006 Taťána Kuchařová, ktorá v 56. ročníku súťaže Miss World zvíťazila. Jej umelecká kariéra začala v divadle v roku 1999. Vtedy v Prahe hrala vo významnej komédii pomerne dôležitú postavu. Pokračovala alternovaním módy a televízie, pričom dosahovala stále väčších úspechov, ktoré vyvrcholili veľmi sledovaným programom talianskeho kanála RAI autora Panariella "Torno Sabato - La Lotteria" (Vrátim sa v sobotu - Lotéria), čo bol prakticky víťazný program súťaže Telegatto (určitá obdoba českej sútaže TýTý). Vďaka nemu sa dostala do povedomia širokej diváckej verejnosti a stala sa tak jedným z najprestížnejších hosťov dôležitých televíznych programov.
V roku 2002 získala niekoľko cien a bola okrem iného označená za objav talianskej televízie. V roli „testimonial“ patrí medzi stálych protagonistov módy a reklamy najslávnejších módnych domov "Made in Italy". Pretože výborne zvládla znalosť talianskeho jazyka a mohla tak ukázať aj komickú a ironickú stránku svojej osobnosti, vyskúšala si v rokoch 2002 – 2003 aj účinkovanie v talianskom divadle, kde hrala hlavnú úlohu v jednej brilantnej komédii.
V roku 2004 sa objavila ako hlavná hrdinka v mnohých umeleckých oblastiach – pózovala pre najžiadanejší kalendár mesačníku MAX, bola protagonistkou divadelnej hry "La Signora in rosso" (Dáma v červenom) a hrala v očakávanom vianočnom filme Christmas in Love (Zamilované Vianoce), ktorý mal premiéru v talianskych kinách 17. decembra 2004.
Alena Šeredová je (obzvlášť v Taliansku) centrom pozornosti bulvárnej tlače, ktorá často píše taktiež o jej partneroch, medzi ktorými sa objavuje mnoho známych mien. Jedným z jej prvých partnerov bol moderátor Bořek Slezáček, k ďalším známym menám patrí taliansky herec Edoardo Costa, či režisér Luigi De Laurentiis. V istom období sa veľa písalo o jej vzťahu s Flavio Briatorem, podľa tvrdení Aleny Šeredovej však išlo o výmysel bulváru a nešlo o nič viac než o bežnú pracovnú zákazku.
Často sa zapája do charitatívnych a sociálnych aktivít a zúčastňuje sa mnohých benefičných akcií v Taliansku aj ďalších krajinách EU.

</doc>
<doc id="38327" url="https://sk.wikipedia.org/wiki?curid=38327" title="Rosa Parksová">
Rosa Parksová

Rosa Lee Parksová, niekedy aj Rosa Louise Parksová (* 4. február 1913, Tuskegee, Alabama, USA – † 24. október 2005, Detroit, Michigan) bola americká aktivistka za občianske práva v USA. V decembri 1955 bola v meste Montgomery na juhu USA zatknutá, pretože odmietla v autobuse uvoľniť miesto belochovi. Tento prípad viedol k veľkým protirasistickým protestom a vzniku hnutí za zrovnoprávnenie čiernych obyvateľov USA. Rosa Parksová sa stala symbolom boja amerických černochov za svoje práva.
Životopis.
Narodila sa ako "Rosa Louise McCauley" v Tuskegee v štáte Alabama. Mala írskych, indiánskych a černošských predkov, ale kvôli "pravidlu jednej kvapky krvi" ("One drop rule") bola považovaná za Afroameričanku. V roku 1932 si vzala Raymonda Parksa, holiča z Montgomery. 
V roku 1943 sa pripojila k National Association for the Advancement of Colored People (NAACP) a začala v organizácii robiť sekretárku. Hoci nikdy nebola členkou Komunistickej strany USA, s manželom chodievala na ich mítingy.
Segregácia a rasová diskriminácia v USA v päťdesiatych rokoch 20. storočia bola najmä v južných štátoch normálnym a bežným javom. Týkali sa možnosti návštev reštaurácií, kín, škôl, ako aj používania prostriedkov hromadnej dopravy. V meste Montgomery (štát Alabama) platil zákon, že v prednej časti autobusu môžu sedieť len bieli; v prostrednej časti si smeli sadnúť aj čierni respektíve farební občania, ale museli uvoľniť celý rad, ak si tam chcel sadnúť hoci len jeden beloch. V tejto situácii sa stalo, že Rosa Parksová 1. decembra 1955 počas jazdy v autobuse odmietla vstať. Privolaná polícia jej udelila pokutu 14 dolárov. 
Reakcia bola na vtedajšie pomery prekvapujúca. Došlo k bojkotu mestskej autobusovej dopravy, ktorý trval viac ako rok, a na ktorom sa zúčastnila väčšina čierneho obyvateľstva mesta (vtedy necelých 50 000 obyvateľov). Solidaritu s protestami preukázali aj čierni taxikári, ktorí po celý čas vozili čiernych pracujúcich do práce za symbolickú cenu niekoľkých centov. 
4. júna 1956 rozhodol Federálny súd, že politika rasovej segregácie nie je konformná s ústavou USA. Zástupcovia mesta Montgomery podali okamžite odvolanie proti tomuto rozsudku, rasová diskriminácia bola v meste samotnom zosilnená. 13. novembra 1956 však Najvyšší súd prehlásil segregáciu v autobusoch mesta Montgomery za ilegálnu a protiústavnú. 
Jedným z iniciátorov tohto bojkotu, známeho ako "Montgomery Bus Boycott", bol vtedy ešte pomerne neznámy Martin Luther King, baptistický pastor. Tento protest viedol k zrušeniu segregácie v mestských autobusoch, najmä je však považovaný za zrod afroamerického hnutia za občianske práva (African-American civil rights movement) v USA. 
Rosa a jej manžel po tomto proteste stratili zamestnanie a po mnohých hrozbách sa jej muž nervovo zrútil. Parksovci sa roku 1957 odsťahovali do Detroitu, zostali však aj tam aktívni v hnutí za občianske práva.

</doc>
<doc id="38329" url="https://sk.wikipedia.org/wiki?curid=38329" title="Monika Žigová">
Monika Žigová

Monika Žigová (* 23. august 1963, Prešov) je slovenská herečka.
Pre film ju objavil v roku 1983 režisér Dušan Klein. V roku 1984 hrala Ilonu v televíznom filme režiséra Marcela Děkanovského "Právom lásky". Po roku 1984 už nefilmovala. Býva v Prešove.

</doc>
<doc id="38335" url="https://sk.wikipedia.org/wiki?curid=38335" title="Hans Bethe">
Hans Bethe

Hans Albrecht Bethe (* 2. júl 1906, Štrasburg, Francúzsko – † 6. marec 2005, Ithaca, New York, USA) bol nemecký fyzik, jeden z najvýznamnejších 20. storočia. Vysvetlil princípy fungovania termonukleárnych procesov vo hviezdach, podieľal sa na vývoji atómovej bomby a bol známym bojovníkom proti šíreniu jadrových zbraní.
Životopis.
Hans Bethe sa narodil v nemeckom Štrasburgu, doktorát získal v roku 1928 na univerzite v Mníchove. Keď sa v 30. rokoch dostali v Nemecku k moci nacisti, bol donútený kvôli svojmu židovskému pôvodu opustiť miesto prednášajúceho na univerzite v Tübingene. V roku 1933 preto emigroval do Anglicka, neskôr sa usadil v Spojených štátoch, kde v roku 1935 nastúpil ako profesor fyziky na Cornellovu univerzitu, na ktorej zostal s niekoľkými malými prestávkami až do svojej smrti.
Počas 2. svetovej vojny pracoval najprv na MIT v projekte mikrovlnného radaru, potom v laboratóriách Los Alamos, kde sa zúčastnil na Projekte Manhattan na výrobu atómovej bomby. Po skončení druhej svetovej vojny pracoval s Edwardom Tellerom na projekte vodíkovej bomby, v rokoch 1956–1964 bol členom tímu vedeckých poradcov amerického prezidenta, v roku 1958 viedol tím, ktorý pre prezidenta vytváral štúdiu o jadrovom odzbrojení. Pomáhal s vyjednaním dohody so Sovietskym zväzom o čiastočnom zákaze jadrových testov z roku 1963 a fungoval aj ako neformálny vedecký poradca prezidentov Eisenhowera, Kennedyho a Johnsona.
Hlavná časť Betheho práce sa zaoberá teóriou atómových jadier, v priebehu rokov 1935–1938 študoval jadrové reakcie a účinné prierezy reakcií, zdokonalil Bohrov model atómu. Jeho práca ho priviedla k objavu mechanizmu reakcií, ktoré hviezdam dodávajú energiu. Najmä tieto výsledky mu roku 1967 priniesli Nobelovu cenu za fyziku.
V roku 1975 odišiel do dôchodku, pričom získal na Cornellovej univerzite čestný titul emeritný profesor.
V priebehu 80. a 90. rokov sa aktívne zapojoval do kampane za mierové využitie atómovej energie; v roku 1995 zverejnil otvorený list, v ktorom žiadal všetkých vedcov, aby „prerušili a odmietali“ prácu na akejkoľvek časti vývoja a výroby jadrových zbraní. V roku 2004 podpísal s ďalšími 47 laureátmi Nobelových cien list podporujúci prezidentského kandidáta Johna Kerryho.
Bethe je tiež podpísaný ako jeden z autorov slávneho článku o teórii veľkého tresku, ktorý 1. apríla 1948 vydali Ralph Alpher a George Gamow; jeho meno pod článkom je však iba vtipom – George Gamow využil podobnosti ich mien s prvými písmenami gréckej abecedy ("alfa, beta, gama").
Po Bethem je pomenovaná planétka "30828 Bethe".

</doc>
<doc id="38338" url="https://sk.wikipedia.org/wiki?curid=38338" title="Christiane F.">
Christiane F.

Christiane F., celým menom Vera Christiane Felscherinow (* 20. máj 1962), je ústrednou postavou úspešnej knihy "My deti zo stanice ZOO" a neskôr rovnako úspešného filmu. Christiane F. je autentickou postavou, podkladom pre knihu aj pre film je jej autobiografické rozprávanie o svojom osude.
Christiane F. vyrástla v rodine, kde násilie a alkoholizmus (v tomto prípade otcov) boli na dennom poriadku. Vo veku šiestich rokov sa rodina prisťahovala na už vtedy problematické sídlisko Gropiusstadt v západoberlínskej štvrti Neukölln. Pri jednej príležitosti, kedy ju otec fyzicky ohrozoval, sa (neúspešne) pokúsila vyskočiť z okna bytu na 11. poschodí.
Rodinné problémy, najmä násilie proti deťom, je v tom čase v Nemecku ešte tabu. Christiane F. nevidí východisko a dostáva sa vo veku dvanásť rokov do drogovej scény. Najprv je to hašiš, marihuana, vo veku štrnástich rokov sa zoznamuje s heroínom. Aby si svoje dávky mohla zaobstarať, začína prostituovať na neslávne známej západoberlínskej železničnej stanici Bahnhof ZOO. Jej medzitým rozvedená matka si to všíma až o dva roky neskôr. 
Roku 1978, vo veku šestnástich rokov, vypovedá Christiane F. v jednom súdnom procese ako svedkyňa. Jej výpoveď zaujme dvoch reportérov známeho časopisu Stern, ktorí chcú interview a pozvú ju na dve hodiny na rozhovor. Z dvoch hodín sú dva mesiace a neskôr autobiografické dielo, ktoré v istom zmysle slova zvrátilo vtedajšie názory západonemeckej spoločnosti na mladistvých, ktorí sú závislí na drogách. Zo seriálu v časopise sa stala kniha, ktorá bola neskôr sfilmovaná.
Hrdinka knihy (a filmu) v nasledujúcich rokoch prežila turbulentný čas v USA a v Grécku, vrátila sa však do Berlína a po niekoľkých protidrogových liečbach sa oslobodila zo svojej závislosti na nich. Roku 1996 porodila syna.
V roku 2008 nemecké úrady zobrali do svojej opatery jej maloletého syna po zistení, že má opakovane problémy s drogami.

</doc>
<doc id="38340" url="https://sk.wikipedia.org/wiki?curid=38340" title="Metafora">
Metafora

Metafora (z gréckeho "μεταφορά" – prenos, prenesenie; iné názvy: zastarano prenáška, obraznosť, ako metaforické pomenovanie: obraz [v užšom zmysle] ) je sémantický termín, ktorý v užšom a bežne používanom zmysle označuje prenesenie jedného pomenovania na viacero predmetov na základe ich vonkajšej podobnosti (t. j. nie na základe vecnej súvislosti). Podľa niektorých autorov v širšom zmysle metafora označuje hocijaké prenesenie pomenovania (t. j. aj na základe vecného súvisu, v tomto prípade je metonymia videná ako typ metafory).
Typy a funkcia.
Typy metafory:
Metafora ma obraznú (poetickú) a poznávaciu (noetickú) funkciu. Metafora sa používa na to, aby sa oživil prejav a aby sa vyzdvihla niektorá vlastnosť javu, aby vyjadrenie bolo názorné, obrazné. Vzdialenosti medzi pomenúvanou vecou a pomenovaním sa nazývajú asociačné polia.
Nevhodná kombinácia metafory sa nazýva katachréza, napr. "Svoju chorú nohu kládol na ľahkú váhu.; Pes bol zakopaný v jeho pravej ruke." atď.

</doc>
<doc id="38342" url="https://sk.wikipedia.org/wiki?curid=38342" title="Logaritmus">
Logaritmus

Logaritmus alebo logaritmická funkcia (pri základe "a") je inverznou funkciou k exponenciálnej funkcii (s tým istým základom).
Logaritmom čísla "x" pri základe "a" teda nazývame v matematike také číslo "y", pre ktoré platí:
 formula_1
a označujeme ho symbolicky
 formula_2,
kde "a" &gt; 0, "a" ≠ 1, "x" &gt; 0. Funkciu
 formula_3
kde "x" &gt; 0, potom nazývame logaritmickou funkciou so základom "a". Definičný obor funkcie je interval formula_4, obor hodnôt tvoria všetky reálne čísla.
Funkcia je:
Graf logaritmickej funkcie nazývame logaritmická krivka; prechádza bodmi formula_7 a formula_8.
Konštanta "a" sa nazýva základ logaritmu. Logaritmus o základe 10 sa nazýva dekadický logaritmus' (prípadne desiatkový, alebo Briggsov podľa matematika Henryho Briggsa). V prípade dekadického logaritmu sa v zápise vynecháva základ a zapisuje sa ako
 formula_9
Ďalším (v matematike pravdepodobne najpoužívanejším) prípadom je logaritmus o základe "e" ("Eulerovo číslo"). Tento sa nazýva prirodzený logaritmus (niekedy tiež Napierov podľa matematika Johna Napiera) a používa sa skrátený zápis
 formula_10
Hlavne v informatike sa objavuje logaritmus o základe 2, nazývaný binárny logaritmus, ktorý sa skrátene zapisuje:
 formula_11
Logaritmus so základom formula_12 je možné konvertovať na logaritmus so základom formula_13 podľa vzorca
formula_14
alebo
formula_15.
Špeciálne základy.
Prirodzený logaritmus.
Prirodzený logaritmus alebo Napierov logaritmus (podľa Johna Napiera) je taký logaritmus, ktorý ma základ "e" (Eulerovo číslo). 
Skrátený zápis:
 formula_10
Niekde sa môžete stretnúť aj so zápisom 
 formula_17
alebo 
 formula_18
Taylorove rady pre výpočet prirodzeného logaritmu
Desiatkový, dekadický logaritmus.
Desiatkový logaritmus je logaritmus so základom desať. Zapisuje sa zvyčajne ako formula_22 alebo skrátene ako formula_23.
Dvojkový, binárny logaritmus.
Dvojkový logaritmus je logaritmus so základom dva. Zapisuje sa ako formula_24 alebo skrátene formula_25.
Vlastnosti.
Pre formula_26 platí:

</doc>
<doc id="38343" url="https://sk.wikipedia.org/wiki?curid=38343" title="Logaritmická funkcia">
Logaritmická funkcia



</doc>
<doc id="38345" url="https://sk.wikipedia.org/wiki?curid=38345" title="PlayOK.com">
PlayOK.com

PlayOK.com, predtým Kurnik, je herná webová stránka, ktorú založil Poliak Marek Futrega v roku 2001. Za krátky čas sa stala najobľúbenejšou svojho druhu v Poľsku. 

</doc>
<doc id="38346" url="https://sk.wikipedia.org/wiki?curid=38346" title="Kurnik.org">
Kurnik.org



</doc>
<doc id="38347" url="https://sk.wikipedia.org/wiki?curid=38347" title="Bohdan Szyszkowski">
Bohdan Szyszkowski

Bohdan Szyszkowski (* 20. jún 1873, Trybuchy, Podole – † 13. august 1931, Myślenice, Poľsko) bol poľský chemik a člen Poľskej akadémie učenia.
Bohdan Szyszkowski publikoval články o elektrochémii a povrchovej chémii.

</doc>
<doc id="38348" url="https://sk.wikipedia.org/wiki?curid=38348" title="John Roberts">
John Roberts

John Roberts môže byť: 

</doc>
<doc id="38350" url="https://sk.wikipedia.org/wiki?curid=38350" title="Mágnáš Miško">
Mágnáš Miško

Mágnáš Miško ("Mágnás Miska"), je najslávnejšia opereta, ktorú skomponoval Albert Szirmai. Premiéra sa konala 12. februára 1916, v Király Színház v Budapešti. Libreto napísali Károly Bakonyi a Andor Gábor. Dej operety aj jej hudobné spracovanie vychádza z maďarského vidieckeho prostredia.
Obsah.
I. dejstvo.
Ivan Baracs sa chce pomstiť grófovi Korláthovi za to, že ho nedávno zosmiešnil. Myslí si, že do toho bola zapletená aj Korláthova dcéra (a jeho láska) Rolla. Svojho koniara Miška oblečie do fraku a na večierku predstaví grófovi ako grófa Taszila, ktorý sa práve vrátil z ďalekej cudziny, z lovu tigrov.
II. dejstvo.
Gróf Taszilo si získa priazeň spoločnosti. Keď tancuje s Rollou, Baracs jej odhalí Taszilovu pravú identitu. Rolla je urazená a chce sa s Baracsom rozísť. Miškova láska, služobná Marcsa, ju ale presvedčí, že láska sa nemá obetovať kvôli takým banalitám. Na to sa Rolla rozhodne obliecť Marcsu do bálových šiat a predstaví ju ako neter grófa Taszila. Plán však stroskotá, lebo Marcsa sa poháda s Miškom a obaja sa prezradia. Baracs víťazoslávne odchádza z večierka.
III. dejstvo.
Rolla stále miluje Baracsa, ale po skandáli na večierku už jej rodičia nechcú o ňom ani počuť. Rozhodne sa teda ujsť z domu. Marcsa ju však prehovorí, že to nie je rozumné (že je to lepšie len tak „akože“) a radšej ju ukryje u seba v izbe. Jej rodičom povie, že Rolla ušla. Rodičia už nechcú ďalší škandál, tak radšej súhlasia so svadbou. Marcsa sa tiež udobrí z Miškom a ten je povýšený na vedúceho koniarne.

</doc>
<doc id="38351" url="https://sk.wikipedia.org/wiki?curid=38351" title="Jędrzej Śniadecki">
Jędrzej Śniadecki

Jędrzej Śniadecki (* 30. november 1768, Żnin, Poľsko – † 11. máj 1838, Vilnius, Litva) bol poľský spisovateľ, fyzik, chemik a biológ. Medzi jeho úspechy patrí vytvorenie modernej poľskej terminológie na poli chémie.
Životopis.
Narodil sa v Żnine v Poľsko-Litviaskej ríši. Po vyštudovaní univerzity, bol vybratý ako prvý profesor na fakulte medicíny a chémie na "Lithuanian Grand Duchy", ktorá bola v roku 1803 premenovaná na "University of Wilno". Jeden z jeho žiakov bol Ignacy Domeyko. Śniadecki bol tiež jeden z organizátorov nedávno založenej Wilno Medical-Surgical Academy. Nakoniec, od roku 1806 do 1836 viedol miestnu Medicínsku vedeckú spoločnosť, jednú z prvých vedeckých spoločností v regióne.
Śniadeckiho najdôležitejšia kniha bola "Początki chemii" (Začiatok v chémii), prvá po poľský napísaná kniha, vytvorená pre komisiu štátneho vzdelávania. Kniha bola považovaná za jednu z najlepších po poľsky napísaných kníh vtedajšej doby a bola používaná na Poľských univerzitách do 30. rokov 20. storočia. Śniadecki bol takisto spisovateľ, a spoluzakladateľ "Towarzystwo Szubrawców" (Wastrelova spoločnosť), prispieval článkami do satirickej rubriky v týždenníku "Wiadomości Brukowe" ("The Gutter News"). Takisto hojne písal pre "Wiadomości Wileńskie" (The Wilno News), najväčšie a najprestížnejšie denného noviny vo Vilnius.
Ako prvý objavil ruténium v roku 1807, takmer 34 rokov pred Karlom Klausom.
Bol bratom Jana Śniadeckieho a otcom Ludwika. Zomrel 12. mája 1838 vo Vilnius a bol pochovaný na Rossa cintoríne.

</doc>
<doc id="38352" url="https://sk.wikipedia.org/wiki?curid=38352" title="Zoznam galaxií">
Zoznam galaxií

Toto je zoznam galaxií, ktoré majú alebo by mali mať vlastnú stránku vo Wikipédii.

</doc>
<doc id="38353" url="https://sk.wikipedia.org/wiki?curid=38353" title="Henry Briggs">
Henry Briggs

Henry Briggs (* február 1561, Warleywood, Anglicko† 26. január 1630, Oxford, Anglicko) bol anglický matematik známy hlavne tým, že nahradil dovtedy používaný Napierov logaritmus dekadickým logaritmom (logaritmus o základe 10).
Osobný život.
Narodil sa vo Warley Wood, blízko Halifaxu v Anglicku. Vyštudoval latinčinu a gréčtinu na miestnom gymnáziu, potom bol v roku 1577 prijatý na St John's College, v Cambridge, ktorú dokončil v roku 1581.
V roku 1588 bol zvolený odborným asistentom na St. John's. Roku 1592 začal prednášať fyziku podľa podkladov od Thomasa Linacra, a takisto viedol aj prednášky matematiky. V tejto dobe sa začal zaujímať o navigáciu a astronómiu, pri ktorej spolupracoval aj s Edwardom Wrightom. V roku 1596 sa stal prvým profesorom geometrie na nedávno založenej Gresham Collage v Londýne. Tu učil takmer 23 rokov a urobil z nej centrum anglickej matematiky, ktoré podporovalo okrem iného aj nové myšlienky Jana Keplera. V tej dobe Briggs získal kópiu spisu "Mirifici Logarithmorum Canonis Descriptio" od Johna Napiera, kde autor predstavuje svetu myšlienku logaritmu. Napierova formulácia bola nevhodná pre výpočty, ale vnukla Briggsovi nápad - na svojich prednáškach na Gresham Collage navrhol myšlienku logaritmu o základe 10, pričom logaritmus o základe 10 z čísla 10 bude 1. Krátko potom napísal svoj nápad autorovi pôvodnej myšlienky.
Briggs bol aktívny v mnohých smeroch. Mnohí dokonca vyhľadávali jeho rady v otázkach astronómie, mapovania, navigácie, dokonca aj ťažby. Briggs mal dvoch synov: Henryho, ktorý neskôr emigroval do Virgínie, a Thomasa, ktorý v Anglicku zostal. Na počesť Briggsovho prispenia matematike bol po ňom pomenovaný kráter na Mesiaci.
Prínos pre matematiku.
V roku 1616 Briggs navštívil Napiera v Edinburghu, aby preskúmal návrh na zmenu Napierovho logaritmu. Ďalší rok ho navštívil znovu a z rovnakého dôvodu. Pri týchto debatách bol Briggsov návrh prijatý a pri svojom návrate z druhej návštevy v Edinburghu (1617) po prvý raz svoju myšlienku logaritmu publikoval.
V roku 1619 bol menovaný profesorom geometrie na Oxforde, o rok neskôr rezignoval na post profesora na Gresham Collage.
1624 publikoval svoju prácu Arithmetica Logarithmica, ktorá obsahuje logaritmy tridsať tisíc čísel. Tabuľku neskôr rozšíril Adriaan Vlacq a následne aj Alexander John Thompson (1952) - Briggs bol prvý, kto použil metódu konečného diferenciálu na výpočet hodnôt do svojej práce.
Ďalej vytvoril tabuľku logaritmického sínusu a tangens na stotiny stupňa (na 14 desatinných miest), tabuľku pre prirodzený sínus na 15 desatinných miest, rovnako tak pre tangens a sekans. Toto všetko bolo vytlačené v Gouda roku 1631 a zverejnené o dva roky neskôr pod názvom "Trigonometria Britannica". Táto práca bola pravdepodobne nástupcom jeho "Logarithmorum Chilias Prima" z roku 1617, ktorá zhrnula stručne jeho úvahy o logaritme. Briggs tiež objavil binomickú vetu, hoci v trochu skrytej forme a bez dôkazu.
Briggs bol pochovaný v kaplnke na Merton College v Oxforde. Dr. Smith ho vo svojej knihe "Lives of the Gresham Professors" charakterizoval ako bezúhonného muža, ktorého nezaujíma bohatstvo a je spokojný so svojím postavením, a ktorý uprednostnil odchod do dôchodku, kde stále zostával v usilovnej práci, pred všetkými peknými aspektami života.

</doc>
<doc id="38355" url="https://sk.wikipedia.org/wiki?curid=38355" title="Zoznamy galaxií">
Zoznamy galaxií



</doc>
<doc id="38357" url="https://sk.wikipedia.org/wiki?curid=38357" title="Michał Sędziwój">
Michał Sędziwój

Michał Sędziwój ("Michael Sendivogius") (* 2. február 1566, Łukowica, Poľsko – † medzi 20. májom a 12. augustom 1636, Kravaře) bol poľský šľachtic, alchymista, chemik, filozof a lekár.
Bol priekopníkom chémie, objaviteľ spôsobov očisťovania a vytvárania rôznych kyselín, kovov a iných chemických zlúčenín. Objavil, že vzduch nie je jeden prvok, ale zmes viacerých životodárnych substancií – neskôr pomenovaných ako kyslík – 170 rokov pred Scheelom a Priestleyom. Kyslík identifikoval ako "jedlo života".

</doc>
<doc id="38360" url="https://sk.wikipedia.org/wiki?curid=38360" title="Centaurus A">
Centaurus A

Centaurus A, známa aj ako NGC 5128, je najbližšia aktívna galaxia k Mliečnej ceste, pričom je to rádiová galaxia. Predpokladá sa, že v jej strede je supermasívna čierna diera.
Centaurus A má jasnosť 7 magnitúd a uhlový priemer 18,2´. Jej skutočný priemer je 138 000 svetelných rokov. Je to naša najbližšia obria eliptická galaxia, ktorá patrí k najjasnejším rádiovým zdrojom na oblohe. Galaxia je tiež veľmi jasným zdrojom röntgenového, infračerveného a gama žiarenia. 
Popis objektu.
Pozdĺž jej rotačnej osi sa nachádzajú laloky rádiového žiarenia rozprestierajúce sa do vzdialenosti cez 1 milión ly. Z veľmi malého jadra o priemere asi 10 ly vybieha výtrysk plazmy do jedného z lalokov. Tieto rádiové laloky sú prejavom uvoľňovania energie, ktorá pochádza z jadra galaxie.
Malé jadro galaxie je tiež zdrojom röntgenového žiarenia. V galaxii je veľa mladých hviezdokôp a oblastí, v ktorých vznikajú nové hviezdy. To je nezvyčajné, lebo iné eliptické galaxie takéto oblasti nemajú. 
Galaxia je výnimočná aj tmavým pruhom medzihviezdnej absorbujúcej hmoty, ktorá jej na snímkach dáva charakteristický vzhľad. Obe zvláštnosti u tejto eliptickej galaxie možno vysvetliť zrážkou dvoch galaxií – starej obrej eliptickej a špirálovej galaxie s priečkou, bohatej na medzihviezdnu hmotu. Pozostatok špirálovej galaxie vidíme takmer z boku ako tmavý pruh, lebo sa jej rovina odchyľuje od zorného uhla len o 15°. Špirálová galaxia je pohlcovaná obrou čiernou dierou s hmotnosťou asi 100 mil. hmotností Slnka v strede eliptickej galaxie. Snímky z Hubblovho vesmírneho ďalekohľadu v infračervenom žiarení ukazujú okolo stredu rozsiahly vír, ktorý kŕmi obriu čiernu dieru a tým uvoľňuje veľkú energiu. Bez tejto hmoty dodávanej čiernej diere by NGC 5128 nemohla byť taká aktívna a nemohol by v nej prebiehať taký rozsiahly zrod hviezd. 

</doc>
<doc id="38361" url="https://sk.wikipedia.org/wiki?curid=38361" title="NGC 5128">
NGC 5128



</doc>
<doc id="38364" url="https://sk.wikipedia.org/wiki?curid=38364" title="San Francisco">
San Francisco

San Francisco je mesto v USA, súčasť oblasti San Francisco Bay Area. So svojimi viac ako 900 500 obyvateľmi je 4. najväčšie a najľudnatejšie mesto v štáte Kalifornia a 14. najľudnatejšie mesto v Spojených štátoch (2017). Radí sa medzi najhustejšie obývané mestá v USA. San Francisco je taktiež veľmi vyhľadávané turistami vďaka veľkému množstvu zaujímavostí a pamiatok.
Opis mesta.
Úžina Golden Gate v sanfranciskom zálive poskytla miesto pre vybudovanie mesta s rovnakým názvom, ktoré dnes spolu s ďalšími mestami na pobreží zálivu (predovšetkým s San Jose a Oakland) tvorí 6 miliónovú aglomeráciu. Na konci 19. storočia tu boli vybudované 4 univerzity. San Francisco je významnou dopravnou križovatkou, s mestami Berkeley a Oakland ho spájajú mosty, ako aj podzemná dráha Bart. Nachádza sa tu aj letisko. San Francisco je zároveň hlavnou námornou centrálou severnej Kalifornie.
História.
Pôvodní Američania sa v oblasti San Francisca usadili pred 10 000 rokmi. Prví Európania, ktorý vplávali do sanfranciského prístavu boli Španieli (španielsky prieskumník Don Gaspar de Portola) v roku 1770. Prvá španielska misia „Mission San Francisco de Asis“ bola založená o šesť rokov neskôr. Na mieste, dnes nazývanom Presidio, bola postavená malá vojenská tržnica. Na ostrove Alcatraz postavili Španieli malú väznicu. Neskôr pripadlo územie Mexičanom a stalo sa nezávislým, ale izolovaným mestom.
Po dobytí Kalifornie Spojenými štátmi bolo mesto v roku 1847 premenované na San Francisco. V tej dobe to bolo malé mesto s nehostinnou geografiou. To všetko sa zmenilo za dva roky. Zlatá horúčka do tohto územia pritiahla imigračnú vlnu. Počet obyvateľov sa v roku 1849 zvýšil z 1 000 na 25 000. Železnice, bankovníctvo a ťažobný priemysel priviedli do mesta hlavné ekonomické sily.
V roku 1876 sa tu narodil spisovateľ Jack London.
Zemetrasenie v roku 1906, spolu so súvisiacim požiarom, zničilo 80% mesta, vrátane historického jadra. Zemetrasenie zabilo cez 3 000 ľudí. Otvorením mostov San Francisco – Oakland Bay Bridge a Golden Gate Bridge v roku 1936 a 1937 spôsobilo, že mesto bolo viac dostupné a počet obyvateľov prudko vzrástol. V druhej polovici 20. Storočia sa San Francisco stalo magnetom pre maliarov, spisovateľov, rockových muzikantov a hippies.
V roku 1989 zasiahlo mesto ďalšie zemetrasenie. Bolo zničené veľké množstvo ciest a diaľnic.
Geografická poloha.
San Francisco leží na západnom pobreží Spojených štátov a je z troch strán obklopené vodou. Zo západu mesto obklopuje Tichý oceán zátokou. Súčasťou mesta je i niekoľko ostrovov (Alcatraz, Treasure Island a iné). K mestu patria i neobývané Farallonské ostrovy v Tichom Oceáne vzdialené od mesta 43 km. Hlavná časť mesta sa rozprestiera na ploche zhruba 121 km². Pre San Francisco je typický nerovný terén s veľkým množstvom viac než päťdesiatich kopcov. Podľa kopcov na ktorých mesto leží je pomenovaných i niekoľko mestských štvrtí, napríklad: Pacific Heights, Russian Hill, Potrero Hill alebo Telegraph Hill.
Vďaka svojej polohe je San Francisco významnou dopravnou križovatkou.

</doc>
<doc id="38365" url="https://sk.wikipedia.org/wiki?curid=38365" title="NGC 1">
NGC 1

NGC 1 je galaxia v súhvezdí Pegas, ktorú objavil nemecký astronóm Heinrich Louis d’Arrest 30. septembra 1861.
Jej zdanlivá hviezdna veľkosť je 12,8.

</doc>
<doc id="38366" url="https://sk.wikipedia.org/wiki?curid=38366" title="Feudalizmus">
Feudalizmus

Feudalizmus (v niektorých kontextoch aj feudálna spoločnosť) je označenie pre spoločenský a/alebo politický a/alebo ekonomický systém prevažne spätý so stredovekom, ktoré nemá jednotnú definíciu. Jeho hlavnou črtou je však vždy lénny systém. 
V západoeurópskej historiografii sa pre Európu (vrátane strednej) spravidla vzťahuje len na obdobie vrcholného a neskorého stredoveku (po rozpade ríše Karla Veľkého). V marxistickej historiografii je to spoločensko-ekonomická formácia, ktorá predchádza kapitalizmu a nasleduje po otrokárskej spoločnosti, a ktorá trvala od začiatku stredoveku do anglickej revolúcie v Anglicku, francúzskej revolúcie vo Francúzsku a revolúcie 1848 v Rakúsku a Uhorsku. Na Slovensku podľa takejto definície feudalizmus trval od 8. storočia do roku 1848, pričom sa rozlišujú štádiá:
Vývoj pojmu.
Etymologicky slovo vzniklo odvodením z latinských slov "feudum" (léno) a "allodium" (celkové vlastníctvo) a "feum" (čo je latinská forma staronemeckého "*fihu" – dobytok). Léno bol majetok, ktorý "lénny pán" (napr. kráľ, arcibiskup, barón) udelil svojmu "vazalovi" (lénnikovi, lat. feodatus) výmenou za osobné služby.
Pojem feudalizmus vznikol ako politické heslo v prvej polovici 19. storočia, keď sa francúzska revolúcia označovala ako boj proti „régime féodal“ (feudálny režim), čo bolo všeobecné označenie pre pomery pred revolúciou. Následne sa pojem začal v Európe a inde používať ako synonymum pre staré, prežité pomery. Potom došlo k prvým pokusom o vedeckú definíciu pojmu, pričom sa prejavili rozdiely medzi marxistickou historiografiou (historický materializmus), ktorá sa snaží miešať teóriu s vedeckou a sociálnou praxou, a ostatnou historiografiou, ktorá sa snaží hrať len úlohu objektívneho pozorovateľa.
V prvej fáze vedeckého definovania pojmu zohrali úlohu právni historici, ktorí oddelili pojem od včasného novoveku (pred 1789) a „priradili“ ho k stredovekému lénnemu systému. Zároveň sa ale pri podrobnejšom pohľade objavili dodnes platné problémy definície: Má sa pod feudalizmom chápať len lénny systém, vzťah medzi lénnym systémom a stredovekým domíniovým systémom (usporiadaním vlády nad pôdou) alebo má pojem zahŕňať aj mestá? Je podstatou feudalizmu vláda šľachty, vláda vrstvy vlastníkov pôdy nad neslobodnými roľníkmi alebo zložité nepríbuzné mocenské štruktúry? Odpovede určujú aj to, do akého vzťahu treba dať pojmy feudalizmus a kapitalizmus.
Od konca 19. storočia sa situácia zmenila. Rast kolonializmu a s tým súvisiacim poznaním života „primitívnych“ mimoeurópskych kultúr viedol mnohých k tomu, že považovali za „prirodzené“, že vývoj ľudstva viedol od „nízkeho“ k „vysokému“, teda že prebiehal evolučne. Toto sa prejavilo aj na chápaní feudalizmu. Vtedajší sociológovia ho napríklad definovali ako „násilnú nadvládu nad bezprávnymi a vykorisťovanými roľníkmi, ktorá vznikla dobytím“. Kultúrni historici ho zas definovali ako stupeň vo vývoji ľudstva. „Najúspešnejšia“ však bola definícia Karola Marxa, ku ktorej dospel viac-menej sekundárne pri svojej analýze kapitalizmu. Feudalizmus uviedol popri antických a ázijských spôsoboch výroby medzi „spôsobmi výroby, ktoré predchádzali kapitalizmu“. Neskôr tento pohľad doplnil Lenin, a Stalin jeho definíciu definitívne „ukotvil“ svojím „zákonom“ o zákonitom slede piatich postupných spoločenských formácií – praspoločnosť, otrokárska spoločnosť, feudalizmus, kapitalizmus a socializmus.
Rozdiel medzi marxisticko-leninským a nemarxistickým chápaním pojmu bol vtedy ten, že kým nemarxisti feudalizmus chápali len v súvislosti s organizáciou (zriadením) a udržiavaním spoločenskej moci v stredoveku, marxisticko-leninské chápanie feudalizmus definovalo ekonomicky : cez vlastníctvo výrobných prostriedkov, výrobné vzťahy a výrobné sily, pričom sa štát, cirkev a právo chápu len ako „nadstavba“ (pretože nesúvisia s ekonomikou). Podľa marxistov „protirečenia“ najmä medzi feudálmi a roľníkmi vedú k „triednym bojom“, ktoré nakoniec revolúciami (vo Francúzsku francúzska revolúcia, na Slovensku revolúcia 1848) „spoločensko-ekonomickú formáciu“ feudalizmus ukončia. Podľa marxistov je feudalizmus predovšetkým spoločnosť triedne usporiadaná, kde privilegovaná trieda vykorisťuje triedu výrobcov (poddaných). V bojoch poddaných za sociálnu či náboženskú spravodlivosť marxisti často videli predobraz socialistických revolúcií (čo ovplyvnilo napríklad chápanie husitského hnutia v bývalom Česko-Slovensku) a stredoveké komúny (organizované predovšetkým z náboženských pohnútok) videli ako predobraz komunizmu. Zneužitie pojmu feudalizmus súviselo aj s odmietnutím štúdia „vykorisťovateľov“ (šľachta a cirkev), pozornosť sa primárne musela venovať štúdiu „vykorisťovaných“. 
V nasledujúcom období (20. storočie) sa štúdie a práce o feudalizme na západe zaoberali analýzou lénneho systému a štruktúrami stredoveku, kým na východe (marxisti) sa zaoberali všeobecne stredovekom, pretože feudalizmus slúžil len ako dogmatický pojem na členenie dejín. Na západe sa objavili rôzne definície feudalizmu, napr. „zložený pojem zahŕňajúci okrem lénneho systému a domíniového systému aj mestá, obmedzený na Európu“ (1914), „pojem všeobecných (porovnávajúcich) dejín s vojenskými, politickými a ekonomicko-sociálnymi zložkami, s rôzne dlhým historickým pôsobením v nástupníckych štátoch karolovskej ríše“ . Do tohto pojmu feudalizmu porovnávacej histórie sveta (čiže porovnávanie iných častí sveta s Európou) spadajú už len Japonsko, Rusko a islamské štáty. Vo Francúzsku sa stal veľmi vplyvným pojem „feudálna spoločnosť“ (1939-1940) M. Blocha, ktorý použil porovnávací princíp (ale len pre obdobie stredoveku) a zameral sa na pojem spoločnosť. Jeho početní nástupcovia sa opierajú o etnologické poznatky a porovnávania rôznych kultúr, ktorými nahradzujú tradičný eurocentrický prístup.
V posledných desaťročiach 20. storočia sa dá konštatovať, že s pojmom feudalizmus ako s termínom často pracujú francúzski a sčasti anglickí medievalisti, kým (západní) nemeckí medievalisti uprednostňujú pojem stredovek, ktorí aj komplexne rozpracovali, pretože feudalizmus – zrejme v konfrontácii s východonemeckými kolegami – považujú za príliš ideologicky zaťažený. Vo východnej Európe, vrátane Slovenska, sa samozrejme používalo tradičné široké Marxovo, Leninovo a Stalinovo poňatie feudalizmu. Najmä po zverejnení Marxových raných spisov existovali aj pokusy (kongresy a pod.) o syntézu západného a východného chápania feudalizmu: Napríklad sa pripustilo, že jednotlivé spoločensko-ekonomické formácie pred kapitalizmom mohli existovať aj paralelne, nie len za sebou, a to najmä mimo Európy. Tiež sa pripustilo uvoľnenie prísneho marxistického delenia na „nadstavbu“ a „základňu“. V iných oblastiach sa historici začali v oblasti feudalizmu zaoberať aj „nižšími“ témami ako sú roľníci, rodinné hospodárstvo, obec vo vzťahu k vlastníkovi pôdy; ďalej napríklad vzťahmi medzi pohlaviami. Predovšetkým sa však naďalej pokračuje v porovnávaní rôznych vývojov v rôznych oblastiach sveta, kde sa neraz ukazuje, že vývoj v Európe bol skôr výnimkou ako paradigmou.
Niektorí spochybňujú pojem feudalizmus úplne a považujú ho za umelý a nefunkčný výraz, ktorý treba úplne odstrániť z odborných aj náučných publikácií. 
Na vývoj mimo Európy je uplatnenie termínu feudalizmus naďalej problematické, aplikovanie analógie na mimoeurópsky kontext viedlo k použitiu tohoto termínu pre vývoj v Rusku, islamských krajinách, Japonsku za Šógunátu, pre Afriku 19. storočia, Čínu aj Indiu. V závislosti od definície možno však feudalizmus nájsť od starovekého Egypta až po americký juh v 19. storočí.
Základná charakteristika.
Vznik lénneho systému sa viaže na obdobie sťahovania národov, keď Európu zaplavili bojovné skupiny Germánov vedené svojimi veliteľmi. Po usadení na dobytom území veliteľ (knieža, kráľ) udelil svojim bojovníkom do držby pôdu, za ktorú mu boli povinní vojensky slúžiť, resp. mu ju prepožičiavať do časovo ohraničenej lehoty, ktorá zväčša predstavovala obdobie medzi sejbou a žatvou, časť svojich ozbrojencov, ako napríklad pri príležitosti vojenského ťaženia, ktorému velil panovník alebo jeho zmocnenec. Táto pôda bola udeľovaná buď "doživotne", alebo "dedične", na dediča tak prechádzala vojenská povinnosť otca. Lénny pán sa často ocitol vo vazalskom pomere silnejšieho baróna, markgrófa či kráľa. Tak sa vytvoril ideálny model lénnych vzťahov v stredovekej spoločnosti, na vrchole stál kráľ na na opačnom konci neprivilegovaní poddaní. Už vo Franskej ríši Karola Veľkého vyšiel zákon, že nikto nemohol stáť mimo lénneho systému.
Feudalizmus - lat. slovo feudum - léno (požičiavaný majetok)
Vo východnej časti Európy bol model menej striktný, no aj tu sa vytvára feudalizmus, s tým rozdielom, že sa zachováva formálna rovnosť (nižšej) šľachty a barónov napriek ich sociálnej nerovnosti. 
Záver feudalizmu v západnej Európe prichádza ku koncu stredoveku a súvisí so zámorskými objavmi, bankovníctvom, urbanizáciou, pokrokom v technológiách, koncentráciou kapitálu, ale aj s uplatňovaním písaných zákonov, mestskou a stavovskou samosprávou. Od 15. storočia dochádza k narúšaniu feudalizmu, čiastočne aj dôsledkom morových epidémií, ktoré vyľudňujú celé oblasti a lénni páni tak nemôžu aplikovať úplný ekonomický útlak. Definitívny zánik prinášajú až novoveké revolúcie a uplatnenie rovnosti ľudí pred zákonom. 
V strednej a východnej Európe naopak nastáva obdobie tzv. "druhého nevoľníctva", keď je dôsledkom sociálnych nepokojov na poddaných uvalené ekonomické i právne nevoľníctvo a ich feudálny pán sa stáva pánom nielen ich majetku, ale aj života. Toto sa na Slovensku tradične interpretuje ako pokračovanie feudalizmu. Vo väčšine krajín bol útlak limitovaný nedostatkom ľudí v 16 - 17. storočí dôsledkom epidémií a vojen. Koniec nevoľníctva prináša až osvietenstvo, poddanstvo likvidujú až revolúcie v rokoch 1848-49. V Rusku pretrvalo nevoľníctvo do roku 1861-66.

</doc>
<doc id="38367" url="https://sk.wikipedia.org/wiki?curid=38367" title="NGC 2">
NGC 2

NGC 2 je galaxia v súhvezdí Pegas, ktorú objavil írsky astronóm Lawrence Parsons 20. augusta 1873.
Jej zdanlivá hviezdna veľkosť je 14,2.

</doc>
<doc id="38368" url="https://sk.wikipedia.org/wiki?curid=38368" title="NGC 3">
NGC 3

NGC 3 je galaxia v súhvezdí Ryby, ktorú objavil nemecký astronóm Albert Marth 29. novembra 1864.
Jej zdanlivá hviezdna veľkosť je 13,4.

</doc>
<doc id="38372" url="https://sk.wikipedia.org/wiki?curid=38372" title="Zoznam kvazarov">
Zoznam kvazarov

Toto je zoznam známych kvazarov.

</doc>
<doc id="38374" url="https://sk.wikipedia.org/wiki?curid=38374" title="Kvazary">
Kvazary



</doc>
<doc id="38375" url="https://sk.wikipedia.org/wiki?curid=38375" title="Zoznam najbližších galaxií">
Zoznam najbližších galaxií

Toto je zoznam najbližších galaxií zoradených podľa vzdialenosti vzostupne. Mnohé vzdialenosti sú len odhadované a niektoré sa môžu líšiť od skutočnosti až o 50 % alebo i viac, teda aj poradie je len približné. Vzdialenosti sú udávané vo svetelných rokoch.

</doc>
<doc id="38377" url="https://sk.wikipedia.org/wiki?curid=38377" title="Krišna (rieka)">
Krišna (rieka)

Krišna je rieka na juhu Indie. S dĺžkou asi je jednou z najdlhších riek krajiny. 
Pramení v pohorí Západný Ghát neďaleko mesta Púna vo federálnom štáte Maháraštra a tečie paralelne s riekou Gódávarí cez štáty Karnátaka a Ándhrapradéš, kde ústi do Bengálskeho zálivu. 
Rieka pramení v Mahádévovej svätyni v Mahábaléšvari, kde voda vyteká z ústneho otvoru sochy posvätnej kravy.
Jej najdôležitejším prítokom je Tungabhadra, ktorá vzniká sútokom riek Tunga a Bhadra. Ďalšie prítoky rieky sú Kojna, Bhíma, Malaprabha, Ghataprabha, Jérla, Várna, Dindi, Músi a Dudhganga.
Na rieke sú postavené dve veľké hrádze. Jedna v Srísailame a druhá pri Nágárdžunakonda. Posledne menovaná, nazývaná Nágárdžuna ságar, sa považuje za najväčšiu sypanú hrádzu na svete s výškou 124 metrov; zadržiava vody.

</doc>
<doc id="38378" url="https://sk.wikipedia.org/wiki?curid=38378" title="Banskobystrický samosprávny kraj">
Banskobystrický samosprávny kraj

Banskobystrický samosprávny kraj (skr. BBSK) je jeden z ôsmich samosprávnych krajov Slovenska. Sídlo má v Banskej Bystrici v Ebnerovskom dome na Námestí SNP. Zriadený bol zákonom č. 302/2001 Z. z. v území Banskobystrického kraja.
Banskobystrický samosprávny kraj je s rozlohou 9 454 km2 najväčším samosprávnym krajom na Slovensku. V rámci kraja sa nachádza 13 okresov: Banská Bystrica, Banská Štiavnica, Brezno, Detva, Krupina, Lučenec, Poltár, Revúca, Rimavská Sobota, Veľký Krtíš, Zvolen, Žarnovica a Žiar nad Hronom.
Zastupiteľstvo Banskobystrického samosprávneho kraja.
Zastupiteľstvo Banskobystrického samosprávneho kraja sa skladá z 50 poslancov volených v priamych voľbách. 
"Pozri kategóriu: "
Organizácie v zriaďovateľskej pôsobnosti samosprávneho kraja.
Banskobystrický samosprávny kraj vykonáva zriaďovateľskú povinnosť nad viacerými inštitúciami nachádzajúcimi sa na jeho území. 
Kultúrne inštitúcie.
a iné
Školské zariadenia.
Do pôsobnosti kraja patrí 20 gymnázií, 43 stredných odborných škôl, 6 spojených škôl 1 jazyková škola, 
Konzervatórium Jána Levoslava Bellu a 5 ďalších školských zariadení.
Zdravotnícke a sociálne zariadenia.
V pôsobnosti BBSK sú aj dve zdravotnícke zariadenia ako aj viac než 50 zariadení sociálnej starostlivosti: domovov dôchodcov a domovov sociálnych služieb, útulkov a zariadení pestúnskej starostlivosti po celom kraji.

</doc>
<doc id="38379" url="https://sk.wikipedia.org/wiki?curid=38379" title="Vladimír Holan">
Vladimír Holan

Vladimír Holan (* 16. september 1905, Praha – † 31. marec 1980, Praha) bol český básnik a prekladateľ.
Životopis.
Narodil sa v Prahe, v roku 1911 sa s rodičmi presťahoval do Bělej pod Bezdězom. V roku 1919 začal študovať na pražskom gymnáziu, a odvtedy sa datujú aj jeho prvé literárne pokusy. Po ukončení gymnázia ho prijali ako úradníka do pražského Penzijného ústavu, kde bol zamestnaný 7 rokov. Potom odišiel do penzie a venoval sa iba literatúre a poézii.
V rokoch 1933–1938 pôsobil ako redaktor umeleckej besedy Život a v rokoch 1939–1940 riadil program divadla E. F. Buriana.
Po roku 1948 nesmel publikovať, až v 60. rokoch začal znova vydával zbierky, ktoré písal takzvane „do zásuvky“.
V roku 1968 bol menovaný za národného umelca.
Písať prestal prakticky v roku 1977, kedy zomrela jeho dcéra. V tom istom roku dostal druhú mozgovú príhodu a zdravotný stav sa mu zhoršoval. Nakoniec dostal zápal pľúc a zomrel doma, 31. marca 1980.
Dielo.
Ako jeden z mála autorov svojej doby bol skôr nepolitický, politiky sa dotkol iba v závažných prípadoch – po Mníchove v roku 1938 napísal "Odpověď Francii".
Holan neopisoval realitu, ale snažil sa preniknúť do ľudského vnútra a pátrať po odpovediach na otázky bytia, života, lásky, smrti a času, … V jeho diele hrá veľkú úlohu tajomstvo. Lyrické zbierky sú väčšinou odpútané od reality a zameriaval sa na svoje vnútro. Objavuje sa u neho častý motív smrti.
Jeho dielo je veľmi obsiahle, básne sú ťažké, komplikované a ponuré, napriek tomu o ňom možno tvrdiť, že patrí k najkvalitnejším českým básnikom 20. storočia. Jeho tvorba veľmi ovplyvnila generáciu básnikov tvoriacich za socializmu.
Lyrika.
Začiatky jeho literárnej tvorby ovplyvnil poetizmus:
V 30. rokoch sa zameral na hľadanie novej poetiky, ktorou sa snažil vyjadriť rozporuplnosť a zložitosť sveta. Tým došiel k meditatívnej poézii, ktorá odrážala jeho rozporuplnosť, stretávanie dobra a zla, bytia a ničoty, plynutie času a večnosti. Básne sú veľmi ponuré a smutné, najčastejším motívom je smrť: 
Koncom 30. rokov reagoval na spoločensko-politickú realitu doby, čo je pre jeho tvorbu netypické, napriek tomu v tejto tvorbe ukázal svoju morálnu silu, básne sú menej ponuré.
Počas vojny sa nemohol slobodne vyjadrovať, preto jeho diela obsahujú veľké množstvo inotajov a dvojzmyselností, niektoré z diel písaných počas vojny vyšli až po roku 1945:
Po druhej svetovej vojne oslávil oslobodenie Československa sovietskou armádou a obyčajné ľudské hrdinstvo.
Po roku 1948 nemohli jeho zbierky vychádzať, jeho dielo sa v českej literatúre objavilo až po roku 1962. Básnické zbierky 60.–70. rokov, sú tu uvedené aj zbierky, ktoré Holan napísal v čase svojho zákazu. Zamýšľa sa nad nedokonalosťou ľudského bytia a základnými existenciálnymi otázkami: 
Vydal niekoľko epických zbierok, spravidla sú to básnické príbehy, ktoré zobrazujú ľudské tragédie, tie sa stávajú symbolom ľudského údelu a sú výrazom básnikových názorov na svet a život:
Výbery.
Výbory poezie:
Výber z epiky:
Preklady.
Prekladal poéziu, preložil mnoho významných básnikov okrem iného R. M. Rilkeho, Ch. Baudelaira, L. de Gógory y Argote, Ch. Vildraca, N. Lenaua, J. Słowackého, M. J. Lermontova, Nizámího, jeho preklady vychádzali často vo veľmi malých nákladoch.
Ukážka z diela.
„Kdo nepracuje ať nejí!“ Ano,
ale co je práce? Být věrný svému nezištnému údělu —
nebo být prodavačem odpustků
či horlivým topičem v krematoriu,
zavádět teploměr do konečníku války
nebo i pod ztrátou hrdla přepilovat pouta
a raději si vyloupat oči,
aby neviděly ty dnešní hrůzy,
"(V. Holan, Noc s Hamletem)"

</doc>
<doc id="38380" url="https://sk.wikipedia.org/wiki?curid=38380" title="Zoznam poslancov Banskobystrického samosprávneho kraja (2001 – 2005)">
Zoznam poslancov Banskobystrického samosprávneho kraja (2001 – 2005)

Zoznam poslancov Banskobystrického samosprávneho kraja zvolených vo volebnom období 2001-2005.

</doc>
<doc id="38382" url="https://sk.wikipedia.org/wiki?curid=38382" title="Sagarmatha (film)">
Sagarmatha (film)

Sagarmatha je slovenský dobrodružný horolezecký film o výprave na najvyššiu horu sveta Mount Everest (po nepálsky "Sagarmáthá").

</doc>
<doc id="38383" url="https://sk.wikipedia.org/wiki?curid=38383" title="Genf">
Genf



</doc>
<doc id="38384" url="https://sk.wikipedia.org/wiki?curid=38384" title="Genève">
Genève



</doc>
<doc id="38385" url="https://sk.wikipedia.org/wiki?curid=38385" title="Košický samosprávny kraj">
Košický samosprávny kraj

Košický samosprávny kraj (KSK) je jeden z ôsmich samosprávnych krajov Slovenska.
Historicky prvé zasadnutie Zastupiteľstva KSK sa uskutočnilo 19. decembra 2001 v historickej sále bývalého Župného domu na Hlavnej ulici. Za prvého predsedu KSK bol zvolený Rudolf Bauer (KDH). V regionálnych voľbách v roku 2005 ho v rozhodujúcom 2. kole, ktoré sa konalo 10. decembra, porazil Zdenko Trebuľa (Smer-SD). Do úradu nastúpil 9. januára 2006 a pozíciu predsedu obhájil aj v posledných voľbách do orgánov samosprávnych krajov 9. novembra 2013. 4. decembra 2017 sa funkcie predsedu ujal Rastislav Trnka.
Kraj, ako samosprávna jednotka, sa rozprestiera na území týchto 11 okresov:
KSK sídli v budove bývalého vojenského veliteľstva (tzv. "Divízii") na Námestí Maratónu mieru 1 v Košiciach.
Symboly kraja.
Erb.
Erb kraja prevzal časti heraldických znamení jednotlivých historických žúp, ktoré dnes kraj vytvárajú. V prvej časti je prevzatý motív Abovsko-Turnianskej župy, v druhej časti je prevzatá časť erbu Spišskej župy, v tretej časti Zemplínskej župy a napokon Gemerskej župy.
Vlajka.
Vlajka samosprávneho kraja je variáciou prevládajúcich farieb z erbu.
Logo.
Pôvodné logo bolo vytvorené v roku 2009 ako moderný marketingový prostriedok na prezentáciu kraja a jeho aktivít. 14. decembra 2020 KSK predstavil nové logo, ktoré by malo symbolizovať vstup kraja do novej dekády v 21. storočí s novou dynamikou a pohybom.
Zastupiteľstvo Košického samosprávneho kraja.
Zastupiteľstvo Košického samosprávneho kraja sa skladá z 57 poslancov volených v priamych voľbách, ktorí pracujú v 13 komisiách. Zo všetkých poslancov je 23 nezávislých poslancov, 12 za ALIANCIU, 5 za SMER–SD a Sme rodina. Kresťanskodemokratické hnutie má 4 poslancov, SaS, PS, DOBRÁ VOĽBA a Umiernení 3 poslancov, STAROSTOVIA A NEKA taktiež 3 poslancov, HLAS 2 poslancov a koalícia OĽaNO, NOVA, KÚ, ZMENA ZDOLA, Demokratická únia Slovenska, ZA ĽUDÍ tiež 2 poslancov. Zvyšné strany majú po jednom poslancovi.
"Pozri kategóriu: "
Zastúpenie Košického samosprávneho kraja pri Európskej únii.
Zastúpenie Košického samosprávneho kraja pri Európskej únii sa usiluje o propagáciu a zabezpečenie vplyvu regiónu v európskej politike pri rozhodovaní o európskych aj medzinárodných otázkach, ktoré ovplyvňujú rozvoj a život tohto regiónu. Zastúpenie kraja v Bruseli sleduje dianie, zapája sa do neho, nadväzuje spoluprácu a aktívne reaguje všade tam, kde je to prospešné a kde je legálny priestor na aktivitu.
Zastúpenie dopĺňa činnosť ostatných útvarov Úradu KSK v záujme najväčšieho dosahu na európske inštitúcie a legislatívu, tak aby boli využité všetky možné komunikačné kanály a partnerstvá. Činnosťou sa kladie dôraz na zlepšenie čerpania európskych štrukturálnych a investičných fondov, monitorovanie projektov a výziev európskych inštitúcií, ovplyvňovanie tvorby európskej legislatívy, presadzovanie záujmov KSK a využívanie programov Európskej komisie na regionálny rozvoj. V nadväznosti na rastúci počet a zložitosť európskych právnych predpisov ako aj nastavovanie a vyjednávanie programového obdobia a teda aj finančných prostriedkov, z ktorých môže mať prospech KSK, ide primárne o naplnenie naliehavej potreby vytvárať partnerstvá pre spoluprácu, byť priamo pri zdroji informácií o finančných a rozvojových možnostiach, ktoré Európska únia ponúka a o reálnu schopnosť tieto zdroje, čo najefektívnejšie a správne využiť v prospech regiónu.
Zastúpenie, známe aj ako "Kosice Region Brussels Office" sídli pod jednou strechou spolu s "Bratislava Region Brussels Office" na Rue d'Arlon 63 v Bruseli.
Program Terra Incognita.
"Terra Incognita – Krajina nespoznaná" je dlhodobý program Košického samosprávneho kraja, ktorým sa pripojil k projektu Európskeho hlavného mesta kultúry Košice 2013.
Cieľom programovej časti "Terra Incognita – Krajina nespoznaná – Košický kraj" je pripraviť návštevníkom Košíc, ale aj ich obyvateľom, ponuku zážitkov v celom regióne, ponúknuť možnosti na spoznávanie objavovanie a zážitky.
Zámerom programu Terra Incognita je ukázať prepojenie kultúrnych tradícií regiónu s kultúrnymi tradíciami Európy prostredníctvom troch tematických ciest – "Vínnej cesty", "Gotickej cesty" a "Železnej cesty". Na týchto miestach sú popísané cieľové body – kultúrne, historické alebo technické objekty, v ponuke sú aj ďalšie zaujímavosti a prírodné unikáty v dostupnom spádovom území.
V roku 2013 sa na tematických cestách Terra Incognita uskutočnilo 13 Top podujatí. V ich dramaturgii boli tri základné línie: tradície, príbehy viažuce sa k miestu konania a komunitné aktivity.

</doc>
<doc id="38387" url="https://sk.wikipedia.org/wiki?curid=38387" title="Spoločnosť Ježišova">
Spoločnosť Ježišova

Spoločnosť Ježišova () alebo Rád jezuitov alebo Jezuiti je najväčší rímskokatolícky rehoľný rád. V súčasnosti má okolo 20 000 členov. Jej činnosť sa sústreďuje na oblasť misií, vedy a pastorácie. Rehoľníci zo Spoločnosti Ježišovej na Slovensku si za meno píšu skratku SJ (vo svete sa používa aj SI a v Česku TJ). Táto mužská rehoľa nemá paralelnú ženskú vetvu, hoci sa mylne spája so ženskou Congregatio Jesu.
Dejiny.
Spoločnosť Ježišovu založil Ignác z Loyoly v roku 1534. Bol prvým hlavným predstaveným rehole, ktorý sa nazýva "generál". Rehoľu ústne schválil pápež Pavol III. 3. septembra 1539 a cirkevnoprávne ju potvrdil bulou "Regimini militantis Ecclesiae" dňa 27. septembra 1540. Spoločnosť Ježišova bola v rokoch 1773 – 1814 po vonkajšom nátlaku (dočasne) zrušená.
Charakteristika.
Vnútornú charakteristiku jezuitov najviac ovplyvňuje Ignácova kniha duchovných cvičení, exercicií. Z nej vychádzajú stanovy rádu. Pôsobnosť jezuitov je kdekoľvek kde ich pošle pápež, ktorému venujú svoj osobitný štvrtý sľub poslušnosti, ktorý pridávajú k zvyčajným trom rehoľným sľubom (chudoby, čistoty a poslušnosti). Najvyšším predstaviteľom rádu je generál, ktorý sa volí doživotne a sídli v Ríme.
Proces prijímania kandidátov začína dvojročným noviciátom, po ktorom novic skladá tri rehoľné sľuby. Definitívne prijatie nastáva po najmenej desiatich rokoch v ráde a po treťom skúšobnom roku. Generálny predstavený dovoľuje väčšine členov zložiť štvrtý sľub (poslušnosť pápežovi).
Vzhľadom na charakter činnosti Spoločnosti Ježišovej sa jej členovia necítia byť viazaní povinnosťou spoločnej modlitby v chóre.
Jezuiti na Slovensku.
Jezuiti pôsobia v 8 domoch:
Významné osobnosti.
Svätí a blahoslavení.
K 1. januáru 2003 mala Spoločnosť Ježišova vyhlásených 48 svätých (34 mučeníkov a 14 vyznávačov) a 148 blahoslavených (139 mučeníkov a 9 vyznávačov).
Prenesený význam.
Niekedy je možné sa stretnúť s preneseným slovným spojením "„jezuita“" - čo znamená cieľavedomý, dobrý manipulátor, namyslený.

</doc>
<doc id="38388" url="https://sk.wikipedia.org/wiki?curid=38388" title="Jezuiti">
Jezuiti



</doc>
<doc id="38389" url="https://sk.wikipedia.org/wiki?curid=38389" title="Jezuita">
Jezuita



</doc>
<doc id="38391" url="https://sk.wikipedia.org/wiki?curid=38391" title="Sivá">
Sivá

"Iné významy slov sivá a šedá pozri v článku sivý. Iné významy slova šedivá pozri v článku šedivý."
Sivá (iné názvy: šedá [podrobnosti pozri nižšie], farba podobná farbe striebra alebo neurčitá farba: šedivá, farba podobná popolu: popolavá, nárečovo [skôr pre tmavšie odtiene]: burá alebo buravá) je farba (alebo skôr celá skupina farieb) na pomedzí bielej a čiernej. Vzniká zmiešaním týchto farieb v ľubovoľnom pomere.
Pri aditívnom miešaním farieb vzniká pri použití rovnakého množstva všetkých základných farieb sivá, tzn. všetky farby "(k; k; k)" sú sivé (o rôznej svetlosti "k"). Pri subtraktívnom miešaní farebného modelu CMY platí to isté, ale v prakticky používanom farebnom modeli CMYK sa namiesto toho používa iba čierna farba vo zvolenej intenzite (0; 0; 0; "k").
Slovo šedý.
Hodnotenie slova šedý sa v literatúre rôzni. Konkrétne sa hodnotí ako:
Pokiaľ ide čisto o kodifikačné príručky, platí nasledovné:
V češtine je na rozdiel od slovenčiny štandardný názov farby medzi čiernou a bielou šedá a tvar sivá je len knižný.

</doc>
<doc id="38392" url="https://sk.wikipedia.org/wiki?curid=38392" title="Šedá">
Šedá



</doc>
<doc id="38393" url="https://sk.wikipedia.org/wiki?curid=38393" title="Modrá">
Modrá

Modrá je jedna zo základných farieb spektra, je to farba monochromatického svetla o vlnovej dĺžke zhruba 470 nm.
Modrá farba patrí medzi základné farby pri aditívnom miešaním farieb (pozri RGB), jej doplnkom je žltá.

</doc>
<doc id="38394" url="https://sk.wikipedia.org/wiki?curid=38394" title="Blue screen of death">
Blue screen of death



</doc>
<doc id="38399" url="https://sk.wikipedia.org/wiki?curid=38399" title="BSoD">
BSoD



</doc>
<doc id="38400" url="https://sk.wikipedia.org/wiki?curid=38400" title="BSOD">
BSOD



</doc>
<doc id="38401" url="https://sk.wikipedia.org/wiki?curid=38401" title="Zoznam poslancov Košického samosprávneho kraja (2001 – 2005)">
Zoznam poslancov Košického samosprávneho kraja (2001 – 2005)

Zoznam poslancov Košického samosprávneho kraja zvolených vo volebnom období 2001-2005.

</doc>
<doc id="38402" url="https://sk.wikipedia.org/wiki?curid=38402" title="Zložitosť algoritmu">
Zložitosť algoritmu



</doc>
<doc id="38403" url="https://sk.wikipedia.org/wiki?curid=38403" title="AVL strom">
AVL strom

AVL strom (pomenovaný podľa vynálezcov Adelson-Velsky and Landis) v informatike je údajová štruktúra, prvý vynájdený samovyvažovací binárny vyhľadávací strom. V AVL strome sa pre každý uzol rozdiel výšky dvoch podstromov detských uzlov líšia najviac o jednotku, preto je známy aj ako výškovo vyvážený. Hľadanie, vkladanie, a mazanie majú zložitosť O(log "n") v priemernom aj najhoršom prípade. Pridávanie a mazanie môže vyžadovať vyváženie stromu jednou alebo viacerými rotáciami stromu.
AVL strom je pomenovaný po jeho dvoch vynálezcoch, G. M. Adelson-Velskym a E. M. Landisovi, ktorí ho publikovali v ich dokumente z roku 1962 "Algoritmus pre organizáciu informácií".
Koeficient vyváženia uzla je výška jeho pravého podstromu mínus výška jeho ľavého podstromu. Uzol s koeficientom vyváženia 1, 0 alebo -1 sa považuje za vyvážený. Uzol s koeficientom vyváženia -2 alebo 2 sa považuje za nevyvážený a vyžaduje vyváženie stromu. Koeficient vyváženia sa buď ukladá priamo v každom uzle alebo sa počíta z výšiek podstromov, ktoré sú prípadne uložené v uzloch.
Operácie.
Základné operácie nad AVL stromom zvyčajne vykonávajú rovnaké operácie ako by sa vykonali nad nevyváženým binárnym vyhľadávacím stromom, ale predchádza alebo nasleduje jedna z takzvaných "AVL rotácií".
Vkladanie.
Vkladanie do AVL stromu je možné vykonať nasledovne: vložiť hodnotu do stromu ako keby bol nevyvážený binárny vyhľadávací strom, potom sa vrátiť ku koreňu a rotovať uzly, ktoré sa počas vkladania stali nevyváženými (pozri "rotácia stromu"). Keďže sa počas cesty späť ku koreňu prechádza najviac cez 1,44 x log "n" uzlov a každá AVL rotácia trvá konštantnú dobu, celý proces vkladania trvá O(log "n").
Mazanie.
Mazanie z AVL stromu je možné vykonať rotáciou uzla, ktorý má byť vymazaný dolu do listu a následne jeho priamym odseknutím. Keďže bude rotovaných najviac log "n" uzlov a každá AVL rotácia trvá konštantnú dobu, celý proces mazania trvá O(log "n").
Vyhľadanie.
Vyhľadanie v AVL strome sa vykonáva rovnako ako v nevyváženom binárnom vyhľadávacom strome a tak trvá O(log "n"), keďže AVL strom je vždy vyvážený. Netreba klásť žiadne zvláštne predpoklady a vyhľadávanie nemení štruktúru stromu (na rozdiel vyhľadávania v splay strome, ktoré mení jeho štruktúru).
Externé odkazy.
Po anglicky:

</doc>
<doc id="38405" url="https://sk.wikipedia.org/wiki?curid=38405" title="N’Djamena">
N’Djamena

N’Djamena [ndžamena] (arab. "Nidžámíná" alebo "Andžamíná") je hlavné mesto Čadu. Počet obyvateľov sa pohybuje okolo 1 milióna (2009), čím je najväčším mestom v krajine.
Poloha.
Mesto sa nachádza v západnej časti Čadu, na pravom brehu rieky Chari, do ktorej sa tu vlieva pohraničná rieka Logone. Most ponad rieku spája N'Djamenu s Kamerunským mestom "Kousséri". Z metropoly vedie tzv. "transsahelská diaľnica" na východné pobrežie Afriky do Džibuti, ktorá sa napája na transsaharskú cestu z Tripolisu do Kapského Mesta.

</doc>
<doc id="38407" url="https://sk.wikipedia.org/wiki?curid=38407" title="Porto-Novo">
Porto-Novo

Porto-Novo je hlavné mesto Beninu. Mesto má 208 000 obyvateľov. (1998).

</doc>
<doc id="38408" url="https://sk.wikipedia.org/wiki?curid=38408" title="Gaborone">
Gaborone

Gaborone je hlavné a najväčšie mesto Botswany a predstavuje hospodárske, politické a kultúrne centrum krajiny. Prevažuje tu potravinársky priemysel a spracovávajú sa tu diamanty.
Poloha.
Mesto sa nachádza 15 km od hraníc s Juhoafrickej republiky, na dôležitej železničnej trati do Kapského Mesta a Harare. Má 62 štvrtí, rozlohu 19,46 km² a 246 325 obyvateľov (2022). 

</doc>
<doc id="38409" url="https://sk.wikipedia.org/wiki?curid=38409" title="Ouagadougou">
Ouagadougou

Ouagadougou [uagadugu] je hlavné mesto štátu Burkina Faso. Má 1 480 000 obyvateľov (2006).

</doc>
<doc id="38410" url="https://sk.wikipedia.org/wiki?curid=38410" title="Asmara">
Asmara

Asmara je hlavné mesto Eritrey.
Dejiny.
Nachádza sa v regióne Zoba Ma'akel a jej dejiny siahajú do stredoveku. V okolí mesta sídlili 4 kmene, ktorých spojením vznikla osada "Arbaete Asmara" (v preklade „štyria sa spojili“). Mestský ráz dostala Asmara počas talianskej kolonizácie v 19. storočí a po vzniku Eritrey sa stala jej hlavným mestom. Počas okupácie krajiny Etiópiou mesto upadlo, no po obnovení samostatnosti krajiny sa začala jeho obnova.
Asmara je sídlom patriarchu Eritrejskej ortodoxnej cirkvi a metropolitu Eritrejskej katolíckej cirkvi.

</doc>
<doc id="38411" url="https://sk.wikipedia.org/wiki?curid=38411" title="Addis Abeba">
Addis Abeba

Addis Abeba je hlavné mesto Etiópie, politické, hospodárske a kultúrne centrum štátu.
V meste pôsobí univerzita, založená v roku 1950, metropolita etiópskej cirkvi, Organizácia africkej jednoty a Hospodárska komisia OSN pre Afriku.
Geografia.
Mesto leží na Etiópskej vysočine, v nadmorskej výške 
Dejiny.
Mesto založil v roku 1887 cisár Menelik II. ako hlavné mesto kráľovstva Šoa. O dva roky neskôr k zjednoteniu krajiny a mesto sa stalo v roku 1889 hlavným mestom Etiópie. V rámci obsadenia územia krajiny Talianskom bolo v roku 1936 okupované a až do roku 1941 bolo hlavným mestom Talianskej východnej Afriky. 6. apríla 1941 ho oslobodili etiópski partizáni.
Po 2. svetovej vojne došlo k prudkému rozvoju a modernizácii Addis Abeby.
Obyvateľstvo.
Podľa posledného oficiálneho sčítania žije v meste 2 738 248 obyvateľov. Najpočetnejšou etnickou skupinou, ktorá v meste žije, sú Ahmarovia (48,3 %). Čo sa týka náboženského vyznania, 74,7 % obyvateľov mesta tvoria príslušníci koptskej cirkvi (kresťanskej cirkvi, ktorá sa odtrhla od egyptskej koptskej cirkvi). V časoch cisárstva bola dlhé storočia štátnou cirkvou Etiópie. Moslimovia tvoria 16,2 % obyvateľov, protestanti 7,8 % obyvateľov, rímski katolíci 0,5 % obyvateľov.
Priemysel a doprava.
V Addis Abebe je rozvinutá výroba dopravných prostriedkov, stavebný, odevný a potravinársky priemysel. Je tiež turistickým centrom krajiny.
Je železničnou i cestnou križovatkou, nachádza sa tu medzinárodné letisko.
Pamiatky.
V meste je veľa pamiatok etiópskej ortodoxnej cirkvi. Medzi najznámejšie patria:

</doc>
<doc id="38413" url="https://sk.wikipedia.org/wiki?curid=38413" title="Łebsko">
Łebsko

Łebsko je pobrežné jazero v Pomoranskom vojvodstve na pobreží nazývanom Wybrzeże Słowińske. Je to tretie najväčšie () jazero v Poľsku. Je dlhé a široké . Maximálna hĺbka je (kryptodepresia: jazero sa nachádza v nadmorskej výške ). Łebsko leží na území Słowińskiego Parku Narodowego.
Severný breh tvorí Łebská kosa (Mierzeja Łebska) s pohyblivými pieskami, ktorá v minulosti oddelila zátoku Baltského mora. Cez jazero preteká rieka Łeba. Jazero je kanálmi spojené s jazerami Gardno a Sarbsko.

</doc>
<doc id="38421" url="https://sk.wikipedia.org/wiki?curid=38421" title="HD 209458b">
HD 209458b

HD 209458b je extrasolárna planéta, ktorá obieha Slnku podobnú hviezdu HD 209458 v súhvezdí Pegasa, asi 150 svetelných rokov od Zeme. Hviezda HD 209458 je 7. magnitúdy, viditeľná binokulárom. Jej neoficiálne meno je Osiris. Oficiálne mená planét schvaľuje Medzinárodná astronomická únia.

</doc>
<doc id="38422" url="https://sk.wikipedia.org/wiki?curid=38422" title="3C 273">
3C 273

3C 273 je kvazar v súhvezdí Panna. Je to opticky najjasnejší kvazar na oblohe s hviezdnou veľkosťou okolo 12,9. Je vzdialený 3 miliardy svetelných rokov od Zeme. V jeho strede sa nachádza supermasívna čierna diera miliard krát hmotnejšia ako Slnko. Každú minútu spotrebuje hmotu rovnajúcu sa 6-násobku hmotnosti Zeme a uvolňuje 100x viac energie ako všetkých 300 miliárd hviezd v Galaxii dohromady.

</doc>
<doc id="38423" url="https://sk.wikipedia.org/wiki?curid=38423" title="3C 48">
3C 48

3C48 je kvazar v súhvezdí Trojuholník, ktorý bol prvým zdrojom v katalógu 3C, ku ktorému bol nájdený zodpovedajúci optický ekvivalent so súradnicami 01 37 41.3 +33 09 35 (J2000)
Neskoršie pozorovania ukázali, že objekt má červený posun z=0.367, čo znamená, že je vzdialený miliardy svetelných rokov.

</doc>
<doc id="38424" url="https://sk.wikipedia.org/wiki?curid=38424" title="Online katalóg knižnice">
Online katalóg knižnice

Online katalóg knižnice (angl. skratka "OPAC - Online Public Access Catalog") je sprístupnenie informácií o fonde knižnice prostredníctvom počítača. Online katalóg môže byť sprístupnený iba v knižnici pre čitateľov knižnice na intranete, alebo verejne pre všetkých na internete.

</doc>
<doc id="38425" url="https://sk.wikipedia.org/wiki?curid=38425" title="QSO J1819+3845">
QSO J1819+3845

QSO J1819+3845 je kvazar pozoruhodný tým, že je to najpremenlivejší extragalaktický rádiový zdroj.

</doc>
<doc id="38426" url="https://sk.wikipedia.org/wiki?curid=38426" title="Q0957+561">
Q0957+561

Q0957+561, tiež známy ako "dvojitý kvazar", je prvý známy objekt, pri ktorom sa prejavil efekt gravitačnej šošovky.

</doc>
<doc id="38427" url="https://sk.wikipedia.org/wiki?curid=38427" title="Jan Vilcek">
Jan Vilcek



</doc>
<doc id="38429" url="https://sk.wikipedia.org/wiki?curid=38429" title="Tadeus Reichstein">
Tadeus Reichstein

Tadeus Reichstein (* 20. júl 1897, Włocławek, Poľsko – † 1. august 1996, Bazilej, Švajčiarsko) bol švajčiarsky chemik poľského pôvodu, nositeľ Nobelovej ceny za fyziológiu alebo medicínu.
Narodil sa v meste Włocławek v Poľsku. Detstvo prežil v Kyjeve, kde bol jeho otec inžinierom. Vyštudoval internátnu školu v meste Jena v Nemecku.
V roku 1933 pracoval v Zürichu, kde objavil individuálne od sira Normana Haworthona syntézu vitamínu C (kyselina askorbová).
Spolu s Edwardom Kendallom a Philipom Henchom bol ocenený Nobelovou cenou za fyziológiu a medicínu v roku 1950 za prácu o hormónoch nadobličkovej kôry, ktorá vyvrcholila izolovaním kortizónov.
Zomrel v Bazileji. Hlavné priemyselné procesy pre umelú syntézu vitamínu C nesú jeho meno.

</doc>
<doc id="38430" url="https://sk.wikipedia.org/wiki?curid=38430" title="Gódávarí">
Gódávarí

Gódávarí je jedna z hlavných vodných ciest Indie, hneď po Gange a Inde. Má dĺžku asi . Pramení medzi mestami Násik ("Nashik") a Bombaj v štáte Maháraštra, vo vzdialenosti od Arabského mora, ale tečie naprieč juhom strednej Indie a v Ándhrapradéši ústi do Bengálskeho zálivu. od pobrežia, pri meste Rádžmandrí ("Rajamundry") rozlievajú sa vody rieky do dvoch korýt, čím vzniká na tomto mieste delta. 
Ako mnoho iných veľkých riek Indie majú brehy rieky mnoho pútnických miest. Gódávarí je „sezónnou“ riekou. V období monzúnov sa rozlieva po okolí a vytvára záplavy, v lete, naopak temer vysychá. Voda rieky je hnedastá.

</doc>
<doc id="38431" url="https://sk.wikipedia.org/wiki?curid=38431" title="Osiris">
Osiris

Osiris môže byť:

</doc>
<doc id="38432" url="https://sk.wikipedia.org/wiki?curid=38432" title="Usir">
Usir

Usir (; ; ; iné názvy: Usire, Usíre, Usirev, Ausare, Oziris, Ozíris, Usiris) bol staroegyptský boh posmrtného života, vegetácie a plodnosti. Bol jedným z najstarších staroegyptských bohov, o ktorých máme záznamy, pravdepodobne bol uctievaný už v predhistórii.
Úvod.
Spočiatku bol lokálnym bohom uctievaným najmä v Busiride, kde zosobňoval moc zeme a vegetácie. Okolo roku 2400 pred Kr., kedy sa jeho meno objavuje v "Textoch pyramýd", bol Usir už rozšíreným božstvom. Odvtedy bol v Egypte uctievaný až do potlačenia pohanských náboženstiev na začiatku kresťanského obdobia a počas helenizmu jeho kult presiahol svojim významom hranice Egypta. Boh Usir nebol len milosrdný sudca mŕtvych po smrti, ale tiež chtonickou životodarnou silou spájanou s vegetáciou a nílskymi záplavami. Vládcovia starovekého Egypta boli po smrti stotožňovaní s Usirom, podobne ako za života boli stotožňovaní s bohmi Horom alebo Reom. Verilo sa, že podobne ako Usir vstal po svojom mýtickom zavraždení z mŕtvych, i faraónom bude daný večný život v sérii pohrebných rituálov. Táto stará predstava sa počas Novej ríše postupne rozšírila aj na bežných ľudí, ktorí si rovnako mohli zabezpečiť život po smrti vykonaním príslušných obradov.
Usir bol podľa kozmogonického konceptu Devätora najstarší syn božského páru Geba (zeme) a Nut (neba). Jeho ďalšími súrodencami boli bohyňa Eset – jeho manželka a matka jeho syna Hora, boh Sutech – žiarlivý brat, ktorý ho úkladne pripravil o moc, a bohyňa Nebthet – ktorú si za ženu vzal Sutech. Vládca mŕtvych býval zvyčajne zobrazovaný so zelenou pokožkou symbolizujúcou jeho moc nad vegetáciou a typickou korunou "atef" – bielou korunou Horného Egypta s pštrosími perami. Jeho atribútmi boli tiež dve žezlá – zahnutá palica a korbáč, ktoré prebral od boha Anedžteja, starého lokálneho božstva mesta Džedu (Busiris, 9. dolnoegyptský kraj), s ktorým splynul na začiatku staroegyptskej histórie. Pôvodne boli jeho výsostným odznakom, neskôr ich prijali ako symbol svojej moci aj faraóni. Jeho postava bola zavinutá v ovínadlách, rovnako ako boli ovinutí mŕtvi, čo bol znak súvisu so smrťou.
Naše znalosti o Usirvovi pochádzajú sčasti z reliéfov v staroegyptských hrobkách a z "Textov pyramíd" a sčasti z diel klasických autorov – Plutarcha a Diodora Sicílskeho.
Usir bol v staroveku spájaný s dnešným súhvezdím Orión.
Pôvod mena.
Pôvod Usirovho mena nie je doteraz uspokojivo vysvetlený. V hieroglyfickom zázname sa po prvý raz objavuje ako .
Mytológia.
Otec Anupa.
Po splynutí hermopoliského Osmora a heliopoliského Devätora nahradil postupne Usir boha Anupa v úlohe boha podsvetia. Táto zmena sa v teologickej špekulácii vysvetľovala tým, že Anup uvoľnil miesto Usirovi z úcty a neskôr bol považovaný za Usirovho syna. Mesto Abdžu (Abydos, 8. hornoegyptský kraj), pôvodne dôležité stredisko Anupovho uctievania, sa stalo kultovým miestom boha Usira.
Pretože Usirova manželka bohyňa Eset, ktorá predstavovala silu života, sa nezdala byť vhodnou matkou šakalieho boha smrti, táto úloha pripadla bohyni Nebthet, Esetinej sestre. Mýtus vysvetľoval, že Nebthet, manželka neplodného boha Sutecha, bola natoľko frustrovaná nedostatkom manželovho záujmu, že sa prestrojila za Eset, aby si získala Usirovu pozornosť. Usir si ju splietol so svojou božskou družkou a z ich spojenia sa zrodil boh Anup.
Otec Hora.
Jedným z dôsledkov splynutia heliopoliskej a hermopoliskej kozmogónie bolo aj to, že bohyňa Eset prijala znaky svojej sestry Hathor, pôvodne matky sokolieho boha Hora. Ako sa zrodil Hor, vysvetľoval "Kráľovský mýtus": Usir bol zavraždený svojim žiarlivým bratom Sutechom, ktorý sa chcel zmocniť jeho trónu. Jeho manželka Eset ho vzkriesila kúzlom, ktoré sa naučila od boha Rea. Počas krátkeho času keď Usire ožil, stihli splodiť Hora. Pretože sa Hor narodil až po znovuzrodení svojho otca, bol považovaný za zosobnenie nových začiatkov. V spojení Usir-Hor predstavovali božstvo života, smrti a znovuzrodenia, a teda boli spájaný s každoročnou úrodou.
Podobne bol s Usirom spájané aj mennoferské synkretické božstvo znovuzrodenia a tvorili božskú bytosť Ptah-Sokar-Usir.
Usir ako Banebdžed.
Pretože boh Usire bol považovaný za mŕtveho boha smrti, Usirovo "ba" bolo niekedy uctievané samostatne, najmä v dolnoegyptskom Džedete (Mendes, 16. dolnoegyptský kraj). Tento Usirov aspekt sa nazýval Banebdžedet alebo Banebdžed – „"Ba", pána Džedetu“ alebo „"Ba", pána "džedu"“. "Džed" bol egyptský symbol stability a zdravia v podobe stĺpu, ktorý mal predstavovať Usirovu chrbticu a v niektorých obdobiach aj chrbticu celého Egyptu – Níl. To poukazovalo na úlohu Usira ako znovurodiaceho sa boha vegetácie, ktorý bol spojený s opakovaním blahodarných nílskych záplav. V podobe Banebdžedeta mal Usir tituly Pán nebies a života boha Rea, keďže Usir zdedil svoju kráľovskú moc od Rea (niekedy stotožňovaného s bohom Atumom).
"Ba" v starovekom Egypte nepredstavovalo len dušu v prísne európskom zmysle tohoto slova, ale aj vnútornú silu a moc mena, obzvlášť ak išlo o boha. Slovo "ba" tiež v egyptčine Džedete boli chované posvätné barany uctievané ako vtelenie boha, ktoré boli po smrti mumifikované a pochované na zvláštnom pohrebisku. Čo sa týka spojenia Usira s baranom, dve žezlá boha sú vlastne nástrojmi pastierov, takže sa niektorí domnievajú, že Usir bol pôvodne bohom pastierskych kmeňov z Horného Egypta. 
V Džedete bola okrem boha Usira uctievaná aj rybia bohyňa Hatmehit. Po tom, ako kult Usirov kult získal na význame, Banebdžedet bol považovaný za manžela bohyne. 
V okultných spisoch novoveku je Banebdžedet pod vplyvom antických autorov identifikovaný s Bafometom – capom z Mendésu. V skutočnosti je však táto interpretácia scestná, pretože Usir nebol nikdy uctievaný v podobe capa, ale barana.

</doc>
<doc id="38434" url="https://sk.wikipedia.org/wiki?curid=38434" title="Ozíris">
Ozíris



</doc>
<doc id="38435" url="https://sk.wikipedia.org/wiki?curid=38435" title="Eset">
Eset

Eset alebo Éset (grécky Izis, rekonštruovaná výslovnosť "Úsat") je staroegyptská bohyňa, manželka vládcu podsvetia Usireva a matka sokolieho boha Hora, ktorá predstavuje archetyp manželky a matky. Jej meno doslova značí „Kráľovná trónu“. Trón je zároveň jej znakom, ktorý sa objavuje v hieroglyfickom zápise jej mena aj v ikonografii. Pôvodne snáď malo Esetino meno trocha iné čítanie, „Kráľovná z mäsa“, t. j. mohlo označovať živú, historickú kráľovnú, manželku vládnúceho faraóna.
Eset v rôznych funkciach.
Eset bola považovaná za jednu z najmocnejších bohýň starovekého Egypta. Jej moc bola podľa mýtov tak veľká, že dokázala navracať život. V priebehu trvania egyptskej civilizácie do seba prijala atribúty viacerých menej významnejších bohýň, napríklad Hathor, ktorej kravské rohy zvykne mať na hlave v úlohe Horovej matky.
Esetin význam je o to zarážajúcejší, že, na rozdiel od kultov iných bohov, nemala Eset jediné kultové stredisko, z ktorého by sa jej uctievanie šírilo. Prvé zmienky o nej pochádzajú z čias 5. dynastie, ale vrchol dosiahla až v neskorej dobe a počas helénizmu, kedy sa Esetin (Izidin) kult rozšíril po celom Stredomorí. Počas antiky bol jedným z najvýznamnejších mystérijných kultov v Stredomorí.
Eset-liečiteľka.
Meno bohyne Eset sa vzývalo pri mnohých liečiteľských obradoch a je spomínané aj na medicínskych papyrusoch. Súvisí to s veľkou čarodejnou mocou bohyne rovnako ako s jej úlohou ideálnej matky a manželky. K tejto jej funkcii sa vzťahuje napríklad príbeh Eset a sedem škorpiónov, v ktorom sedem Esetiných ochrancov - škorpióny Petet, Tjetet, Matet, Mesetet, Mesetef, Tefen a Befen - sprevádza bohyňu s malým Horom na úteku pred Sutechom, ktorý sa ich snaží zničiť. Pri úteku im odmietne pomôcť bohatá žena, za čo ju sedem škorpiónov potrestá tým, že uštipnú jej malé dieťa. Eset však nedopustí, aby nevinné dieťa zahynulo a vydá sa ho vyliečiť, za čo sa jeho matka Eset dodatočne ospravedlní a obdaruje ju. Podobné príbehy o Eset a malom Horovi, v ktorých často je práve Hor chorým dieťaťom, ktoré jeho matka lieči, tvoria súčasť mnohých liečebných procedúr starovekého Egypta. Chorý je pripodobnený postave z príbehu, čím na seba má upriamiť Esetinu starostlivú pozornosť.
Eset a tajné meno boha Ré.
Iný mýtus uvádza, ako sa podarilo Eset získať jej obrovskú čarovnú moc. Pri jednej príležitosti ukradla niekoľko slín slnečného boha Ré a stvorila z nich jedovatého hada. Toho potom nastražila tak, že starého Réa pri jednej z jeho prechádzok uštipol. Boha sa okamžite zmocnila bolesť a horúčka, v ktorej si zavolal svoju Enneadu, aby u nej hľadal pomoc, ale žiadne z božstiev mu nedokáže podať liek, s výnimkou Eset. Eset-liečiteľka mu je však ochotná pomôcť len v tom prípade, že jej Ré prezradí svoje najtajnejšie meno, zdroj svojej neobmedzenej moci, vďaka ktorému by sa stala Eset rovnako významná ako on sám. Ré sa ošíva, blaboce svoje ostatné mená, ale bolesť sa stupňuje a nakoniec je nútený sa Eset podvoliť. Bohyňa mu na oplátku sľúbi, že tajné meno neprezradí ona ani jej syn Hor nikomu na zemi (to sa môže vzťahovať aj na faraóna, ktorý ako vtelenie sokolieho boha na zemi teda poznal toto tajné meno).
Izisin kult.
Počas helenizmu sa začal Izisin kult šíriť mimo Egypta do celého Stredomoria. Na mnohých miestach Izis prevzala úlohu a atribúty pôvodných bohýň. Typickým príkladom môže byť Byblos, stredisko uctievania semitskej bohyne Aštarte, s ktorou bola Izis stotožnená. V tejto dobe bola tiež, pre svoju úlohu ochrankyne a atribút žiadostivosti, ktorý prevzala od bohyne Hathor, považovaná za patrónku námorníkov. Podobne je niektorými považovaná arabská bohyňa Al-Uzza na základe podobnosti mien za formu Eset.
Izidin kult bol jedným z najvýznamnejších mystérijných kultov antického sveta. Klasickí autori robia často narážky na Izidine mystériá v svojich dielach (príkladom môže byť Lucius Apuleius, ktorý nechá svojho hlavného hrdinu premeniť sa na osla a až Izis mu, po zasvätení do jej mystérií, vráti jeho vlastnú podobu). Bohyňa mala svoje chrámy v Grécku, Ríme aj antických provinciach, dokonca až na Britských ostrovoch. Posledný Izidin chrám vo Fílach / Philae - zatopený ostrov na Níle bol zavretý až v 6. storočí. Tento akt je považovaný za definitívny koniec staroegyptského náboženstva.
O kňazoch Izis sa zachovalo len málo správ, je však zrejmé, že bohyňa mala kňazov i kňažky. V antickej dobe boli známi ako liečitelia a tvrdilo sa o nich, že majú mnohé ďalšie magické schopnosti vrátane vykladania snov a schopnosti ovládať počasie tým, že si česali alebo zaplietali vlasy. Verilo sa, že pre túto poslednú schopnosť považovali Egypťania uzly za magické.
Bibliografia.
Hart, G. "Egyptské mýty". KMa, 2006.

</doc>
<doc id="38436" url="https://sk.wikipedia.org/wiki?curid=38436" title="IBAN">
IBAN



</doc>
<doc id="38437" url="https://sk.wikipedia.org/wiki?curid=38437" title="International Bank Account Number">
International Bank Account Number



</doc>
<doc id="38438" url="https://sk.wikipedia.org/wiki?curid=38438" title="Izis">
Izis



</doc>
<doc id="38439" url="https://sk.wikipedia.org/wiki?curid=38439" title="Lokality Svetového dedičstva v Afrike">
Lokality Svetového dedičstva v Afrike

Toto je zoznam lokalít Svetového dedičstva v Afrike. Obsahuje lokality v regióne Afrika.
Pri každej položke je uvedený slovenský názov, oficiálny anglický názov podľa zoznamu UNESCO, stručná charakteristika a odkaz na základné zdôvodnenie zápisu podľa UNESCO. Číslo v odkaze je súčasne číslo, pod ktorým je lokalita vedená v zozname.
Položky zoznamu pri jednotlivých krajinách sú zoradené podľa roku zápisu do zoznamu.

</doc>
<doc id="38440" url="https://sk.wikipedia.org/wiki?curid=38440" title="Isis">
Isis

Isis môže byť:
ISIS môže byť:

</doc>
<doc id="38442" url="https://sk.wikipedia.org/wiki?curid=38442" title="Prešovský samosprávny kraj">
Prešovský samosprávny kraj

Prešovský samosprávny kraj je jeden z ôsmich samosprávnych krajov Slovenska.
Zastupiteľstvo Prešovského samosprávneho kraja.
Zastupiteľstvo Prešovského samosprávneho kraja sa skladá zo 65 poslancov volených v priamych voľbách. 
"Pozri kategóriu: "

</doc>
<doc id="38443" url="https://sk.wikipedia.org/wiki?curid=38443" title="Vitamín B">
Vitamín B

Vitamíny B (pre iné názvy pozri nižšie) je skupina niekoľkých vitamínov. Tieto vitamíny sa tradične uvádzajú v jednej skupine, pretože majú podobné vlastnosti, podobné rozloženie v prírodných zdrojoch a podobné fyziologické funkcie. Spolu s vitamínom C patria medzi vitamíny rozpustné vo vode.
Názvy.
Vitamín B (iné názvy: B vitamín, B-vitamín), čiže tvar v jednotnom čísle (pozri aj kapitolu o názve nižšie), môže alternatívne znamenať jeden z vitamínov B.
B-komplex (iné názvy: vitamín B komplex, komplex vitamínov B) môže alternatívne znamenať vitamínový prípravok obsahujúci súčasne viacero vitamínov B alebo všetky vitamíny B, a to často aj ako obchodné označenie niektorých takýchto prípravkov.
História názvu a objav.
Na čisto teoretickej úrovni (t.j. ako nešpecifikované látky, ktoré niečo riešia) bolo, to, čo dnes voláme biotín (vitamín B7), objavené už v roku 1898 F. Steinitzom a (približne) to, čo dnes voláme tiamín (vitamín B1) v roku 1897 C. Eijkmanom a potom znova niekedy v rokoch 19061912 F. G. Hopkinsom. V pravom slova zmysle však to, čo dnes voláme skupina vitamínov B (konkrétne vtedy išlo najmä o tiamín), bolo objavené (t.j. najmä extrahované) v roku 1911/1912 C. Funkom, ktorý vtedy zároveň zaviedol slovo vitamín (v angličtine najprv v podobe "vitamine" a až od roku 1920 v dnešnej podobe "vitamin"). V roku 1916 McCollum dal tomuto novému objavu ako prvý označenie obsahujúce písmeno B, konkrétne mu dal názov "faktor B" či "vodorozpustná látka B", čo bolo na odlíšenie od "faktora A" (t.j. dnešného vitamínu A), ktorý bol objavený približne v tom istom období. Najneskôr v roku 1920 už názov väčšinou znel "vitamín B", čiže sa spojilo Funkovo slovo vitamín s McCollumovým označením B. V roku 1920, resp. definitívne v roku 1926, sa zistilo, že vitamín B je skôr skupina viacerých vitamínov a v tom čase vzniklo aj označenie B-komplex a (v roku 1927) delenie na vitamín B1 a vitamín B2. Napriek tomu sa pre tieto vitamíny v nasledujúcich niekoľkých rokoch ešte často používalo označenie v jednotnom čísle, t.j. vitamín B; napríklad Masarykův slovník naučný z roku 1933 to, čo dnes voláme jednotlivé vitamíny B označuje ako jednotlivé "faktory" v rámci vitamínu B. V priebehu 30. rokov 20. storočia bolo objavených viacero ďalších vitamínov zo skupiny vitamínov B. Zhruba od konca 30. rokov preto už prevládlo označenie v množnom čísle (vitamíny B), hoci označenie v jednotnom čísle (vitamín B) sa ako označenie skupiny vitamínov B niekedy používa dodnes.
Zoznam vitamínov B.
Dnes uznávané vitamíny B:
V minulosti sa za vitamíny B pokladali i nalsedujúce látky:

</doc>
<doc id="38444" url="https://sk.wikipedia.org/wiki?curid=38444" title="Svetové kultúrne dedičstvo UNESCO">
Svetové kultúrne dedičstvo UNESCO



</doc>
<doc id="38445" url="https://sk.wikipedia.org/wiki?curid=38445" title="Hej, Slováci">
Hej, Slováci

Hej, Slováci je slávnostná pieseň evanjelického kňaza, básnika a historika Samuela Tomášika, ktorú napísal počas svojej návštevy Prahy v roku 1834, keď bol pobúrený faktom, že nemčinu je v uliciach mesta počuť viac ako češtinu. Pieseň sa neskôr v slovanských jazykoch stala obľúbenou pod názvom Hej, Slovania. Na Slovensku bola hymnou Slovenského štátu (1939 - 1945), hymnou bola aj v Juhoslávii, neskôr v Srbsku a v Čiernej Hore.
Hudba je prevzatá z Mazurky Dąbrowskiego, ktorá je hymnou Poľska od roku 1926, ale je oveľa pomalšia.
Citácia z denníka autora:

</doc>
<doc id="38451" url="https://sk.wikipedia.org/wiki?curid=38451" title="Zoznam poslancov Prešovského samosprávneho kraja (2001 – 2005)">
Zoznam poslancov Prešovského samosprávneho kraja (2001 – 2005)

Zoznam poslancov Prešovského samosprávneho kraja zvolených vo volebnom období 2001-2005.

</doc>
<doc id="38452" url="https://sk.wikipedia.org/wiki?curid=38452" title="Program Vostok">
Program Vostok

Program Vostok bol sovietsky vesmírny program letov jednomiestnych kozmických lodí Vostok po obežnej dráhe Zeme. Bol zameraný na overovanie letových zariadení, preverovanie spojenia, na lekárske výskumy pri postupnom predlžovaní kozmického letu v stave beztiaže. Všetkých 6 lodí typu Vostok štartovalo z kozmodromu Bajkonur. Vyskúšali aj skupinový let lodí Vostok 3 s loďou Vostok 4, ako aj Vostok 5 s loďou Vostok 6.
Nosná raketa.
Vostok bola aj sovietska nosná raketa, ktorá sa vo viacerých modifikáciách používala pre štart od prvých sovietskych družíc, cez všetky kozmické lode.
Kozmická loď.
Kozmické lode Vostok sa skladali z hermeticky uzatvorenej kabíny pre kozmonautov, z prístrojovej časti a brzdiaceho zariadenia. Pre bezpečný prechod cez atmosféru bola kabína zvonku obložená tepelnou izoláciou. Všetky tri priezory boli zabezpečené ohňovzdorným sklom a zvonku ich ochraňoval ešte odklopný kryt. Orientáciu lode mohol kozmonaut meniť sám. Stabilizáciu lode Vostok regulovalo slnečné svetlo, takže orientácia lode v priestore sa po odchýlke vždy upravovala vzhľadom na Slnko. Súčasťou riadiaceho zariadenia bol aj malý glóbus, ktorý sa otáčal a vždy ukazoval tú časť povrchu Zeme, nad ktorou kozmická loď práve prechádzala. Obojstranný rádiový prenos zabezpečoval nepretržité spojenie so Zemou.
Kozmickú loď sledovali pozorovacie stanice rozmiestnené na území Sovietskeho zväzu a na lodiach. Kozmonauta snímali dve televízne kamery, spredu a zboku. Obraz sa vysielal do celého sveta. Čistotu vzduchu v kabíne udržiavalo automatické regeneračné zariadenie. Prívod kyslíka si mohol kozmonaut čiastočne regulovať aj sám. Každý kozmonaut pri lete kozmickou loďou Vostok mal oblečený skafander, ktorý mal však úplne uzavretý iba počas výstupu na obežnú dráhu a počas zostupu z nej.
Lety.
Do vesmíru sa celkovo vydalo šesť pilotovaných lodí Vostok, ktorým prechádzalo päť testovacích letov nepilotovaných lodí, ktoré formálne patrili do programu Sputnik.
Plánované misie.
V programe Vostok bolo plánovaných ďalších sedem misií (Vostok 7 až 13), ktoré sa mali uskutočniť až do apríla 1966. Tieto misie však boli zrušené a už vyrobené časti lodí a rakiet použité v programe Voschod.

</doc>
<doc id="38453" url="https://sk.wikipedia.org/wiki?curid=38453" title="Program Voschod">
Program Voschod

Program Voschod bol sovietsky vesmírny program letov trojmiestnych kozmických lodí Voschod, určených na lety po obežnej dráhe Zeme. V roku 1964 vystriedal kozmický program Vostok. Hlavným konštruktérom programu bol Sergej Koroľov a cieľom bolo vytvorenie lode schopnej niesť viacčlennú posádku. V rámci programu sa uskutočnili dva pilotované lety a tiež prvý výstup do otvoreného vesmíru. Na program Voschod nadviazal program Sojuz.
Loď.
Oproti lodi Vostok bola kabína lode Voschod výrazne modifikovaná. Kozmonauti už pristávali priamo v návratovej kapsuli. Vďaka tomu bolo možné z kapsuly odstrániť rozmerné katapultovacie kreslo a nahradiť ho ľahkými anatomickými sedačkami. Kozmická loď Voschod 2 bola vybavená nafukovacou prechodovou komorou s hmotnosťou 250 kg, priemerom 700 mm a výškou 770 mm v zloženom stave.
Pretože sa Voschod oproti Vostoku pohyboval na vyšších dráhach a v prípade poruchy brzdného systému nebolo možné spoliehať sa na samovoľné zbrzdenie v dôsledku trenia kabíny o vrchné vrstvy atmosféry, bola loď doplnená záložným brzdiacim motorom na tuhé pohonné látky. Ďalšie rozdiely spočívali v doplnení rakiet pre mäkké pristátie, ktoré sa zapaľovali vo výške 1 m nad zemou. Ďalej bola v rozšírená kapacita systému regenerujúceho atmosféru vo vnútri lode a zvýšenie prietoku klimatizačného systému z 60 l/min na 150 l/min.
Lety kozmických lodí Voschod.
Voschod 1
Loď štartovala 12. októbra 1964, kozmonauti Vladimir Michajlovič Komarov – veliteľ letu, Konstantin Petrovič Feoktistov a Boris Borisovič Jegorov. Zem obleteli 16 krát, let trval 24 hodín 17 minút.
Voschod 2
Loď štartovala 18. marca 1965, kozmonauti Pavel Ivanovič Beľajev veliteľ letu, a Alexej Archipovič Leonov. Zem obleteli 18 krát, let trval 26 hodín 2 minúty.

</doc>
<doc id="38454" url="https://sk.wikipedia.org/wiki?curid=38454" title="Jozef Dolinský">
Jozef Dolinský

Jozef Dolinský (* 26. novembra 1939) je slovenský baletný tanečník. V januári 1996 dostal ocenenie „Kvet baletu“, ktoré je udeľované najlepšiemu baletnému tanečníkovi na Slovensku. Je sólistom Baletu SND.

</doc>
<doc id="38455" url="https://sk.wikipedia.org/wiki?curid=38455" title="Vostok">
Vostok

Vostok (po rusky: bосток, znamená "„východ“") môže byť:

</doc>
<doc id="38456" url="https://sk.wikipedia.org/wiki?curid=38456" title="Predčasné leto">
Predčasné leto

Predčasné leto (angl. "Summer Has Come Too Early") je slovenský film.
Príbeh sa zaoberá témou predčasného materstva psychicky a emocionálne nevyzretej sedemnásťročnej študentky. 

</doc>
<doc id="38458" url="https://sk.wikipedia.org/wiki?curid=38458" title="Voschod">
Voschod



</doc>
<doc id="38460" url="https://sk.wikipedia.org/wiki?curid=38460" title="Freddie Mercury">
Freddie Mercury

Freddie Mercury, rodným menom Farrokh Bulsara (*5. september 1946, Stone Town, Zanzibar - † 24. november 1991, Londýn, Spojené kráľovstvo) bol britský producent, spevák a skladateľ, ktorý sa preslávil hlavne ako líder rockovej skupiny Queen.
Bol slávny vďaka svojmu okázalému vystupovaniu a charakteristickému spevu v rozsahu štyroch oktáv. Ako skladateľ sa výrazne autorsky podieľal na vzniku viacerých známych hitov kapely Queen, akými boli napríklad „Bohemian Rhapsody“, „Somebody to Love“, „Don't Stop Me Now“, „Crazy Little Thing Called Love“ a „We Are the Champions“. Okrem práce so skupinou Queen mal za sebou aj sólové projekty a občas spolupracoval ako producent a hosťujúci hudobník iných umelcov (spev alebo klavír).
V roku 2001 bol Mercury spolu s ostatnými členmi kapely Queen uvedený do Rokenrolovej siene slávy, od roku 2002 má táto kapela svoju hviezdu na Hollywoodskom chodníku slávy, v roku 2003 sa dostali do Siene slávy hudobných skladateľov a v roku 2004 boli uvedení do Siene slávy Spojeného kráľovstva.
Freddie Mercury býva stále volený medzi špičku spevákov v histórii populárnej hudby. V roku 2002 sa v ankete BBC Freddie Mercury umiestnil na 58. mieste stovky najväčších Britov. V roku 2005 sa stal najväčším spevákom všetkých čias aj v ankete časopisu "Blender" a MTV2. Aj redaktori renomovaného periodika "Rolling Stone" hodnotili Mercuryho ako 18. zo stovky najlepších spevákov všetkých čias. V roku 2009 ho časopis "Classic Rock" umiestnil na prvé miesto. Internetová metadátová databáza AllMusic Fredie Mercuryho charakterizuje ako „jedného z najväčších rockových entertainerov“, ktorý vlastnil „jeden z najväčších hlasov hudby“.
Biografia.
Detstvo, mladosť.
Farrokh Bulsara sa narodil v britskom protektoráte vo Východnej Afrike, v sultanáte Zanzibar (teraz časť Tanzánie). Jeho rodičia, Bomi a Jer Bulsarovci, boli párzskeho pôvodu (Pársovia sú vyznávači zoroastrismu) a pochádzali z regiónu Gujarat z vtedajšej Britskej Indie. Ich rodina prišla do Zanzibaru preto, lebo otec pracoval ako pokladník na britských koloniálnych úradoch. Farrokh Bulsara mal mladšiu sestru Kashmiru. Keďže Zanzibar bol do roku 1963 britským protektorátom, Mercury sa narodil ako britský poddaný a 2. júna 1969 bol zaregistrovaný ako občan Spojeného kráľovstva po tom, čo rodina emigrovala do Anglicka.
Detstvo Farrokh prežil v Indii. Od siedmich rokov začal študovať hru na klavíri. Od roku 1954 ako osemročný šiel študovať v Indii do Bombaja (teraz Mumbai) na chlapčenskú školu St. Peter's School.
Medzi jeho prvé hudobné vzory vtedy patrila bollywoodska speváčka Lata Mangeshkar. Ako dvanásťročný založil školskú hudobnú skupinu The Hectics. Ich obľúbeným repertoárom boli coververzie od rokenrolových spevákov, akými vtedy boli Cliff Richard a Little Richard. Jeden z Farrokhových kamarátov sa zmieňuje, že v tom období ho obdivoval, ako dokáže z rádia odpočutú hudbu prehrať na klavíri. A práve na tejto škole sa Farrokh Bulsara začal sám nazývať menom „Freddie“. V Indii Bulsara zostal žiť so svojou starou mamou a tetou, až kým neskončil štúdium na St. Mary's School v Bombaji.
Keď mal Mercury 17 rokov, v Zanzibare bola revolúcia, počas ktorej bolo zabitých mnoho osôb arabského či indického pôvodu. Preto sa rodina Bulsarovcov rozhodla pred násilím uniknúť a presťahovala sa do malého domu vo Felthame (Middlesex, Anglicko). Freddie Bulsara sa zapísal na štúdium umenia na Isleworth Polytechnic, v západnom Londýne. Vyštudoval a získal diplom za štúdium grafického dizajnu na Ealing Art College. Neskôr tieto svoje vedomosti zužitkoval pri vizuálnej projekcii tvorby kapely Queen.
Začiatok kariéry.
Po skončení školy sa Freddie spolu s priateľkou Mary Austinovou živil ako predavač second-handu na Kensington Markete. Popri tom sa neúspešne pokúšal zakladať viacero hudobných skupín. Mal prácu aj na letisku Heathrow. Priatelia z tých čias ho opisujú ako tichého mladého muža, ktorý mal veľký záujem o hudbu. V roku 1969 sa spojil s liverpoolskou skupinou Ibex, ktorá sa neskôr premenovala na Wreckage. Krátko vtedy žil v byte nad liverpoolskou krčmou The Dovedale Towers. Po rozpade skupiny Wreckage sa spojil s ďalšou, ktorá si dala meno Sour Milk Sea. Aj tá sa začiatkom roka 1970 rozpadla.
V roku 1970 sa Freddie Bulsara stretol s gitaristom Brianom Mayom a hráčom na bicích nástrojoch Rogerom Taylorom, ktorí hrali v kapele s názvom Smile. Napriek výhradám ostatných členov, nahrávacieho štúdia Trident Studios a pôvodného manažmentu skupiny Freddie vtedy presadil zmenu jej mena zo „Smile“ na „Queen“. V tom istom čase si Bulsara zmenil svoje priezvisko na „Mercury“.
Sólové projekty.
Okrem účinkovania so skupinou Queen sa Freddie Mercury venoval aj sólovej kariére. Pod vlastným menom a v niektorých spoločných projektoch s inými umelcami nahral dva sólové štúdiové albumy i niekoľko singlov. Napriek tomu, že jeho sólové projekty nemali komerčný úspech porovnateľný s úspechom kapely Queen, jeho albumy aj viacero singlov sa dostalo do Top 10 britských hudobných rebríčkov.
Jeho prvým sólovým projektom bola v roku 1984 pieseň „Love Kills“, ktorá bola spolu so skladbami iných umelcov produkovaná Giorgio Moroderom a vydaná na soundtracku k filmu "Metropolis".Tento soundtrack debutoval na desiatej pozícii rebríčkov Spojeného kráľovstva.
Dvoma plnohodnotnými albumami, ktoré sólovo vydal Fredie Mercury, boli "Mr. Bad Guy" (1985) a "Barcelona" (1988).
Album "Mr. Bad Guy" debutoval v britských rebríčkoch v top ten hudobných albumov. V roku 1993 vyšiel na singli remix skladby z tohto albumu pod názvom „Living on My Own“, ktorý sa v rebríčku britských singlov dostal na prvú pozíciu. Pieseň taktiež pre Mercuryho získala posmrtné uznanie Ivor Novello Award. Kritik portálu Allmusic Eduardo Rivadavia hodnotí album "Mr. Bad Guy" ako vynikajúci od začiatku po koniec a vyslovuje uznanie nad tým, ako bravúrne Mercury zvládol nevyskúšané hudobné postupy. Album je silne syntetizátorovo zameraný, čím sa líši od predošlých projektov kapely Queen.
Druhý album Fredieho Mercuryho "Barcelona" bol nahraný so španielskou sopránistkou Montserrat Caballé. Je spojením populárnej hudby a opery. Mnoho kritikov sa vyjadrilo, že si nie sú istí, čo si majú o projekte myslieť. Jeden z nich sa dokonca vyjadril, že ide o najbizarnejšie CD roka. Album sa stal komerčne veľmi úspešným a jeho titulná nahrávka, duet s Montserrat Caballé s názvom „Barcelona“, debutovala v britských rebríčkoch na ôsmom mieste, v Španielsku bola na vrchole. V roku 1992, rok po Mercuryho smrti, sa táto pieseň stala oficiálnou hymnou vtedajších Letných olympijských hier. Počas otváracieho ceremoniálu Caballé spievala svoje časti naživo, zatiaľ čo Mercuryho party odzneli na obrazovke. Pieseň zaznela znovu aj v roku 1999 počas finále ligy šampiónov UEFA v Barcelone.
Okrem týchto dvoch albumov Mercury nahral viacero singlov, napríklad svoju vlastnú verziu hitu „The Great Pretender“ od The Platters, ktorá debutovala v roku 1987 na piatej priečke britských rebríčkov.
V rokoch 1981 – 83 Mercury nahral viacero skladieb s Michaelom Jacksonom vrátane demonahrávok piesní „State of Shock“, „Victory“ a „There Must Be More to Life Than This“. Tieto diela sa zachovali iba na bootlegoch a napriek rôznym sľubom na roky 2012 – 2014 oficiálne vydané zatiaľ neboli. Jackson neskôr nahral spolu s Mickom Jaggerom singel „State of Shock“ na album, ktorý skupina The Jackson 5 vydala pod názvom "Victory". Mercury pridal sólovú verziu skladby „There Must Be More To Life Than This“ na svoj album "Mr. Bad Guy".
V septembri roku 2006, na 60. výročie narodenia Farrokha Bulsaru, bol v Spojenom kráľovstve vydaný kompilačný album Mercuryho sólových nahrávok, ktorý sa dostal do Top 10 rebríčka britských albumov.
Profesionálne predpoklady.
Spevák.
Napriek tomu, že prirodzený hovorový rozsah Freddieho Mercuryho je v barytóne, väčšina jeho skladieb je naspievaná tenorom. Celkový hlasový rozsah Fredieho Mercuryho je od basového dolného „F“ (F2) do vysokého sopránového „F“ (F6). Dokázal rýchlo vytiahnuť do tenorového vysokého „F“ (F5).
Životopisec David Bret opisuje jeho hlas ako eskaláciu v niekoľkých baroch z hĺbok rockového growlu do usporiadaného vibrovaného tenoru, následne do perfektných výškových koloratúr, krištáľovo čistých vo svojom vrchole.
Španielska sopranistka Montserrat Caballé, ktorá s Mercurym nahrala album, vyjadrila názor, že najpodstatnejší rozdiel medzi Freddiem a ostatnými rockovými spevákmi bol v tom, že Mercury predával hlavne svoj hlas. Dodáva, že jeho technika bola udivujúca. Nemal problém s tempom, mal prenikavý zmysel pre rytmus, vedel svoj spev správne načasovať a bol schopný kĺzať z jedného hlasového registra do druhého. Bol veľmi muzikálny. Dokázal frázovať nežne, delikátne, sladko, ale aj energicky a úderne. Dokázal pre každé slovo vystihnúť tú správnu farbu a nuansu expresivity. Postupom kariéry kapely Queen dokázal meniť vysoké tóny na koncertných pódiách, často ich harmonizoval s druhými, tretími, či hoci aj piatymi hlasmi. O Mercurym sa hovorilo, že má problémy s hlasivkami a on sa rád vyjadroval, že nikdy formálne spev neštudoval.
Skladateľ.
Zo zoznamu sedemnástich najväčších hitov, ktoré vyšli kapele Queen na kompilácii "Greatest Hits", sa Freddie Mercury autorsky podieľal na desiatich: „Bohemian Rhapsody“, „Seven Seas of Rhye“, „Killer Queen“, „Somebody to Love“, „Good Old-Fashioned Lover Boy“, „We Are the Champions“, „Bicycle Race“, „Don't Stop Me Now“, „Crazy Little Thing Called Love“ a „Play the Game“.
Veľmi dôležitým aspektom pri hodnotení jeho kompozícií je schopnosť zaradenia širokého spektra hudobných žánrov. V jeho skladbách môžeme okrem iných vplyvov identifikovať rockabilly, progresívny rock, heavy metal, gospel aj disco. V jednom z interview z roku 1986 sa Freddie vyjadril, že nenávidí stereotyp opakovania tých istých postupov. Rád pozoruje, čo je nové v hudbe, filme, či divadle a rád sa týmito vnemami inšpiruje. V porovnaní s mnohými ďalšími populárnymi skladateľmi mal Mercury tendenciu písať hudobne komplexné materiály. Napríklad aj kompozícia „Bohemian Rhapsody“ má aycklickú štruktúru a obsahuje desiatky akordov. Freddie napísal aj šesť skladieb z albumu "Queen II", ktoré sú kľúčovo odlišné a komplexné. Pesnička „Crazy Little Thing Called Love“ je na druhej strane zložená iba z niekoľkých akordov. Napriek tomu, že Mercury často písal komplikované harmónie, vyhlasoval o sebe, že má problém s čítaním nôt. Väčšinu svojich skladieb skladal s pomocou klavíra a požíval pritom variácie rozličných tónových rozsahov.
Performačný umelec.
Mercury bol významný aj svojimi koncertnými predstaveniami. Spolu so skupinou Queen ho jeho koncertné prezentácie preslávili na celom svete. Prezentoval sa vysoko teatrálnym spôsobom, ktorý bol často sprevádzaný silnou spätnou väzbou zo strany publika. Dopisovateľ britského konzervatívneho časopisu "The Spectator" Freddie Mercuryho opísal ako umelca, vtipkára, ktorý dokáže šokovať svoje publikom šarmom spolu s rôznorodými verziami seba samého. 
David Bowie, ktorý vystupoval aj na koncerte na počesť Freddieho Mercuryho a nahral so skupinou Queen hit „Under Pressure“, sa tiež pochvalne vyjadroval o jeho prezentácii na koncertoch. Hovorí, že v porovnaní s inými teatrálnymi rockovými umelcami Freddie svoj štýl posunul omnoho ďalej. On posunul hranice. Dodal, že si cení mužov, ktorí sa radi obliekajú do tesných pančucháčov. Hovorí, že mal tú česť vidieť jeho koncert iba raz a hneď mu bolo zjavné, že mal celé svoje publikum v hrsti. Gitarista kapely Queen Brian May poznamenal, že Mercury dokázal to, že posledný divák na poslednej lavici štadióna mohol mať na ich koncerte pocit, že je do neho zapojený.
Jeden zo svojich najvýraznejších koncertných výkonov s kapelou Queen Freddie Mercury predviedol na pódiu akcie Live Aid v júli roku 1985. Počas tohto vystúpenia spolu s ním 72 000 divákov unisono tlieskalo, spievalo a mávalo. Skupina hudobných manažérov vtedy zvolila túto prezentáciu kapely Queen za „najlepšie koncertné číslo v histórii rockovej hudby“. Výsledok bol vysielaný v televíznom programe „The World's Greatest Gigs“.
Počas svojej kariéry Mercury s kapelou Queen absolvoval po celom svete zhruba 700 koncertov. Veľmi dôležitým aspektom jeho vystúpení bol komunikačný kontakt a zapojenie auditória. Raz hovoril o tom, že podľa neho sú Queen Cecilom B. DeMille rokenrolu. Aj oni vždy chcú robiť veci stále väčšie a lepšie. Skupina bola absolútne prvou, ktorá hrala na juhoamerickom futbalovom štadióne Morumbi Stadium (São Paulo, 1981), čím pokorila svetový rekord návštevy na koncertnom vystúpení. V roku 1986 hrali pred 80-tisícovým publikom v hlavnom meste Maďarska Budapešti, ktorá sa v tom čase nachádzala za Železnou oponou. Ich koncert bol jedným z najväčších rockových podujatí, aké sa v tom čase konali vo Východnej Európe. Mercuryho posledné živé vystúpenie s kapelou Queen sa konalo 9. augusta 1986 v anglickom Knebworth Parku. Odhadovaná účasť bola 300 000 divákov.
Inštrumentalista.
Ako chlapec v Indii Freddie Mercury študoval od siedmich do deviatich rokov hru na klavír. Neskôr, keď žil v Londýne, sa učil hrať na gitaru. Väčšina hudby, ktorú mal rád, bola gitarová. V začiatkoch boli jeho favoritmi The Who, The Beatles, Jimi Hendrix, David Bowie a Led Zeppelin. O svojej úrovni v hre na hudobné nástroje nemal veľmi vysokú mienku a tak od začiatku 80. rokov začal pri sólových projektoch, ale aj pri koncertoch kapely Queen využívať služby externých hráčov na klávesové nástroje. Často si najímal napríklad Kanaďana Freda Mandela, ktorý spolupracoval aj s hudobníkmi ako Pink Floyd, Elton John a Supertramp. Na jeho sólové projekty a od roku aj pre kapelu Queen 1985 mu klávesy nahrávali Mike Moran a Spike Edney.
Na viacerých veľkých hitoch kapely Queen vrátane „Killer Queen“, „Bohemian Rhapsody“, „Good Old Fashioned Lover Boy“, „We Are the Champions“, „Somebody to Love“ a „Don't Stop Me Now“ sú nahrané klavírne party v podaní Freddieho Mercuryho. Rád používal klavírne krídlo, občas aj iné klávesové nástroje, ako napríklad čembalo. Od roku 1980 používal v štúdiu aj syntetizátory. Gitarista kapely Queen Brian May, poznamenáva, že Mercury ani nemal náladu na koncertoch hrať na nástroje, lebo jeho záujmom bolo pohybovať sa po pódiu a venovať sa publiku.
Aj keď Freddie Mercury bežne komponoval skladby pre gitary, na tento nástroj hrával iba výnimočne. Na koncertoch aj na albume nahral na akustickú gitaru pesničky „Ogre Battle“ a „Crazy Little Thing Called Love“.
Osobný život.
Vzťahy.
Od začiatku 70. rokov mal Freddie Mercury dlhodobý vzťah s Mary Austinovou. Zoznámil sa s ňou cez gitaristu Briana Maya. Niekoľko rokov spolu bývali v Londýne, v západnom Kensingtone. V polovici 70. rokov mal v americkom vydavateľstve Elektra Records Freddie aféru s technikom zo štúdia a v decembri roku 1976 sa priznal Austinovej k svojej sexuálnej orientácii, čím sa ich vzťah ukončil. Napriek rozchodu zostali priateľmi a Mercury sa často o Mary vyjadroval ako o svojom jedinom skutočnom priateľovi. Venoval jej aj niekoľko svojich piesní, z ktorých je najznámejší hit „Love of My Life“.
Od začiatku do polovice 80. rokov mal Freddie romantický vzťah s rakúskou herečkou Barbarou Valentinovou, ktorú môžeme vidieť aj vo videoklipe k skladbe „It's a Hard Life“. V roku 1985 začal Freddie Mercury svoj dlhodobý vzťah s kaderníkom Jimmom Huttonom (*1949–†2010). Hutton, ktorý bol pozitívne testovaný na HIV v roku 1990, žil s Mercurym posledných šesť rokov jeho života, staral sa oňho počas jeho choroby a bol pri jeho smrteľnej posteli. Hutton povedal, že Freddie umrel so svadobným prsteňom, ktorý mu pred smrťou dal.
Sexuálna orientácia.
Kým niektorí komentátori tvrdili, že Mercury svoju sexuálnu orientáciu pred verejnosťou tají, iní tvrdili, že je jasný gay. Isté je, že ešte v 80. rokoch si na verejnosti držal odstup od svojho partnera Jima Huttona. V októbri roku 1986 noviny "The Sun" tvrdili, že Mercurymu dokázali série nočných homosexuálnych afér.
Počas kariéry aj Mercuryho pódiové kreácie provokovali novinárov k tomu, aby komentovali jeho sexualitu. V roku 1992 John Marshall z "Gay Times" vyjadril názor, že (Mercury) bol kráľovnou scény, ktorá nemala problém verejne vyjadriť svoju orientáciu, no nemal ochotu analyzovať, alebo sa ospravedlňovať za svoj životný štýl. Bolo to, akoby Freddie Mercury hovoril svetu: „Som, kto som. No a čo?“ a to bolo samé o sebe vyhlásením.
Osobnosť.
Aj keď sa na pódiu prezentoval ako okázalá osobnosť, mimo neho bol Freddie Mercury plachý a samotársky. Medzi množstvom ľudí sa necítil dobre a poskytoval iba málo rozhovorov. O sebe hovoril, že na vystúpeniach je extrovert, no vo svojom vnútri je úplne iný človek.
V roku 1987 Mercury oslavoval svoje 41. narodeniny v hoteli Pikez na Ibize. Bolo to niekoľko mesiacov potom, ako mu diagnostikovali pozitívny výsledok na HIV. Mercury bol priateľom majiteľa hotela Anthonyho Pikea. Podľa spisovateľky Lesley-Ann Jonesovej sa na tomto mieste Mercury cítil ako doma. Hral tenis, užíval si kúpanie v bazéne a po večeroch vysedával v bare či v gay klube. Párty, ktorá sa konala 5. septembra 1987, bola popisovaná ako najneuveriteľnejší exces, aký tento stredomorský ostrov ešte nevidel. Zúčastnilo sa na nej 700 ľudí. Freddieho narodeninová torta bola v tvare katedrály Sagrada Familia od Antonia Gaudího, neskôr bola nahradená dvojmetrovou špongiou s notami piesne „Barcelona“. Účet, na ktorom bolo aj 232 rozbitých pohárov, dostal manažér kapely Queen Jim Beach.
Choroba a smrť.
V októbri roku 1986 britská tlač informovala, že Mercury na klinike v Harley Street absolvoval krvné testy na pozitivitu HIV/AIDS. Počas spevákovho návratu z cesty po Japonsku sa ho na túto skutočnosť opýtal reportér "The Sun", Hugh Whittow. Mercury vtedy poprel, že by mal mať sexuálne prenosnú chorobu. V tom čase v rozhovore vyhlásil, že mal negatívne testy na HIV. Aj napriek týmto zamietavým vyjadreniam k britskej tlači počas nasledujúcich rokov prenikali informácie, ktoré podporoval meniaci sa stále vyziabnutejší Mercuryho vzhľad. Potvrdzovala to aj absencia koncertných vystúpení kapely Queen či vyjadrenia Mercuryho milencov v bulvárnej tlači. Od roku 1990 boli vyjadrenia o jeho zlom zdravotnom stave úplne bežné. Dňa 18. februára 1990 sa konalo v Dominion Theatre v Londýne preberanie ocenení Brit Award. Freddie Mercury spolu s ostatnými hudobníkmi kapely Queen vtedy prevzal túto cenu za výnimočný prínos pre hudbu. Toto vystúpenie bolo posledné, kedy sa Mercury oficiálne objavil na verejnosti. Potom až do konca jeho života bol neustále prenasledovaný fotografmi bulvárneho denníka "The Sun" pravidelne zverejňujúceho série obrázkov, ktorými prezentoval, aké má Mercury podlomené zdravie. Známy je záber z novembra roku 1990, na ktorom je na titulke novín vyziabnutý Mercury spolu s nadpisom „Už je to oficiálne – Freddie je vážne chorý“.
Mercury a jeho blízky okruh priateľov napriek všetkému všetky správy o svojom stave popieral. Aj potom, ako sa 29. apríla 1991 v tlači objavil ďalší zo záberov, na ktorom bol Freddie očividne silne vyziabnutý. Následne sa na verejnosti objavili dohady, že by mohol byť skôr v situácii, že s chorobou bojuje. Mercury informáciu o svojom zdravotnom stave chránil ako svoju súkromnú. Vedeli o nej iba jeho najbližší. Ako potvrdil v rozhovore z roku 1993 Brian May, kapelu o HIV pozitívnom náleze informoval oveľa skôr. Video k piesni „These Are the Days of Our Lives“ obsahuje zábery, na ktorých je Freddie veľmi vychudnutý. Tieto zábery sú poslednými, ktoré pred svojou smrťou Freddie Mercury oficiálne nakrútil.
Potom, ako v júni 1991 Mercury ukončil práce s kapelou Queen, odišiel do svojho domu v Kensingtone. Jeho bývalá priateľka Mary Austinova patrila k tým, ktorí boli Freddieho oporou v posledných týždňoch. Pravidelne ho navštevovala a starala sa o neho. Tesne pred smrťou Mercury postupne strácal zrak, jeho stav sa zhoršoval natoľko, že už nedokázal vstať z postele. Začal odmietať lieky a bral iba tie, ktoré mali utíšiť jeho bolesti.
Dňa 22. novembra 1991 Mercury zavolal do svojho domu manažéra kapely Queen Jima Beacha. Nasledujúci deň vyšlo v Mercuryho mene verejné vyhlásenie pre medzinárodnú tlač:
V náväznosti na množiace sa dohady v tlači počas posledných dvoch týždňov, chcem potvrdiť, že som bol pozitívne testovaný na HIV a mám AIDS. Považoval som za správne doteraz držať túto informáciu v tajnosti, lebo som chcel chrániť súkromie aj tých, ktorí sú okolo mňa. Ale nadišiel čas, aby moji priatelia a fanúšikovia na celom svete spoznali pravdu. Dúfam, že všetci sa chcú spojiť so mnou, s mojimi lekármi, aby sme spolu na tomto svete mohli bojovať s touto hroznou chorobou. Moje súkromie mi vždy patrilo a bol som známy tým, ako nerád som poskytoval interview. Prosím, pochopte, že toto pravidlo platí aj naďalej.
Večer 24. novembra 1991, niečo cez 24 hodín potom, ako vydal toto vyhlásenie, Mercury vo veku 45 rokov vo svojom dome v Kensingtone zomrel. Oficiálnou príčinou jeho smrti bola bronchiálna pneumónia, ktorá sa rozvinula v dôsledku zlyhania imunitného systému (AIDS). Správu o Freddieho úmrtí jeho rodičom a sestre oznámil hudobník Dave Clark (z kapely The Dave Clark Five), ktorý práve v tom čase bdel pri jeho smrteľnej posteli. Do médií táto správa dorazila dňa 25. novembra v skorých ranných hodinách.
27. novembra 1991 sa konal pohreb, ktorého rituál bol vedený zoroastristickým kňazom. Zúčastnil sa ho okruh 35 najbližších vrátane zvyšku členov kapely Queen a Eltona Johna. Mercury bol spopolnený v krematóriu Kensal Green Cemetery, v západnom Londýne. V súlade s Mercuryho želaním Mary Austinová jeho popol pochovala na neznámom, nikdy nezverejnenom mieste.
V svojej poslednej vôli Mercury odkázal drvivú väčšinu svojho majetku vrátane nehnuteľností a licencií k nahrávkam Mary Austinovej, ostatné svojim rodičom a sestre. Sumu 500-tisíc libier venoval svojmu kuchárovi Joe Fanellimu, 500-tisíc osobnému asistentovi Petrovi Freestonovi, 100-tisíc libier dostal jeho šofér Terry Giddings a 500-tisíc libier venoval Jimovi Huttonovi. Mary Austinová spolu so svojou rodinou zostala bývať v Mercuryho dome v Kensingtone. Obvodové múry záhrady tohto domu sa po Mercuryho smrti stali miestom, na ktoré mú jeho fanúšikovia chodia vzdávať poctu. V roku 2000 bola vydaná Mercuryho biografia pod názvom "Freddie Mercury, the Untold Story", do ktorej prispel aj Hutton, ktorý pri príležitosti 60. narodením Freddieho Mercuryho poskytol aj interview pre noviny "The Times".
Odkaz.
Pokračujúca popularita.
Dopad, ktorý mala na zvýšenie popularity kapely Queen smrť Freddieho Mercuryho, je nevyčísliteľný. V Spojených štátoch, kde popularita kapely v 80. rokoch klesala, sa predaj albumov Queen od roku 1992 prudko zvýšil. V roku 1992 jeden americký kritik poznamenal, že nejaký cynik vyvolal faktor mŕtvej hviezdy a spôsobil tým oživenie kráľovnej (Queen). Už vo filme "Waynov svet" z roku 1992 sa objavuje nahrávka „Bohemian Rhapsody“. Podľa vyjadrení Recording Industry Association of America skupina Queen v USA predala 34,5 miliónov albumov. Asi polovica z tohto množstva sa predala po Mercuryho smrti.
Celosvetovo kapela Queen predala viac 300 miliónov hudobných nosičov. Keď zrátame všetky týždne, ktoré albumy Queen strávili v rebríčkoch Spojeného kráľovstva, dostaneme vyššie číslo, než dosiahla akákoľvek iná skupina vrátane The Beatles a kompilácia "Queen's Greatest Hits" je najpredávanejším albumom v Spojenom kráľovstve. Dva Mercuryho songy: „We Are the Champions“ a „Bohemian Rhapsody“ sú tiež volené za najlepšie nahrávky všetkých čias v hlavných hlasovaniach, ktoré usporiadali Sony Ericsson a "Guinness World Records". Prvé hlasovanie bolo zamerané na svetovú pieseň, druhé na britskú kultúru. Obidve tieto piesne sa dostali do Siene slávy Grammy: „Bohemian Rhapsody“ v roku 2004 a „We Are the Champions“ v roku 2009.
V októbri roku 2007 bolo v časopise "Q" všetkými čitateľmi zvolené video k skladbe „Bohemian Rhapsody“ za najlepšie video všetkých čias V zozname 22 najlepších hlasov hudobného kanálu MTV sa Mercury dostal na druhé miesto za Mariah Carey. Digitálna rádiostanica "Planet Rock" v januári roku 2009 robila voľbu najlepších rockových spevákov, kde Mercury skončil druhý za Robertom Plantom. V máji roku 2009 časopis "Classic Rock" označil Freddieho Mercuryho za najlepšieho rockového speváka. V roku 2001 robil časopis "New Musical Express" anketu, kde sa Mercury stal hneď po Michaelovi Jacksonovi druhým najlepším spevákom histórie. V roku 2011 čitatelia časopisu "Rolling Stone" dali Mercuryho na druhé miesto medzi najlepšími sólovými spevákmi všetkých čias. Britský hudobný web Gigwise v roku 2013 označil Mercuryho za najlepšieho frontmana kapely všetkých čias.
Posmrtný album kapely "Queen".
V novembri roku 1995 vyšiel kapele Queen album "Made in Heaven", na ktorom sa nachádzali predtým nepublikované nahrávky z roku 1991, ako aj niektoré skúšobné nahrávky z predošlých rokov, či prepracované verzie sólových diel ostatných členov skupiny. Na letáku pri obale albumu je napísané: „Venované nesmrteľnej duši Freddieho Mercuryho“.
Na obale albumu je socha Freddieho Mercuryho, ktorá sa nachádza v Švajčiarsku, pri Ženevskom jazere v Montreux. Fotografia ilustruje miesto, kde bol v štúdiách Mountain Studios tento album napísaný a nahratý. Autorkou sochy je Irena Sedlecká. Je vysoká tri metre. Slávnostne bola odhalená 25. novembra 1996 za prítomnosti Freddieho otca a Montserrat Caballé. Medzi návštevníkmi boli prítomní aj Brian May a Roger Taylor. Od roku 2003 sa fanúšikovia z celého sveta schádzajú v prvý septembrový víkend pri tejto soche v rámci akcie nazvanej „Freddie Mercury Montreux Memorial Day“.
Pocty Mercurymu.
Okrem sochy pri ženevskom jazere dostal Freddie Mercury viacero ďalších uznaní. V roku 1999 kráľovská poštová spoločnosť Royal Mail v rámci série Milénia ("Millennium stamp") vydala poštovú známku, na ktorej je vyobrazený Freddie Mercury v svojej klasickej koncertnej póze. V roku 2009 vo Felthame, v mieste, kde sa v roku 1964 presťahovala rodina Bulsarovcov, bola odhalená pamätná tabuľa. Hviezda na Mercuryho pamiatku bola odhalená na hlavnej ulici v Felthame jeho matkou Jer Bulsarovou a gitaristom kapely Queen, Brianom Mayom. V západnom Londýne nad vchodom Dominion Theatre je od mája 2002 Mercuryho socha. Je to preto, lebo od tej doby je v repertoári divadla muzikál "We Will Rock You", ktorý na motívy skladby kapely Queen napísal Ben Elton.
Pocta kapele Queen a aj Mercuryho koncertným kreáciám bola daná aj počas záverečnej ceremónie Letných olympijských hier 2012 v Londýne. Vystúpila na nej kapela (Brian May a Roger Taylor) so skladbou „We Will Rock You“ so sólovým umelcom, ktorou bola Jessie J. Pieseň bola otvorená remastrovaným videom Mercuryho dovolávania sa a odpovede od publika v roku 1986 počas koncertu na štadióne vo Wembley, pričom odozvu ako keby dostával aj od ľudí prítomných na ceremónii.
Význam v histórii AIDS.
Freddie Mercury bol prvou rockovou hviezdou, o ktorej bolo všeobecne známe, že sa stala obeťou AIDS. Jeho smrť sa tak stala veľmi dôležitou udalosťou v histórii tejto choroby. V apríli roku 1992 zvyšní členovia skupiny Queen založili The Mercury Phoenix Trust a zorganizovali podujatie, ktoré do histórie vošlo pod názvom "The Freddie Mercury Tribute Concert".
Šlo o megakoncert, ktorý sa konal 20. apríla 1992 a mal ambíciu zviditeľniť problém AIDS, mal byť oslavou chuti do života, vzdať poctu Mercurymu a založiť finančnú zbierku na podporu výskumu a liečby tejto choroby. The Mercury Phoenix Trust odvtedy poskytol milióny libier viacerým charitám, ktoré sú zamerané na AIDS. Na koncerte, ktorý sa konal na londýnskom štadióne vo Wembley, bolo 72 000 divákov a zúčastnilo sa ho mnoho účinkujúcich ako Robert Plant (z kapely Led Zeppelin), Roger Daltrey (z kapely The Who), Extreme, Elton John, Metallica, David Bowie, Annie Lennox, Tony Iommi (z kapely Black Sabbath), Guns N' Roses, Elizabeth Taylor, George Michael, Def Leppard, Seal, Liza Minnelli (cez satelit aj U2). Na koncerte mala príhovor aj herečka Elizabeth Taylorová. Koncert bol vysielaný do 76 krajín a sledovala ho odhadom miliarda ľudí.
Mercury ako VIP.
Počas posledných desaťročí sa v krajinách objavujú zoznamy osobností, ktorí sa nejakým spôsobom zaslúžili o to, aby sa stali historickými postavami. Napríklad v roku 2002 sa Mercury podľa vysielania televízie BBC dostal na 58. miesto zoznamu stovky najväčších osobností britských dejín. V roku 2007 sa v japonskej národnej ankete dostal na 52. miesto stovky vplyvných hrdinov. Napriek faktu, že Freddie Mercury bol kritizovaný homosexuálnymi aktivistami za skrývanie ochorenia HIV, ho spisovateľ Paul Russell zaradil do svojej knihy „The Gay 100: A Ranking of the Most Influential Gay Men and Lesbians, Past and Present“. Z ďalších známych ľudí zo šoubiznisu sa do tejto knihy dostali Liberace a Rock Hudson. V roku 2008 časopis "Rolling Stone" umiestnil Mercuryho na 18. miesto zoznamu stovky najlepších spevákov všetkých čias.
Mercuryho postava na javisku.
Dňa 24. novembra 1997 bola v New Yorku uvedená monodráma s názvom "". Prezentuje Mercuryho na druhom svete, ako analyzuje svoj život, žiada vykúpenie a hľadá svoje druhé pravé ja. Hru napísal a režíroval Charles Messina a Mercuryho si v nej zahral Khalid Gonçalves, neskôr Amir Darvish. Jedno z vystúpení otvoril Billy Squier s akustickou interpretáciou piesne o Mercurym, ktorá má názov „I Have Watched You Fly“.
Mercury vo filme a televízii.
V septembri roku 2010 Brian May v jednom rozhovore pre BBC oznámil, že Sacha Baron Cohen, predtým známy ako komediálna postava Borat, Ali G a Brüno bol vybratý aby hral v životopisnom filme o Freddie Mercurym. Časopis "TIME" túto správu komentoval vzhľadom na podobu a spevácke schopnosti s uspokojením. Film je podľa predlohy Petra Morgana, scenáristu, ktorý má nominácie na Oscarov za scenáre k filmom "Kráľovná" a "Frost/Nixon". Film, ktorý je koprodukovaný De Nirovou spoločnosťou TriBeCa Productions zobrazí obdobie formovania kapely Queen a periódu pred oslavovaným vystúpením na koncerte Live Aid v roku 1985. Začiatok nakrúcania bol naplánovaný niekedy na rok 2011.
V apríli roku 2011 Brian May potvrdil, že na príprave filmu bolo už vykonanej veľa práce. Došlo ale k postupným rozporom pri voľbe herca do hlavnej postavy, ktoré nakoniec v júli roku 2013 vyvrcholili rozhodnutím, že jeho postavu dajú inému hercovi. Brian May oznámil, že sa zhodli s ostatnými, že postava Mercuryho v podaní Cohena (Borata) by mohla vyznieť rušivo.
V decembri roku 2013 bolo oznámené, že postavu Mercuryho by mal hrať Ben Whishaw, ktorý si zahral v Bondovke "Skyfall". V príprave projektu ale naďalej pretrvávajú problémy s tým, kto sa na produkcii bude, alebo nebude podieľať aj v súvislosti s tým, že sa pripravuje ďalší film o Jamesovi Bondovi.
Postava Freddieho Mercuryho sa objavila aj v televíznej dráme BBC s názvom "Best Possible Taste: The Kenny Everett Story", ktorá bola prvýkrát vysielaná v októbri roku 2012. Hral ho v nej herec James Floyd.
V roku 2018 o ňom vznikol aj úspešný film Bohemian Rhapsody. Herecký výkon Ramiho Maleka v úlohe Mercuryho bol ocenený Oscarom, Zlatým glóbusom aj cenou BAFTA.
Žaba Mercurana.
V indickom štáte Kérala bol v roku 2013 nájdený nový druh žaby, ktorý svojím vibrujúcim hlasom inšpiroval svojich objaviteľov k tomu, aby mu dali latinský názov "Mercurana". Jedným z ďalších dôvodov prečo dostala táto žaba toto meno, bola skutočnosť, že neďaleko jej lokality výskytu prežil (vtedy ešte) Farrokh Bulsara väčšinu svojho detstva.
Diskografia.
Okrem albumov skupiny Queen boli Freddiemu Mercurymu vydané aj tieto sólové projekty.

</doc>
<doc id="38462" url="https://sk.wikipedia.org/wiki?curid=38462" title="Hej Slováci">
Hej Slováci



</doc>
<doc id="38463" url="https://sk.wikipedia.org/wiki?curid=38463" title="Hej Sloveni">
Hej Sloveni



</doc>
<doc id="38465" url="https://sk.wikipedia.org/wiki?curid=38465" title="Milan Benč">
Milan Benč

Ing. Milan Benč (* 14. február 1951, Veľký Šariš) bol do roku 2007 primátor mesta Prešov a poslancom zastupiteľstva Prešovského samosprávneho kraja.
Profesionálna kariéra.
Ing. Milan Benč absolvoval v roku 1974 Lesnícku fakultu Vysokej školy lesníckej a drevárskej vo Zvolene. V rokoch 1974 až 1994 pôsobil v rôznych funkciách v spoločnosti Stavoprojekt Prešov. V rokoch 1998-2002 pôsobil ako prednosta Okresného úradu v Prešove.
Komunálna politika.
V rokoch 1994–1998 pôsobil ako zástupca primátora mesta Prešov. V roku 2001 bol zvolený za Stranu demokratickej ľavice (SDĽ) v okrese Prešov za poslanca zastupiteľstva Prešovského samosprávneho kraja. V roku 2002 bol zvolený za primátora Prešova za koalíciu HZD, HZDS, RDH-východ, SNS, SDA a SDĽ. Po zlúčení SDĽ so stranou SMER bol členom SMERu - sociálnej demokracie, neskôr bol zo strany vylúčený a je bez straníckej príslušnosti. Vo voľbách v roku 2005 bol ako nezávislý kandidát opätovne zvolený za poslanca samosprávneho kraja. Je členom Predsedníctva a Rady ZMOS, správnej rady Prešovskej univerzity a komisie ŽPTaOP VÚC Prešov. Taktiež je predsedom Sekcie dopravy, spojov a telekomunikácií ZMOS.

</doc>
<doc id="38466" url="https://sk.wikipedia.org/wiki?curid=38466" title="Ján Dobrovič">
Ján Dobrovič

Doc., Ing. Ján Dobrovič, PhD. (* 15. marec 1961, Prešov) je slovenský manažér a vysokoškolský pedagóg. V súčasnosti pôsobí ako riaditeľ Súkromného gymnázia DSA v Sabinove a vyučuje ekonomiku, manažment na ISM v Prešove.
Vedecká a pedagogická kariéra.
Od roku 2006 do roku 2019 pôsobil na Prešovskej univerzite v Prešove na Fakulte manažmentu a zároveň pôsobil na Vysokej škole technickej a ekonomickej v Českých Budějoviciach do 31.12.2022.
Je autorom mnohých vedeckých publikácií, monografií a odborných článkov na tému manažmentu, dlhodobo sa venuje problematike daňovej správy, globalizácie a transferového oceňovania ako aj manažérskym prístupom v riadení ľudských zdrojov a procesov oblasti výrobného priemyslu a služieb. Od 1.9.2019 je riaditeľom Súkromného gymnázia DSA v Sabinove.
Manažérska kariéra.
Pôsobil na rôznych manažérskych pozíciach napríklad v Slovenskej poisťovni, Obchode s nábytkom š.p., GR Nitra, pracovisko Prešov, Tatravagónka Poprad, ako aj na pozícií riaditeľa Krajského inšpektorátu Prešov Slovenskej obchodnej inšpekcie a ako námestník GR pre medzinárodné vzťahy na Daňovom riaditeľstve SR v Banskej Bystrici.
Verejná služba.
Ján Dobrovič pôsobil ako prednosta Mestského úradu v Prešove a bol súčasne aj poslancom zastupiteľstva Prešovského samosprávneho kraja.
Externé odkazy.
Profil na ISMPO

</doc>
<doc id="38468" url="https://sk.wikipedia.org/wiki?curid=38468" title="Peter Molčan">
Peter Molčan

Ing. Peter Molčan bol primátor Sabinova a poslancom zastupiteľstva Prešovského samosprávneho kraja.
Peter Molčan je ženatý a má tri deti.

</doc>
<doc id="38473" url="https://sk.wikipedia.org/wiki?curid=38473" title="Michal Sýkora (politik)">
Michal Sýkora (politik)

Michal Sýkora (* 5. apríl 1953, Štrba) je slovenský politik, dlhoročný starosta a predtým predseda MNV obce Štrba, dlhoročný predseda Združenia miest a obcí Slovenska (ZMOS). Je tiež bývalým poslancom zastupiteľstva Prešovského samosprávneho kraja aj Snemovne národov Federálneho zhromaždenia ČSFR .
Michal Sýkora je ženatý a má dve dcéry.
Komunálna a regionálna politika.
V komunálnych voľbách v roku 2018 sa stal starostom Štrby po desiatykrát, čo bol rekord na Slovensku. V týchto voľbách nemal protikandidáta. Podľa vlastných slov začal v komunálnej sfére robiť ako športovec, nie straník. Vtedy mal 23 rokov. Ako 28-ročný sa stal starostom Štrby. Vo voľbách v roku 2022 opäť zvíťazil a nastúpil na jedenáste volebné obdobie starostu.

</doc>
<doc id="38475" url="https://sk.wikipedia.org/wiki?curid=38475" title="Eduard Vokál">
Eduard Vokál

Ing. Eduard Vokál bol primátorom mesta Lipany a je poslancom zastupiteľstva Prešovského samosprávneho kraja.
Vzdelanie.
Semináre, workshopy a iné vzdelávacie aktivity hlavne v oblasti verejnej správy, samosprávy, managmentu a komunikácie. 
Životopis.
Ing. Eduard Vokál je ženatý, má štyri deti.
Eduard Vokál bol v roku 2001 zvolený za Slovenskú demokratickú a kresťanskú úniu (SDKÚ) v okrese Sabinov za poslanca zastupiteľstva Prešovského samosprávneho kraja. V roku 2002 bol zvolený za primátora Lipian za koalíciu DS, KDH a SDKÚ.

</doc>
<doc id="38476" url="https://sk.wikipedia.org/wiki?curid=38476" title="Boris Hanuščak">
Boris Hanuščak

MUDr. Boris Hanuščak (* 27. október 1955, Bardejov) je primátor mesta Bardejov a poslanec zastupiteľstva Prešovského samosprávneho kraja.
V roku 1981 ukončil štúdium na Lekárskej fakulte UPJŠ v Košiciach. Neskôr pracoval v bardejovskej nemocnici na oddelení ARO a v rokoch 1986-1990 bol riaditeľom nemocnice. Neskôr bol v tej istej nemocnici zástupcom primára ARO a samostatným lekárom .
Boris Hanuščak bol v roku 2001 bol zvolený za Stranu demokratickej ľavice (SDĽ) v okrese Bardejov za poslanca zastupiteľstva Prešovského samosprávneho kraja. V roku 2002 bol zvolený za primátora Bardejova za širokú koalíciu ANO, HZD, HZDS, KSS, ĽB, PSNS, SNS, SMER, SDA a SDĽ. Po zlúčení SDĽ so stranou SMER je členom SMERu - sociálnej demokracie.
Primátorom je nepretržite od roku 1999.

</doc>
<doc id="38478" url="https://sk.wikipedia.org/wiki?curid=38478" title="Vladimír Kostilník">
Vladimír Kostilník

MUDr. Vladimír Kostilník (* 14. júl 1950) je bývalý primátor mesta Humenné a poslanec zastupiteľstva Prešovského samosprávneho kraja.
Vladimír Kostilník je ženatý a má dve dospelé deti. 

</doc>
<doc id="38479" url="https://sk.wikipedia.org/wiki?curid=38479" title="UPJŠ v Košiciach">
UPJŠ v Košiciach



</doc>
<doc id="38484" url="https://sk.wikipedia.org/wiki?curid=38484" title="Lokality Svetového dedičstva v Austrálii a Oceánii">
Lokality Svetového dedičstva v Austrálii a Oceánii



</doc>
<doc id="38490" url="https://sk.wikipedia.org/wiki?curid=38490" title="Red Meat">
Red Meat

Red Meat je komiks autora Maxa Cannona, vychádza od roku 1989. Pôvodne len ako súčasť amerických novín a študentských časopisov, od roku 1996 je prístupný aj on-line na vlastných webových stránkach. Podobne ako ostatné komiksové stripy aj Red Meat dodržiava nepísaný kánon - dej jednotlivých epizód je rozdelený do troch okienok (nazývaných aj panely).
Podivný, roztopašný, čierny až bizarný humor vyniesol celej sérii skoro kultové postavenie a rovnako oddaných zástancov ako aj odporcov. Charakteristickým znakom komiksu je minimálny pohyb hlavných postáv medzi jednotlivými okienkami.
Postavy.
Peto
Knižné vydania.
V súčasnosti existujú tri knižné zbierky stripov Red Meat:

</doc>
<doc id="38492" url="https://sk.wikipedia.org/wiki?curid=38492" title="Italo Svevo">
Italo Svevo

Italo Svevo, vlastným menom Aron Hector Schmitz (* 19. december 1861, Terst, Taliansko – † 13. september 1928, Motta di Livenza) bol taliansky spisovateľ.
Charakteristika knihy – Senilita.
Román Senilita je v poradí druhým Svevovým dielom. Prejavil sa v ňom už ako zrelý autor. Jeho hlavnou témou je analýza ľudských vzťahov, z ktorej mu vychádza obraz neschopnosti ľudí pochopiť sa navzájom. Emilio Brentani žije ako vážený človek pokojným životom so svojou sestrou Amáliou. Jedného dňa sa zoznámi s dievčinou ľahkých mravov, inteligentnou, no koketnou An-giolinou, a toto stretnutie rozvráti jeho život. Ako ju spoznal, zanedbáva svoju prácu a rozmýšľa iba o nej. Angiolina sa stane modelkou v ateliéri jeho najlepšieho priateľa, sochára Balliho. Emilio sa chytá do vlastnej pasce, klame a týra sám seba. O tom, že je zaľúbený, vie aj jeho sestra Amália, no ona sa mu so svojimi citmi nezdôverí; o jej snoch a o jej citoch k Emiliovmu priateľovi Ballimu sa dozvie iba z toho, že sestra začne rozprávať zo sna… Postupne sa z nej však stane narkomanka (éteromanka) a čoskoro na následky svojej slabosti zomiera. Po jej smrti si Emilio uvedomí, že jeho nedostatok energie, jeho skleslosť robí z neho strojcu vlastného nešťastia i nešťastia iných.
"Pri obede si Amália musela všimnúť, že novina, ktorá rozčúlila Emilia, nie je dobrá. Drsne sa na ňu osopil, že ešte nemá hotový obed; je hladný a má naponáhlo. Potom prežíval muky, že musí jesť, keď sa najprv znemožnil takým vyhlásením. Po obede však zostal nehybne sedieť nad prázdnym tanierom. Už sa rozhodol; v ten deň za Angiolinou nepôjde, ba nikdy viac. Najprudšiu bolesť mu spôsobovalo, že urazil sestru. Videl, aká je smutná a bledá. Najradšej by ju bol poprosil o prepáčenie. Ale neodvážil sa. Cítil, že by sa rozplakal ako dieťa, keby mu teraz vyšli z úst milé slová."

</doc>
<doc id="38494" url="https://sk.wikipedia.org/wiki?curid=38494" title="Alberto Moravia">
Alberto Moravia

Alberto Moravia, vlastným menom Alberto Pincherle (* 28. november 1907, Rím, Taliansko – † 26. september 1990, Rím) bol taliansky spisovateľ. Tvoril poviedky, romány a scenáre a zaoberal sa novinárskou činnosťou. Bol prenasledovaný Mussoliniho režimom a neskôr aj povojnou talianskou cenzúrou. Kritika ho zaraďuje medzi najvýznamnejších románopiscov talianskej literatúry 20. storočia.
Život.
Moravia prišiel na svet v Ríme rodičom židovského pôvodu. Vo veku ôsmich rokov ochorel na kostnú tuberkulózu, liečil sa vo Švajčiarsku a existoval dlhodobo na lôžku. To spôsobilo, že bol odkázaný na súkromné vzdelávanie. Študoval reči - nemčinu, francúzštinu a angličtinu, veľa čítal a postupne začal písať. Ako dospelý sa dal na dráhu novinára, pôsobil v Turíne a Londýne ako zahraničný korešpondent. Určitú dobu bol ženatý so spisovateľkou Elsou Morante. V roku 1929 vydal svoj debutový román "Gli indifferenti" - "Ľahostajní" (1929) vykresľujúci príbeh matky a jej dvoch detí v realisticko-psychologickom štýle, ktorý rozprával o korupcii v strednej talianskej spoločenskej vrstve. Kniha sa stala v danej dobe senzáciou. Román svojou štruktúrou vyvoláva dojem, akoby išlo o divadelnú hru: dej je koncentrovaný do dvoch dní, odohráva sa prevažne v interiéri a autor nám v ňom predstavuje len päť postáv. Román zachytáva úpadok vyššej spoločenskej vrstvy v Taliansku na začiatku 20. storočia a morálny rozklad tých, ktorí sa pokladajú za elitu spoločnosti. Ich postoj k životu je pasívny, napriek túžbe po zmene nie sú schopní konať, a ani prekonať vlastnú ľahostajnosť. Nakoniec aj mladá generácia obetuje svoje ideály a podriadi sa jedinému cieľu, a to zabezpečiť si bohatstvo a uspokojiť svoje materiálne záujmy. Román svojou štruktúrou vyvoláva dojem, akoby išlo o divadelnú hru: dej je koncentrovaný do dvoch dní, odohráva sa prevažne v interiéri a autor nám v ňom predstavuje len päť postáv. 
V období fašistickej diktatúry v Taliansku sa stala zo spisovateľa Moraviu pre jehoj pôvod persona non grata a musel sa skrývať v proletárskom prostredí. Ďalšie nepríjemnosti s cenzúrou zažil po druhej svetovej vojne kvôli svojim naturalistickým metódam zobrazovania reálnych sexuálnych a psychologických vzťahov postáv. Najslávnejším románom sa stala "Rimanka" (1947), podobný príbeh aj popularita zastihli jeho román "Vrchárka" (1957), ktorý tiež sfilmovali ako aj jeho viaceré diela. Moravia v priebehu tvorby prešiel od naturalistického realizmu k neorealizmu v jeho talianskej podobe

</doc>
<doc id="38496" url="https://sk.wikipedia.org/wiki?curid=38496" title="Aron Hector Schmitz">
Aron Hector Schmitz



</doc>
<doc id="38497" url="https://sk.wikipedia.org/wiki?curid=38497" title="Medovník (opereta)">
Medovník (opereta)

Medovník (Mézeskalács) je opereta, ktorú skomponoval Albert Szirmai. Premiéra sa konala 15. decembra 1923 v Király Színház v Budapešti. Libreto napísal Tamás Emőd. Kvalitné libreto inšpirovalo Szirmaiho k napísaniu kvalitnej a precítenej hudby. Opereta preto dosiahla veľký úspech aj napriek svojmu rozprávkovému deju.
Obsah.
I. dejstvo.
Slúžke Örzsi sa zapáči na trhu medovníkové srdce a ukradne ho. Na trhu je aj Encella, prezlečená princezná, ktorá si krádež všimne a Örzsu chytí. Jej milý Jožko sa jej zastane, srdce zaplatí a vráti Örzsi. Keďže Encella ani vtedy neprestane s uštipačnými poznámkami, Jožko ju (nevediac že je to princezná) udrie po tvári. Encella sa nahnevá a dá Jožka zavrieť. Örzsa mu v poslednej chvíli podá medovník na cestu.
II. dejstvo.
Encelle sa Jožko zapáči a chce si ho získať. Tiež ju však zaujme, čo má v taške. Jožko sa bojí, že by mu medovníkové srdce zobrala a pokúsi sa o útek. Stráže Jožka zastrelia. Služobníctvo sa ho snaží oživiť, ale to sa podarí až keď pribehne Örzsa vďaka medovníkovému srdcu, ktoré začne biť.
III. dejstvo.
Jožko a Örzse sa objímu. Encella ich chce rozohnať, ale Örzsa nechce odísť bez medovníka. Jožko jej chce dať to čo má na hrudi. To chce uchmatnúť aj Encella, na čo sa srdce rozbije a prestane biť. Örzsa ho zošije a Jožka opäť zachráni. V tom prichádza Ecellin kráľovský snúbenec, tak Jožka s ťažkým srdcom konečne pustí.

</doc>
<doc id="38498" url="https://sk.wikipedia.org/wiki?curid=38498" title="Luminiscenčná dióda">
Luminiscenčná dióda

Luminiscenčná dióda alebo svetelná dióda (iné názvy: elektroluminiscenčná dióda, LED, zriedkavo svietivá dióda, žiarivá dióda, dióda emitujúca svetlo, ľudovo ledka, angl. "light-emitting diode") je polovodičová elektronická súčiastka, ktorá vyžaruje úzkospektrálne svetlo, keď ňou prechádza elektrický prúd v priepustnom smere. Svietiaci jav vzniká následkom žiarivej rekombinácie elektrónovo-dierového páru a je formou elektroluminiscencie. Farba vyžarovaného svetla závisí od štruktúry PN priechodu aj od použitého materiálu. 
Vytvorenie LED a laserových diód sa stalo možné vďaka výskumu polovodičových heteroštruktúr, na ktorom pracoval ruský vedec Žores Ivanovič Alfiorov. Prvú prakticky použiteľnú LED vyvinul v roku 1962 americký vedec Nick Holonyak.
Najlacnejšie sa vyrábajú infračervené diódy, po nich najlacnejšie svietivé sú červené. Zelené sú o približne o 20 % drahšie ako červené. Modré sú podľa výrobcu aj niekoľkonásobne drahšie ako červené, ale ich cena v poslednom čase prudko klesá.
Samostatnou konštrukčnou kategóriou sú OLED (Organické LED).
Druhy LED.
Ultrafialové (UV) LED.
LED, ktorých špička vyžarovacieho diagramu leží pod 420 nm, sa nazývajú UV LED. Výrobné technológie (voľné patenty pre trh a z bezpečnostných dôvodov) nedovoľujú uvádzať UV LED s výkonom nad 10 mW. V predajniach je možné najčastejšie dostať UV LED s vlnovými dĺžkami 380 – 420 nm a 320 – 370 nm.
Infračervené (IR) LED.
Vyžarovací diagram týchto LED má výkonovú špičku nad 680 nm. Keďže ľudské oko (zrenička nie je schopná prepustiť žiarenie s vlnovou dĺžkou nad 1 400 nm) a v podstate celá fyziológia človeka je na IR žiarenie imúnna, je možné zaobstarať IR LED s výkonmi aj vysoko nad 10 mW. Bežne sa predávajú IR LED s vlnovou dĺžkou 680 – 750 nm a 870 – 950 nm, ktoré sú vhodné ako zdroje IR žiarenia do diaľkových ovládaní. Svetlo týchto diód sa nedá pozorovať voľným okom, ale dá sa pozrieť napr. cez digitálny fotoaparát, ktorý je na IR svetlo citlivý.
Jednofarebné (monochromatické) LED.
Každá LED vyrobená iba z jedného druhu polovodiča má svoju charakteristickú vlnovú dĺžku, na ktorej emituje svetlo (danú prevažne šírkou zakázaného pásma polovodiča). Túto vlnovú dĺžku možno „nastaviť“ pomocou použitého druhu polovodiča (t. j. pomerom obsahu jednotlivých prvkov – zložiek – polovodiča) a pri niektorých polovodičoch (GaN) aj zmenou obsahu dotovacieho prvku. Takto možno vyrobiť LED s tým istým substrátom v širokom spektre vlnových dĺžok. Prakticky je možné vyrobiť LED vyžarujúce svetlo s vlnovými dĺžkami od 250 do 3 500 nm. LED s jedinou výkonovou špičkou sa nazýva monochromatická LED. Spektrálna krivka vyžiareného svetla má v ich prípade tvar Gaussovej krivky, ktorá nie je širšia ako +/-25 nm. Monochromatické LED vyžarujú minimálne 90 % celého žiarivého výkonu v rozmedzí maximálne +/-10 nm. Reálne LED však nemajú úplne ideálny spektrálny diagram a pri niektorých typoch sa prejavujú aj sekundárne maximá na iných vlnových dĺžkach. Ale tieto sekundárne maximá nepredstavujú ani 1 % z celkového výkonu.
Biele LED.
Existujú dva základné spôsoby produkovania vysoko intenzívneho bieleho svetla s použitím LED. Jeden využíva samostatné LEDky, emitujúce základné farby – červenú, zelenú, modrú – a ich zmiešaním vznikne biele svetlo. Druhý s použitím fosforového materiálu mení monochromatické svetlo z modrej alebo ultrafialovej LED na širokospektrálne biele svetlo. 
RGB LED.
Prvý typ je poskladaný z troch monochromatických LED, ktoré emitujú žiarenie vo farbách červená, zelená, modrá. Takýmto LED sa hovorí RGB LED (z angl. skratiek pre red, green, blue). Ich výnimočnosťou je možnosť regulovať výkony jednotlivých zložiek (jednotlivých monochromatických LED) a tak dosiahnuť nielen biele svetlo, ale aj celé spektrum farieb, v rozpätí okrajových zložiek RGB LED.
Fluorescenčné LED.
Druhý typ bielych LED je založený na zmene vlnovej dĺžky emitovaného žiarenia klasickou monochromatickou LED na širokopásmové spojité spektrum, ktorého energia je rozložená približne rovnako po celom spektre. Zmena vlnovej dĺžky sa dosahuje vo vrstve luminoforu (fluorescenčného materiálu). Ako budiaca monochromatická LED je použitá vysokosvietivá modrá LED. Jej použitie však prináša aj malý neduh týchto LED. Vlnová dĺžka budiacej LED sa prejavuje ako primárne maximum vyžarovacieho spektrálneho diagramu, no vyžarovaná energia neklesá až na nulu (smerom k červenej farbe), ale po miernom poklese nadobúda sekundárne (nižšie a širšie) maximum niekde v okolí 560 nm (oranžová farba), čo je dané vyžarovacím spektrom použitého luminoforu. Až následne po tomto sekundárnom maxime pozvoľna klesá k nule, ktorú dosahuje väčšinou až za hranicou VIS/IR žiarenia. Z toho vyplýva modrastý až zelenkastý nádych vyžarovaného bieleho svetla. Čím je biela LED kvalitnejšia, tým je tento nádych menej badateľný.
Klasické LED vs. vysoko svietivé LED.
Bežná LED má žiarivý výkon hlboko pod 5 mW. Je to spôsobené tým že vznikajúce elektrónovo-dierové páry v PN priechode v homogénnom polovodiči pri zvyšujúcom sa prúde majú tendenciu rekombinovať nežiarivo (t. j. menia svoju energiu na teplo), a priechod sa prehrieva. Týmto je obmedzená prúdová hustota na priechode, a keďže polovodiče, z ktorých sa LED vyrábajú, majú pomerne veľkú hustotu porúch, a teda kvôli výťažnosti a spoľahlivosti je obmedzená maximálna možná plocha čipu na niekoľko mm², je tým obmedzený aj celkový prúd čipom. Navonok to z elektrického hľadiska vyzerá tak, že limitujúcou fyzikálnou vlastnosťou je sériový odpor a strmosť V-A charakteristiky v otvorenom stave. Ak chceme LED prinútiť emitovať viac svetla, musíme zvýšiť napájacie napätie, čím sa zvýši aj prúd pretekajúci LED. Po prekonaní kritickej hodnoty prúdu dochádza k degradácii PN priechodu a doslova k jeho pretaveniu v dôsledku vysokej teploty "(viac ako 1 000 °C)". Preto kvôli zvýšeniu výkonu LED boli vypracované technológie, ktoré ich posúvajú ďaleko za hranice 5 mW vyžarovaného výkonu. Na dosiahnutie vyšších výkonov sa používajú polovodiče s menšou strmosťou V-A charakteristiky a s rozmernejším PN priechodom alebo paralelizáciou PN priechodov agregovaných (vrstvené PN priechody) na tom istom čipe. Ďalej sa konštruujú multi-PN priechodové LED, ktoré, síce na úkor zvýšenia napájacieho napätia, zvyšujú výsledný výkon. Najpodstatnejšou zmenou je však použitie tzv. heteropriechodu (t. j. P a N vrstvy sú z rozdielnych polovodičov), pri ktorom je možné dosiahnuť vyššiu tzv. injekčnú účinnosť, následkom čoho viac elektrónovo-dierových párov rekombinuje žiarivo než nežiarivo aj pri veľkých prúdoch. Dnes možno zohnať LED s výkonom aj viac ako 1 W. LED, ktoré dosahujú svietivosť viac ako 100 mCd, sa hovorí vysokosvietivé (ultrabright) LED.
Laserové diódy.
Laserové LED nie sú úplne laserové. Aj keď ich svetlo vzniká na základe stimulovanej emisie, nemožno ich považovať za pravý laser, ale iba za zdroj laseroveho svetla. Z definície laserového svetla je zrejmé, že laserové LED majú vyššie nároky na parametre ako klasické LED. Predovšetkým majú laserové LED užšiu šírku pásma v ktorom vyžarujú (max. +/-5 nm). Smerovosť a rozbiehavosť vyžarovaného lúča LED alebo surovej laserovej LED (bez rezonátora alebo s poškodeným rezonátorom) je približne rovnaká (ale v prípade laserovej LED je sústredená do jednej roviny, podľa toho ako sú usporiadané vrstvené PN priechody laserovej LED). Laserové diódy sa vyrábajú v dvoch usporiadaniach: vyžarujúce z hrany (edge emitting), pri ktorých rezonátor je tvorený prirodzeným lomom okraja čipu; a vyžarujúce z povrchu (VCSEL – vertical cavity surface emitting laser), kde rezonátor je tvorený striedajúcimi sa vrstvami polovodičov rôzneho zloženia, tvoriac Braggov reflektor pod a nad žiarivou oblasťou (t. j. PN priechodom). Niekedy sa laserové LED vkladajú do externých rezonátorov. Základným problémom laserových diód je chladenie a stabilizácia výkonu (ktorý podobne ako pri LED závisí silne od teploty).
Obe skupiny – svetelné i laserové diódy sa vyrábajú z intermetalických zliatin (polovodičových zlúčenín), a to spravidla z karbidu kremičitého (SiC), arzenidu galitého (GaAs), fosfidu galitého (GaP), alebo zo zliatin typu gálium-arzenid-fosfid (GaAsP) a ďalších.
Mechanická a optická konštrukcia.
LED čip sa montuje na reflektor (na obrázku viditeľný ako kužeľ na konci jedného z vonkajších prívodov) tvoriaci súčasne spodný kontakt (obvykle katódu, keďže substrát je obvykle typu N), aby sa využil výkon vyžiarený z PN priechodu v smere do substrátu; a horný kontakt sa kontaktuje podobne ako pri integrovaných obvodoch. Puzdri sa do priehľadného plastu (bodová LED) alebo do mliečne sfarbeného plastu (difúzna LED). Plast je často sfarbený v rovnakej farbe ako emituje LED. Často je na zvýšenie smerovosti vytvarovaný vrchol puzdra do polgule, čo má efekt kolimačnej šošovky.
Použitie.
LED sa tradične používajú najmä ako indikátory a ako zobrazovacie prvky v segmentových zobrazovačoch a bodových maticových zobrazovačoch (známe ako „bežiace nápisy“). Známe je aj ich použitie vo veľkoplošných zobrazovačoch používaných na reklamné účely. V poslednom čase s nástupom vysokosvietivých LED sa začalo ich využívanie na osvetľovacie účely a v dopravnej svetelnej signalizácii (cestné semafory, železničné návestidlá). Pre svoju dlhú životnosť a otrasuvzdornosť sa uplatňujú aj v automobiloch, dokonca aj ako náhrada koncových brzdových či smerových svetiel. Riešeniu v interiéroch ako náhrada žiaroviek spočiatku bránila vysoká cena za dostatočne výkonné LED svetelné zdroje, avšak po poklese ceny (vplyvom Haitzovho zákona) sa začali presadzovať LED žiarovky aj v domácnostiach. Infračervené LED a najmä laserové diódy sa používajú na prenos informácií prostredníctvom optických vláken. Laserové diódy našli hromadné uplatnenie aj v oblasti uchovávania údajov (CD, DVD).

</doc>
<doc id="38499" url="https://sk.wikipedia.org/wiki?curid=38499" title="Rudolf Horváth">
Rudolf Horváth

Prof. PhDr. Rudolf Horváth, PhD. (* 28. jún 1947, Prešov) je vedeckým a pedagogickým pracovníkom, športovým funkcionárom a bývalým reprezentantom Česko-Slovenska v hádzanej a komunálnym politikom.
Rudolf Horváth je ženatý a má dve deti. 

</doc>
<doc id="38523" url="https://sk.wikipedia.org/wiki?curid=38523" title="Konjunktív (taliančina)">
Konjunktív (taliančina)

Konjunktív v taliančine sa používa:
Tvorenie.
Uvedené sú koncovky pre jednotlivé vzory (parlare a podobne)

</doc>
<doc id="38524" url="https://sk.wikipedia.org/wiki?curid=38524" title="Kult">
Kult

Kult môže byť:

</doc>
<doc id="38526" url="https://sk.wikipedia.org/wiki?curid=38526" title="Sekta">
Sekta

Sekta (z lat. "secta", "sequi" - "nasledovať", ako preklad gréckeho "hairesis" - "voľba, spôsob myslenia") je v tradičnom chápaní ako menšia náboženská obec, ktorá sa schizmou alebo priamo odštiepila od väčšej (etablovanej) cirkvi, pretože sa od tejto materskej cirkvi líši vierovyznaním alebo obradom a podobne. V tomto zmysle sa výraz už nepoužíva a nahradili ho výrazy ako alternatívne náboženstvo, nové náboženské hnutie a podobne.
Hovorovo je sekta výraz pre skupinu, ktorá radikálnym spôsobom zastáva ideologické alebo náboženské ,alebo náboženstvu podobné názory odlišné od základných hodnôt „väčšiny“ spoločnosti.
V bežnej predstave je pojem spätý so skupinou radikálov zhromaždených okolo charizmatickej osobnosti.
Dejiny.
V predkresťanskej antike sa výraz „hairesis“ (od stredoveku v latinských textoch prekladaný ako "secta"-sekta) používal bez citového zafarbenia na označenie filozofických alebo náboženských zoskupení. V prvých storočiach kresťanstva sa pojem začal používať na označenie odštiepení od spoločnej cirkvi. Neskôr boli aj protestanti dlho označovaní ako „sekta“.
Sekta v súčasnom chápaní.
Sekta je skupina ľudí, budujúca si svoju identitu na odmietaní možnosti ľudstva napredovať v niektorej oblasti poznania, obvykle náboženskej (náboženské sekty, spoločenskej (mnohé autoritárske režimy majú sektársky charakter) alebo sexuálnej. Postoje k nečlenom sekty sú pohŕdavé (členovia sekty sa považujú za vyvolených), alebo nepriateľské (pôvod z nejakej zaznávanej spoločenskej skupiny, rasistické predsudky).
Súčasťou odmietania všeobecne uznávaných poznatkov väčšinovej spoločnosti je odmietanie dialógu a komunikácie, ktorá by mohla spochybniť "neomylnú" pravdu. Dokonca členovia sekty si sami robia autocenzúru prijímaných informácií. Takto sa od všeobecne prijímaných poznatkov izolujú jednotlivci, národy, alebo celé spoločenské systémy.
Vstup do sekty je podmienený absolvovaním určitých obradov, ktoré sú charakteristické pre každú jednotlivú sektu. Obvykle sú významnou súčasťou manipulačných techník, zbavujúcich jednotlivca jeho osobnostnej identity a emočných väzieb na jeho pôvodné rodinné zázemie. Sektárska manipulácia je v podstate založená na vymývaní mozgov - brainwashingu.
Charakteristickou črtou sekty je potláčanie osobnostnej identity jej členov a nadväzne ich totálne podrobenie sa vodcovi. Na zamaskovanie zámeru potlačiť osobnostnú identitu sa používa zdroj „neomylnej“ pravdy, obvykle vhodná (posvätná) kniha, ktorá sa stáva absolutizovaným zdrojom sústavy pravidiel. Väčšinou sa sekta upne na určitý, „tradičný“ hodnotový systém, ktorý charakterizoval nejaké ľudské spoločenstvo v určitom vymedzenom úseku dejín a osvojí si ho ako jedinú a nemennú pravdu, obvykle sprostredkovanú pomocou posvätného, nezmeniteľného zdroja informácií.
Napríklad náboženské sekty zakazujú vysvetľovanie historických kontextov všeobecne uznávaných posvätných spisov a teda aj ich skutočného významu, ktorý do nich bol vložený. To, že skutočný obsah posolstva bez ozrejmenia dobových súvislostí nemôže súčasný čitateľ chápať, sekty bezpodmienečne odmietajú. Akýkoľvek pokus vysvetľovania významu vyhlasujú za „ľudský výmysel“. Pretože v priebehu dejín sa mení nielen význam slov, ale aj reálií, zostáva výklad významu v rukách manipulátorov. V niektorých sektách je paradoxne každý člen sekty nabádaný o svoj vlastný, osobný výklad. Aj absolútny individualizmus má charakteristickú sektársku črtu - odmietanie väčšinového poznania ľudstva. 
Korene sektárskeho správania vyrastajú zo zlyhania vzájomnej výmeny informácií, na zlyhaní komunikácie, na nedôvere, nech má akýkoľvek dôvod.
Vznikanie siekt pravdepodobne súvisí s atavistickým stádovým pudom, ktorý bol súčasťou stratégie prežitia. Naši prapredkovia žili v skupinách. V skupinách vládla hierarchia. Byť začlenený do štruktúry skupiny znamenalo pre daného jednotlivca istotu. Sekta práve kopíruje túto pradávnu štruktúru. V dnešnej dobe ľudia žijú v neprehľadných a často sa meniacich skupinách a vzťahoch. To vyvoláva pocit neistoty a psychickej záťaže. Sekta so svojou štruktúrou poskytuje klamlivý pocit istoty. Preto je zotrvávanie jednotlivca v sekte také kŕčovité a bez racionálnych dôvodov.
Aj vytváranie konštruktívnych a ľudstvu užitočných skupín (napr. záujmové alebo profesné spoločenstvá) vychádza z tej istej potreby sa zoskupovať, ale nie je sprevádzané imperatívom totálnej straty osobnostnej identity člena skupiny. Obsah združovania teda treba vedieť presne rozlišovať.
Zneužívanie výrazu sekta.
Výraz sekta sa taktiež používa v zmysle označenia nejakého náboženského spoločenstva za nebezpečné pre spoločnosť. Masívnemu rozšíreniu takéhoto významu výrazne napomohli média, ktoré bez overenia preberajú informácie od etablovaných cirkví a antisektárov. Seriózne odborné kruhy nepoužívajú výraz sekta, aby sa vyhli negatívnej asociácii, ale sa zaoberajú náboženskými spoločenstvami ako takými.

</doc>
<doc id="38527" url="https://sk.wikipedia.org/wiki?curid=38527" title="Tiziano Ferro">
Tiziano Ferro

Tiziano Ferro (* 21. február 1980, Latina, Taliansko) je taliansky spevák a skladateľ. 
Je obľúbený v rodnom Taliansku i v ostatných krajinách hovoriacich románskymi jazykmi v Európe a v Latinskej Amerike. Po celom svete predal do konca roka 2014 10 miliónov albumov a singlov, ktoré vychádzajú paralelne v talianskej a španielskej verzii, spieval aj anglicky, francúzsky, či portugalsky. 
Ferro sa narodil v meste Latina v rovnomennej provincii kraja Lazio. Tu v roku 1999 zmaturoval na prírodovednom lýceu a potom začal študovať na rímskej univerzite La Sapienza, štúdium však nedokončil kvôli úspešne sa rozvíjajúcej kariére speváka a skladateľa.

</doc>
<doc id="38529" url="https://sk.wikipedia.org/wiki?curid=38529" title="Zdenka Schelingová">
Zdenka Schelingová

Blahoslavená Zdenka Schelingová (* 24. december 1916, Krivá – † 31. júl 1955, Trnava) bola slovenská rehoľníčka rádu Milosrdných sestier Svätého kríža a obeť prenasledovania katolíckej cirkvi v Česko-Slovensku.
Životopis.
Pochádzala z jedenástich detí, narodila sa desiata v poradí. 24. decembra 1916 dostala pri krste meno Cecília. V rokoch 19331935 absolvovala zdravotnú školu. 6. júla 1931 nastúpila do kláštora Milosrdných sestier Svätého kríža do Podunajských Biskupíc ako kandidátka. Do noviciátu vstúpila 28. januára 1936 a prijala rehoľné meno sestra Zdenka, 30. januára 1937 zložila prvé rehoľné sľuby. V rokoch 19371940 pracovala v Štátnej nemocnici v Bratislave na internom oddelení. Potom pracovala do roku 1942 ako ošetrovateľka v Humennom, a nakoniec do roku 1952, znova v Bratislave ako laborantka na röntgenologickom oddelení štátnej nemocnice (dnes fakultná nemocnica).
Začiatkom roka 1952 pomohla k úteku kňazovi Štefanovi Koštialovi a trom bohoslovcom, ktorí boli väznení. Podarilo sa jej to tak, že „"strážnikovi namiešala do pohára s čajom uspávací prostriedok. Motívom jej činu boli slová dozorcu, že kňaza spolu s ostatnými odvezú do Ruska a tam ich popravia."“ 29. februára 1952 ju zatkla štátna bezpečnosť a po niekoľkomesačnom vyšetrovaní, ktoré bolo sprevádzané mučením, bola postavená pred súd, ktorý ju 17. júna 1952 odsúdil za velezradu na 12 rokov väzenia a 10 rokov straty občianskych práv...
Prešla niekoľkými väzeniami, bola vo vyšetrovacej väzbe v justičnom paláci v Bratislave, vo väzeniach v Rimavskej Sobote, Pardubiciach, v Brne a vo väzenskej nemocnici na Pankráci v Prahe. Väzenie a mučenie podlomilo jej zdravie natoľko, že 16. apríla 1955 musela byť podmienečne prepustená na slobodu z pražskej väznice. 19. apríla 1955 bola prijatá ako pacientka do trnavskej nemocnice, kde aj zomrela na následky mučenia 31. júla 1955. Krajský súd ju 6. apríla 1970 oslobodil od žaloby pre trestný čin velezrady, a 18. novembra jej Najvyšší súd SR zrušil rozsudok v celom rozsahu, čím jej umožnil úplnú občianskoprávnu rehabilitáciu.
Jej pozostatky boli uložené na cintoríne v Trnave, v roku 1979 boli premiestnené na kláštorný cintorín do Podunajských Biskupíc. Momentálne sa niektoré jej pozostatky nachádzajú aj v jej rodnej dedine (v Krivej) v rímskokatolíckom kostole.
Ján Sokol dňa 18. septembra 2000 otvoril diecézny proces blahorečenia a 14. septembra 2003 ju pápež Ján Pavol II. vyhlásil za blahoslavenú.
Kult a uctievanie.
V Dolnom Ohaji stojí kaplnka zasvätená bl. Zdenke Schelingovej. Jej ostatky sú na Slovensku uložené na 34 miestach. V Krivej v kostole sv. Jozefa je socha sestry Zdenky v nadživotnej veľkosti spolu s jej relikviami.
Divadlo a hudba.
Pri príležitosti 100. výročia od narodenia sestry Zdenky vznikla divadelná inscenácia tanečného divadla ATak "Chcel(a) by som letieť ..." Príbeh je prerozprávaný cez pohľad muža, ktorý napomáhal pri Zdenkinom mučení. Tanec sprevádza hovorené slovo a hudba - autentické modlitby a úvahy Zdenky Schelingovej zhudobnené Tvorivou skupinou Poetica Musica, ktoré tvoria pridanú hodnotu inscenácie. Hudba z tohoto predstavenia vyšla ako samostatný CD album s rovnakým názvom.

</doc>
<doc id="38530" url="https://sk.wikipedia.org/wiki?curid=38530" title="Al-Káida">
Al-Káida

Al-Káida (iné názvy: al-Ká’ida, al-Káida, Al-káida; - výslovnosť ; anglický prepis "Al-Qaeda/Al-Qaida"; preklad: základňa, báza; v médiách sa vyskytujúce prepisy "Al-Kájda" a "Al-Kajdá" sú jednoznačne nesprávne) je názov militantnej medzinárodnej islamskej fundamentalistickej siete skladajúcej sa z nezávislých a niekedy spolupracujúcich buniek.
Al-Káida stojí za celým radom veľkých atentátov a únosov na celom svete. 
Na čele organizácie stál do 1. mája 2011 saudskoarabský multimilionár Usáma bin Ládin, ktorý sa značnou mierou podieľal na jej financovaní. Usudzuje sa, že väčšina mužov vo vrcholovom vedení patrí k sunitskej vetve islamu.
Podľa vlastných vyhlásení pokladá Al-Káida za svoj prioritný cieľ nastolenie čisto moslimských štátov (napr. kalifátov) na celom Arabskom polostrove a šírenie islamskej viery do iných krajín. Za svojho hlavného nepriateľa označuje USA, ktoré viní z drancovania arabského ropného bohatstva a snahy o dosiahnutie rozhodujúceho vplyvu v tejto oblasti. Osočujú však aj mnohé európske krajiny, predovšetkým Spojené kráľovstvo z výraznej podpory amerických vojenských operácií.
Vznik organizácie.
Al-Káida bola založená na konci 80. rokov 20. storočia, často býva uvádzaný rok 1988. Jej počiatky však siahajú už do doby začiatku okupácie Afganistanu sovietskymi vojskami v roku 1979. Mnoho ich členov sa totiž rekrutovalo z arabských mudžáhidov, ktorí v tej dobe bojovali proti okupačným sovietskym vojskám. K podpore Al Káidy sa pripojil Usáma bin Ládin, ktorý zasielal pomoc zo susedného Pakistanu.
Po odchode sovietskych vojsk v krajine zostali veľké skupiny bojovníkov, ktorí boli veľmi dobre vyzbrojení a kvalitne vycvičení, s bojovými skúsenosťami. S týmito mudžahídmi nadviazal Usáma bin Ládin kontakt a ponúkol im miesto v novo vznikajúcej islamskej organizácii Al-Káida.
Došlo tak kuriózne k situácii, keď sa americké zbrane obrátili proti Američanom a západnej Európe a dodnes sú niektoré z nich súčasťou výzbroje arabských teroristov.

</doc>
<doc id="38531" url="https://sk.wikipedia.org/wiki?curid=38531" title="Sekty">
Sekty



</doc>
<doc id="38534" url="https://sk.wikipedia.org/wiki?curid=38534" title="Smrť pána Golužu">
Smrť pána Golužu

Smrť pána Golužu (angl. "The Death of Mister Goluža") je koprodukčný slovensko-juhoslovanský film natočený podľa rovnomennej novely Branimira Šćepanovića.
Dráma malého úradníka z obdobia nástupu fašizmu. 

</doc>
<doc id="38536" url="https://sk.wikipedia.org/wiki?curid=38536" title="Lokality Svetového dedičstva v Európe a Severnej Amerike">
Lokality Svetového dedičstva v Európe a Severnej Amerike

Toto je zoznam lokalít Svetového dedičstva v Európe a Severnej Amerike. Obsahuje lokality v regióne Európa a Severná Amerika.
Pri každej položke je uvedený neoficiálny slovenský názov, oficiálny anglický názov podľa zoznamu UNESCO, stručná charakteristika a odkaz na základné zdôvodnenie zápisu podľa UNESCO. Číslo v odkaze je súčasne číslo, pod ktorým je lokalita vedená v zozname.
Položky zoznamu pri jednotlivých krajinách sú zoradené podľa roku zápisu do zoznamu.
Prehľad.
V roku 2012 sa v tomto regióne nachádza 463 lokalít z toho je 20 hraničných a 1 bola zo zoznamu odstránená.

</doc>
<doc id="38537" url="https://sk.wikipedia.org/wiki?curid=38537" title="Federálne zhromaždenie (Česko-Slovensko)">
Federálne zhromaždenie (Česko-Slovensko)

Federálne zhromaždenie (; skrátene FZ, dlhý názov "Federálne zhromaždenie Československej socialistickej republiky", neskôr "Federálne zhromaždenie Českej a Slovenskej Federatívnej Republiky") bol názov federálneho parlamentu Česko-Slovenska od 1. januára 1969 do 31. decembra 1992 (zánik Česko-Slovenska). Jeho priamym predchodcom bolo Národné zhromaždenie, ktoré bolo nahradené Federálnym zhromaždením po vstupe Ústavného zákona o česko-slovenskej federácii do platnosti. Počas existencie federálneho zhromaždenia pôsobili na území federálnych republík tiež republikové parlamenty, Česká národná rada a Slovenská národná rada. Voľby do FZ sa konali raz za päť rokov.
Federálne zhromaždenie malo 350 poslancov a bolo zložené z dvoch rovnoprávnych komôr (snemovní):
Poslanci Federálneho zhromaždenia.
"Články o poslancoch Federálneho zhromaždenia sú v kategórii ."

</doc>
<doc id="38538" url="https://sk.wikipedia.org/wiki?curid=38538" title="Tušenie">
Tušenie

Tušenie (angl. "Anticipation") je slovenský film natočený podľa poviedky Ladislava Jarunka "Prípad Mateja Halmu".
Tragický príbeh o osamelom mužovi, ktorý sa nemohol zbaviť svojej viny.

</doc>
<doc id="38539" url="https://sk.wikipedia.org/wiki?curid=38539" title="Federálne zhromaždenie">
Federálne zhromaždenie

Federálne zhromaždenie môže byť:
Pozri aj:

</doc>
<doc id="38546" url="https://sk.wikipedia.org/wiki?curid=38546" title="Cult">
Cult

Cult môže byť:
CULT je skratka pre Committee on Culture and Education (Výbor pre kultúru a vzdelávanie) Európskeho parlamentu.
Pozri aj: 

</doc>
<doc id="38547" url="https://sk.wikipedia.org/wiki?curid=38547" title="SDSS">
SDSS

SDSS môže byť:

</doc>
<doc id="38548" url="https://sk.wikipedia.org/wiki?curid=38548" title="German Stepanovič Titov">
German Stepanovič Titov

German Stepanovič Titov (; * 11. september 1935, Verchneje Žilino, Ruská SFSR, ZSSR – † 20. september 2000, Moskva, Rusko) bol sovietsky kozmonaut a pilot, ktorý sa v roku 1961 stal druhým človekom na obežnej dráhe Zeme. Bol tiež prvým človekom, ktorý strávil vo vesmíre celý jeden deň a najmladším profesionálnym kozmonautom sveta, keďže v čase letu mal iba 25 rokov. Slúžil tiež ako záložný kozmonaut pre prvý let človeka do vesmíru.
Životopis.
Mladosť, vojenský pilot.
Otec Germana Titova obľuboval Puškina, a tak svojmu synovi dal meno jedného z hrdinov, Germana. Celá rodina žila na Sibíri, ďaleko od vojnového frontu, všetci tvrdo pracovali v kolchoze, dokonca aj matka, dedinská učiteľka. Vďaka príhovoru strýčka sa dostal z domu na letecké učilište. V roku 1954 začal svoj pilotný výcvik, keď najprv lietal na lietadlách Jak-18 a neskôr na Jak-11. Potom, ako nalietal 118 hodín začal lietať na prúdovej stíhačke MiG-15. Vyučil sa s výbornými výsledkami v roku 1957 a stal sa stíhačom u leningradského vojenského okruhu. Tu prešiel preškolovacím výcvikom na nadzvukovú stíhačku MiG-21 a uvedomil si, že sa v spoločnosti ostatných pilotov cíti najlepšie. Stále súkromne študoval všetko o letectve a elektrotechnike. V posádke sa zoznámil s Tamarou a krátko potom sa s ňou oženil. Narodil sa im syn Igor, ale po siedmich mesiacoch ochorel a zomrel. Napriek tomu mali neskôr ďalšie dve deti.
Kozmonaut, let do vesmíru.
Koncom roku 1959 dostal ponuku stať sa budúcim kozmonautom. Potom začala etapa lekárskych prehliadok, nácvikov, učenie. Skupina doktorov mu oznámila vynikajúci výsledok zdravotných testov. Počas príprav prvého letu bol najväčším rivalom Jurija Gagarina. Boli podrobení testu na centrifúge, ktorá sa otáčala rýchlosťou umožňujúcou dosiahnutie preťaženia až 40 g. Zariadenie fungovalo ako simulátor, ktorý vytváral preťaženie a akceleráciu dosahovanú v jednotlivých fázach skutočného letu. Krátko na to nasledoval nácvik na lietadlách, v ktorých bolo možné nasimulovať „kozmické“ podmienky. Obaja dosiahli pri týchto testoch identické výsledky. Dňa 10. apríla 1961 bolo rozhodnuté, že pilotom kozmickej lode, ktorá bola 12. apríla 1961 vynesená nosnou raketou na obežnú dráhu Zeme, bude Jurij Gagarin.
 
Čoskoro sa však dočkal aj Titov a ešte v tom istom roku, 6. augusta 1961, vyštartoval Vostok 2 z kozmodrómu Bajkonur na území Kazachstanu, ktorý bol vtedy súčasťou Sovietskeho zväzu. Let bol určený na výskum dlhšieho pobytu ľudského tela v bezváhovom stave. Titov letel sám a strávil v kozme na obežnej dráhe Zeme 25 hodín. Mohol si tiež vyskúšať ručné riadenie lode. Pracoval s otvoreným priezorom skafandra. Ako prvý kozmonaut tiež v kabíne jedol (hlavne z túb) a spal, trochu aj cvičil. Získal aj jedno nepríjemné prvenstvo. Stal sa prvým človekom, ktorý trpel „kozmickou chorobou“. Tento nepríjemný zážitok opisoval po návrate: "„Prečo prístrojová doska niekam ubieha a ocitla sa zrazu na strope? Nemôžem si uvedomiť, kde je Zem, v akej som polohe, ale o niekoľko minút všetko zaujíma svoje miesto.“" Počas šiesteho obletu Zeme Titov aj zvracal. Napriek týmto nepríjemnostiam však dokázal plniť zadané úlohy. Pristátie zabezpečil automatický program. Vo výške 7 kilometrov nad zemou bol Titov automaticky katapultovaný z kabíny. Počas katapultáže nepatrne pohol hlavou a rozbil si nos. Po otvorení hlavného padáku a zostupe cez oblačnosť naraz vypadol zo svojho puzdra záložný padák, ktorý sa najprv len hojdal pod kozmonautom, ale vo výške približne 1 kilometer sa začal „nalievať“. Našťastie sa síce záložný padák omotal okolo šnúr hlavného padáku a jeho vrchlík sa naplnil, ale súčasne sa „nevylial“ vrchlík hlavného padáku. Pri zostupe Titov zistil, že vietor ho vedie priamo na železničnú trať, ku ktorej sa práve blíži rýchlik smerujúci do Moskvy. Vlak prešiel tesne pod ním a na tento moment spomínal už s úsmevom: "„Neviem, či ma spozoroval strojvodca a pridal na rýchlosti, alebo som mal dostatočnú výšku.“"
Celý let bol však takmer bez výhrad úspešný, poznačený záchvatom nevoľnosti kozmonauta, poruchou vyhrievania, ktorá spôsobila pokles teploty v kabíne na 10 °C. Titov uskutočnil celkovo 17,5 obletov Zeme. Pristál pri obci (dnes mesto) Krasnyj Kut v Saratovskej oblasti. Stal sa vtedy najmladším kozmonautom sveta, ktorý letel do vesmíru. V čase letu mal 25 rokov.
Po lete.
Po roku 1961 dostal za svoje zlepšovacie návrhy a iniciatívu ako "dvojka" Gagarina Rad Lenina. Po rôznych návštevách a cestách po celom svete začal študovať na Žukovského akadémii. Po jej ukončení získal zamestnanie ako skúšobný pilot a v extrémne náročných podmienkach testovacích letov nových lietadiel nalietal 2170 hodín. Potom začal na základe príkazu nadriadených študovať Vorošilovu akadémiu veliteľstva ozbrojených síl v Moskve. Počas štúdií sa stal členom redakčnej rady časopisu Aviacia i kosmonavtika (Letectvo a kozmonautika) a bol zvolený predsedom Spoločnosti sovietsko-vietnamského priateľstva.
Po skončení štúdií sa na krátky čas vrátil k svojmu predchádzajúcemu pôsobeniu ako skúšobný pilot. Tentoraz testoval nové palubné radarové zariadenie. S využitím aktívneho a pasívneho odrazu vzdušných cieľov uskutočňoval cvičné vyhľadávania a vzdušné súboje. Vďaka nemu tak vznikla nová stíhacia formácia nazvaná „radarová reťaz“. V tomto zoskupení zaujímali navádzané stíhačky dané pozície v bojovej formácii pomocou indikácie palubných rádiolokátorov. Týmto spôsobom bolo možné zaútočiť na vzdušné ciele za akýchkoľvek meteorologických podmienok, cez deň aj v noci.
Bol menovaný generálom a pracoval vo velení letectva. Okrem svojho kozmického letu nalietal na rôznych typoch lietadiel 3619 hodín a stal sa vojenským pilotom 1. triedy.
V roku 1995 bol zvolený ako poslanec do štátnej dumy, t. j. dolnej komory ruského parlamentu za komunistickú stranu. Získal desiatky rôznych vyznamenaní a bol po ňom pomenovaný kráter Titov na odvrátenej strane Mesiaca.
Zomrel vo veku 65 rokov doma, vo svojej saune po infarkte.

</doc>
<doc id="38549" url="https://sk.wikipedia.org/wiki?curid=38549" title="Alexander Albert">
Alexander Albert



</doc>
<doc id="38550" url="https://sk.wikipedia.org/wiki?curid=38550" title="Andrijan Grigorievič Nikolajev">
Andrijan Grigorievič Nikolajev

Andrijan Grigorievič Nikolajev (; * 5. september 1929, Šoršely, Čuvašská ASSR, Ruská SFSR, ZSSR – † 3. júl 2004, Čeboksary, Čuvašská republika, Rusko) bol sovietsky kozmonaut a pilot, ktorý v roku 1962 pilotoval kozmickú loď Vostok 3, pričom 64-krát obletel Zem. Deň po Nikolajevovi odštartoval Vostok 4 s Pavlom Popovičom. Po prvýkrát v histórii sa vtedy na obežnej dráhe Zeme nachádzali súčasne dve kozmické lode s ľudskou posádkou. V roku 1970 Nikolajev ešte velil letu Sojuz 9, ktorého cieľom bolo sledovať, ako sa ľudský organizmus adaptuje na dlhodobé pôsobenie stavu beztiaže. Nikolajev bol etnický Čuvaš a kvôli tomu ho považovali za prvého turkického kozmonauta.

</doc>
<doc id="38551" url="https://sk.wikipedia.org/wiki?curid=38551" title="Pavel Romanovič Popovič">
Pavel Romanovič Popovič

Pavel Romanovič Popovič (; ; * 5. október 1930, Uzin, Ukrajinská SSR, ZSSR – † 30. september 2009, Gurzuf, Krym, Ukrajina) bol sovietsky vojenský pilot a kozmonaut ukrajinského pôvodu, ktorý v roku 1962 viedol kozmickú loď Vostok 4. Zem obletel štyridsaťosemkrát. So svojou loďou uskutočnil prvý skupinový let kozmických lodí spolu s Vostokom 3.
Pavel Romanovič Popovič sa v roku 1974 zúčastnil ako veliteľ na lete kozmickej lode Sojuz 14 spolu s Jurijom Petrovičom Arťuchinom. Absolvovali pobyt v orbitálnej stanici Saľut 3 a plnili národohospodársky a vedecký program.

</doc>
<doc id="38552" url="https://sk.wikipedia.org/wiki?curid=38552" title="Valerij Fiodorovič Bykovskij">
Valerij Fiodorovič Bykovskij

Valerij Fiodorovič Bykovskij (; * 2. august 1934, Pavlovskij Posad, Ruská SFSR, ZSSR† 27. marec 2019, Moskva, Rusko) bol sovietsky kozmonaut a pilot, ktorý v roku 1963 pilotoval kozmickú loď Vostok 5. Počas takmer 5-dňového letu obletel Zem celkovo 81-krát, čím sa tento let stal najdlhším letom jedného kozmonauta v histórii. 
V roku 1976 velil kozmickej lodi Sojuz 22 a v roku 1978 letel s loďou Sojuz 31 k vesmírnej stanici Saľut 6. Oba lety sa uskutočnili v rámci programu Interkozmos.
Život.
Mladosť a výcvik.
Narodil sa 2. augusta 1934 v mestečku Pavlovskij Posad v Moskovskej oblasti ako syn Fiodora Fiodoroviča Bykovského a Klavdie Ivanovnej. Valerij Bykovskij vyštudoval desaťročnú školu a hneď zamieril k letectvu. Neskôr do oddielu kozmonautov. Patril k veľmi živým a trochu neukázneným ľuďom, ale bol aj veľmi schopný a obratný letec. Oženil sa ešte v prípravnom výcvikovom období s Valentinou Suchovovou a mali dve deti.
Kozmonaut.
Do vesmíru prvýkrát vyštartoval 14. júna 1963 v jednomiestnej kozmickej lodi Vostok 5. Dva dni po Vostoku 5 vyštartoval Vostok 6 s Valentinou Tereškovovou, ktorá sa stala prvou ženou vo vesmíre. Podobne ako pri predchádzajúcom skupinovom lete (Vostok 3 a Vostok 4) aj Bykovskij a Tereškovová navzájom medzi sebou komunikovali cez rádio. Vostok 6 preletel okolo Vostoku 5 vo vzdialenosti iba 5 kilometrov počas jedného zo svojich obehov okolo Zeme. Keďže obežné dráhy oboch lodí boli značne odlišné a Vostoky nemohli meniť charakteristiky obežnej dráhy, začali sa obe telesá od seba rýchlo vzďaľovať. Počas letu sa Bykovskij stal aj členom komunistickej strany. Vo Vostoku 5 strávil na obežnej dráhe takmer 5 dní, počas ktorých obletel Zem celkovo 81-krát, čím sa tento let stal najdlhším letom jedného kozmonauta v histórii. Pristál 19. júna 1963 neďaleko obce Karatal v Severokazašskej oblasti Sovietskeho zväzu.
Po svojom prvom kozmickom lete začal študovať na Vojenskej leteckej inžinierskej akadémii profesora N. J. Žukovského a pokračoval vo výcviku. Bol vybraný do skupiny kozmonautov pre sovietsky mesačný program. V apríli 1967 mal veliť kozmickej lodi Sojuz 2, ktorá sa mala obežnej dráhe spojiť so Sojuzom 1 s Vladimirom Komarovom na palube. Kozmonauti Jevgenij Chrunov a Alexej Jelisejev mali vystúpiť do otvoreného vesmíru a prejsť do Sojuzu 1, v ktorom mali potom s Komarovom pristáť. Štart Sojuzu 2 bol zrušený potom, ako sa Vladimir Komarov na obežnej dráhe dostal do vážnych problémov. Loď sa mu nakoniec podarilo úspešne naviesť späť do atmosféry, ale po zlyhaní hlavného aj záložného padáku návratový modul dopadol príliš veľkou rýchlosťou a Komarov zahynul. Podobný problém s padákmi bol objavený aj na návratovom module Sojuzu 2, čo znamenalo, že ak by Bykovskij so svojou posádkou nakoniec vyštartoval, zahynul by pri pristátí ako Komarov. V roku 1968 úspešne zakončil štúdium na vojenskej leteckej akadémii. 
Dňa 15. septembra 1976 spoločne s kozmonautom Vladimirom Aksionovom vyštartoval na palube kozmickej lode Sojuz 22. Hlavným cieľom takmer 8-dňového letu bola skúška multispektrálnej kamery MKF-6 vyrobenej v NDR. Išlo o prvý let v rámci medzinárodného programu Interkozmos. Návratový modul Sojuzu 22 úspešne pristál 23. septembra 1976 v kazašskej stepi neďaleko Celinogradu.
Tretí a zároveň posledný vesmírny let uskutočnil tiež v rámci programu Interkozmos. Dňa 26. augusta 1978 v hodnosti plukovníka vyštartoval s kozmonautom z NDR, Sigmundom Jähnom, v kozmickej lodi Sojuz 31. Po dvoch dňoch letu sa kozmická loď spojila s vesmírnou stanicou Saľut 6, kde v tom čase pracovala druhá základná posádka – Vladimir Kovaľonok a Alexandr Ivančenkov. Celé kvarteto kozmonautov plnilo zadaný pracovný sedemdenný program, ktorý zahrňoval nielen radu televíznych reportáží, ale hlavne 37 vedecko-technických experimentov. Sedem z nich bolo lekárskeho charakteru (zmeny sluchu, reči, chuti, vnímanie času), 3 biologické, ďalšie technologické a dôležité snímkovanie rôznymi druhmi kamier a analyzátorov. Pretože bolo rozhodnuté, že svoju loď ponechajú základnej posádke a odletia v ich skôr pripojenej, museli uskutočniť výmenu anatomicky tvarovaných osobných kresiel medzi loďami a premiestniť aj osobné vybavenie. Naložili výsledky uskutočnených experimentov a v lodi Sojuz 29 sa obaja kozmonauti dňa 3. septembra 1978 odpojili od stanice a v ten istý deň úspešne pristáli v kazašskej stepi neďaleko Džezkazganu. Valerij Bykovskij vo vesmíre strávil celkovo 20 dní, 17 hodín a 48 minút. Z oddielu aktívnych kozmonautov odišiel v januári 1982.
Neskorší život.
Po odchode spomedzi aktívnych kozmonautov pôsobil do roku 1988 ako vedúci testovací inžinier v rámci oddielu CPK. V rokoch 1988 až 1990 bol riaditeľom sovietskeho strediska vedy a kultúry v Berlíne. Od roku 1990 bol na dôchodku a medzi jeho hlavné záľuby patrili politika a šport. V roku 2003 sa v Nemecku zúčastnil slávnostnej akcie na počesť nemeckých kozmonautov, ktorej sa zúčastnilo 13 kozmonautov.
Valerij Bykovskij bol tiež vášnivým športovcom:

</doc>
<doc id="38553" url="https://sk.wikipedia.org/wiki?curid=38553" title="German Titov">
German Titov



</doc>
<doc id="38554" url="https://sk.wikipedia.org/wiki?curid=38554" title="Adrian Nikolajev">
Adrian Nikolajev



</doc>
<doc id="38555" url="https://sk.wikipedia.org/wiki?curid=38555" title="Titov">
Titov

Titov môže byť:
slovo Titov môže znamenať aj pomenovaný po Titovi 

</doc>
<doc id="38556" url="https://sk.wikipedia.org/wiki?curid=38556" title="Pavel Popovič">
Pavel Popovič



</doc>
<doc id="38557" url="https://sk.wikipedia.org/wiki?curid=38557" title="Valerij Bykovskij">
Valerij Bykovskij



</doc>
<doc id="38558" url="https://sk.wikipedia.org/wiki?curid=38558" title="Jozef Bobík">
Jozef Bobík

Ing. Jozef Bobík (* 25. január 1952, Veľaty) je slovenský kresťanskodemokratický politik, člen strany KDH. Bobík je bývalý primátor mesta Michalovce a poslanec zastupiteľstva Košického samosprávneho kraja. V rokoch 20142016 pôsobil tiež ako poslanec Národnej rady Slovenskej republiky.
V roku 1976 absolvoval VŠT v Košiciach, potom pracoval ako stredoškolský učiteľ Michalovciach v roku 1979. Ďalej v Chemko Strážske na stredisku ÚMA. V období rokov 19861998 v KERKO Michalovce ako vedúci elektroúdržby.
Jozef Bobík je ženatý s manželkou Martou a má tri deti - Máriu, Katarínu a Zuzanu.
Politik.
Vo voľbách do NR SR v marci 2012 kandidoval na 16. mieste kandidátky KDH. Mandát poslanca Národnej rady Slovenskej republiky uplatnil ako náhradník po odchode Jany Žitňanskej do Európskeho parlamentu ku dňu 1. júla 2014.

</doc>
<doc id="38559" url="https://sk.wikipedia.org/wiki?curid=38559" title="Tibor Bodnár">
Tibor Bodnár

PaedDr. Tibor Bodnár (* 27. august 1957) je bývalý primátor mesta Veľké Kapušany.
Tibor Bodnár bol v komunálnych voľbách v roku 2002 zvolený za primátora Veľkých Kapušian za Slovenskú demokratickú a kresťanskú úniu (SDKÚ).
Vo voľbách v roku 2001 bol zvolený za koalíciu SDKÚ, SMK, SMER v okrese Michalovce za poslanca zastupiteľstva Košického samosprávneho kraja. Vo voľbách v roku 2005 kandidoval za koalíciu SDKÚ, OKS. Získal 1 333 hlasov a skončil na 21. mieste medzi nezvolenými kandidátmi.

</doc>
<doc id="38561" url="https://sk.wikipedia.org/wiki?curid=38561" title="Vysoká škola ekonomická v Bratislave">
Vysoká škola ekonomická v Bratislave



</doc>
<doc id="38563" url="https://sk.wikipedia.org/wiki?curid=38563" title="Absolútna jasnosť">
Absolútna jasnosť



</doc>
<doc id="38564" url="https://sk.wikipedia.org/wiki?curid=38564" title="Zdanlivá jasnosť">
Zdanlivá jasnosť



</doc>
<doc id="38565" url="https://sk.wikipedia.org/wiki?curid=38565" title="George Best">
George Best

George Best (* 22. máj 1946, Belfast, Severné Írsko, Spojené kráľovstvo – † 25. november 2005, Južný Kensington, Londýn), známy aj ako Georgie Best, bol profesionálny futbalista pochádzajúci zo Severného Írska hrajúci hlavne za Manchester United, ktorý je považovaný za jedného z najlepších futbalistov všetkých čias.
George Best hral za Manchester United v rokoch 1963 až 1974. Získal s týmto klubom Pohár majstrov európskych krajín v rokoch 1965 a 1967 a Pohár UEFA v roku 1968. V roku 1968 bol vyhlásený za Futbalistu Európy a Hráča roka.

</doc>
<doc id="38568" url="https://sk.wikipedia.org/wiki?curid=38568" title="Bitka pri Lipanoch">
Bitka pri Lipanoch

Bitka pri Lipanoch bolo rozhodujúce ozbrojené stretnutie, ktoré ukončilo husitské vojny. Porážka sirotčieho vojska a táboritov s konečnou platnosťou oslabila radikálnu stranu kališníkov a zosadila poľné obce z pozície rozhodujúceho politického činiteľa.
Bitka.
V nedeľu 30. mája 1434 sa postavili proti sebe, neďaleko malej dediny Lipany pri Kolíne, spojené sily radikálnych husitov (Táboriti, vedení Prokopom Holým a Sirotkovia Jána Čapka zo Sán) na strane jednej a koalícia umiernených kališníkov a katolíkov na strane druhej. Umiernená strana bola početne značne silnejšia, ale radikáli sa zasa mohli pochváliť zohranou a skúsenejšou armádou. Inak však medzi stranami veľké rozdiely neboli. 
Obe používali klasickú husitskú taktiku a výzbroj. Proti iste skúsenému a úctyhodnému veliteľskému tandemu Prokop Holý a Ján Čapek zo Sán sa postavil nemenej skúsený a schopný umiernený kališník Diviš Bořek z Miletínka, starý spolubojovník Jána Žižku. 
Bitka sa zo začiatku vyvíjala trošku nudne. Radikálna strana, ktorá dorazila na bojisko skôr, zaujala výhodné postavenie na návrší juhozápadne od Lipian a uzavrela sa vo vozovej hradbe. A čakala. S dostatkom zásob si mohla čakanie dovoliť, spoliehala sa totiž na nervozitu svojich nepriateľov, ktorí budú nervózni z toho, že ich vlastné panstvá a oblasti sú nechránené. Posily navyše očakávala iba ona. Výsledkom mal byť buď rozpad a oslabenie katolíckej strany, alebo jej generálny útok, no za veľmi nevýhodných podmienok. Velitelia umiernených si tohoto samozrejme boli vedomí (na mieste svojich nepriateľov by nepochybne zvolili rovnaký postup) a rozhodli sa použiť lesť, ktorá by patovú situáciu vyriešila. 
Diviš Bořek z Miletínka rozdelil svoju jazdu na dve časti. Jednu skryl v dolinke neďaleko vozovej hradby nepriateľa a druhú poslal do útoku. Ten samozrejme nemohol uspieť a nikoho neprekvapilo, že už po prvých salvách a mŕtvych sa provokujúca jazda zastavila a dala sa na ústup, či skôr útek. 
A v tej chvíli sa Prokop Holý a Jan Čapek zo Sán dopustili osudnej chyby. Pri pohľade na utekajúceho nepriateľa si „Boží bojovníci“ spomenuli na predchádzajúce ľahké víťazstvá nad krížovými výpravami a na svojich spanilých jazdách, ktoré im Boh "daroval" a otvorili vozovú hradbu, aby aj teraz znovu zničili dezorganizovanú a demoralizovanú jazdu nepriateľa. Umiernení počkali, až bude Jan Čapek zo Sán dosť ďaleko od hradby a všetci budú zaujatí sledovaním rodiaceho sa masakru, a potom ich skrytý oddiel zaútočil. Nebol dosť silný, aby dobyl vozovú hradbu a zničil nepriateľa, ale na to, aby splnil svoju úlohu a udržal nepriateľskú hradbu otvorenú až do príchodu pechoty, bol silný dosť. Vzápätí potom, čo zaútočil, sa vozová hradba umiernených rozpadla a pechota sa vrhla jazde na pomoc. Ustupujúci oddiel prestal utekať, obrátil sa, aby sa stretol s jazdou sirotkov. Až nečakaná zmena v správaní nepriateľa vzbudila v hlavnom veliteľovi sirotkov podozrenie. Jediný pohľad na bojisko mu povedal všetko. Videl valiacu sa pechotu umiernených, a videl boj, ktorý sa rozpútal v neuzatvorenej medzere medzi vozmi, ktorou opustil svoju pojazdnú pevnosť. Okamžite mu bolo jasné, že sa nepodarí včas uzavrieť ani vnútornú hradbu. 
Skúsený veliteľ nezaváhal. Dobre videl zúfalé signály, ktorými ho volal na pomoc Prokop Holý, ktorý zostal s pechotou pri vozoch. Ale aj jemu muselo byť jasné, že je neskoro. Hradbu sa nepodarí uzavrieť a dokonca aj prostí vojaci poznali základné pravidlo, ktoré za celú dobu existencie husitskej vojnovej taktiky nikdy nesklamalo: ak padne vozová hradba, je bitka stratená. A Ján Čapek zo Sán mal povinnosť k svojim mužom. Ak nemohol zachrániť pechotu, ešte tu bola jazda okolo neho a nedobytné mesto Kolín neďaleko. Jeho útek z bojiska mu od prohusitsky orientovaných historikov vyniesol punc zradcu a zbabelca. Väčšina historikov zaoberajúcich sa primárne vojenstvom s tým ale nesúhlasí. Podľa nich bolo jeho rozhodnutie pragmatické a správne, v danej chvíli bola bitka aj tak stratená a Jan Čapek zo Sán urobil to, čo bolo jeho povinnosťou – ak nemohol zvíťaziť a zachrániť všetkých svojich spolubojovníkov, zachránil aspoň tých, čo mohol.
Bitka sa skončila masakrom, kedy víťazi zlikvidovali drvivú väčšinu zajatcov – tým bolo zlikvidované jadro sirotských a táborských poľných vojsk. Oba zväzy (sirotský a aj táborský) sa rozpadli. Časť sa pripojila k umierneným kališníkom, časť odišla do zahraničia za kariérou žiadaných žoldnierov. A časť zostala a stále vzdorovala – napríklad Jan Roháč z Dubé. Nemohli sa však udržať dlhšie. Husitské vojny v Čechách končili.
Roku 1881 bola na návrší pri Lipanoch postavená pamätná mohyla.

</doc>
<doc id="38569" url="https://sk.wikipedia.org/wiki?curid=38569" title="Endeavour (raketoplán)">
Endeavour (raketoplán)

Endeavour (podľa označenia NASA pre orbitálne dopravné prostriedky OV-105) bol americký raketoplán, ktorý sa používal v programe Space Shuttle v rokoch 1992 až 2011. Bol vyrobený v roku 1991 ako náhrada za zničený "Challenger". Pomenovaný bol po lodi kapitána Jamesa Cooka. Ide o najmladší americký raketoplán. Pôvodne sa uvažovalo o názve "Challenger 2", ale tento názov bol zamietnutý z dvoch dôvodov: jednak z poverčivosti, že toto meno nosí smolu a jednak preto, aby nedochádzalo k zámenám. "Endeavour" absolvoval celkovo 25 letov.
Kongres Spojených štátov schválil výstavbu raketoplánu "Endeavour" v roku 1987 za účelom náhrady raketoplánu "Challenger", ktorý bol zničený v roku 1986. Komponenty nevyužité pri stavbe raketoplánov "Discovery" a "Atlantis" boli použité pri stavbe "Endeavouru". Možnosť prestavby družicového stupňa "Enterprise" bola zamietnutá, pretože bolo lacnejšie postaviť kompletne nový stroj.
Meno pre raketoplán bolo vyberané v celoštátnej súťaži, ktorej sa zúčastnili študenti základných a stredných škôl. Raketoplán bol pomenovaný po lodi HM Bark "Endeavour", ktorej v 18. storočí velil James Cook. Meno taktiež vzdávalo česť veliteľskému modulu Apolla 15, tiež nazvaného "Endeavour". Vzhľadom na britský pôvod mena je používaný britský pravopis (Endeavour), namiesto amerického (Endeavor). 
"Endeavour" bol dokončený v roku 1991 a jeho prvá misia (STS-49) sa uskutočnila v dňoch 7. až 16. mája 1992. V priebehu tejto misie bol posádkou zachytený, a potom znovu vypustený poškodený komunikačný satelit INTELSAT VI. V roku 1993 sa uskutočnila prvá servisná misia k Hubblovmu vesmírnemu ďalekohľadu. V roku 1997 bol "Endeavour" na osem mesiacov stiahnutý zo služby a prekonal rekonštrukciu niekoľkých komponentov. Pri tejto prestavbe ako prvý raketoplán dostal spojovací uzol na pripojenie k Medzinárodnej vesmírnej stanici (ISS). V roku 1998 vyniesol k Medzinárodnej vesmírnej stanici modul Unity, čo bol vôbec prvý let raketoplánu k ISS. Od decembra 2003 do októbra 2005 prebiehala modernizácia raketoplánu.
Dňa 1. júna 2011 skončil raketoplán "Endeavour" svoju aktívnu činnosť. Je vystavený v California Science Center v Los Angeles.
Zoznam misií.
Zoznam misií v programe Space Shuttle absolvovaných s orbiterom "Endeavour" do 1. júna 2011. Raketoplán "Endeavour" do 1. júna 2011 absolvoval 25 misií (z toho 13 k ISS), na obežnej dráhe strávil celkovo 296 dní, 3 hodiny, 18 minút a 35 sekúnd, Zem obletel 4671-krát a preletel vzdialenosť .

</doc>
<doc id="38570" url="https://sk.wikipedia.org/wiki?curid=38570" title="B komplex">
B komplex



</doc>
<doc id="38571" url="https://sk.wikipedia.org/wiki?curid=38571" title="Aneta Langerová">
Aneta Langerová

Aneta Langerová (* 26. november 1986, Benešov) je česká speváčka. V roku 2004 sa stala prvým víťazom súťaže "Česko hledá SuperStar". 6. septembra 2004 vydala svoj prvý album "Spousta Andělů". Z polohy interpretky sa Aneta rýchlo zmenila na komplexnú muzikantku. Píše vlastnú hudbu i texty, ovláda hru na gitaru, basgitaru, piano, tamburínu, harmoniku, či kalimbu. Do svojich piesní zakomponovala aj hru na hrnček či lyžičku. Vydala štyri štúdiové albumy: "Spousta Andělů", "Dotyk, Jsem a Na Radosti." Mimoriadnu pozornosť si zaslúži aj koncertný album "Pár míst", na ktorom speváčka predstavila svoje pesničky v novom aranžmáne v sprievode sláčikového tria.
Aneta svoju popularitu využila aj na podporu rôznych charitatívnych akcií. Takmer 10 rokov bola patrónkou projektu Světluška zameraného na pomoc pre slabozrakých a nevidiacich. Od roku 2009 sa zúčastňuje akcie Čistá řeka Sázava. Venuje sa aj ďalším aktivitám. V divadle prijala rolu v komediálnej hre Plantáž a po boku Marty Kubišovej aj v pôvodnom českom komornom muzikáli Touha jménem Einodis. V roku 2010 dotancovala až do finále televízneho programu Stardance. Fanúšikovia budú môcť Anetu vidieť rovnako v hlavnej roli historického filmu "8 hlav šílenství".
Životopis.
Aneta Langerová od šiestich rokov začala navštevovať hodiny klavíra v „Lidové škole umění“. Od ôsmich rokov študovala hru na gitaru v zbore Jířího Bardu v Říčanoch. V tomto zbore začala Aneta okrem hry na gitaru aj spievať.
Ako štrnásťročná hrala so sázavskou skupinou SPB (Spolek přátel bigbítu). Vyhrala súťaž DO-RE-MI, dostala sa do finále "Rozjezdů pro hvězdy" a v júni 2004 zvíťazila v súťaži "Česko hledá SuperStar". Toto víťazstvo jej výrazne pomohlo dostať sa na českú hudobnú scénu. Ako víťazke jej bolo v tomto roku umožnené vydanie jej debutového štúdiového album "Spousta andělů". Jeho predaj dosiahol 150.000 kusov, čo jej vynieslo niekoľkonásobnú platinovú platňu. Ďalší album ' je záznam koncertu z 9. septembra 2005 z rodných Říčan. Záznam vyšiel aj na DVD pod názvom "Spousta Andělů...na cestě". DVD zachytáva okrem koncertu aj život kapely zo zákulisia a cestovania. Jej druhý štúdiový album má názov "Dotyk"(2007),  ktorý je výrazne komornejší a intímnejší. Michal Hrů"'za a Jan P. Muchow podporili Langerovú na albume vo vlastnej autorskej ceste. Za prvý autorský album si speváčka odniesla množstvo ocenení. V roku 2009 predstavila Langerová už svoj tretí album s názvom "Jsem". Album, ktorý dal vyniknúť Langerovej hlasu, akusticko-elektronickému zvuku však zaujal aj prvkami folku. V roku 2011 uchvátila česká speváčka projektom "Pár míst". Na koncerte predstavila svoje skladby v novom aranžmáne len pre sláčikové trio a piano. Záznam koncertu z pražského Bio Oka z 23.12.2011 vyšiel ako koncertný album "Pár míst" (2012). Turné malo spočiatku na pláne iba 5 zastávok, ale pre veľký záujem fanúšikov a usporiadateľov pridáva speváčka ďalšie vystúpenia a turné nakoniec pokračuje až do leta roku 2014 . Štvrtý štúdiový album vyšiel v roku 2014 a nesie názov "Na Radosti". Pojednáva o dievčatách a ženách, ktoré spája čistota, krehkosť, ale zároveň aj odvaha vykročiť po svojej vlastnej ceste. Aneta pracovala na albume s producentom a autorom Jakubom Zitkom. Až 12 piesní je autorských, jednu skladbu dodala speváčke violončelistka Dorota Barová. Hudobne prináša album rozmanité momenty od folkových a popových polôh, orchestrálnych inštrumentácií cez hudobnú detektívku, či dokonca hip-hopový nádych až po záverečný šansón. Album bol vrelo prijatý tak hudobnými kritikmi, ako aj fanúšikmi a vyniesol speváčke ďalšie ocenenia, ako aj dvojnásobnú platinovú platňu.
Kapela.
V súčasnosti Aneta Langerová vystupuje s vlastnou kapelou v tomto zložení:
sláčikové trio:
Hudobne taktiež participovala na koncerte Petr Hapka žije!, koncerte k nedožitým 70. narodeninám Karla Kryla, či koncerte Znovu 89 pripomínajúcemu si 25. výročie udalostí zo 17. novembra 1989.
Charita.
Aneta Langerová bola od roku 2005 patrónkou projektu "Světluška Nadace Českého rozhlasu", zameraného na pomoc nevidomým a slabozrakým.  V rámci tejto spolupráce nahrala speváčka "Píseň pro Světlušku" a "Jdem tmou" s nevidomým Radimem Vojtkem a "Jsi Světluška má" s Nelinkou Frankovou. Langerová odohrala pre nadáciu celkom 9 koncertov, na ktoré speváčka pozvala množstvo osobností hudobnej scény: Hana Hegerová, Lenka Dusilová, Tomáš Klus, Dan Bárta, David Koller, Matěj Ruppert, Michal Hrůza, Miro Žbirka, Tatabojs, Čechomor, Chinaski a ďalší. V roku 2005 získal koncert ocenenie Anděla za charitatívny počin roku. Aneta sa podieľala taktiež na projekte „"Kavárna Potmě"“, kde si verejnosť od roku 2006 môže vychutnať kávu servírovanú nevidiacimi čašníkmi v úplnej tme. Participovala taktiež na natáčaní dokumentov režisérky Olgy Špátovej "Kavárna Potmě" (2011) a "Po tmě světlo" (2013). Ako patrónka organizácie sa aktívne zapojila aj do akcie s názvom "Světluška noční běh Stromovkou". Spoluprácu po nezhodách okolo ďalšieho smerovania projektu ukončila v roku 2014.
Od roku 2009 sa Langerová zapája do akcie "Čistá řeka Sázava" a stáva sa jeho patrónkou. Langerová každoročne pomáha fyzicky čistiť rieku od rôznych odpadkov. V poslednom roku sa do akcie zapojilo 3 076 dobrovoľníkov a vyzbierali 37 ton odpadkov. K desiatemu výročiu organizácie natočila speváčka spolu s dokumentaristkou Olgou Špátovou taktiež videoklip na podporu akcie. S projektom sa bližšie mohli zoznámiť fanúšikovia speváčky pred jej koncertmi v Kolíne, Tepliciach, Jablonci nad Nisou, v Mikulove a Prahe.
Ďalšie projekty.
V roku 2010 sa Aneta zúčastnila televízneho programu "Stardance". Hoci sa súťaže zúčastnila až ako náhradníčka ukázala cit pre hudbu a dotancovala až do finále.
V roku 2012 sa Langerová objavila aj v roli Nataši v hre "Plantáž" (Divadlo Letí), ktorá je jednou z celosvetovo najúspešnejších hier nemeckého dramatika Davida Gieselmanna. Pohráva si s motívmi ruského klasika Čechova a vytvára novú verzii Višňového sadu.
Divadelné skúsenosti zúročila speváčka o rok neskôr v pôvodnom českom komornom muzikáli "Touha jménem Einodis" po boku Marty Kubišovej na scéne "Letního divadla Ungelt". Divadlo reprízuje hru aj v rokoch 2014 – 2016.
Následne v roku 2013 prikývne režisérke Marte Novákovej na hlavnú rolu ruskej poetky Anny Barkovej v životopisnom filme "8 hlav šílenství". Snímka by sa mala dočkať premiéry v roku 2016.
Súkromie.
Rodinný klan spolu s ňou tvorí brat Nikola (je taktiež Langerovej manažérom), sestra Denisa, otec Jiří, štyria synovci a jedna neter. V roku 2010 nakoniec speváčka potvrdila špekulácie bulváru a priznala vzťah s riaditeľkou vydavateľstva Supraphon Ivou Millerovou. Následne v roku 2011 otvorila svojím hudobným vystúpením Dúhový Pride Bratislava.  Rovnoprávnosť menšín podporila o štyri roky neskôr aj na festivale Prague Pride. V súčasnosti žije s dokumentaristkou Olgou Špátovou.
Externé odkazy.
Oficiálne stránky Anety Langerovej

</doc>
<doc id="38572" url="https://sk.wikipedia.org/wiki?curid=38572" title="Huygens">
Huygens

Huygens (vyslovujeme „hajchens“) môže byť:

</doc>
<doc id="38573" url="https://sk.wikipedia.org/wiki?curid=38573" title="Vosk">
Vosk

Vosky alebo ceridy sú estery mastných kyselín s vyššími jednosýtnymi alebo dvojsýtnymi (voskovými) alkoholmi - najčastejšie cetylalkohol (C16), karnaubylalkohol (C24), cerylalkohol (C26) a myricylalkohol (C30). Vosk je jednoduchý lipid.
Živočíšne vosky majú v molekule alkoholy so 14 - 18 uhlíkmi, rastlinné s 26 - 30 uhlíkmi. Sú nepolárne a chemicky stabilné látky, ťažko hydrolyzovateľné. Pri normálnej teplote sú pevné, pri vyšších teplotách mäknú a roztápajú sa. Vosky tvoria základ mastí, kde plnia ochrannú a emulgačnú funkciu. Vosky najčastejši obsahujú kyselinu laurovú, myristovú, palmitovú a kyselina steárová.
Výskyt.
Vyskytujú sa v živočíšnych a v rastlinných bunkách. V rastlinných bunkách tvoria ochranné povlaky (kutikulu) a chránia rastlinu pred vysychaním, najmä pri tropických rastlinách, a pred prenikaním patogénov. U živočíchov sa vyskytujú vo vlasoch, vlne, kožušine a v planktónových organizmoch v mori.

</doc>
<doc id="38574" url="https://sk.wikipedia.org/wiki?curid=38574" title="Maffei 1 (galaxia)">
Maffei 1 (galaxia)

Maffei I je veľká eliptická galaxia v súhvezdí Kasiopeja.

</doc>
<doc id="38575" url="https://sk.wikipedia.org/wiki?curid=38575" title="Maffei 2">
Maffei 2

Maffei II je veľká špirálová galaxia s priečkou v súhvezdí Kasiopeja.

</doc>
<doc id="38577" url="https://sk.wikipedia.org/wiki?curid=38577" title="Špirálové galaxie s priečkou">
Špirálové galaxie s priečkou



</doc>
<doc id="38578" url="https://sk.wikipedia.org/wiki?curid=38578" title="Špirálová galaxia s priečkou">
Špirálová galaxia s priečkou

Špirálová galaxia s priečkou alebo špirálovitá galaxia s priečkou je špirálová galaxia, ktorej špirálové ramená vychádzajú nie z jadra galaxie, ale až z koncov tzv. priečky, v ktorej strede je jadro galaxie. Galaktická priečka je pritom približne obdĺžnikovité pásmo jasných hviezd.
Z priečky vychádza jedno alebo viacero ramien. Špirálové galaxie s priečkou patria do jednej zo štyroch tried Hubblovej klasifikácie galaxií. Označujú sa ako SB a podľa stupňa rozvinutia ramien ich rozoznávame na podtypy SBa, SBb a SBc. SBa má na jadre najtesnejšie navinuté ramená a SBc má zase ramená najviac otvorené. Naša Galaxia je podľa najnovších výskumov takisto špirálová galaxia s priečkou.

</doc>
<doc id="38579" url="https://sk.wikipedia.org/wiki?curid=38579" title="NGC 1300">
NGC 1300

NGC 1300 je špirálová galaxia s priečkou v súhvezdí Eridanus, ktorú objavil anglický astronóm John Herschel 11. decembra 1835. Jej zdanlivá hviezdna veľkosť je 10,3.
Nachádza sa asi 3° severne od hviezdy Tau4 Eridani. Amatérskym ďalekohľadom je ťažko pozorovateľná, ale je známa zo snímok Hubblovho vesmírneho ďalekohľadu. Je to priam učebnicový príklad špirálovej galaxie s priečkou. Jej priečka je veľmi výrazná a na koncoch sa na ňu pod pravým uhlom pripájajú špirálové ramená. Nachádza sa vo vzdialenosti 70 – 75 miliónov svetelných rokov a jej priemer je vyše 100 000 svetelných rokov. Podľa iných zdrojov len priemer priečky je 150 000 svetelných rokov. Podrobnejšia prehliadka jadra galaxie ukazuje pozoruhodné oblasti so špirálovou štruktúrou veľké asi 3 000 svetelných rokov. Na rozdiel od väčšiny špirálových galaxií nie je známe, že by NGC 1300 mala v jadre čiernu dieru. 

</doc>
<doc id="38580" url="https://sk.wikipedia.org/wiki?curid=38580" title="Kostol svätej Barbory (Žilina)">
Kostol svätej Barbory (Žilina)

Kostol sv. Barbory, známy aj ako Františkánsky kostol, je rímskokatolícky kostol v Žiline. V súčasnosti, spolu s vedľajšou kláštornou budovou, je vo vlastníctve Rehole menších bratov františkánov, spravuje ho však Konvent sv. Martina de Porres v Žiline Rehole kazateľov (dominikáni). Z hľadiska architektúry patrí medzi významné barokové objekty v Žiline. Spolu s vedľajšou budovou konventu bol 05. novembra 1963 zapísaný pod číslom 1394/1 a 1394/2 do ústredného zoznamu pamiatkového fondu.
História.
Postavili ho členovia Rádu františkánov v rokoch 1704 až 1730, ktorých do Žiliny v roku 1703 uviedol palatín Pavol Esterházy. Kostol bol situovaný na vtedajšom okraji mesta, čím chceli františkáni naznačiť spätosť s jednoduchým ľudom. Približne v čase, keď bola postavená veža (1728), bola zriadená i krypta s hlavným oltárom pod vežou i pod loretou. Kým v kryptách za oltárom a pod vežou sú pochovaní členovia rehole, v krypte pod loretou sú pochovaní laici. Táto kultúrna pamiatka má slovenský unikát, ktorý sa aj v zahraničí objavuje zriedka. Nachádza sa tu jediná dvojica organov od významného slovenského staviteľa týchto nástrojov, frátra Peregrina Wernera. Pochádza z prvej polovice 18. storočia. Tvorí ho veľký organ umiestnený na hlavnom chóre a menší, ktorý je rozdelený na dve časti po bokoch hlavného oltára. Ten využívali mnísi, podobne ako oratórium a priestor za oltárom na vlastné pobožnosti. Hoci z hlavného veľkého organa zostala už len baroková skriňa, z malého sa baroková skriňa i väčšina nástrojových komponentov dochovala.
Veľmi hodnotné je vnútorné barokové zariadenie chrámu – oltáre, sochy, kazateľnica, hladké i točené postranné stĺpy i oltárne obrazy. Obrazy hlavného oltára v roku 1891 namaľoval P. Konrád Švestka (1833 – 1907). Oltárny obraz zobrazuje sv. Barboru. Na tomto obraze je namaľovaná aj veža Budatínskeho zámku, a to tak ako v tom čase vyzerala – bez strechy. Nad týmto obrazom je menšia maľba sťatia sv. Barbory. Súčasťou pôvodného interiéru kostola je loretánska kaplnka.
Slávnostná konsekrácia kostola sa konala 27. júla 1834 Mons. Jozefom Vurumom, diecéznym biskupom nitrianskej diecézy. Do hlavného oltára vložil relikvie sv. mučeníkov Klementa, Jukundy a Inocenta. Konsekrácia sa konala až po 110 rokov od postavenia kostola. 
1. júla 2010 rozhodol diecézny biskup žilinskej diecézy, že kostol sv. Barbory bude od toho dňa patriť pod duchovnú správu bratov dominikánov na čele s fr. Kristiánom Šalamonom OP. V septembri 2011 bol za nového rektora menovaný fr. Šimon Tyrol OP.
1. júna 2012 v kostole sv. Barbory sa konala akcia Noc kostolov pod záštitou arcibiskupa Róberta Bezáka.

</doc>
<doc id="38581" url="https://sk.wikipedia.org/wiki?curid=38581" title="Gama (grécke písmeno)">
Gama (grécke písmeno)

Gama (veľké Γ, malé γ) je tretie písmeno gréckej abecedy. V sústave gréckych číslic má hodnotu 3.
Medzi písmená, ktoré vznikli z písmena gama, patria rímske C a G a cyrilické Г a Ґ.

</doc>
<doc id="38582" url="https://sk.wikipedia.org/wiki?curid=38582" title="Gama">
Gama

Gama môže byť:

</doc>
<doc id="38584" url="https://sk.wikipedia.org/wiki?curid=38584" title="Ľuboš Micheľ">
Ľuboš Micheľ

Mgr. Ľuboš Micheľ (* 16. máj 1968, Stropkov) je bývalý slovenský futbalový rozhodca a bývalý poslanec Národnej rady Slovenskej republiky. Pravidelne rozhodoval zápasy Ligy majstrov, pričom vrcholom bolo finále Ligy majstrov v roku 2008 medzi Manchestrom United a Chelsea. Rozhodoval na majstrovstvách sveta v rokoch 2002 a 2006 a na majstrovstvách Európy v rokoch 2004 a 2008. Rozhodcovskú kariéru ukončil 23. októbra 2008 kvôli problémom s achilovkami.
Kondíciu si udržuje jazdou na bicykli, behá a hrá tenis. Okrem slovenského ovláda ešte anglický, ruský a nemecký jazyk. Býva v Prešove, kde sa presťahoval už ako mladý chlapec.
Rozhodovanie v dôležitých zápasoch.
Pôvodne učiteľ, dnes manažér, sa v roku 1994 už ako 25-ročný stal rozhodcom FIFA. Prial mu zánik Česko-Slovenska, Slovensko poslalo vtedy mladých ľudí na medzinárodné zápasy.
Micheľ debutoval na medzinárodnom poli v novembri 1993 v kvalifikačnom zápase pre MS U21 San Maríno - Anglicko. V UEFA Champions League viedol Micheľ 2001/2002 tri zápasy, 2002/2003 takisto tri zápasy, 2003/2004 už šesť zápasov a 2004/2005 päť zápasov. 
Micheľ rozhodoval finále Pohára UEFA v roku 2003 v španielskej Seville medzi Portom a Celticom, čo bolo jedno z jeho najväčších obsadení.
Viedol štyri kvalifikačné stretnutia na Majstrovstvá sveta v Nemecku a relegačný zápas Švajčiarsko - Turecko 2:0 dňa 12. novembra 2005 v Berne. Jeho asistentmi boli Martin Balko a Roman Slyško. Vrcholom jeho kariéry bolo rozhodovanie vo finále Ligy majstrov 2007/2008, v ktorom Manchester United porazil Chelsea v penaltovom rozstrele.
23. októbra 2008 oznámil nečakane ukončenie kariéry profesionálneho rozhodcu. Podľa svojho vyjadrenia sa rozhodol na základe osobných a zdravotných dôvodov (bola mu operovaná achillova šľacha).
Rozhodovanie na turnajoch.
Zúčastnil sa na Majstrovstvách Európy U16 EM 1995, Majstrovstvách sveta U-17 WM v Egypte 1997 a Majstrovstvách Európy U21 1998 v Rumunsku, kde pískal vo finále. V roku 2002 bol Micheľ na Majstrovstvách sveta v Kórei a Japonsku, kde rozhodoval jeden zápas.
Na Majstrovstvách Európy v Portugalsku viedol dva zápasy v základných skupinách Grécko - Španielsko a Švajčiarsko - Francúzsko. Okrem toho ho UEFA poverila rozhodovaním zápasu štvrťfinále Majstrovstiev Európy Švédsko a Holandsko 0:0 po predĺžení, 4:5 na jedenástky dňa 26. júna 2004.
Micheľ rozhodoval tri zápasy Konfederačného pohára 2005 v Nemecku.
Na Majstrovstvách sveta v Nemecku v 2006 viedol dva zápasy v základných skupinách - 1:0, - 2:1, jeden v osemfinále - 3:0 a jeden vo štvrťfinále - 1:1 (4:2 po pokutových kopoch).
Micheľ rozhodoval na majstrovstvách Európy v roku 2008 zápas skupiny A medzi Švajčiarskom a Tureckom, zápas skupiny C medzi Francúzskom a Talianskom a štvrťfinálový zápas medzi Holandskom a Ruskom.
Štatistika.
V roku 2005 bol Micheľ podľa IFFHS tretím najlepším rozhodcom sveta, v roku 2006 druhým a v roku 2007 opäť tretím najlepším. Neskôr bol vyhlásený 6. najlepších rozhodcom 21. storočia.
Kariéra po rozhodcovstve.
Po skončení rozhodcovskej kariéry začal pôsobiť ako manažér. Sedem rokov pôsobil ako riaditeľ medzinárodného oddelenia mnohonásobného ukrajinského futbalového majstra FK Šachtar Doneck.
Bol zvolený za poslanca NR SR za SDKÚ-DS vo volebnom období 20062010. V júli 2008 z klubu SDKÚ-DS odišiel a po Martinovi Kurucovi a Jurajovi Liškovi bol v poradí tretím poslancom, ktorý SDKÚ-DS opustil. Ako hlavný dôvod svojho odchodu uviedol nedemokratické praktiky v strane vo vzťahu k členom bratislavskej organizácie SDKÚ a odmietnutie hlasovania za ratifikáciu Lisabonskej zmluvy. Bol členom výboru pre ľudské práva, národnosti a postavenie žien.
Od decembra 2015 do novembra 2018 pôsobil ako viceprezident a člen predstavenstva, riaditeľ futbalu a futbalový poradca prezidenta významného gréckeho futbalového klubu FC PAOK Solún.
Ľuboš Micheľ založil občianske združenie "Talent" na pomoc mladým nádejám slovenského futbalu.
Micheľ v októbri 2022 neúspešne kandidoval na primátora Prešova.
V súčasnosti (2025) pôsobí ako obchodný manažér v rôznych oblastiach, a taktiež aj ako predseda predstavenstva 1. FC Tatran Prešov.

</doc>
<doc id="38588" url="https://sk.wikipedia.org/wiki?curid=38588" title="Sextans A">
Sextans A

Sextans A alebo "DDO 75" je trpasličia nepravidelná galaxia v súhvezdí Sextant. Patrí do Miestnej skupiny galaxií a jej šírka je 5000 ly, od Slnka je vzdialená 10 miliónov ly.

</doc>
<doc id="38589" url="https://sk.wikipedia.org/wiki?curid=38589" title="Ján Volný">
Ján Volný

PhDr. Ján Volný, PhD. (* 20. október 1953) je slovenský komunálny politik, bývalý primátor mesta Spišská Nová Ves (20062018).
Bol poslancom krajského zastupiteľstva vo voľbách v rokoch 2001 - 2005. Zvolený bol ako člen Hnutia za demokratické Slovensko za koalíciu HZDS, SDĽ, SOP v okrese Spišská Nová Ves.
V roku 2002 vystúpil z HZDS a vstúpil do SMERu. Vo voľbách do krajského zastupiteľstva v roku 2005 kandidoval ako člen SMERu - sociálnej demokracie za koalíciu HZD, SMER. Získal 1 604 hlasov a umiestnil sa na šiestom mieste medzi nezvolenými kandidátmi.
Vo volebnom období 2002-06 bol poslancom Mestského zastupiteľstva Spišská Nová Ves, po komunálnych voľbách 2006 sa stal primátorom mesta Spišská Nová Ves.
Je členom Okresnej rady strany SMERu v Spišskej Novej Vsi.
Ján Volný je ženatý a má dve deti.

</doc>
<doc id="38591" url="https://sk.wikipedia.org/wiki?curid=38591" title="Galaxia Trojuholník">
Galaxia Trojuholník



</doc>
<doc id="38592" url="https://sk.wikipedia.org/wiki?curid=38592" title="Štefan Zachariaš">
Štefan Zachariaš

Ing. Štefan Zachariaš, alebo István Zachariaš (* 20. február 1953, Košice) od roku 2001 je poslancom zastupiteľstva Košického samosprávneho kraja a v rokoch 1990 – 2014 bol primátorom mesta Moldava nad Bodvou.
Štefan Zachariaš je členom Strany maďarskej koalície. V roku 2001 bol zvolený za koalíciu SDKÚ, Smer-SD, SMK v okrese Košice-okolie za poslanca Košického samosprávneho kraja. V komunálnych voľbách v roku 2002 bol zvolený za koalíciu ANO, DS, KDH, SDKÚ, SMK za primátora Moldavy nad Bodvou. Vo voľbách v roku 2005 bol za stranu SMK opätovne zvolený za poslanca krajského zastupiteľstva.

</doc>
<doc id="38593" url="https://sk.wikipedia.org/wiki?curid=38593" title="Andromeda I">
Andromeda I

Androméda I je trpasličia sférická galaxia, satelitná galaxia Galaxie Androméda.

</doc>
<doc id="38596" url="https://sk.wikipedia.org/wiki?curid=38596" title="Rozchod koľaje">
Rozchod koľaje

Rozchod koľaje je kolmá vzdialenosť medzi prechádzanými vnútornými hranami hláv koľajníc koľaje, meraná na os koľaje v predpísanej hĺbke 14 mm pod temenom koľajnice. Rozchod koľaje sa meria v milimetroch. Meranie sa prevádza v hociktorom mieste koľaje, či v priamej koľaji, oblúku alebo v predpísaných miestach koľajových zariadení, ako sú výhybky, koľajové brzdy, koľajové križovatky. Tieto predpísané miesta merania určuje železničný predpis o údržbu a opravy železničných koľají.
Druhy rozchodov.
Vo svete sa používa viac ako sto druhov rozchodov.
Úzky rozchod.
Rozchod trate menší ako normálny rozchod (najčastejšie sa používajú rozchody v rozmedzí 600 mm1 000 mm). Úzkorozchodné trate sa využívajú ako regionálne trate železníc, ale aj ako mestské dráhy metra alebo električiek. Úzky rozchod využívajú krajiny južnej Afriky (1 067 mm), či lesné, priemyselné alebo poľné železnice – napr. v Čiernom Balogu, regionálna železnica na trati Trenčianske Teplice – Trenčianska Teplá (760 mm), Tatranské elektrické železnice a električková sieť v Bratislave (1 000 mm).
Normálny rozchod.
Normálny rozchod sa využíva asi na 60 % železníc celého sveta. Jeho šírka je 1 435 mm a zaviedol ho George Stephenson, využíva sa prevažne v Európe, ale aj v iných častiach sveta. Okrem iného aj na tratiach železníc na Slovensku. Tento typ rozchodu sa často používa ako rozchod električkových koľají (všetky trate v Česku a na Slovensku v Košiciach).
Široký rozchod.
Rozchod širší ako 1 435 mm. Širokorozchodné trate sa nachádzajú napríklad v krajinách bývalého Sovietskeho zväzu, Mongolsku a v Afganistane (1 520 mm), vo Fínsku (1 524 mm = 5 stôp; starý ruský široký rozchod) ako aj v Španielsku, Portugalsku (1 668 mm) a Írsku (1 600 mm).

</doc>
<doc id="38597" url="https://sk.wikipedia.org/wiki?curid=38597" title="Zoznam železničných tratí na Slovensku">
Zoznam železničných tratí na Slovensku

Toto je zoznam železničných tratí a spojok na Slovensku.

</doc>
<doc id="38602" url="https://sk.wikipedia.org/wiki?curid=38602" title="Kristián Generisch">
Kristián Generisch



</doc>
<doc id="38603" url="https://sk.wikipedia.org/wiki?curid=38603" title="Martin Lauček">
Martin Lauček

Martin Lauček (pôvodne sa volal Gallik; iné používané varianty jeho nového mena boli Lautsek, Louček, Lúček, Laucsek) (* 12. máj 1732, Martin – † 9. február 1802, Skalica) bol slovenský evanjelický kňaz, prekladateľ a náboženský spisovateľ, otec poetky Rebeky Leškovej, zberateľky ľudovej poézie Zuzany Šafárikovej, a starý otec slovenského spisovateľa, zberateľa a prekladateľa Imricha Laučeka.
Životopis.
Narodil sa v rodine richtára a notára Jána Laučeka a jeho manželky Evy, rodenej Lednickej. Vzdelanie získaval v Necpaloch, Bratislave, Sárospataku a Kežmarku. Od roku 1754 pôsobil ako kantor v Brzotíne, od roku 1756 bol evanjelickým farárom v Kunovej Teplici, od roku 1761 pôsobil vo Vyšnej Slanej a od roku 1783 v Skalici.
Tvorba.
Venoval sa prevažne písaniu náboženskej literatúry, no v jeho rukopisnej pozostalosti sa zachoval i obsiahly zväzok životopisov cirkevných dejateľov. Jeho modlitebná knižka obsahuje 61 jeho vlastných modlitieb a 65 piesní, z ktorých sú 3 vlastné a ostatné preložené z nemčiny, maďarčiny, alebo ide o prispôsobené staršie piesne, ktoré boli určené najmä baníkom, hutníkom a hámorským robotníkom. Vo svojej pozostalosti zanechal v rukopisoch 4 zväzky kázní a tzv. "Collectanea", ktoré tvorí 22 zväzkov rukopisného materiálu (čo je asi 10 000 strán), obsahujúcich históriu jednotlivých evanjelických seniorátov a zborov, životopisy cirkevných dejateľov, opisy dokumentov, vlastnú i cudziu korešpondenciu, výpisy z kníh, vlastné poznámky a popisy zvykov pri svadbe a pohrebe a iné. Mimo to tiež vydal Šmáralov katechizmus a vďaka jeho usilovnej odpisovateľskej práci sa zachoval aj dnešný sarvašský exemplár Rezikovsko-Matthaedisovskej "Gymnaziologie". Okrem vlastnej tvorby sa venoval i prekladom do maďarčiny (a naopak), písal však tiež v nemčine a taktiež z nej i prekladal.

</doc>
<doc id="38604" url="https://sk.wikipedia.org/wiki?curid=38604" title="Blahorečenie">
Blahorečenie

Blahorečenie alebo beatifikácia (z lat. "beatus" - blažený) je proces, ktorý predchádza vyhláseniu konkrétnej osoby za blahoslavenú/blaženú v Katolíckej cirkvi, pričom sa podrobne skúma jej život, postoje a skutky. Pri tom môže každý podávať voči blahorečeniu danej osoby námietky. Blahorečená osoba sa nazýva blahoslavená. V gréckokatolíckej cirkvi je namiesto slova "blahoslavený" zaužívaný tvar "blažený".
Základom blahorečenia sú najmenej 2 zázraky (spravidla zázračné vyliečenie) vykonané na základe modlitieb k osobe, ktorá je v procese blahorečenia. Zázraky musia byť stopercentne potvrdené. Ich pravdivosť skúma regionálnym biskupom vymenovaná komisia. Súčasťou skúmania je plynutie určitej doby, ktorá má potvrdiť stálosť uzdravenia.
Blahorečenie predchádza svätorečeniu (vyhláseniu osoby za svätú).

</doc>
<doc id="38606" url="https://sk.wikipedia.org/wiki?curid=38606" title="Himaláje">
Himaláje

Himaláje (sanskritom, po hindsky a nepálsky हिमालय - "Himálaja," po čínsky 喜马拉雅山脉 - pchin-jin "Xǐmǎlāyǎ Shānmò" - slovenský prepis "Si-ma-la-ja Šan-mo") sú najvyšší horský systém na planéte Zem. Rozprestierajú sa na území Číny, Indie, Nepálu, Bhutánu a Pakistanu, medzi povodiami horných tokov riek Indus a Brahmaputra na severe a Indogangskou nížinou na juhu. 
Geografia.
Vytvárajú na juh vypuklý oblúk. Na západe sú od pohoria Karakoram oddelené riekou Indus na východe hraničia s pohorím Číny (Arakan Yoma) barmského oblúku. Karakoram je však často považovaný za súčasť Himalájí.
Systém je dlhý asi , široký 180, ľadovce pokrývajú (8 % horstva), snežná čiara je vo výške 4 500. Počasie v pohorí ovplyvňuje silné juhozápadné monzúnové prúdenie.
Celkovo 14 štítov prekračuje (Káčaňdžunga, Makalu, Dhaulágirí, Nanga Parbat, Annapurna a iné), pričom Ču-mu-lang-ma (Mount Everest; ) je najvyšší vrch na Zemi. 
Himaláje pozostávajú z troch hlavných pozdĺžnych pásiem, ktoré sa stupňovito zdvíhajú od juhu na sever:
Geograficky sa člení z východu na západ na 7 (resp. 8 - v prípade, ak je Karakoram chápaný ako ich súčasť) oblastí (Ásámske, Bhutánske, Sikkimské, Nepálske, Garhválske, Pandžábske, Kašmírske Himaláje a prípadne i Karakoram) a 32 resp. 47 skupín.
Pásmo Veľkých Himalájí pretína rad prielomových dolín riek, ktoré pramenia na sever od nich. Nachádza sa tu aj najvyššie položené jazero na svete ().
Himaláje oddeľujú indický subkontinent a Tibetská náhorná plošina|Tibetskú náhornú plošinu.
Geológia.
Predpolie Himáláji, ktoré predstavoval Tibet a čínsky blok bolo konsolidované v období od konca triasu, kedy sa po počiatočnom permsko-triasovom riftingu k južnému okraju Laurázie pripojili tethýdne mikrokontinenty. Zo severu na juh sú to Songpan–Ganzi a Qiantang, pričlenené v priebehu triasu a jury, mikrokontinent Lhasa (pripojený v jure až vrchnej kriede) a nakoniec India, ktorej konvergencia s Euráziou začala uzatváraním Tibetského mora v eocéne (asi pred 50 miliónmi rokov) a trvá dodnes.
Tektonika.
Na základe litologickej náplne a odlišného vývoja je v Himalájoch vyčleňovaných z juhu na sever 7 tektonických jednotiek:

</doc>
<doc id="38608" url="https://sk.wikipedia.org/wiki?curid=38608" title="Karakoram">
Karakoram

Karakoram (slovenský normovaný názov; iné názvy: Karákóram alebo Karakorum) je druhé najvyššie pohorie na svete. Leží na hraniciach Číny, Indie a Pakistanu medzi Himalájami a Kchun-lunom, od Pamíru na severozápade po Tibet na juhovýchode.
Dĺžka pohoria je cca 800 km a priemerná výška okolo 6 000 m, no veľa štítov dosahuje vyše 7 000 m. Jeho najvyšším vrcholom je Čchokori (Čogori, 8 611 m, známy aj ako K2).
Himaláje od Karakoramu oddeľuje horný tok rieky Indus.
Je to mladé horstvo alpínskeho typu. Karakoram vznikol v druhohorách a treťohorách, zdvihy prejavujúce sa zemetraseniami pokračujú dodnes.
Najvyššie polohy sú zaľadnené. Stály sneh leží v súčasnosti vo výške 5 000 - 6 000 m.
Pohorie nie je trvalo osídlené.

</doc>
<doc id="38609" url="https://sk.wikipedia.org/wiki?curid=38609" title="Dekanská plošina">
Dekanská plošina

Dekanská plošina (iné názvy pozri nižšie) je rozľahlá vysočina v Indii zaberajúca vnútrozemie (resp. podľa niektorých vymedzení len južné vnútrozemie alebo stredozápadné vnútrozemie) Indického polostrova. 
Vymedzenie.
Dekanská plošina má tieto základné vymedzenia: 
Názvy.
Normovaný slovenský názov plošiny je Dekanská plošina; vyskytuje sa od roku 1927. Iné (spravidla staršie) názvy sú: 
Dekan,
Dekán/Dekánska plošina [tieto tvary s -eká- sa vyskytovali zhruba do 60. rokov 20. storočia], 
Dekkán/Dekkánska plošina, 
Dekkan/Dekkanská plošina, 
Dakšin/Dakšinská plošina 
Dakšín/Dakšínska plošina [tieto tvary s -í- sú zriedkavé],
Dakkhin/Dakkhinská plošina,
Dákkhin/Dákkhinská plošina,
Dakhin/Dakhinská plošina,
Dákhin/Dákhinská plošina. Názvy, ktoré nahrádzajú slovo plošina iným výrazom sú napríklad: 
Dekanské plató, 
dekkanské plató, 
Dekanská vysočina, Dekkanská vysočina, 
Dekkanská pahorkatina. 
Tvary neobsahujúce výraz plošina, plató, vysočina či pahorkatina, čiže tvary Dekan, Dakšin, Dakkhin a ich jazykové varianty, označujú aj historické územie približne medzi riekami Narmada a Krišna. Toto územie sa len čiastočne prekrýva s Dekanskou plošinou.. 
Hindské názvy sú: दक्कन का पठार - "Dakkan ká pathár" (doslova Dekanská plošina),
दक्कन पठार - "Dakkan pathár" (doslova Dekanská plošina),
दक्षिणी पठार - "Dakšiní pathár" (doslova Južná plošina), 
दक्षिण - "Dakšin" (doslova Juh),
दक्खिन - "Dakkhin" (doslova Juh). Dekanská plošina v užšom zmysle sa nazýva aj दक्षिण भारत का पठार - "Dakšin Bhárat ká pathár" (doslova Juhoindická plošina). Dekanská plošina v širšom zmysle sa nazýva aj ( भारतीय ) प्रायद्वीपीय पठार - "(Bháratíja) Prájavípija pathár" (doslova: (Indická) Polostrovná plošina).
Anglické názvy sú: "Deccan Plateau", "Deccan", staršie: "Dakshin". Dekanská plošina v užšom zmysle sa nazýva aj "South India(n) Plateau", Dekanská plošina v širšom zmysle sa nazýva aj "(Indian) Peninsular Plateau".
Charakteristika Dekanskej plošiny v širšom zmysle.
Rozloha Dekanskej plošiny v širšom zmysle je asi 1 milión km², priemerná výška (maximálne ).
Dekanská plošina v širšom zmysle bola až do druhohôr spojená s Madagaskarom a bola súčasťou Gondwany (najprv sa oddelila od Gondwany a neskôr od Madagaskaru). Budujú ju staré kryštalické horniny (najviac žula a rula), ktoré dnes vidno na povrchu najmä na juhu, východe a severovýchode Dekanskej plošiny v širšom zmysle. 
Spomínané horniny v severozápadnej časti Dekanskej plošiny v širšom zmysle často na povrchu nevidno, lebo tektonické pohyby na konci kriedy a začiatku paleogénu (konkrétne pravdepodobne horúca škvrna Réunion) spôsobili vyliatie čadičových láv (tzv. plató bazalty) pozdĺž lineárnych zlomových trhlín (Tieto výlevy sa nachádzajú aj v časti dnešného štátu Gudžarát, ale táto časť Gudžarátu sa tradične väčšinou nezahŕňa do Dekanskej plošiny v širšom zmysle). Sopečná činnosť tu vytvorila mohutné lávové príkrovy, hrubé miestami až 2 000 m. Ich rozloha sa odhaduje na 500 000 km². Spomínané príkrovy vytvárajú reliéf tabuľových plošín, ktorých rozdelením, vznikajú stolové vrchy so stupňovitými stráňami, tzv. trapy (trappy). Okraje vyzdvihnutých a naklonených kier sa rozčlenili a získali vzhľad pohorí, čo vidno napríklad v pohorí Západný Ghát () pri západnom pobreží Indie. Odborne sa územie týchto výlevov (vrátane tých, ktoré sú v Gudžaráte) nazýva Dekanská vulkanická provincia.
Podľa menšinového názoru vulkanická činnosť mala za následok masívne vymieranie druhohorných organizmov, prípadne bola doplnkom ku skaze, spôsobenej dopadom meteoritu na polostrove Yucatán na konci druhohôr.

</doc>
<doc id="38611" url="https://sk.wikipedia.org/wiki?curid=38611" title="Indogangská nížina">
Indogangská nížina

Indogangská nížina (iné názvy pozri nižšie) je rozsiahla nížina/rovina v povodí riek Indus, Ganga. Rozprestiera sa v Pakistane, Indii (plus v úzkom páse územia v južnom Nepále) a Bangladéši, medzi Iránskou vysočinou na západe, Himalájami na severe, Dekanskou plošinou v širšom zmysle na juhu (presný priebeh tejto južnej hranice je ale sporný) a východným okrajom územia delty Gangy na východe. Na východe sa do Indogangskej nížiny často zahŕňa aj Ásámska nížina, čiže dolina hlavnej časti toku rieky Brahmaputra, ležiaca severovýchodne od delty Gangy. 
Názvy.
Slovenský normovaný názov znie Indogangská nížina. Iné slovenské názvy názvy sú Indoganská nížina [t. j. bez druhého g], [bohemizmus] Indoganžská nížina a staršie Hindustanská [alebo Hindustánska] nížina. 
Hindské názvy sú napríklad: "Sindhu-Gangá ká maidán" (doslova Indogangská nížina), "Sindhu-Gangá ké maidán" (doslova Indogangské nížiny), "Uttarí maidán" (doslova Severná nížina), "Mahán uttarí maidán" (doslova Veľká severná nížina), "Bhárat ké maidán" (doslova Indické nížiny). Posledné tri názvy niekedy nezahŕňajú nížinu Indusu resp. nezahŕňajú pakistanskú časť nížiny. Ak sa má zdôrazniť, že je zahrnutá aj Brahmaputra (presnejšie: Ásámska nížina), názov znie "Sindhu–Gangá–Brahmaputra ká maidán" (doslova Indogangskobrahmaputrianska nížina) či "Sindhu–Gangá–Brahmaputra ké maidán" (doslova Indogangskobrahmaputrianske nížiny).
Anglické názvy sú: "Indo-Gangetic Plain", "Northern Plain(s)", "(Great) North Indian Plains", "Great Plains", zastarano "Hindustan Plain". Názvy obsahujúce North(ern) niekedy nezahŕňajú nížinu Indusu resp. nezahŕňajú pakistanskú časť nížiny. Ak sa má zdôrazniť, že je zahrnutá aj Brahmaputra (presnejšie: Ásámska nížina), názov znie "Indo-Gangetic-Brahmaputra Plains".
Charakteristika.
Indogangská nížina je dlhá asi 3 000 km, široká 250 – 400 km a jej rozloha je vyše 600 000 km².
Táto nížina vznikla postupným vypĺňaním depresie pod Himalájami najmä riečnymi nánosmi. Rieky zo severných pohorí utvárajú v jej strednej a východnej časti rozsiahle náplavové kužele, na nich sa väčšie toky rozvetvujú na niekoľko ramien. Hrúbka nánosov je 400 až 2 000 metrov. Ich pribúdanie a celkový pokles oblasti ovplyvňuje ďalší vývoj nížiny aj v súčasnosti.
V tejto nížine vznikli jedny z najstarších ľudských civilizácií.

</doc>
<doc id="38613" url="https://sk.wikipedia.org/wiki?curid=38613" title="Ču-mu-lang-ma">
Ču-mu-lang-ma



</doc>
<doc id="38614" url="https://sk.wikipedia.org/wiki?curid=38614" title="Viola">
Viola

Viola môže byť:

</doc>
<doc id="38615" url="https://sk.wikipedia.org/wiki?curid=38615" title="Viola (hudobný nástroj)">
Viola (hudobný nástroj)

Viola (z , na rozdiel od "Viola da Gamba," ktorá sa drží nohami, podobne ako violončelo) je sláčikový strunový hudobný nástroj, ktorý bol koncom 16. storočia odvodený z huslí.
Je podobná husliam, namiesto struny e má strunu C, (čiže je ladená o kvintu nižšie ako husle, čo znamená, že najnižšia struna na viole je c potom g, d¹ a a¹, u huslí je to g, d¹, a¹, e². Má mierne rozdielnu menzúru ako husle. Hrá sa na nej vo violovom kľúči, tzv. C-kľúči.
Použitie v orchestrálnej hudbe.
Viola je neodmysliteľný nástroj v orchestrálnej hudbe a v tvorbe každého komponistu. Vďaka jej špecifickej farbe tónu vyvažuje celkový zvuk medzi husľami, violončelami a kontrabasmi. 
Krásne violové orchestrálne party sa nachádzajú napr. v kompozíciách od Antona Brucknera vo 4. symfónii alebo v Adagio z 9. symfónie od Gustava Mahlera.
Použitie v komornej hudbe.
V komornej hudbe je viola rovnocenný nástroj s husľami alebo violončelom, hlavne v hudbe pred 20. storočím. Patria sem sólové sonáty, sonáty pre violu a klavír, nespočetné množstvo duetov – pre dve violy, alebo pre violu s iným nástrojom. 
Ťažiskom komornej hudby sú sláčikové kvartetá.
C. Debussy, W. A. Mozart, J. S. Bach, M. Bruch, R. Schumann, L. van Beethoven, alebo J. Brahms skomponovali krásne diela pre violu v obsadení v komornej hudbe.
Sólové koncerty.
Na rozdiel od huslí, je pre violu ako sólový nástroj napísané oveľa menšie množstvo kompozícíí.
K najhranejším violovým koncertom patria napr. koncerty od J. S. Bacha, G. P. Telemanna, C. Stamitza, C. F. Zeltera, N. Paganiniho, H. Berlioza (Harold v Taliansku, symfónia s obligátnou violou), R. Straussa, W. Waltona, P. Hindemitha, B. Bartóka alebo A. Schnittkeho.
Interpreti.
K najznámejším žijúcim sólovým interpretom v hre na violu patria Tabea Zimmermann, Kim Kashkashian, Paul Neubauer, Pinchas Zukerman, Tatjana Masurenko, Rolland Glassl, Jurij Bašmet, Julian Rachlin, Slavomír Šurina.

</doc>
<doc id="38616" url="https://sk.wikipedia.org/wiki?curid=38616" title="Columbia">
Columbia

Columbia môže byť:

</doc>
<doc id="38617" url="https://sk.wikipedia.org/wiki?curid=38617" title="Dwingeloo 1">
Dwingeloo 1

Dwingeloo 1 je blízka špirálová galaxia s priečkou.

</doc>
<doc id="38618" url="https://sk.wikipedia.org/wiki?curid=38618" title="Dwingeloo 2">
Dwingeloo 2

Dwingeloo 2 je malá nepravidelná galaxia obiehajúca okolo galaxie Dwingeloo 1.

</doc>
<doc id="38619" url="https://sk.wikipedia.org/wiki?curid=38619" title="Sumerčina">
Sumerčina

Sumerčina je najstarší písomný jazyk sveta, ktorým hovorili Sumeri v južnej Mezopotámii. 
Podobne ako Sumeri má aj ich jazyk nejasný pôvod. Používal sa približne medzi rokmi 3000 pred Kr. a poslednými storočiami pred Kr. Jazyk však stratil výsadné (ale nie prestížne) postavenie po roku 1792 pred Kr., kedy Amorejec Chammu-rabi z Babylonu dobyl južnú Mezopotámiu. Súčasne v tomto období do južnej Mezopotámie prúdili ďalší Amorejci, čím sa približne do konca starobabylonskeho obdobia (2003 – 1594 pred Kr.) Sumeri úplne semitizovali. Sumerčina sa však ešte používala ako kultový jazyk až do čias helenizmu (do posledných storočí pred Kr.) a babylonská duchovná kultúra bola dvojjazyčná sumerská a akkadská (podobne sa v európskom stredoveku používala latinčina).
Sumerčina bola objavená a rozlúštená na konci 19. storočia. Dovtedy sa o existencii jazyka nič nevedelo.

</doc>
<doc id="38620" url="https://sk.wikipedia.org/wiki?curid=38620" title="Hoagov objekt">
Hoagov objekt

Hoagov objekt je netypická galaxia prstencového typu. Zaraďujeme ju medzi pekuliárne galaxie. Objavil ju Arthur Hoag v roku 1950. Galaxia je od nás vzdialená 600 miliónov svetelných rokov.
Jej prstencová štruktúra pripomína galaxiu Cartwheel (špirálovú galaxiu deformovanú zrážkou), v blízkosti Hoagovho objektu však nie sú žiadne galaxie ktoré by mohli spôsobiť náraz. Existuje teória, ktorá vysvetľuje tvar tohto objektu – tieto galaxie by mohli tvoriť samostatnú skupinu špirálových galaxií, ktorých dve ramená sa vyvinú do podoby obruče. Hoagov objekt má šírku asi 120 000 svetelných rokov.
Opis objektu.
Okolo žltého jadra sa otáča takmer dokonalý kruh modrých hviezd, ktorý je od jadra zdanlivo úplne izolovaný. Modré sfarbenie kruhu spôsobujú mladé hviezdy, žlté jadro je zložené hlavne zo starších hviezd. To, čo vyzerá ako medzera medzi týmito hviezdnymi populáciami, môže v skutočnosti obsahovať viacero hviezdokôp a slabých hviezd, ktoré sú takmer neviditeľné. Ak si galaxiu predstavíme ako ciferník hodín, potom sa v pozícii 1 hodina nachádza v medzikruží zvláštny objekt – pravdepodobne ďalšia kruhová galaxia v pozadí. 
Teórie vzniku.
Kruhové galaxie môžu vznikať rôznymi spôsobmi. Jedným z nich je kolízia s inou galaxiou. Niekedy jedna galaxia preletí cez druhú a zanechá za sebou „škvrnu“ hviezdnych formácií. V Hoagovom objekte sa však nenašli zvyšky druhej galaxie, čo vedie k predpokladu, že modrý kruh hviezd môže byť zvyškom galaxie, ktorá preletela blízko. Táto udalosť sa stala asi pred 2 až 3 miliardami rokov. Objaviteľom tejto nezvyčajnej galaxie je Arthur Hoag, ktorý sa najskôr domnieval, že ide o planetárnu hmlovinu. Neskôr zmenil názor a to, že ide o kruhovú galaxiu, sa potvrdilo pozorovaniami v 70-tych rokoch 20. storočia. 

</doc>
<doc id="38622" url="https://sk.wikipedia.org/wiki?curid=38622" title="Prstencové galaxie">
Prstencové galaxie



</doc>
<doc id="38623" url="https://sk.wikipedia.org/wiki?curid=38623" title="Prstencová galaxia">
Prstencová galaxia

Prstencová galaxia je galaxia s prstencovou štruktúrou. Prstenec pozostáva z masívnych, relatívne mladých modrých hviezd, ktoré sú extrémne jasné. Centrálna oblasť obsahuje relatívne málo svietivú hmotu. Niektorí astronómovia veria, že prstencové galaxie sa formujú, keď menšia galaxia prejde v blízkosti centra väčšej galaxie. Pretože galaxia sa väčšinou skladá z prázdneho priestoru, tieto "kolízie" málokedy vyvrcholia do skutočnej zrážky medzi hviezdami. Avšak gravitačné trhliny spôsobené takouto udalosťou môžu spôsobiť, že sa vlna hviezd pohne cez väčšiu galaxiu. Iní si myslia, že prstence sa formujú v okolí niektorých galaxií, keď nastane externá akrescencácia. Usporiadanie hviezd sa ustáli v externom materiáli kvôli kompresii tohto materiálu. Môže existovať prepojenie medzi prstencovými a polárnymi prstencovými galaxiami.
Hoagov objekt objavený Artom Hoagom v roku 1950 je príkladom takejto galaxie.

</doc>
<doc id="38624" url="https://sk.wikipedia.org/wiki?curid=38624" title="O sláve a tráve">
O sláve a tráve

O sláve a tráve (angl. "About Fame and Grass") je slovenský poviedkový film.
Poviedkový film (poviedky: Lucia, Alena, Jana, Bea) o odvrátenej strane popularity.

</doc>
<doc id="38625" url="https://sk.wikipedia.org/wiki?curid=38625" title="Bokmål">
Bokmål

Bokmål (doslova: knižný jazyk) alebo zriedkavo knižný jazyk je jedna zo štyroch oficiálnych jazykových foriem nórčiny (riksmål, bokmål, klasický nynorsk, radikálny nynorsk). 
Spolu s (klasickým) nynorskom je to dnes najbežnejšie používaná forma nórčiny a je to tá forma, ktorú sa učia cudzinci ako „nórčinu“. Používa ho (spolu s riksmålom) 80 – 90 % obyvateľstva. Používa sa hlavne v hlavnom meste a vo východnom Nórsku.
Predtým sa nazýval riksmålu (ríšsky jazyk) a tento názov sa dodnes používa na označenie konzervatívnej podoby bokmåli. Risksmål a bokmål sú založené na spisovnej dánčine a vznikli postupnou adaptáciou dánčiny v období dánskej nadvlády nad Nórskom (1380 – 1814).
V jazyku bokmål sa používajú niektoré špeciálne znaky. Taktiež výslovnosť všetkých rovnakých písmen nie je rovnaká, prípadne sa nie vždy vyslovia.
Napríklad:
znak - číta sa:
Zdvojené spoluhlásky ako kk, ll, mm, tt... , sa vždy vyslovujú dlho a s dôrazom.

</doc>
<doc id="38626" url="https://sk.wikipedia.org/wiki?curid=38626" title="Saamske jazyky">
Saamske jazyky

Laponské jazyky (iné názvy: ak sa považujú za viacero jazykov: saamske jazyky, sámske jazyky, sami jazyky; ak sa považujú za jeden jazyk: lapončina, saamčina, sámčina) patria/-rí medzi uralské jazyky (presnejšie ugrofínske jazyky). 
V staršej literatúre sa tieto jazyky považujú za nárečia jedného jazyka, v novšej za viacero jazykov. Považovať ich za viacero jazykov je správnejšie už preto, že často sú vzájomne absolútne nezrozumiteľné. Názov saamske/sámske jazyky je podľa Saamov (Laponcov) vhodnejší pred výrazom laponské jazyky, pretože výraz Laponec niekedy považujú za hanlivý.
Saamovia žijú:
Jazyk sa najviac podobá na fínčinu alebo na karelčinu, používanú pôvodnými obyvateľmi na polostrove Kola v Rusku. Lapončinu používa približne 15 000 ľudí (väčšina Laponcov ho už nepoužíva).
Charakteristika.
Tieto jazyky, rovnako ako ostatné uralské jazyky, patria typovo predovšetkým k aglutinačným jazykom, čiže k základu slova sa pripájajú gramatické morfémy, ktorým v jazykoch iného typu funkčne zodpovedajú celé slová. S aglutináciou súvisí napr. výskyt posesívnych sufixov. Ďalej v laponských jazykoch chýba kategória rodu, člena, do istej miery v nich možno nájsť vokálnu harmóniu, ak ju nechápeme iba ako jednoduchú alternáciu predných a zadných samohlások, koncoviek a prípon. Laponské jazyky majú menší počet pádov, než je bežné pri iných jazykoch tejto skupiny. Obvyklými pádmi sú nominatív, akuzatív, genitív, illatív, lokatív, komitatív a essív. Laponské slovesá majú aj tvar duálu na vyjadrenie dvoch životných osôb. Laponské prídavné mená majú dva základné tvary: atributívny a predikatívny, čiže použitie jedného z týchto tvarov závisí od postavenia prídavného mena vo vete – ak je atribútom, alebo časťou predikátu.
Delenia.
Existuje viacero delení. Typické príklady:

</doc>
<doc id="38627" url="https://sk.wikipedia.org/wiki?curid=38627" title="Kofola">
Kofola

 
Kofola je československý sýtený nealkoholický kolový nápoj vyrábaný v Česku a na Slovensku. Na tomto trhu je hlavným konkurentom nápojov Coca-Cola a Pepsi. Vyrába sa z kofo sirupu. Spoločnosť Kofola vyrába aj minerálnu vodu Kláštorná. 
Dejiny.
Kofola vznikla začiatkom 60. rokov 20. storočia v česko-slovenskom farmaceutickom závode "Galena" národného podniku (n. p.), Opava-Komárov, kde ho so svojím tímom technologicky zaviedol do výroby Jaroslav Knap. Hlavnou ingredienciou bol sirup "Kofo" vyvinutý v roku 1959 vo Výskumnom ústave liečivých rastlín v "Biogena" n. p., v Prahe. Poverený vývojom kolového nápoja bol RNDr. PhMr. Zdeněk Blažek. Tajomstvom sirupu bol bylinný extrakt s prídavkom kofeínu, ktorý bol produkovaný pri pražení kávy. Výsledkom bol tmavý sladkokyslý nealkoholický nápoj Kofola, ktorý bol predstavený a začiatkom roku 1960 uvedený na trh. Prvé fľaše boli plnené v pražskej sódovkárni v Holešoviciach.
Coca-Cola sa v ČSSR plnila od roku 1971, ale bola určená do reštaurácií vyššej cenovej skupiny, s prirážkou sa predávala vo vlaku či v lietadle. Spočiatku sa mala 250 ml fľaška v obchode predávať za 2,50 česko-slovenských korún (Kčs) ale inde bola drahšia. Koncom 80. rokov stála 330 ml fľaša už 4,80 Kčs v reštaurácii 3. triedy. V ČSSR sa prvýkrát v obchodoch objavila Pepsi Cola v roku 1973, plnila sa na Slovensku v plničke Slovlik Malacky.
Počas 60. a 70. rokov sa Kofola v socialistickom Česko-Slovensku stala obľúbenou, aj pretože nahradila nie vždy dostupné a drahšie západné kolové nápoje, ako boli Coca-Cola a Pepsi Cola. Bola dvakrát lacnejšia ako podobné produkty (tej doby) dovezené zo zahraničia. Pri uvedení na trh v roku 1960 stála Kofola približne 1 Kčs za fľašu, čo bola vtedy bežná cena bežne dostupnej ovocnej limonády. Štítky a vrchnáky na fľašiach Kofoly okrem ceny (0,33 l za 0,9 Kčs; 0,5 l za 1,2 Kčs) obsahovali číslo vtedajšej odborovej normy ON 56 7879. Bola to štátna norma ČSN pre nealkoholické nápoje a limonády. Štítky tiež obsahovali vety ako: Neovocný osviežujúci nápoj. Podávajte chladené! Obsahuje kofeín. 
Po páde komunistického režimu v novembri roku 1989 musela Kofola zápasiť s mnohými zahraničnými značkami, ktoré vstúpili na novootvorený atraktívny trh. Vďaka vtedajšej neexistencii ochrannej známky a verejne dostupnej receptúre bola značka „kofola“ vnímaná skôr ako všeobecné pomenovanie druhu nápoja a nie ako názov konkrétneho produktu. Veľa firiem produkovalo svoje vlastné „kofoly“, hoci tie nemali s pôvodnou nič spoločného. Na Slovensku sa tešila obľube najmä „kofola“ vyrábaná pivovarom "Stein, a. s." Ďalším problémom bola znížená kúpyschopnosť. V závislosti od predajcu a typu fľaše bola cena kolového nápoja na prelome tisícročí 10 až 15 Kčs, čo pre viaceré slovenské domácnosti nebola malá položka. V roku 2000 dosiahla na Slovensku priemerná ročná inflácia 12,0 %, čo bolo najvyššia inflácia od roku 1993. (V roku 2000 stála 0,5 l Coca-Coly približne 15 Sk. Ceny potravín v roku 2000 zrástli o 20,5 %.)
Získanie značky rodinou Samarasovcov.
V tej dobe bolo viacero pokusov rôznych výrobcov o vytvorenie silnej značky Kofola, ani jeden však nebol úspešný. Po období úpadku a súdnych sporov o ochrannú známku sa stala firma "Santa nápoje" (teraz spoločnosť "Aetos"), sídliaca v meste Krnov v Česku, ktorú v roku 1993 kúpila grécka rodina Samarasovcov, jediným výrobcom a distributérom Kofoly v Česku a na Slovensku.
V roku 2002 postavila spoločnosť novú továreň v Rajeckej Lesnej na Slovensku, aby tak uspokojila dopyt na slovenskom trhu. V roku 2003 sa firma premenovala na "Kofola, a. s." Okrem Kofoly vyrába aj iné nealkoholické nápoje (Top Topic, Jupí, Jupík, RC Cola, Rajec), ktoré vyváža do Poľska, Maďarska, Slovinska a Chorvátska. V roku 2018 mala materská firma sedem výrobných závodov v Česku, Poľsku, na Slovensku, v Slovinsku a Chorvátsku (pozri Kofola ČeskoSlovensko). 
Od roku 1998 sa Kofola dodáva aj v 0,5 a 2-litrových PET fľašiach (na doplnenie k 0,33-litrovým skleneným fľašiam). 0,25-litrové plechovky boli predstavené v roku 2003, 1-litrové PET-fľaše v decembri 2004 a v roku 2012 aj PET-fľaše s objemom 1,5 litra. V mnohých baroch a reštauráciách je veľmi populárne aj čapovanie Kofoly z 50-litrových sudov. 
V roku 2002 spustil výrobca mediálnu kampaň, zacielenú na mladé a moderné publikum, ktorá je založená na slogane "„Když ji miluješ, není co řešit. / Keď ju miluješ, nie je čo riešiť.“" Do roku 2000 zobrazovalo logo Kofoly kávové zrno. To terajšie pripomína kávový list.
Pri príležitosti 50. výročia Kofoly, v roku 2010, bola spustená mediálna kampaň v retro štýle so sloganom „Láska nie je žiadna veda, Kofola to vie už 50 rokov.“ Kofola zároveň zmenila tvar 0,5 litrových a 1 litrových fliaš.
Predaj.
Na Slovensku je Kofola najvážnejším konkurentom Coca-Coly a Pepsi. V roku 2003 sa na slovenskom trhu predalo 14,28 milióna litrov Kofoly, v roku 2004 dosiahol predaj 19,44 milióna litrov. Podľa prieskumu z roku 2004, 17 % slovenských konzumentov kolových nealkoholických nápojov si kupuje najčastejšie Kofolu v porovnaní so 14 %, ktorí uprednostňujú Coca-Colu. Trhový podiel Kofoly sa v rokoch 2001-2004 zdvojnásobil (4,6 % v roku 2002, 9,4 % v roku 2004). Kofola obsadila tretie miesto na slovenskom trhu, za Coca-Colou (11,5 % v roku 2004) a Walmarkom (9,6 %), čím predbehla Pepsi (5,5 %). V roku 2006 však Kofola predbehla aj Coca-Colu a stala sa tým najpredávanejším kolovým nápojom na Slovensku, pri čom Kofola Original zároveň najpredávanejším nealkoholickým nápojom na Slovensku. V roku 2006 patrilo Kofole vyše 32 percent slovenského trhu kolových nápojov z hľadiska objemu predaja v maloobchode.
Kofola SA Capital Group tvorí niekoľko dcérskych spoločností, ktoré pôsobia v Česku, Slovensku, Rusku a Poľsku. Kofola SA je dcérska spoločnosť založená v Poľsku, zaoberajúca sa odvetvím nealkoholických nápojov. Táto spoločnosť je výrobcom a distribútorom sýtených a nesýtených nápojov, minerálnych vôd, džúsov, ovocných nápojov, detských nápojov a energetických nápojov. Produktové portfólio spoločnosti sa skladá z niekoľkých značiek, vrátane kolových nápojov pod značkou Hoop Cola, minerálnych vôd Artic Classic a Woda Grodziska, sirupy Paola, Jarmark Polski, Jupi, Jupík a medzi ostatnými tiež ľadové čaje ako Pickwick Ice Tea a Happy Frutti.
V  roku 2013 Kofola Group, aj napriek vysokým cenám komodít a slabšiemu dopytu zvýšila ročný obrat z 1 013 mil. PLN na 1 016 mil. PLN. Spoločnosti sa tiež podarilo zvýšiť prevádzkový zisk (EBIT) o 1,6% , okrem toho zvýšila svoj podiel na trhu v rôznych segmentoch a tým znížila úroveň zadlženia. Kofola SA tiež oznamuje, že v roku 2014 zameria svoju činnosť okrem výberových reštaurácií aj na rastúci trh so zdravými nápojmi. 
Kofole SA Group bol udelený titul „Perla poľského hospodárstva“ v kategórii Veľké perly 11. ročníka  organizovaného redakciou ekonomického magazínu Polish Market v spolupráci s Ekonomickým ústavom Poľskej akadémie vied.
Prísady.
Sirup Kofo, hlavná prísada Kofoly, pozostáva zo 14 prírodných prísad (akými sú výťažky z jabĺk, čerešní a ríbezlí alebo z aromatických bylín), cukru a / alebo kukuričného sirupu s vysokým obsahom fruktózy (2014) a karamelu. V porovnaní s Pepsi alebo Coca-colou obsahuje o 30 % menej cukru, o trochu viac kofeínu (15 mg/100ml, Coca-Cola 9,6 mg/100ml) a neobsahuje kyselinu fosforečnú.
Kokteily s Kofolou.
Najznámejším miešaným nápojom je "Kofola s rumom" (tiež "Kofrum", "Rumko", "Rusko", "Letecká limonáda", "Študentská limonáda", "Kuba v Libni", "Fidel", "Alofok s rumíčkom", "Waryš", "Čeko Libre" ("Chequia Libre") alebo "Rebel") obsahujúca hlavné zložky Kofolu a rum (tuzemák), prípadne citrónovú šťavu. 
Kofola sa tiež môže miešať s pivom ("Kaluž", "Bahno", "Kožuch (medveďa)", "Medveď", "Rádler", "kofola 'n' beer" alebo "Kofola-Bier"), s tmavým pivom ("Diesel"; v pomere 1:1 je obľúbeným cieľovým iónovým nápojom cyklistov), červeným vínom ("Špongia" (po česky "Houba"), "Bambus", "Kopačka", "Mičuda", "Kórea", "Kofola rot"), vanilkovou zmrzlinou ("Čierna krava"), slivovicou a borovičkou ("Bororo"), griotkou ("Čierna vdova"), vodkou ("Tučniak" - malý panák vodky s kofolou), broskyňovou vodkou ("Hopsinky"), liehom ("Hanspaulský sklepmister"), becherovkou ("B-Kofola"), starou mysliveckou ("Alofok s hájnym"), fernetom, pepermintkou/zelenou, kávou atď.
"Divokejšími" kombináciami sú "Bambus s motorom" (kofola s červeným vínom plus veľký fernet), "Plutonium" (tiež "Jumbo", "Hypermičuda" - rum : červené víno : kofola - 1 : 2 : 2), "Kladivo" (tiež "Ropucha v bahne", "Ropák", "Medveď", "Medveď so zubami" - veľký rum s malým pivom a kofolou), "Turbo Diesel" (kofola s tmavým pivom a rumom) alebo "Harryho kokteil" (kofola so zelenou, rumom a pivom).

</doc>
<doc id="38628" url="https://sk.wikipedia.org/wiki?curid=38628" title="Žiarovka">
Žiarovka

Žiarovka je druh elektrického svetelného zdroja, v ktorom sa svetlo vytvára rozžeravením odporovej špirály vo vákuu alebo inertnom plyne pomocou elektrického prúdu. Výrazom žiarovka sa v súčasnosti označujú aj iné zdroje svetla (napríklad LED alebo žiarivky) umiestnené v puzdre, ktoré svojím tvarom pripomínajú klasickú žiarovku, slúžiace na rovnaký účel, s rovnakou napájacou päticou.
História.
Prvé pokusy o zostrojenie žiarovky sa datujú do roku 1854, keď prvý odporový zdroj svetla vytvoril nemecký hodinár Henrich Göbel. Elektrickú žiarovku (v dnešnom ponímaní) vynašli nezávisle od seba Joseph Swan z Newcastle upon Tyne v Spojenom kráľovstve v roku 1878 a Thomas Alva Edison v USA v roku 1879. Funguje na princípe odporového zahrievania vodiča elektrickým prúdom, ktorý ním preteká. Pri vysokej teplote žiari vlákno žiarovky ako absolútne čierne teleso v infračervenom, viditeľnom a ultrafialovom spektre. Sklenená banka žiarovky je však pre ultrafialové žiarenie nepriepustná.
Pôvodné Edisonove žiarovky mali uhlíkové vlákno, dnes sa zvyčajne využíva volfrámová zliatina, ktorá lepšie odoláva vysokým teplotám. Volfrámové vlákno je stočené do tvaru špirály (špirála je v závislosti od parametrov žiarovky dlhá rádovo milimetre až centimetre, po roztiahnutí však môže mať vlákno niektorých žiaroviek dĺžku takmer meter). Prechodom elektrického prúdu sa rozžeraví na 2 500 °C, keď wolfrám vyžaruje biele svetlo. Aby vlákno nezhorelo, je umiestnené v sklenej banke, z ktorej je vyčerpaný vzduch. Podtlak by však spôsobil nebezpečnú implóziu pri náhodnom rozbití banky, preto býva vákuum nahradené inertným plynom pod nízkym tlakom, napríklad argónom. Žiarovky sa plnia aj halogénovými plynmi (vtedy sa označujú ako halogénové žiarovky).
Zo žiarovky sa neskôr vyvinula elektrónka, ktorá bola základom elektronických prístrojov až do vynálezu tranzistora.
Vlastnosti.
Žiarovka má ako svetelný zdroj veľmi nízku účinnosť – na viditeľné svetlo premieňa len malú časť svojho elektrického príkonu. Až 92 % energie vyžiari v iných vlnových dĺžkach, predovšetkým v oblasti infračerveného žiarenia (ktoré človek vníma ako sálavé teplo). Časť produkovaného tepla sa tiež odvádza objímkou a prúdením vzduchu okolo horúcej banky žiarovky. Z hľadiska bezpečnosti prevádzky žiarovkových svietidiel je preto dôležité dodržiavať maximálny povolený príkon inštalovanej žiarovky, ktorý býva na svietidle uvedený, neumiestňovať do blízkosti svietidla horľavé predmety a neznemožňovať odvádzanie tepla.
Hoci stena žiarovky nie je o nič tenšia ako list papiera, vďaka jej tvaru, ktorý napodobňuje nafúknutú hrušku, nepraskne ani pri drvivom zovretí či pri silnom tlaku rúk počas nasadzovania do objímky lustrov a lámp. Za túto odolnosť môže práve jej tvar, pri ktorého stavbe a princípe konštrukcie bol tvorca žiarovky inšpirovaný škrupinou vajca.
Štandardné žiarovky sa vyrábajú v hodnotách príkonu 25, 40, 60, 75, 100 a 150 wattov (W). Svetelný tok klasickej žiarovky je pre 25 W žiarovku 230 lm, pre 100 W až 1 300 lm. Merný výkon žiarovky vyjadrujúci jej účinnosť (pomer svetelného toku a príkonu) je pre 25 W žiarovku 9,2 lm/W, pre 100 W je to 13 lm/W. Silnejšie žiarovky majú teda vyššiu účinnosť.
Priemerná životnosť žiaroviek je približne 1 000 hodín (asi 42 dní).
Sklená banka má dve základné úpravy – číru a matnú. Prvá poskytuje ostré, druhá rozptýlené svetlo. Žiarovky sa vyrábajú aj na dekoratívne účely – v rôznych farbách a tvaroch. Na elektrickú sieť sa pripájajú pomocou normalizovanej pätice, napríklad kovového závitu E27 alebo E14.
Dnes sa žiarovky nahrádzajú (z dôvodu dlhšej životnosti a lepšej energetickej účinnosti) výbojkami alebo žiarivkami. V poslednom období sa začínajú presadzovať luminiscenčné diódy (LED).

</doc>
<doc id="38629" url="https://sk.wikipedia.org/wiki?curid=38629" title="Myslowice">
Myslowice



</doc>
<doc id="38630" url="https://sk.wikipedia.org/wiki?curid=38630" title="NGC 5078">
NGC 5078

NGC 5078 je šošovková galaxia v súhvezdí Hydra.

</doc>
<doc id="38632" url="https://sk.wikipedia.org/wiki?curid=38632" title="Šošovkové galaxie">
Šošovkové galaxie



</doc>
<doc id="38633" url="https://sk.wikipedia.org/wiki?curid=38633" title="Šošovková galaxia">
Šošovková galaxia

Šošovková galaxia alebo (staršie) šošovkovitá galaxia je prechodný typ galaxie medzi eliptickou galaxiou a špirálovitou galaxiou v Hubblovej schéme. Má tvar šošovky s vypuklým jadrom a tenším diskom, ale v jej disku chýbajú náznaky špirálovej štruktúry. Šošovkové galaxie patria medzi diskové galaxie (podobne ako špirálové galaxie), ktoré už využili alebo stratili väčšinu zo svojej medzihviezdnej hmoty, tým pádom majú veľmi malý počet novovznikajúcich hviezd. Pozostávajú väčšinou zo starých hviezd (podobne ako eliptické galaxie). Prach sa vo väčšine šošovkových galaxií nachádza v blízkosti jadra a sleduje svetelnú stopu galaktického jadra. Ak sú natočené diskom kolmo k pozorovateľovi, niekedy je ich ťažké rozoznať od eliptických galaxií.
Morfologické variácie.
Aj napriek tomu, že šošovkové galaxie nemajú toľko rôznych podôb ako špirálovité galaxie, môžu byť rozdelené do niekoľkých podtried podľa vzhľadu. Niektoré tieto variácie sú popísané nižšie.
Guľatina.
Podľa de Vaucouleurs systému klasifikácie môžu byť šošovkové galaxie rozdelené do troch podskupín založených na prítomnosti alebo absencii centrálnej guľovej štruktúry. 
Vnútorné prstence a podtypy s vykrojením S.
Niektoré šošovkové galaxie obsahujú vnútorné prstence (S0 (r)) a S-vykrojenie (S0 (s)), niektoré majú dočasné označenie (S0 (rs)). Nakoľko tieto označenia boli zavedené pre špirálovité galaxie, hľadanie objektov, ktoré reprezentujú niektoré z týchto tried, je veľmi obtiažne.

</doc>
<doc id="38634" url="https://sk.wikipedia.org/wiki?curid=38634" title="NGC 55">
NGC 55

NGC 55 je špirálová alebo podľa iných zdrojov nepravidelná galaxia v súhvezdí Sochár. Objavil ju austrálsky astronóm James Dunlop 7. júla 1826. Jej zdanlivá hviezdna veľkosť je 7,8.
Je k nám natočená svojou najužšou stranou a podľa odhadov je vzdialená 7,5 až 10 miliónov svetelných rokov. Jej skutočný priemer sa odhaduje na približne 70 000 svetelných rokov. Dá sa pozorovať ďalekohľadom s priemerom objektívu minimálne 6 cm, nie však v našich zemepisných šírkach, pretože u nás vystupuje príliš nízko nad obzor.

</doc>
<doc id="38635" url="https://sk.wikipedia.org/wiki?curid=38635" title="Eurotunel">
Eurotunel

Eurotunel je v slovenčine používaný výraz pre podmorský tunel pod Lamanšským prielivom (angl. "Channel Tunnel", "Chunnel"), vedúci medzi anglickým Folkestone a francúzskym Calais. Tunel umožňuje od 14. novembra 1994 priame železničné spojenie medzi Londýnom a pevninskou Európou a prevádzkuje ho spoločnosť "Eurotunnel". Je dlhý 50 km. Do Eurotunelu vchádzajú motorové vozidlá na pokyn svetelného znamenia. V tuneli platia zvýšené bezpečnostné opatrenia, ako zákaz fotografovania atď., a znížená maximálna rýchlosť vlakov na /h. Cesta "pod morom" trvá cca 35 minút. Doprava cestujúcich je zabezpečovaná vysokorýchlostnými vlakmi TGV Eurostar a vlakmi na prepravu automobilov a autobusov Shuttle.
Spoločnosť Eurotunnel sa dlhodobo borí s finančnými problémami.
Na britskom brehu je Eurotunel napojený na vysokorýchlostnú trať High Speed Line 1 (HSL 1), ktorá bola v štandardnej prevádzke do 13. novembra 2007 len po londýnske predmestie Ebbsfleet, kde vlaky z pevniny schádzali na štandardnú trať, po ktorej pokračovali do stanice London Waterloo International.
14. novembra 2007 bola uvedená do štandardnej prevádzky aj "londýnska" časť HSL 1 z Ebbsfleetu do stanice London St. Pancras. 
Na francúzskom brehu je Eurotunel napojený na vysokorýchlostnú trať – Ligne à Grande Vitesse (LGV) Nord vedúcu do Lille, za ktorým sa rozchádza jedna vetva na juh do Paríža a druhá na severovýchod do Bruselu.
Pôvod.
Návrhy a pokusy.
V roku 1802 Albert Mathieu, francúzsky banský inžinier, predložil návrh k tunelu pod kanálom La Manche. Tunel mal spájať Veľkú Britániu s Francúzskom a umožniť prechod pre kočiare s koňmi.V tridsiatych rokoch 19. storočia Aimé Thomé de Gamond, Francúz, uskutočnil prvé geologické a hydrografické vymeriavanie pod kanálom medzi Calais a Dover. Thomé de Gamond preskúmal niekoľko schém a v roku 1856 prezentoval návrh Napoleonovi III., aby mu povolil dolovanie železničného tunela z Cap Gris-Nez do Eastwater Point s prístavom na plytčine Varne v cene 170 miliónov frankov alebo menej než 7 miliónov libier. 
V roku 1865 delegácia pod vedením Georga Warda Huntra navrhla myšlienku tunela ministrovi financií Williamovi Ewartovi Gladstonovi. 
Okolo roku 1866, William Low a  John Clarke Hawkshaw podporovali tieto myšlienky, ale na rozdiel od predbežných geologických štúdií  žiadna z nich nebola realizovaná. 
Oficiálny anglicko-francúzsky protokol pre železničný tunel bol založený v roku 1876. V roku 1881, britský železničný podnikateľ Edward Watkin a Alexandre Lavallee, francúzsky staviteľ Suezského kanála, boli v podmorskej železničnej spoločnosti, ktorá vykonala prieskumné práce na oboch stranách kanála La Manche. Na anglickej strane po 2,13 m namáhavého kopania , stroj vykopal 1. 893 metra kontrolného tunela od Shakespeareovho útesu. Na francúzskej strane, podobný stroj kopal 1669 metrov od Sangatte. Realizácia tohto projektu bola zrušená v máji 1882, vzhľadom k britskej politickej a tlačovej kampane, ktorá obhajovala, že tunel by ohrozil britskú národnú obranu. Tieto rané práce boli zaznamenané až o storočie neskôr počas projektu TML. 
V roku 1919, počas parížskej mierovej konferencie, britský premiér David Lloyd George, opakovane predložil myšlienku o Eurotuneli, ako cestu, ktorou chcel upokojiť Francúzsko a zároveň ukázať britskú ochotu brániť Francúzsko pred ďalším nemeckými útokmi. Francúzi sa seriózne nezaoberali predloženým námetom a z návrhu Lloyda Georgea nevzišlo nič.V roku 1929 prišlo k ďalšiemu návrhu, ktorému sa však nevenovala pozornosť a návrh bol odložený. Zástancovia návrhu na výstavbu Eurotunelu odhadovali výšku stavby na 150 miliónov amerických dolárov.
Vojenské obavy pokračovali počas druhej svetovej vojny. Po páde Francúzska, kedy bola Británia pripravená na očakávanú nemeckú inváziu, kráľovský dôstojník riaditeľstva pre rozvoj rôznych zbraní Navy predpokladal , že Hitler mohol za pomoci otrockej práce postaviť dva tunely počas 18 mesiacov. Tento predpoklad spôsobil mienku, že Nemecko už zažalo kopať.
V roku 1955, boli obranné argumenty  prijaté ako irelevantné, pretože dominancia vzdušných síl, britskej a francúzskej vlády podporila technické a geologické prieskumy. Podrobný geologický prieskum bol vykonaný v rokoch 1964-1965. Stavebné práce začali na oboch stranách kanála La Manche v roku 1974, vládou financovaný projekt použil dvojité tunely na oboch stranách s možnosťou pravidelných liniek pre autá aj vagóny.
V januári 1975 k zdeseniu francúzskych partnerov, britská vláda pozastavila projekt. Vláda zmenila nejasnosť o EEC členstve, výdavky sa nafúkli na 200% a celonárodná ekonomika bola ustarostená.  Do tejto doby bol britský tunelovací stroj  pripravený a ministerstvo dopravy bolo schopné urobiť 300 m dlhú skúšobnú jazdu.
V roku 1979, keď konzervatívci prišli v Británii k moci , bol navrhnutý projekt  "myšia diera“. Konceptom projektu bol jednokoľajný železničný tunel so servisným tunelom. Britská vláda nemala žiadny záujem o financovanie projektu, ale Margaret Thatcherová, ministerská predsedníčka, povedala, že nemá námietky proti projektu, ktorý by bol financovaný zo súkromných zdrojov. V roku 1981 Thatcher a François Mitterrand, francúzsky prezident, súhlasili  so zriadením pracovnej skupiny, ktorá by mala preskúmať projekt financovaný zo súkromných zdrojov. V apríli 1985 boli navrhovatelia formálne vyzvaní, aby predložili návrhy schém.
Štyri predložené návrhy.
Trajektová spoločnosť Cross- Channel protestovala pod názvom „Flexilink“. V roku 1975 nebola žiadna kampaň na protest proti pevnému spojeniu s jedným z najväčších prevádzkovateľov trajektov (Sealink). Flexilink pokračoval v podnecovaní opozície počas rokov 1986- 1987. Verejná mienka silne favorizovala prejazd tunelom, ale problémy vetrania a obavy o zvládanie havárií viedli k jedinému užšiemu výberu železničného návrhu CTG /FM.

</doc>
<doc id="38636" url="https://sk.wikipedia.org/wiki?curid=38636" title="Zoznam poslancov Košického samosprávneho kraja (2005 – 2009)">
Zoznam poslancov Košického samosprávneho kraja (2005 – 2009)

Zoznam poslancov Košického samosprávneho kraja zvolených vo volebnom období 2005-2009.

</doc>
<doc id="38637" url="https://sk.wikipedia.org/wiki?curid=38637" title="Metrológia">
Metrológia

Metrológia je odbor (veda) zaoberajúci sa meraním, meracími jednotkami, metódami merania, meradlami, stanovením fyzikálnych a materiálových konštánt a prípadne istými vlastnosťami osôb, ktoré meranie vykonávajú.
V súčasnosti predstavuje metrológia vyspelú vedeckú a technickú disciplínu nevyhnutnú pre vyspelú spoločnosť, jej hospodárstvo a ekonomiku. Názov je odvodený z gréckych slov "metron" = meria a "logos" = náuka. Tento pojem existuje viac ako 2 storočia a dnes prakticky nahrádza rôzne, skôr používané pojmy. Od prvých štátnych formácií v dejinách ľudstva bola snaha upraviť záväznými predpismi otázky užívania meradiel a merania v záujme obchodu.
Druhy metrológie.
Metrológia sa delí na tri hlavné kategórie:
Legálna metrológia.
Legálna metrológia sa v súlade so Slovníkom Medzinárodnej organizácie pre legálnu metrológiu (OIML) definuje ako časť metrológie týkajúca sa činností, ktoré vyplývajú zo zákonných požiadaviek a týkajú sa meracích jednotiek, meracích prístrojov a meracích metód, ktoré vykonávajú oprávnené subjekty.
Poslanie legálnej metrológie.
Poslaním legálnej metrológie je kontrolovať správnosť meradiel a merania na zabezpečenie ochrany spotrebiteľa, ochrany zdravia, majetku, životného prostredia a bezpečnosti pri práci, čo je prirodzená povinnosť štátu. Jej cieľom je zabezpečiť dôveryhodnosť výsledkov meraní, poskytnúť verejnú záruku jednotnosti a správnosti meraní.
Ľudia využívajúci výsledky meraní v aplikačnej oblasti legálnej metrológie nemusia byť odborníci v metrológii. Preto za vierohodnosť takýchto meraní preberá zodpovednosť štát v súlade so zákonom o metrológii.
Meradlá a meracie zariadenia musia zaručiť správne výsledky merania:
Metrologická legislatíva na Slovensku.
Právna úprava metrológie na Slovensku pozostáva z:
a) Predpisov transponujúcich legislatívu "starého prístupu" Európskych spoločenstiev a obsahujúcich tiež legislatívu pre neharmonizovanú oblasť:
b) Predpisov transponujúcich legislatívu Nového prístupu - Nového legislatívneho rámca Európskej únie:
Legálna metrológia sa teda zaoberá časťou metrológie, ktorá vyplýva zo zákona č.157/2018 Z. z. o metrológii a o zmene a doplnení niektorých zákonov, alebo z predpisov nového legislatívneho rámca Európskej únie.
Zákon o metrológii č. 157/2018 Z. z. upravuje:
Orgány štátnej správy pre oblasť metrológie.
Orgánmi štátnej správy pre oblasť metrológie sú:
Slovenská legálna metrológia.
Slovenská legálna metrológia (SLM) je nezisková organizácia zriadená Úradom pre normalizáciu, metrológiu a skúšobníctvo SR k 1. 1. 1994 so sídlom v Banskej Bystrici s tromi pracoviskami umiestnenými na piatich miestach na území Slovenska. SLM je organizácia poskytujúca všeobecne prospešné služby v oblasti metrológie založená Úradom pre normalizáciu, metrológiu a skúšobníctvo SR na základe uznesenia vlády SR č. 1203 aj jej rozhodnutia o transformácii štátnej príspevkovej organizácie Slovenská legálna metrológia.
Súčasné postavenie SLM v metrologickej infraštruktúre na Slovensku a jej hlavné úlohy vyplývajú z Rozhodnutia ÚNMS SR č. 2005/000557/00357 o organizácii určenej úradom, ktorým ÚNMS SR podľa § 2 písmeno s) zákona č. 157/2018 Z. z. o metrológii a o zmene a doplnení niektorých zákonov určil Slovenskú legálnu metrológiu na výkon činnosti podľa tohto zákona.
Určené meradlá.
Z funkčného hľadiska nie je medzi určenými meradlami a ostatnými meradlami žiadny rozdiel, nakoľko obe skupiny meradiel slúžia k určeniu hodnoty meranej veličiny. Pri niektorých meraniach je však žiaduce, aby správnosť meradiel a realizovaných meraní garantoval štát a preto existuje aj skupina určených meradiel.
Podľa "§ 11 zákona o metrológii" sú určené meradlá meradlami, ktoré sa bez vykonania povinnej metrologickej kontroly alebo posúdenia zhody nesmú uviesť na trh a používať, pričom o zaradení meradla do skupiny určených meradiel rozhoduje účel jeho použitia a používanie:
Meranie súvisiace s platbami je najmä meranie v obchodných vzťahoch, meranie na určovanie ceny pri priamom predaji spotrebiteľovi a meranie na účely výpočtu ceny, poplatkov, taríf, cla, daní, zvýhodnení, pokút, odškodnenia a poistenia.
Zoznam druhov určených meradiel je ustanovený v prílohe č.1 k vyhláške Úradu pre normalizáciu, metrológiu a skúšobníctvo Slovenskej republiky č. 161/2019 Z. z. o meradlách a metrologickej kontrole.
Metrologické a technické požiadavky pre určené meradlá sú ustanovené v prílohách č. 3 až č. 65 k vyhláške Úradu pre normalizáciu, metrológiu a skúšobníctvo Slovenskej republiky č. 161/2019 Z. z. o meradlách a metrologickej kontrole.
Národné etalóny.
Národný etalón realizuje, uchováva a reprodukuje hodnoty meracích jednotiek a stupnice hodnôt fyzikálnych veličín a technických veličín na najvyššej metrologickej úrovni na Slovensku a poskytuje základ správnosti a jednotnosti merania na jej území. Národný etalón musí byť medzinárodne porovnaný alebo nadviazaný na medzinárodný etalón vyhlásený Medzinárodným úradom pre váhy a miery alebo na národný etalón iného štátu, ktorý je členom Medzinárodného úradu pre váhy a miery tak, aby sa zabezpečila porovnateľnosť merania vykonaného na Slovensku s meraním v inom štáte.
Zoznam národných etalónov SR:
Odborným garantom fyzikálnej realizácie a technickej realizácie, medzinárodného porovnávania, uchovávania a odovzdávania hodnôt národných etalónov a ich stupníc na meradlá podľa § 8 ods. 1 zákona o metrológii je Slovenský metrologický ústav alebo dezignovaná organizácia.

</doc>
<doc id="38638" url="https://sk.wikipedia.org/wiki?curid=38638" title="Biskup">
Biskup

Biskup (z gr. "επισκοπος", "episkopos" - dozorca) je vysvätený člen kresťanského kléru, ktorý má autoritu nad určitým spoločenstvom veriacich. Má plnosť kňazskej moci, biskupské svätenie je najvyšším stupňom sviatosti kňazstva.
Úrad biskupa existuje v rímskokatolíckej cirkvi, vo východných katolíckych cirkvách, v pravoslávnych cirkvách, v starobylých orientálnych cirkvách, v anglikánskej cirkvi a v starokatolíckej cirkvi. Niektoré protestantské cirkvi majú biskupov, v niektorých úrad biskupa neexistuje.
Tradičnou úlohou biskupa je byť "pastierom" spoločenstva nazývaného diecéza alebo eparchia (biskupstvo, biskupská stolica).
Biskup rímskokatolíckej cirkvi.
Biskupi sa v rímskokatolíckej cirkvi ustanovujú za pastierov, aby boli učiteľmi náuky, kňazmi posvätného kultu a služobníkmi riadenia. Biskupi samou biskupskou vysviackou prijímajú s úlohou posväcovať aj úlohu učiť a riadiť, ktoré však vzhľadom na ich povahu môžu vykonávať iba v hierarchickom spoločenstve s hlavou kolégia a jeho členmi. Biskupi, ktorým je zverená starostlivosť o nejakú diecézu, sa nazývajú "diecézni". Ostatní sa nazývajú "titulárni". Biskupov slobodne vymenúva alebo zákonne zvolených potvrdzuje Najvyšší veľkňaz. K súcosti kandidáta na episkopát sa vyžaduje, aby:
Konečný úsudok o súcosti toho, kto má byť povýšený, patrí Apoštolskej stolici.
Ten, kto je povýšený do hodnosti biskupa, musí do troch mesiacov od prijatia apoštolskej listiny, ak ho nezdržiava zákonná prekážka, prijať biskupskú vysviacku. Musí to byť skôr, ako prevezme svoj úrad. A skôr ako prevezme svoj úrad, musí zložiť vyznanie viery a prísahu vernosti Apoštolskej stolici.
Biskup gréckokatolíckej cirkvi.
V patriarchálnych cirkvách a vrchných (vyšších) arcibiskupstvách biskupa volí synoda biskupov cirkvi sui iuris. V metropolitných cirkvách (napr. v Gréckokatolíckej cirkvi na Slovensku) menuje biskupa rímsky apoštolský stolec výberom z troch kandidátov navrhnutých radou hierarchov.
Znakom biskupskej moci je berla, mitra (s krížom na vrchu), panagia a omofor, ktoré si biskup oblieka pri slávení svätej božskej liturgie. Ďalším znakom biskupskej hodnosti je mantia (v závislosti od stupňa úradu môže mať rôzne farby).
Mimobohoslužobné oblečenie biskupa: riasa (rason), kamilavka so závojom (tzv. klobuk), panagia a palica (odlišná od biskupskej berly).
Bohoslužby slávené biskupom, najmä svätá božská liturgia, sa v značnej miere líšia od bohoslužieb slávených iba kňazom - biskup sa napríklad pri liturgii oblieka v chrámovej lodi za účasti veriacich, do malého vchodu ostáva sedieť na tróne uprostred ľudu a pod.
Biskupa svätia traja biskupi, hlavným svätiteľom má byť spravidla bezprostredný nadriadený (teda eparchiálneho biskupa svätí jeho metropolita, metropolitu patriarcha alebo vrchný arcibiskup).
Biskupi sa v gréckokatolíckej cirkvi titulujú ako "Jeho Preosvietenosť" (pomocný, eparchiálny biskup), "Jeho Vysokopreosvietenosť" (arcibiskup, metropolita), "Jeho Blaženosť" (vrchný arcibiskup, patriarcha). K tomu sa ešte spravidla pridá slovo "vladyka" a krstné meno biskupa.
Biskup v pravoslávnej cirkvi.
V Pravoslávnej cirkvi existuje aj úrad biskupa (resp. episkopa), u ktorého sa vyskytuje tiež označenie archijerej. S biskupským titulom sa potom spája titul Jeho Preosvietenosť alebo Jeho Vysokopreosvietenosť . V roku 2007 bol na Slovensku zvolený mimoriadne mladý biskup - Jeho Vysokopreosvietenosť - 28-ročný Čech Jiří Stránský za arcibiskupa Michalovsko-košickej eparchie .
Historická úloha biskupa.
Úloha biskupov v judaizme nebola neznáma: Môžeme ich nájsť v kumránskom spoločenstve, kde sa volali "mebakker" (inšpektor) a mali podobnú funkciu.
Pôvodne to boli presbyteri, ktorí "dohliadali" vo všeobecnosti nad každou cirkvou, lebo mali poslanie pásť Božie stádo podľa obrazu Krista - vzoru pastierov. Podľa pastierskych listov vidno, že v každom spoločenstve je iba jeden biskup, vybraný spomedzi presbyterov (1 Tim 1,5-9).
Delegovanie riadiacich funkcií, ktoré boli prvotne prenesené na apoštolov ukazuje, že organizácia cirkvi sa postupne vyvíjala. Keď už nebolo apoštolov táto organizácia sa ustálila v trojstupňovej hierarchii:
Charizma potrebná na výkon ich funkcie sa udeľuje od počiatku rovnako - teda obradom "vkladania rúk" (2 Tim 1,6).
Nikde sa týmto služobníkom Novej Zmluvy (Nového Zákona) nedáva titul "kňaz". Ich služba ich začleňuje do služby kňazstva Ježiša Krista.

</doc>
<doc id="38654" url="https://sk.wikipedia.org/wiki?curid=38654" title="Lev I (trpasličia galaxia)">
Lev I (trpasličia galaxia)

Lev I alebo Leo I je trpasličia sférická galaxia v Miestnej skupine galaxií.

</doc>
<doc id="38657" url="https://sk.wikipedia.org/wiki?curid=38657" title="Trpaslíčie sférické galaxie">
Trpaslíčie sférické galaxie



</doc>
<doc id="38658" url="https://sk.wikipedia.org/wiki?curid=38658" title="Trpasličia sférická galaxia">
Trpasličia sférická galaxia

Trpasličia sférická galaxia je označenie trpasličej eliptickej galaxie s nízkou svietivosťou, malým obsahom prachu a starou hviezdnou populáciou. Patria medzi sprievodcov ostatných galaxií. V Miestnej skupine galaxií bolo doteraz (2019) objavených 36 týchto galaxií z toho 22 je satelitov Mliečnej cesty.
Príklady.
Ako prvé boli objavené Sochár a Pec v roku 1938.
Pri pozorovaní guľovej hviezdokopy NGC 6752 bola objavená trpasličia sférická galaxia Bedin I. Je vzdialená 30 miliónov svetelných rokov. 
Ide s najväčšou pravdepodobnosťou o relatívne izolovanú satelitnú trpasličiu sférickú galaxia neďalekej veľkej špirály NGC 6744. Je jedna z najstarších galaxií s vekom cca 13 miliárd rokov.

</doc>
<doc id="38659" url="https://sk.wikipedia.org/wiki?curid=38659" title="LGS 3">
LGS 3

LGS 3 je trpasličia nepravidelná galaxia, ktorá patrí do Miestnej skupiny galaxií. Je to satelitná galaxia Galaxie v Trojuholníku M33. Vykazuje červený posun, podľa ktorého sa vzďaľuje od Mliečnej cesty rýchlosťou 277 km/s.

</doc>
<doc id="38660" url="https://sk.wikipedia.org/wiki?curid=38660" title="Trpaslíčie galaxie">
Trpaslíčie galaxie



</doc>
<doc id="38661" url="https://sk.wikipedia.org/wiki?curid=38661" title="Trpasličia galaxia">
Trpasličia galaxia

Trpasličia galaxia je malá galaxia zložená z niekoľkých miliárd hviezd, čo je malý počet v porovnaní s Mliečnou cestou, ktorá obsahuje 200 až 400 miliárd hviezd. Medzi trpasličie galaxie sa niekedy zaraďuje aj Veľký Magellanov mrak, obsahujúci vyše 30 miliárd hviezd, zatiaľ čo iní ho pokladajú za normálnu galaxiu, ktorá obieha okolo tej našej.
Vznik.
Súčasná teória predpokladá, že väčšina galaxií, vrátane trpasličích, sa sformovala sa spolupôsobenia temnej hmoty alebo z plynu obsahujúceho kovy. Nakoľko, vesmírna sonda Galaxy Evolution Explorer objavila novo sa formujúce trpasličie galaxie z plynu obsahujúceho kovy. Tieto galaxie sa nachádzajú v prstenci Leva, oblaku vodíka a hélia okolo dvoch masívnych galaxií v Súhvezdí Leva.
Ak má trpasličia galaxia vo svojom strede supermasívnu čiernu dieru, je tvorba hviezd v trpasličej galaxii potlačovaná. Dôvodom sú silné vetry, výrony ionizovaného plynu s vysokou rýchlosťou, ktoré vychádzajú z aktívnych čiernych dier.
Miestni trpaslíci.
V Miestnej skupine galaxií sa nachádza veľký počet trpasličích galaxií, ide o malé galaxie, ktoré často objehajú okolo väčšej galaxie akou je aj Mliečna cesta, Galaxia Androméda alebo Galaxia v Trojuholníku. Najnovšie štúdie poukázali, že mnohé trpasličie galaxie vznikli slapovými silami počas evolúcie Mliečnej cesty a galaxie Androméda. Slapové trpasličie galaxie vznikajú pri zrážke galaxií a interakcii ich gravitačných más. Prúdy glaktického materiálu sú odnášané od pôvvodných galaxií, pričom ich obklopuje halo temnej hmoty.
Trpasličie galaxie.
Podľa Hubblovej schémý je niekoľko typov trpaslíčich galaxií:
Hobitie galaxie.
Nedávno vytvorený názov Hobitia galaxia sa používa na oznaćenie galaxií menších ako trpasličie galaxie.
Ultra pevní trpaslíci.
Ultra pevní trpaslíci (UCD) sú nedávno objavenou triedou vysoko kompaktných galaxií s veľkým počtom hviezd. Naprieč majú dĺžku približne 200 svetelných rokov a 100 miliónov hviezd. Jedným z predpokladov je, že ide o jadrá trpasličích eliptických galaxií, ktoré prišli o plyn a okolité hviezdy vplyvom slapových interakcií pri prechode cez veľké kopy galaxií. Tieto typy galaxií boli nájdené v kope galaxií Panna, kope galaxií Pec, Abell 1689, kope galaxií Coma a ďalšie.

</doc>
<doc id="38664" url="https://sk.wikipedia.org/wiki?curid=38664" title="K6">
K6



</doc>
<doc id="38665" url="https://sk.wikipedia.org/wiki?curid=38665" title="AMD K6">
AMD K6

AMD K6 je mikroprocesor od spoločnosti AMD pre počítače PC uvedený na trh v roku 1997, nasledovník procesora AMD K5 a predchodca procesora AMD K6-2.
Jadro vyvinula spoločnosť NexGen, ktorú AMD kúpila. Mal 57 inštrukcií MMX, 64 kB L1 cache a bol vyrábaný technológiou 0,35–0,25 mikrónov, obsahoval 8,8 miliónov tranzistorov.
Pre spôsob spracovania inštrukcií x86 pomocou jadra na základe RISC, bol procesor o niečo výkonnejší ako procesory Pentium alebo Pentium Pro pracujúce na rovnakej frekvencii.
Bol taktovaný na frekvenciách 166, 200, 233, 266 a 300 MHz.

</doc>
<doc id="38667" url="https://sk.wikipedia.org/wiki?curid=38667" title="Presnosť merania">
Presnosť merania

Presnosť merania (angl. measurement accuracy) je miera súčasného výskytu správnosti merania (angl. measurement trueness) a zhodnosti merania (angl. measurement precision). Inak povedané je to miera súčasnej absencie systematickej chyby merania aj náhodnej chyby merania, alebo ešte inak: miera zhody (jednej) nameranej hodnoty s pravou hodnotou meranej veličiny. 
Skladá sa z dvoch "častí":
Slovenské názvy uvedených troch medzinárodných pojmov však nie sú ustálené, existujú celkovo tieto možné oficiálne názvy :

</doc>
<doc id="38668" url="https://sk.wikipedia.org/wiki?curid=38668" title="Divadlo SNP">
Divadlo SNP



</doc>
<doc id="38669" url="https://sk.wikipedia.org/wiki?curid=38669" title="Správnosť merania">
Správnosť merania



</doc>
<doc id="38670" url="https://sk.wikipedia.org/wiki?curid=38670" title="Halogénová žiarovka">
Halogénová žiarovka

Halogénová žiarovka je žiarovka plnená halogénovým plynom, napr. jódom či brómom. 
Pri rozžeravení vlákna dochádza k vyrovnanej chemickej reakcii, pri ktorej sa materiál vlákna rovnomerne vyparuje a znova usadzuje na horúcich miestach, čo zabraňuje rýchlemu prehoreniu vlákna. Vďaka tomu môže halogénová žiarovka pracovať na vyšších teplotách, čo vedie k vyššiemu jasu a účinnosti než u klasických žiaroviek.
Pretože banka žiarovky pri tomto procese musí byť veľmi horúca, vyrába sa z kremičitého skla, namiesto z normálneho skla, ktoré by pri týchto teplotách bolo príliš mäkké a tekuté. 
Azda najvýznamejším vedľajším prejavom použitia kremičitého skla namiesto normálneho je, že táto žiarovka sa stáva zdrojom UV-B žiarenia, pretože kremičité sklo je pre toto žiarenie, na rozdiel od obyčajného skla, priepustné. Pri nadmernom vystavení sa svetlu halogénovej žiarovky je teda možné sa aj popáliť.
Pretože sklo je zvyčajne horúce a existuje tu nebezpečenstvo požiaru či popálenín, ako aj z dôvodu vystavenia UV žiareniu, sú tieto žiarovky obyčajne chránené filtrom z obyčajného skla, ktoré, ako sme už spomenuli, pohltí väčšinu UV-B žiarenia.
Kremičité sklo môže byť poškodené zamastením dotykom ruky. Zamastením sa totiž zmení štruktúra skla a žiarovka sa po zapnutí pri zahriati spáli. Ak dôjde k dotyku sklenenej banky, má sa očistiť technickým liehom.
Halogénové žiarovky sa často využívajú v automobilových reflektoroch, alebo v domácnostiach, keď má byť svetlo sústredené do jedného miesta (bodové svetlo).

</doc>
<doc id="38671" url="https://sk.wikipedia.org/wiki?curid=38671" title="Správnosť">
Správnosť

Správnosť alebo korektnosť môže byť:
Správnosť môže byť:
Korektnosť je spoločenská bezchybnosť, spoločenská správnosť; spoločenská uhladenosť, slušnosť, zdvorilosť; poctivosť

</doc>
<doc id="38672" url="https://sk.wikipedia.org/wiki?curid=38672" title="Presnosť">
Presnosť

Presnosť alebo precíznosť alebo exaktnosť môže byť:
Presnosť alebo precíznosť je vlastnosť byť (takmer) bezchybne fungujúci, vlastnosť uskutočňovať sa spoľahlivo
Exaktnosť je prísna vedeckosť, založenosť na faktoch a/alebo matematických metódach.

</doc>
<doc id="38673" url="https://sk.wikipedia.org/wiki?curid=38673" title="Olovená beloba">
Olovená beloba

Olovená beloba je biely pigment používaný v maliarstve.
Predáva sa pod rôznymi obchodnými názvami, často znehodnotená prímesou lacnejších bielych pigmentov, napr. barytovou belobou.
Čisté pigmenty
Znečistené pigmenty
Zloženie.
Je to zmes uhličitanu olovnatého (PbCO3) a hydroxidu olovnatého (Pb(OH)2), často s prímesou síranu olovnatého (PbSO4).
Vlastnosti.
Predáva sa v podobe ťažkého bieleho prášku. Jeho najväčšou výhodou je veľká krycia mohutnosť a rýchle schnutie s olejom. Medzi hlavné nevýhody patria

</doc>
<doc id="38674" url="https://sk.wikipedia.org/wiki?curid=38674" title="Zinková beloba">
Zinková beloba



</doc>
<doc id="38678" url="https://sk.wikipedia.org/wiki?curid=38678" title="Oxid zinočnatý">
Oxid zinočnatý

Oxid zinočnatý (ZnO) alebo zinková bieloba je biely pigment používaný v maliarstve.
Ako maliarsky pigment je často znečistený zvyškami zinku z výroby, alebo je zmiešaný s lacnejšími bielymi pigmentami, ako barit, krieda, sadra alebo hlinka.
Vlastnosti.
Je to biely, veľmi jemný, oslnivo biely prášok s nádychom do modra. Vyrába sa spaľovaním pár zinku v prúde vzduchu. Na vzduchu prijíma vlhkosť a oxid uhličitý a mení sa na uhličitan zinočnatý.
Je vhodná na akvarel, gvaš alebo pastel, menej už na olejomaľbu, pretože spotrebuje veľké množstvo oleja (20–24 %) a zle schne.

</doc>
<doc id="38679" url="https://sk.wikipedia.org/wiki?curid=38679" title="Titánová beloba">
Titánová beloba



</doc>
<doc id="38680" url="https://sk.wikipedia.org/wiki?curid=38680" title="Oxid titaničitý">
Oxid titaničitý

Oxid titaničitý (TiO2) je najbežnejšia zlúčenina titánu. V prírode sa vyskytuje v troch modifikáciách, ako rutil, anatas a brookit, okrem toho je známych ďalších päť vysokotlakových foriem a tri metastabilné formy. Oxid titaničitý má široké využitie v priemysle, od bieleho pigmentu v maliarstve cez plnivá a prísady v kozmetických prípravkoch, liečivách a potravinách, až ako fotokatalyzátor. Pri použití v potravinách má E číslo E171.
Pigment.
Má najväčšiu kryciu mohutnosť spomedzi všetkých bielych pigmentov. S ľanovým olejom skoro vôbec neschne a ako olejová farba silne žltne a zvetráva (v skutočnosti nezvetráva, ale vplyvom UV katalyticky rozkladá organické oleje), preto sa používa viac na akvarel, gvaš, pastel alebo nemastnú temperu. Často sa predáva ako menej hodnotná zmes s barytovou bielobou a zinkovou bielobou, kde tvorí niekedy len 30 %.
Zdravie.
V prírode sa vyskytuje vo viacerých formách a modifikáciách. Ide o látku, ktorá sa bežne vyžíva v rôznych oblastiach každodenného života. Je obsiahnutý v kozmetických prípravkoch, používa sa v potravinárskom priemysle, v maliarstve, v dentálnej oblasti, zdravotníctve či pre jeho sterilizačné vlastnosti v interiérových zriadeniach napr. dlaždice potreté TiO2 v kúpeľniach a iné. Pôsobením ultrafialového svetla na oxid titaničitý sa aktivuje fotokatalytická reakcia, ktorá okrem iných pozitívnych vlastností sa vyznačuje i antibakteriálnym účinkom. Počas reakcie svetla a titan-dioxidu sa uvoľňujú záporne nabité častice – ióny, ktoré zabraňujú tvorenie baktérii v mieste, ktoré prišlo do styku s TiO2 alebo ho obsahuje. Tento princíp sa vo veľkej miere využíva napr. v prostredí dentálnej hygieny ako vyhľadávaný novodobý trend starostlivosti o chrup v mnoho svetových krajinách.
Vdychovanie jeho nanočastíc môže spôsobiť zápalové ochorenie pľúc ktoré môže prejsť až do rakoviny. To viedlo vo Francúzku k rozhodnutiu zakázat jeho používanie v potravinách.

</doc>
<doc id="38681" url="https://sk.wikipedia.org/wiki?curid=38681" title="Krieda">
Krieda

Krieda môže byť:

</doc>
<doc id="38682" url="https://sk.wikipedia.org/wiki?curid=38682" title="Vápenec">
Vápenec

Vápenec je sedimentárna hornina, ktorá spolu s dolomitom tvorí štyri pätiny všetkých sedimentov na povrchu Zeme. V prevažnej miere (nad 80 %) sa skladá z uhličitanu vápenatého (CaCO3), či už vo forme kalcitu, alebo aragonitu. Ako prímesi sa vyskytujú dolomit, siderit, kremeň, ílové minerály a úlomky skamenelín. Čisté vápence sú biele. Chemicky čistý organodetrický nespevnený kalový vápenec sa nazýva krieda. Rozličné prímesi ich zafarbujú do siva, červena (oxidy železa), najmä ak sú vystavené zvetrávaniu.
Do geologických máp a litostratigrafických schém sa vápence zaznačujú tehličkovou šrafúrou.
Zloženie a vlastnosti.
Zloženie.
Vápence v prevažnej miere tvorí kalcit, menej aragonit. Kalcit sa zúčastňuje na zložení primárnej aj sekundárnej zložky vápencov. Ak si horninotvorné organizmy svoje schránky stavajú z kalcitu, tento býva dosť čistý, v prípade aragonitu sa vyskytujú prímesi horčíka. Ak sú vysoké (viac ako 4 mol.% MgCO3), hovoríme o vysoko-horčíkovom kalcite. Vysoké obsahy Mg sú však v kalcite nestabilné, preto staršie, druhohorné vápence majú nízky obsah horčíka. Vysoký obsah magnézia v kalcitových schránkach hromadia najmä hlavonožce a koraly.
Aragonit je nestabilný a mení sa postupne na kalcit, preto ho obsahujú iba mladé vápence. Môže vznikať vyzrážaním z roztokov, alebo sa do sedimentu dostane ako súčasť schránok organizmov. Dolomit vo vápencoch primárne nie je prítomný, vzniká iba dôsledkom neskorších metasomatických procesov. Nijaké organické schránky netvorí dolomit. Siderit je vo vápencoch vzácna prímes. Vyskytuje sa vo formáciách, v ktorých sú asociované vápence a sideritové železné rudy.
Z akcesorických minerálov je významnejší iba kremeň, ktorý býva prítomný vo forme chalcedónových sferolitov. Niekedy tvorí vo vápenci konkrécie, ktoré známe ako pazúrik. Z iných kremičitanov sa vyskytujú ílové minerály (illit a kaolinit) a živce. Vápenec s veľkým podielom ílovitých minerálov sa nazýva slieň. Ostatné minerály (fosfáty, glaukonit, sadrovec) nie sú bežnou akcesóriou a ich výskyt je daný špecifickými podmienkami pri sedimentácii.
Vápence sa skladajú zo štyroch komponentov:
Textúry a štruktúry.
Vápence sú polygenetické horniny. Značná časť bola pôvodne mechanicky premiestnená a uložená podobne ako iné klastické sedimenty, iné boli zasa chemicky vyzrážané z vody. Preto sa ich textúrne znaky líšia. Prvá skupina má hydrodynamické textúry, kým druhá veľmi špecifické, závislé od prostredia. 
Textúry formované hydrodynamickým režimom vznikajú rovnaké ako v klastických sedimentoch - šikmé zvrstvenie, gradačné zvrstvenie, znaky na povrchu. Paleokrasové povrchy vznikajú pri rozpúšťaní spodnými vodami. Vytvárajú sa nepravidelné, kavenózne povrchy s dutinami. 
Fenestrálne textúry je všeobecný názov pre dutiny v karbonátoch, vyplnené sparitom. Laminované textúry majú panplanárne usporiadané dutinky. Okaté textúry, obsahujú nepravidelné hniezda, vyplnené sparitom (tzv. očká). Stromatakisy vznikajú v plytkých vodách a majú veľké nepravidelné dutiny. Podľa posledných výskumov môžu vznikať ako výplne kolónií hubiek. Hľuznaté textúry vznikajú v plytkovodných vápencoch - sú to vlastne stopy po vŕtaní živočíchmi.
Vlastnosti.
Vápenec je tvorený z 80% kalcitom, a preto má dosť podobné vlastnosti: približne rovnakú tvrdosť (3), dobrú rozpustnosť v kyselinách za uvoľňovania CO2. Rozpúšťa sa aj vo vode s obsahom CO2 za vzniku hydrogenuhličitanu vápenatého (Ca(HCO3)2). Tento jav je príčinou vzniku krasových fenoménov, ako sú jaskyne, závrty, škrapy a iné.
Rozdelenie.
Vápence sa rozdeľujú podľa miesta vzniku na:
Mikrofaciálne klasifikácie.
Vápence môžu byť klasifikované podľa rôznych vedeckých kategórií, najmä na základe ich zloženia a textúrnych znakov ako je veľkosť klastov, množstvo základnej hmoty a cementu, ktoré možno pozorovať iba pod mikroskopom. Medzi najpoužívanejšie patria Folkova (1959) a Dunhamova klasifikácia (1962). Zatiaľ čo Folk klasifikoval vápence čisto na základe allochémov a typu základnej hmoty (napr. biomikrit pre vápenec s prevahou základnej hmoty a bioklastov), Dunham aplikoval i textúrne znaky (napr. wackstone, pre vápenec s podpornou štruktúrou mikritu a viac ako 10 % zŕn). Obe klasifikácie sú si rovnocenné.
Vznik vápencov.
Proces vzniku vápencov je niekoľkostupňový a prebieha v rôznych prostrediach od pripovrchových až po hlbšie. Pri premene kalcitového bahna na vápenec prebieha šesť základných procesov: cementácia, mikritizácia, neomorfóza, rozpúšťanie, kompakcia a dolomitizácia. Zmeny začínajú ihneď po uložení, alebo už aj počas ukladania a môžu prebiehať v morskom ako aj v suchozemskom prostredí. Absolútna väčšina vápencov má biochemický alebo organický pôvod.
Morské prostredie.
Na morskom dne dochádza k cementácii a mikritizácii, pričom cementácia je charakteristická skôr pre aktívne prostredie a mikritizácia pre pokojné vody. Vápence sa všeobecne považujú za sedimenty teplých morí. Rozpustnosť kalcitu vo vode je totiž priamo úmerne závislá od nasýtenia vody oxidom uhličitým. CO2 sa rozpúšťa najľahšie v studenej vode, čo spôsobuje, že v takejto vode sa ľahko rozpúšťa aj kalcit. Keďže teplota vody a s tým súvisiace rozpustnosť kalcitu, sa nemení len v závislosti od zemepisnej šírky ale aj od hĺbky, dochádza k rozpúšťaniu karbonátových zŕn aj pri sedimentácii v hlbokej vode. Pri tom platí postupnosť, že najskôr sa rozpúšťa aragonit, neskôr kalcit s vysokým obsahom Mg až nakoniec kalcit s nízkym obsahom Mg. Intenzita rozpúšťania stúpa až po dosiahnutie karbonátovej kompenzačnej hladiny (CCD), pod ktorou sa už žiadne karbonáty neusadzujú.
Kontinentálne prostredie.
V suchozemskom prostredí vznikajú vápence rôznym spôsobom. Najčastejšie sú travertíny, vyzrážané z roztokov termálnych vôd a penovce, ktoré precipitovali z vôd povrchových tokov alebo prameňov s normálnou teplotou. Za priaznivých podmienok môže dôjsť k vzniku vápencov aj v podpovrchovom suchozemskom prostredí, jedná sa o tzv. caliche a kalkréty. Hlavným činiteľom je pôsobenie podzemných vôd - tzv. pripovrchová diagenéza. Vyvoláva ju sladká voda, pričom dochádza k rozpúšťaniu, cementácii a vzniku pôdy. 
Kompakcia.
Po nahromadení väčšieho množstva karbonátového sedimentu alebo v dôsledku prekrytia inými sedimentami dochádza ku kompakcii (spevneniu) vápencových vrstiev. Podieľa sa na tom rôznou mierou mechanické stesnanie zŕn v štruktúre, ktoré vedie k usporiadaniu zŕn približne paralelne s vrstevnatosťou. Chemická kompakcia má za následok rozpúšťanie v miestach dotykov zŕn, pri čom vznikajú rôzne stylolity (sutúry) a mikrostylolity. Spevnenie a diagenetické procesty postihujú vápence a karbonáty rádovo skôr ako siliciklastické sedimenty.
Výskyt.
Kras.
Kras je názov pre územie tvorené vápencami, kde došlo vplyvom eróznych činiteľov k odstráneniu zvetralinového plášťa a obnaženiu skalných masívov. Vplyvom chemického zvetrávania tu dochádza k narúšaniu pôvodnej geologickej stavby a vytvoreniu typyckých útvarov pre kras. Tieto sa delia na primárne a sekundárne.
Vo svete.
Vápence sú veľmi rozšírené po celom svete, vo všetkých geologických formáciách (vápence z série Bulawayan v Južnej Afrike sú staré až 2,6 mld. rokov). Väčšina súčasných vápencov sa tvorí v tropickom, alebo v subtropickom pásme. V oblasti Českého masívu sa vápenec nachádza hlavne v devónskych sedimentoch Pražskej panvy, Moravskom, Mladečskom a Hranickom krase a pri Štramberku.
Slovensko.
Na Slovensku sa vápence vyskytujú vo viacerých pohoriach, kde často tvoria celé masívy. Sú prevažne druhohorného veku (triasové, jurské a kriedové). Podieľajú sa na stavbe obalových jednotiek tatrika a veporika, ako aj na stavbe príkrovov, hlavne krížňanského (fatrikum), chočského (hronikum), silického (silicikum) a ďalších. Vystupujú tiež v meliatiku. Možno ich nájsť vo všetkých jadrových pohoriach a v bradlovom pásme, hlavne jeho jurskej čorštýnskej a ďalších plytkovodných jednotkách. V strednom triase (anis) sa v oblasti tethýdy, aj vo všetkých jednotkách interníd Západných Karpát, usadzovali na obrovskej karbonátovej plošine, tmavé až čierne tzv. gutensteinské vápence. Okrem charateristickej tmavej farby sú typické viacerými znakmi dolomitizácie, prípadne telesami tmavých lavicovitých dolomitov. V širšom zmysle sú k nim radené aj vápence s šošovkami krinoidových vápencov. Skameneliny sa v nich vyskytujú iba zriedkavo. Gutensteinské vápence sú často skrasovatelé - napr. Demänovská jaskyňa Slobody, Harmanecká jaskyňa, Belianska jaskyňa. V južnejších jednotkách (hronikum, silicikum) v strednom triase pokračovalo usadzovanie hlbokovodných reiflingských, prípadne plytkovodných wettersteinských vápencov. Vo vrchom triase to bol aj plytkovodný dachsteinský vápenec (názvy odvodené od podobných vápencov z Álp). Pre juru boli skôr typickejšie piesčité krinoidové vápence, alebo vápencom blízke sliene. Miestami sedimentovali červené hľuznaté vápence (czorstynské alebo adnetské) a rádioláriové vápence. Na prelome jury a kriedy sa usadzovali aj kalpionelové resp. pieninské vápence. V období kriedy sa usadzovali vápence už v menšej miere. Charakteristické sú napríklad urgónske vápence manínskej jednotky bradlového pásma, alebo muránske vápence v Tatrách. Skrasovatelé vápence sa nachádzajú na veľkej ploche hlavne v Slovenskom krase, Slovenskom raji a Muránskej planine. Zo štvrtohôr sú významné výskyty sladkovodných vápencov a travertínov, mnohé z nich sa tvoria dodnes, hlavne na výveroch v oblastiach zlomových línií. Slovensko patrí medzi krajiny s najväčším objemom ťažby vápenca na svete.
Použitie.
Pre jeho relatívnu mäkkosť je dobre opracovateľný, tak sa využíva ako obkladový kameň na budovy (hlavne koncom 19. a na začiatku 20. storočia). Na takéto použitie však nie sú vhodné všetky vápence, pretože niektoré nemusia byť v dôsledku svojho zloženia, úložných pomerov alebo zvrásnenia dobre opracovateľné. Problémom je však aj jeho reaktivita s kyselinami, čo sa prejavuje poškodením fasád budov kyslými dažďami. V stavebníctve sa používa aj jeho drvina ako podklad ciest, železničných tratí atď.
Z vápenca sa vyrába portlandský cement, ktorý môže mať variabilný obsah kalcitu aj ílovitých minerálov, no nemôže obsahovať vyššie množstvo dolomitu.
Vápenec má široké využitie v priemysle. Po tepelnej úprave - vypálení a zahasení aj ako vápno - základná zložka malty. Poznáme dva dôležité druhy vápna: hydraulické (tuhne aj pod vodou) a vzdušné vápno (tuhne iba za prístupu vzduchu). Kvalita vápna do veľkej miery závisí aj na štruktúre vápenca, ktorá by mala byť podľa možnosti čo najjemnozrnnejšia. Vysokopercentné vápence sa používajú pri výrobe skla, cukru, celulózy, dusíka, sódy či karbidu vápnika. V hutníctve má význam ako strusková prísada. Rozomletý sa používa aj v poľnohospodárstve na neutralizáciu kyslých pôd. Ďalšie využitie majú aj vápencové masívy, v dôsledku svojej porozity, môžu slúžiť ako rezervoáre ropy.
Na Slovensku je vápenec (podobne ako dolomit) využívaný pomerne neefektívne, pretože najčistejšie vápence, ktoré by bolo možné využívať ako drahšie plnidlá a suroviny pre chemický priemysel sa zúžitkuvávajú v cementárstve, kde ich je nutné miešať so slieňmi.

</doc>
<doc id="38683" url="https://sk.wikipedia.org/wiki?curid=38683" title="Uhličitan vápenatý">
Uhličitan vápenatý

Uhličitan vápenatý (CaCO3) je chemická zlúčenina. V prírode sa vyskytuje najmä ako minerály kalcit, aragonit a vaterit, ktoré často tvoria hlavnú súčasť usadenej horniny vápenec.
Vlastnosti.
Je vo vode nerozpustný, ale reakciou s vodou nasýtenou rozpusteným oxidom uhličitým vniká rozpustný hydrogénuhličitan vápenatý.
 CaCO3 + CO2 + H2O → Ca(HCO3)2
Zahrievaním na 825 °C bez prístupu vzduchu sa mení na nehasené vápno (oxid vápenatý, CaO):
 CaCO3 → CaO + CO2
Je stály v alkalickom prostredí, s kyselinami sa rozkladá za vzniku oxidu uhličitého.
 CaCO3 + 2 H+ → Ca2+ + H2O + CO2
Krieda.
Pod názvom krieda sa používa ako biely pigment v maliarstve. Predávajú sa rôzne druhy:

</doc>
<doc id="38684" url="https://sk.wikipedia.org/wiki?curid=38684" title="Pyinmana">
Pyinmana

Pyinmana (iný prepis: Pjinmana; ) je časť mesta Nay Pyi Taw (t.j. hlavného mesta Mjanmarska); do roku 2011 to bolo samostatné mesto v Mándalejskej oblasti. Sídlo sa nachádza tri kilometre na východ od centra mesta Nay Pyi Taw. Počet obyvateľov: 100 000 (odhad 2006).

</doc>
<doc id="38686" url="https://sk.wikipedia.org/wiki?curid=38686" title="Divadlo Astorka Korzo ’90">
Divadlo Astorka Korzo ’90

Divadlo Astorka Korzo ’90 je divadlo v Bratislave. 
História.
Divadlo Korzo ’90 bolo založené 1. apríla 1990 a v septembri toho istého roku začalo svoju prvú divadelnú sezónu - sezónu 1991/1992. Spoluzakladateľom (so Zitou Furkovou) a riaditeľom divadla bol na začiatku Ľubomír Gregor. V roku 1993 divadlo zmenilo svoj názov na Divadlo Astorka Korzo ’90, podľa názvu bývalej kaviarne Astória, ktorá sa nachádzala v budove sídla divadla na Suchom mýte 17. V súčasnosti je táto budova v rekonštrukcii a divadlo pôsobí v priestoroch bývalého kina Pohraničník v budove Ministerstva kultúry Slovenskej republiky na Námestí SNP 33.
Divadlo Astorka Korzo ’90 sa hlási k tradícii Divadla Na korze, ktoré bolo počas normalizačného procesu v 70. rokoch administratívne zrušené. Divadlo Na korze preslávil predovšetkým novátorsky prístup v oblasti réžie a dramaturgie a uvádzanie malých javiskových foriem, ktoré v tej dobe v tradícii slovenského divadla absentovali. 
V súčasnosti divadlo uvádza divácky atraktívny repertoár, založený na herectve osobností súboru. Členmi hereckého súboru sú také mená ako Boris Farkaš, Miroslav Noga, Zita Furková, Marta Sládečková, Anna Šišková, Szidi Tobias, Matej Landl a Vlado Černý. Ako interný režisér pôsobí v divadle Juraj Nvota. Svojho času tu pôsobil i scénograf Aleš Votava, ktorého scénické kreácie boli neraz ocenené cenou DOSKY za najlepšiu scénografiu. 
Predstavenia pripravované kolektívom tvorcov sú každoročne mimoriadnou udalosťou na slovenskej divadelnej scéne a sú s úspechom uvádzané na slovenských, českých a zahraničných medzinárodných festivaloch.
Ocenenia.
Jednotliví členovia hereckého súboru sú nositeľmi významných divadelných ocenení a samotné inscenácie Divadla Astorka Korzo´90 získali dvakrát po sebe prestížnu Cenu za najlepšiu inscenáciu sezóny.

</doc>
<doc id="38690" url="https://sk.wikipedia.org/wiki?curid=38690" title="Prokop Holý">
Prokop Holý

Prokop pérový, nazývaný Veľký (* asi 1380 - † 30. máj 1434, Lipany, Česko) bol český husitský radikálny kňaz, politik a vojvodca, ktorý po smrti Jána Žižku viedol husitské poľné vojská.
Životopis.
Pochádzal zo staromestského mešťanského prostredia. Jeho matka skoro ovdovela a chlapca adoptoval jeho strýko pán Jan de Aquis alebo Jan z Cách, jeden z najbohatších patricijov v českej metropole a majiteľ hradu Jenštejn v rokoch 1408–1414, kde mladý chlapec prežil svoje detstvo.
Zámožný pán Ján poskytol synovcovi vynikajúce vzdelanie, a možno ešte viac urobil pre neho tým, že ho niekoľkokrát vzal so sebou na obchodné cesty. Mladík tak poznal kus sveta. Dostal sa do Francúzska, Španielska, Talianska, dokonca vraj až k božiemu hrobu do Jeruzalema. Univerzitné štúdiá a vysvätenie na kňaza rovnako ako rodové zväzky mu zaisťovali sľubnú dráhu. Bol pri zrode husitskej revolúcie v Prahe, spoločne s Žižkom odišiel do Plzne a potom do vznikajúceho Tábora. Patril od počiatku k stúpencom radikálneho smeru, dokonca bol obviňovaný z pikartstva, ale na sklonku roku 1420 sa s pikartmi rozišiel a od tej doby zastával umiernenejšiu táborskú líniu.
Od roku 1426 sa stal vedúcim politikom táborskej strany a duchovným vodcom táborskej poľnej obce. V spolupráci so sirotským a pražským zväzom sa mu podarilo dostať väčšinu Čiech pod husitskú kontrolu. Kombináciou diplomatického a vojenského nátlaku (úspešné výpravy do Uhorska, nemeckých a rakúskych oblastí, Sliezska a Lužicka) sa snažil prinútiť západných kresťanov k jednaniu o husitskom programe. V januári až apríli 1433 stál na čele husitskej delegácie na bazilejskom koncile, v septembri roku 1433 bol odvolaný z vedenia táborskej poľnej obce, na jar 1434 sa vrátil do funkcie. Zahynul v bitke pri Lipanoch 30. mája 1434 na strane husitských radikálov.
Význam.
Bol síce výborným vojvodcom, sám ale zdôrazňoval, že ako kňaz nikdy vlastnou rukou nezabil človeka. Nenosil zbrane a nikdy osobne nebojoval, iba velil. Od ostatných táborských kazateľov, ktorí v snahe podobať sa prvým apoštolom nosili brady, sa líšil tým, že sa holil – odtiaľ prezývka Holý.
Prokop stál na čele husitských húfov nie ako vrchný hajtman, ale vo funkcií voleného „správcu“ či „veliteľa“ vojsk. Osobne bol považovaný za neporaziteľného, v priebehu svojho života osobne utrpel iba jednu vážnu porážku – v bitke pri Lipanoch, kde padol.
Prokopovi Holému sa podarilo vytvoriť z táborského a sirotského bratstva jednotnú silu, s ktorou prešiel do protiútoku. Jeho tzv. spanilé jazdy mali pre vývoj husitstva veľký význam. Predovšetkým preniesli vojnu mimo územia vlastných Čiech, a zamedzili tak ich plieneniu, ďalej propagovali husitské myšlienky v cudzích zemiach, ktorých obyvatelia mali o hnutí často veľmi skreslené predstavy, ale boli aj zdrojom koristi, ktorá slúžila na materiálne zaistenie vojakov.

</doc>
<doc id="38693" url="https://sk.wikipedia.org/wiki?curid=38693" title="BK ŠKP Banská Bystrica">
BK ŠKP Banská Bystrica

ŠKP Banská Bystrica je Športový klub polície Banská Bystrica, účastník basketbalovej extraligy mužov.

</doc>
<doc id="38694" url="https://sk.wikipedia.org/wiki?curid=38694" title="Androméda (mytológia)">
Androméda (mytológia)



</doc>
<doc id="38696" url="https://sk.wikipedia.org/wiki?curid=38696" title="Androméda">
Androméda



</doc>
<doc id="38699" url="https://sk.wikipedia.org/wiki?curid=38699" title="Sadra">
Sadra

Sadra je súhrnný názov pre rôzne hydráty síranu vápenatého (CaSO4 · "n" H2O).
Výroba.
Vyrába sa z prírodného nerastu - Pri zahrievaní sadrovca tento stráca postupne a podľa výšky teploty nadobúda rôzne vlastnosti:
Pigment.
Sadra sa používa ako maliarsky pigment, pridáva sa do lacnejších pigmentov, pretože skoro vôbec nemení ich odtieň. Vo väčšom množstve však zmenšuje kryciu mohutnosť farby a mení pomer pigmentu a oleja.

</doc>
<doc id="38700" url="https://sk.wikipedia.org/wiki?curid=38700" title="Barytová beloba">
Barytová beloba



</doc>
<doc id="38703" url="https://sk.wikipedia.org/wiki?curid=38703" title="Síran bárnatý">
Síran bárnatý

Síran bárnatý (BaSO4) sa pod názvom baritová bieloba používa ako biely pigment v maliarstve.
Výroba.
Vyrába sa mletím nerastu baritu alebo zrážaním z roztoku. Umelo pripravený síran bárnatý sa nazýva tiež "stála bieloba" alebo "permanentná bieloba", je belší a jemnejší. Prírodný síran bárnatý iskrí na priamom svetle, lebo má väčšie kryštáliky, steny ktorých odrážajú svetlo.
Vlastnosti.
Na rozdiel od iných zlúčenín bária sa vo vode nerozpúšťa, preto pre ľudí nepredstavuje hrozbu (nie je jedovatý). Na Slovensku sa nachádza v Rudňanoch. Používa sa ako kontrastný prostriedok pri výrobe röntgenových snímok a pri výrobe kvalitného papiera. Niekedy sa nazýva aj ťaživec kvôli svojej veľkej hustote (až 4,5 g/cm3). Baritová bieloba odoláva poveternostným vplyvom, chemikáliám aj svetlu. No jeho krycia mohutnosť je pomerne malá, preto znehodnocuje iné pigmenty, ak sa do nich primiešava.

</doc>
<doc id="38704" url="https://sk.wikipedia.org/wiki?curid=38704" title="Paul Hermann Müller">
Paul Hermann Müller

Paul Hermann Müller (* 12. január 1899, Olten, Švajčiarsko – † 13. október 1965, Bazilej) bol švajčiarsky chemik, ktorý sa zaoberal výskumom v oblasti poľnohospodárstva. V roku 1939 vyvinul prostriedok na zabíjanie hmyzu DDT, v roku 1948 za to dostal Nobelovu cenu za fyziológiu alebo medicínu.
Po získaní doktorátu v roku 1925, pracoval pre J.R. Geigy AG v Bazileji. Na jeseň 1939 tu dosiahol svoj najslávnejší objav.

</doc>
<doc id="38706" url="https://sk.wikipedia.org/wiki?curid=38706" title="Litopón">
Litopón

Litopón je biely pigment používaný v maliarstve, vyrábaný od roku 1874.
Zloženie.
Je to zmes sulfidu zinočnatého (ZnS) a barytovej beloby (síran bárnatý, BaSO4), približne v pomere 30 % : 70 %.
Vlastnosti.
Pôvodne sa vyrábal druh, ktorý na svetle šedol a v tme opäť regeneroval. Dnešné druhy sú na svetle stále a mohli by nahradiť pomerne drahú a nebezpečnú olovenú belobu. V olejových farbách ľahko zvetráva na rozpustný síran zinočnatý a uhličitan zinočnatý.
Popis.
Nie sulfát zinku a špecifikácie 1 článkov sirník zinku Zinok 28% min 3 ZnO 0,6% max 4 min 99% bária 2-5 zvyšok voda-rozpustné vo vode 0,3%, prchavých max 0,4% max 6 Obsah (105C) 7 63um farba zatváranie sitko 0.1max 8, 9, pH vodnej suspenzie 6.5 až 8.0 10 95% energie náter min Výkon 14max 11 Odtieň zníženie absorpcie oleja (g / 100 g) 100% 12 min.Proces výroby Litopón sa môžete pozrieť na stránky:

</doc>
<doc id="38707" url="https://sk.wikipedia.org/wiki?curid=38707" title="Branko Stanovnik">
Branko Stanovnik

Branko Stanovnik (* 11. august 1938, Brezovica, Juhoslovanské kráľovstvo) je slovinský organický chemik. Zaoberá sa hlavne chémiou heterocyklických zlúčenín.

</doc>
<doc id="38709" url="https://sk.wikipedia.org/wiki?curid=38709" title="Hlinka (nerast)">
Hlinka (nerast)

Hlinka je nerast, ktorý má široké použitie. Ako biely pigment sa používa v maliarstve. Ako sochárska či modelárska hlina sa používa na v hrnčiarstve, keramikárstve a sochárstve, kde sa ešte upravuje pálením.
Zloženie.
Nemá stále zloženie, pretože vzniká rozpadom rôznych nerastov. Chemicky je to zmes hydrátov kremičitanu hlinitého (Al4(SiO4)3 · "n" H2O) s prímesami vápenca, piesku a oxidov železa, ktoré niektoré druhy hlinky sfarbujú do červena.
Podľa zloženia alebo prímesí sa nazýva tiež
Vlastnosti.
Veľmi malé zrná montmorillonitu a bentonitu majú značnú povrchovú plochu. Vo vlhku sa obaľujú filmom vody a sú preto schopné viazať veľké množstvo vody za vzniku suspenzie, ktorá má vlastnosti koloidného gélu. Sú schopné viazať až 80 % vody a vysušením opäť získavajú vlastnosti pevnej hmoty. Aj na pohľad suchá hlinka obsahuje 10–15 % vody.
Hlinka je stála na svetle, vzduchu, alkalickom aj kyslom prostredí.

</doc>
<doc id="38728" url="https://sk.wikipedia.org/wiki?curid=38728" title="Ťaživec">
Ťaživec



</doc>
<doc id="38740" url="https://sk.wikipedia.org/wiki?curid=38740" title="VŠT v Košiciach">
VŠT v Košiciach



</doc>
<doc id="38742" url="https://sk.wikipedia.org/wiki?curid=38742" title="István Zachariaš">
István Zachariaš



</doc>
<doc id="38745" url="https://sk.wikipedia.org/wiki?curid=38745" title="Roger Taylor">
Roger Taylor

Roger Taylor, OBE narodený ako Roger Meddows Taylor (* 26. júl 1949, King’s Lynn, Norfolk, Spojené kráľovstvo) je britský hudobník, preslávený hrou na bicie v skupine Queen. Okrem hry na bicie hrá na mnoho ďalších nástrojov, spieva a skladá pesničky.
Osobný život.
Narodil sa v Norfolku, na východe Anglicka, neskôr sa s rodinou presťahovali do Cornwallu. Roger bol inšpirovaný hrou na gitaru jeho bratranca, vo veku 8 rokov začal trénovať hru na hudobných nástrojoch. Ako školák na krátky čas založil skupinu "The Bubblingover Boys". Neskôr pôsobil v speváckom zbore, čo sa mu osobne veľmi nepáčilo. Okolo roku 1961 sa naučil hrať na gitare, ale svoj záujem upriamoval na bicie. V roku 1965 prišla veľká zmena, keď sa stal členom skupiny "Johnny Quale and the Reaction", skupina hrala známe cover verzie a Roger hral na bicie. O pár mesiacov došlo k zmene v skupine a Roger po odchode Johnyho Quala začal spievať v skupine. Okrem hudby Roger študoval na univerzite London Polytechnic. 
V roku 1968 stretol Briana Maya a Tima Staffela a založili skupinu Smile. Smile podpísali zmluvu s vydavateľstvom a vydali singel v USA. V roku 1970 sa skupina odchodom Staffela rozpadla a ich dobrý priateľ Farrokh 'Freddie' Bulsara (neskôr známy ako Freddie Mercury zaskočil na miesto speváka. Skupina hľadala basgitaristu, stal sa ním John Deacon a to znamenalo začiatok skupiny Queen.
Vystupovanie s Queen.
Ako bubeník mal impozantný štýl hrania, dokázal hrať rôznym spôsobom; speed (ako v pesničke "Stone Cold Crazy"), alebo rock-n-roll (v "Crazy Little Thing Called Love"). Je považovaný za jedného z najlepších „aréna“ bubeníkov vôbec.
Roger okrem bubnovania pomáhal v skupine s podpornými vokálmi ku Freddieho, jeho hlas mnohí prirovnávajú k hlasu Roda Stewarta. Dokáže dosiahnuť veľmi vysoké stupnice, napríklad v "Bohemian Rhapsody". 
Je autorom úspešných titulov ako napríklad "I'm In Love With My Car", "Sheer Heart Attack", "Radio Ga Ga", "A Kind Of Magic" a "Heaven For Everyone".
Sólo kariéra.
Už v roku 1977 sa snažil nahrávať svoje vlastné pesničky. Jeho prvý album vyšiel v roku 1981 a volá sa "Fun In Space". Album obsahuje 10 pesničiek a Roger na ňom hral na všetky inštrumenty. V roku 1984 nahral album "Strange Frontier" (veľká časť pesničiek mala byť na albume Queen- "The works"). 
Po turné Queen v roku 1986 sa rozhodol založiť novú skupinu, aby s ňou mohol koncertovať. Skupina mala názov The Cross a nahrali tri albumy.
V roku 1994 vydal album "Happiness?", ktorého pesničky majú silný politický zmysel, Roger odkazuje na boj za slobodu a v prvej pesničke spieva o zverstvách nacizmu. Posledný album Rogera vyšiel v roku 2013 a volá sa "Fun on Earth".
V svojej sólo kariére nedosiahol výraznejšie úspechy v hudobných rebríčkoch.
Diskografia.
Sólové albumy:
Zaujímavosti.
Roger hral na mnoho rôznych hudobných akciách. Z najvýznamnejších: 

</doc>
<doc id="38747" url="https://sk.wikipedia.org/wiki?curid=38747" title="Pavol Džurina">
Pavol Džurina

Ing. Pavol Džurina (* 11. marec 1960, Sobrance) je slovenský politik, bývalý primátor Sobraniec.
Povolaním poľnohospodársky inžinier vyštudoval Vysokú školu poľnohospodárstva v Nitre. Je bývalým poslancom MsZ Sobrance a VÚC Košice, prednostom Okresného úradu Sobrance a poslancom NR SR.
Pôsobenie vo funkcii primátora Sobraniec.
Roku 2006 bol znova zvolený za primátora Sobraniec Štefan Staško rozdielom jediného hlasu pred Pavlom Džurinom. Toto víťazstvo bolo Džurinom napadnuté podaním sťažnosti na Ústavný súd SR a trestného oznámenia na neznámeho páchateľa pre podozrenie z ovplyvňovania volieb. Ústavný súd rozhodol, že došlo k porušeniu volebného zákona a predseda parlamentu vyhlásil nové voľby. V nich už zvíťazil Džurina rozdielom ôsmich hlasov a stal sa tak primátorom Sobraniec.
Účasť vo voľbách v roku 2018 komunálnych voľbách v meste Sobrance predstavovala 60,46 percenta. Džurina získal 1072 hlasov. Druhým v poradí bol Marián Petro (860).
Pôsobenie vo funkcii poslanca Národnej rady Slovenskej republiky.
V roku 2006 bol zvolený za poslanca NR SR. 
Člen Slovensko-Ukrajinskej medzivládnej komisie pre cezhraničnú spoluprácu.
V rokoch 2007 - 2010 bol aktívnym členom slovensko-ukrajinskej medzivládnej komisie, kde sa podieľal na tvorbe projektov a udržiavaní diplomatických vzťahov s Ukrajinou. 

</doc>
<doc id="38748" url="https://sk.wikipedia.org/wiki?curid=38748" title="Blazón">
Blazón

Blazón je slovný opis erbu alebo vlajky vytvorený podľa heraldických pravidiel, ktorý umožňuje ich výtvarné či fyzické stvárnenie. Blazón v širšom, aj keď heraldicky nesprávnom význame, môže znamenať aj opis iného symbolu, napríklad pečate alebo štandardy.
Úlohou blazónu je zachytiť v texte jednotlivé súčasti erbu tak, aby neboli pochybnosti o ich usporiadaní a vyobrazení, a aby nedošlo k zámene erbov alebo k podvodu. Na opis erbu sa používajú štandardné výrazy, ktoré opisujú jednotlivé znamenia v ustálenom poradí, najčastejšie od vrchu dole, od stredu navonok a sprava doľava (z pohľadu imaginárneho nositeľa štítu, takže "vpravo" je na vyobrazení vlastne vľavo). Poradie opisu je:
Jednotlivé znamenia sa opisujú v ustálenom poradí nasledovne:
Príklady.
Štátny znak Slovenska.
Blazón v texte Ústavy Slovenskej republiky opisuje štátny znak, ktorý má podobu neúplného erbu:
 "„na červenom ranogotickom štíte dvojitý strieborný kríž vztýčený na strednom vyvýšenom vŕšku modrého trojvršia“"
Opisuje:
Stojí za zmienku, že tento blazón porušuje heraldické pravidlo kontrastných farieb, pretože umiestňuje heraldickú farbu (modrú) priamo na heraldickú farbu (červenú). Tieto dve farby sú však dostatočne kontrastné na to, aby boli rozoznateľné.
"„Malý štátny znak je tvorený jediným poľom, na ktorom je umiestnený na červenom podklade strieborný dvojchvostý lev v skoku so zlatou zbrojou a zlatou korunou.“"
"„Veľký štátny znak je tvorený štítom so štyrmi poľami... V prvom a štvrtom poli je vyobrazený strieborný dvojchvostý lev v skoku so zlatou zbrojou a zlatou korunou. V druhom poli je na modrom podklade umiestnená červeno-strieborne šachovaná orlica so zlatou korunou. V treťom poli sa na zlatom podklade nachádza čierna orlica s červenou zbrojou a zlatou korunou, ozdobená strieborným polmesiacom zakončeným ďatelinovými listami a uprostred vybiehajúcim krížikom.“"

</doc>
<doc id="38751" url="https://sk.wikipedia.org/wiki?curid=38751" title="Autonómna provincia Bolzano – Horná Adiža">
Autonómna provincia Bolzano – Horná Adiža

Autonómna provincia Bolzano - Horná Adiža (, , po ladinsky "Provinzia Autonòma de Balsan/Bulsan – Südtirol"), resp. skrátene Autonómna provincia Bolzano, resp. geograficky a historicky Horná Adiža (po taliansky: "Alto Adige") či Južné Tirolsko (po nemecky: "Südtirol"), je provincia so špeciálnym postavením, prevažne nemecky hovoriaca, severná časť talianskeho regiónu Tridentsko-Horná Adiža v talianskych Alpách. Je to integrálna súčasť tradičného Tirolska.
Územie bolo pôvodne súčasťou Rakúska. Po porážke Rakúsko-Uhorska v 1. svetovej vojne ju získalo Taliansko.

</doc>
<doc id="38752" url="https://sk.wikipedia.org/wiki?curid=38752" title="Alto Adige">
Alto Adige



</doc>
<doc id="38760" url="https://sk.wikipedia.org/wiki?curid=38760" title="Ján Babič">
Ján Babič

Ing. Ján Babič (* 27. máj 1955, Rakovnica) je slovenský politik, člen SMERu - sociálnej demokracie.
Životopis.
Ján Babič vyštudoval Banícku fakultu na Vysokej škole technickej v Košiciach. Povolaním štátny úradník, pôsobil v štátnej správe už od roku 1979, kedy nastúpil na vtedajší Okresný národný výbor v Rožňave. V roku 2005 bol zvolený ako člen Smeru za koalíciu SMER – sociálna demokracia, Hnutie za demokraciu za poslanca zastupiteľstva Košického samosprávneho kraja v okrese Rožňava.
Boll zvolený v parlamentných voľbách v roku 2006 ako kandidát Smeru za poslanca Národnej rady Slovenskej republiky a stal sa členom Ústavnoprávneho výboru národnej rady. V roku 2009 ho zvolili za poslanca KSK. Poslanecký mandát vykonával do roku 2010. Na jeseň 2010 bol evidovaný na úrade práce a bral podporu v nezamestnanosti. V novembrových komunálnych voľbách neúspešne kandidoval na post primátora Rožňavy. Od 1. mája 2011 pracoval ako zástupca riaditeľa pre riadenie projektov v sociálnom zariadení Subsidium. Od apríla 2012 do júla 2014 pôsobil ako náhradník za Dušana Čaploviča. V novembri toho roku nastúpil za odstupujúceho Pavla Pašku. Od 1. júla 2016 pôsobil prednostu Okresného úradu v Rožňave. Funkciu vykonával do jeho odvolania 28. februára 2019.

</doc>
<doc id="38769" url="https://sk.wikipedia.org/wiki?curid=38769" title="Tegucigalpa">
Tegucigalpa

Tegucigalpa je hlavné mesto Hondurasu a hlavné mesto departamentu Francisco Morazán. V tzv. metropolitnej oblasti žije približne 1,25 milióna obyvateľov. Stredná nadmorská výška je . Mesto má peknú polohu v členitom horskom teréne – jeho rozľahlosť je zrejmá z každého vyššie položeného miesta.
Tegucigalpa bola založená 29 septembra 1578 na mieste už predtým existujúcej indiánskej osady. V tom čase bola baníckym strediskom, v okolí ktorého sa ťažilo najmä striebro a zlato. Počas španielskej nadvlády si mesto zachovalo banícky ráz. Okrajové štvrte mesta majú dodnes veľmi slabú infraštruktúru.
Mesto tvorí súmestie s Comayagüelou, ktorá sa nachádza na opačnom brehu rieky Grande alebo Choluteca. Po získaní nezávislosti sa hlavné mesto niekoľkokrát sťahovalo z Tegucigalpy do Comayagüely a naspäť, až v roku 1880 zostalo definitívne v Tegucigalpe.
Tunajšie Museo Nacional má významnú zbierku predmetov z predkolumbovských čias.
Tegucigalpa je so zvyškom krajiny prepojená niekoľkými cestami, z ktorých najvýznamnešia smeruje na sever. Dôležité je aj pripojenie smerujúce na juh, k Interamerickej ceste (Carretera Interamericana). V južnej časti sa nachádza medzinárodné letisko Toncontin, z ktorého vedú letecké linky do iných krajín Strednej Ameriky a do USA.

</doc>
<doc id="38770" url="https://sk.wikipedia.org/wiki?curid=38770" title="Konvergenčné kritériá">
Konvergenčné kritériá

Konvergenčné kritériá alebo hovorovo maastrichtské (konvergenčné) kritériá sú podmienky, ktoré musí členský štát EÚ splniť, aby mohol vstúpiť do eurozóny a prijať menu euro.
Konkrétne kritériá:
Zatiaľ poslednou krajinou, ktorá tieto kritériá splnila, je Chorvátsko, ktoré prešlo na euro v roku 2023. V súčasnosti ich z krajín, ktoré euro nezaviedli, spĺňa iba Dánsko.

</doc>
<doc id="38777" url="https://sk.wikipedia.org/wiki?curid=38777" title="Emil Abderhalden">
Emil Abderhalden

Prof. Emil Abderhalden (* 9. marec 1877, Oberuzwil – † 5. august 1950, Zürich) bol švajčiarsky biochemik a fyziológ.
Životopis.
Narodil sa v dedine Oberuzwil, v kantóne Sankt Gallen vo Švajčiarsku. Od roku 1895 študoval medicínu na Univerzite v Bazileji, kde v roku 1902 získal doktorát. Potom študoval v laboratóriách Emila Fishera a pracoval na Berlínskej univerzite. V roku 1911 odišiel na Univerzitu v Halle, kde učil fyziológiu na lekárskej škole.
Počas prvej svetovej vojny sa usadil v detskej nemocnici kde organizoval transport zle živených detí do Švajčiarska. Následne sa vrátil k svojmu výskumu a začal študovať metabolizmus a chémiu potravín.
Po druhej svetovej vojne sa vrátil do Švajčiarska na Zürišskú univerzitu.
Abderhalden zomrel v Zürichu vo veku 73 rokov. Je pochovaný na cintoríne Fluntern.
Význam.
Emil Abderhalden je zakladateľom modernej trofológie (náuky o výžive). Zaoberal sa metabolizmom, bielkovinami, vitamínmi a hormónmi. Objavil prvý laboratórny tehotenský test, tzv. Aberhaldenovu reakciu, test na dôkaz prítomnosti cystínu v moči, objasnil príčinu Abderhalden-Kaufmann-Lignacovho syndrómu, autozomálne recesívne dedičnej choroby obličiek.
Bol profesor na univerzitách v Berlíne, Halle a Zürichu, prezident Nemeckej akadémie vied. Založil niekoľko odborných časopisov a bojoval proti alkoholizmu.

</doc>
<doc id="38778" url="https://sk.wikipedia.org/wiki?curid=38778" title="Richard Abegg">
Richard Abegg

Richard Wilhelm Heinrich Abegg (* 9. január 1869, Gdansk – † 3. apríl 1910, Tessin) bol nemecký fyzikálny chemik a priekopník vo valenčnej teórii.
Abegg sa v roku 1897 stal profesorom chémie na Univerzite v Breslau a o dva roky neskôr riaditeľom chémie na Technickej akadémii v Breslau. Zo svojich štúdií vyvodil najstabilnejšiu elektrónovú konfiguráciu prvkov zvanú oktetové pravidlo. Aby bol atóm najstabilnejší, musí mať 8 elektrónov vo valenčnej vrstve, čo je konfigurácia, ktorú majú vzácne plyny.

</doc>
<doc id="38779" url="https://sk.wikipedia.org/wiki?curid=38779" title="Kostol Kráľovnej rodiny">
Kostol Kráľovnej rodiny

Kostol Kráľovnej rodiny je rímskokatolícky kostol v mestskej časti Bratislava – Nové mesto, postavený v rokoch 19971999 na Teplickej ulici č. 2. Posviacka kostola bola 25. septembra 1999, kostol posvätil posvätil Mons. Ján Sokol.
Stavba z hľadiska urbanistického je ojedinelou cirkevnou stavbou na území mesta Bratislavy, bola ocenená v súťaží časopisu ARCH v súťaži „Stavba roka 2000“ ako najlepšie architektonické dielo na území Česka a Slovenska. Autorom interiérnych monumentálnych nástenných figurálnych fresiek zobrazujúcich patrícinium "Kráľovnej rodiny" a ustanovenia oltárnej sviatosti "Posledná večera" namaľovaných technikou secco, je Dr. Peter Čambál st., ktorý realizoval aj ikonografický program v slovenskej národnej kaplnke Sedembolestnej Panny Márie v dolnej bazilike Sanktuária Božieho Milosrdenstva v Krakove–Lagiewnikoch. Fresky v Kostole Kráľovnej rodiny boli namaľované v roku 2005. 
V júli roku 2022 sa tieto fresky zatreli z dôvodu obnovy interiéru kostola. Steny svetlíkov zostanú biele, ako boli pôvodne pri konsekrácii kostola. Uvažuje sa nad iným zobrazením patrocínia kostola. Nový koncept interiéru kostola bol pripravený za spolupráce architektov manželov Jána a Romany Kukuľových a výtvarníčky Doroty Sadovskej, schválený architektom kostola Ľubomírom Závodným. Bol verejne prezentovaný dňa 11.12.2022. Návrh je jednoduchý, účelný a usporiadaný. Je dostupný na webovej stránke Farnosti Bratislava - Kráľovnej rodiny. 
Farnosť Kráľovnej Rodiny je aktívna v rámci synodálneho procesu. V súčasnosti (rok 2023, 2024) prebieha cyklus otvorených stretnutí a návštev, ktoré majú byť voľným pokračovaním synody a príspevkom k rozvoju dialógu medzi Cirkvou a svetom umenia ("Patrí súčasné umenie do liturgického priestoru?"). 
V decembri 2023 bol Kostol Kráľovnej rodiny vybraný do reprezentatívnej výstavy "Česká a slovenská architektúra", uskutočnenej na Bratislavskom hrade.

</doc>
<doc id="38780" url="https://sk.wikipedia.org/wiki?curid=38780" title="Arthur Aikin">
Arthur Aikin

Arthur Aikin (* 19. máj 1773, Warrington, Spojené kráľovstvo – † 15. apríl 1854, Londýn) bol anglický chemik, geológ a vedecký spisovateľ.
Bol synom Dr. Johna Aikina. Študoval chémiu pod Josephom Priestleyom, získal pri ňom porozumenie pre praktickú aplikáciu vedy. Od 1803 do roku 1808 bol redaktorom "Annual Review".
V roku 1807 bol jedným zo zakladateľov Geological Society of London (Geologickej spoločnosti v Londýne) a medzi rokmi 1812 a 1817 bol jej čestný tajomník. Prispieval článkami o wrekinských a shrophireských uhľových revírov.
Neskôr sa stal tajomníkom Royal Society of Arts (Kráľovskej spoločnosti umenia) a v roku 1841 aj Chemickej spoločnosti. Bol veľavážený ako muž s názorom a s hlbokými vedomosťami. Zomrel v Londýne.

</doc>
<doc id="38781" url="https://sk.wikipedia.org/wiki?curid=38781" title="Ján Žižka">
Ján Žižka

Ján Žižka z Trocnova a Kalicha (* okolo 1360, Trocnov – † 11. október 1424, Žižkovo Pole pri Přibyslavi) bol český husitský vojvodca a bojovník, tvorca vojenskej defenzívnej taktiky opierajúcej sa o vozovú hradbu, jedna z najväčších osobností českých dejín.
Detstvo a mladosť.
Pochádzal zo zemianskej rodiny (syn Řehořa a Johany). O prvých štyridsiatich rokoch jeho života sa zachovali iba torzovité správy. Nemal viac ako 12 rokov, keď utrpel ťažké zranenie mečom, prišiel o ľavé oko a polovicu tváre mu od tej doby hyzdila dlhá jazva. V Trocnove začal okolo roku 1378 hospodáriť na približne polí. Erbom s rakom a spôsobom života sa nelíšil od lepších sedliakov v okolí. Asi v dvadsiatich rokoch sa oženil s Katarínou, dcérou zemana z neďalekého Čeřejova. Zo Žižkových detí je známa jedna dcéra. Jeho majetok postupne strácal na hodnote a Žižka bol nútený neustále sa zadlžovať.
Zo záznamu rožmberských a jihlavských popravných kníh je zrejmé, že počas rokov 14061409 pôsobil v bratstve cestných zbojníkov istého Mateja, ktorý bol roku 1409 obesený v Českých Budějoviciach. V roku 1408 vypovedal nepriateľstvo juhočeským Rožmberkovcom. Postavil sa na čelo opozície drobných slobodných zemanov v oblasti od Soběslavi po Novú Bystřicu. Tieto roky bojov, v ktorých viedol s vojensky nepripravenými spolubojovníkmi vojnu proti oveľa silnejšiemu nepriateľovi, boli výbornou prípravou na jeho vojnové umenie, ktoré ho neskôr preslávilo.
Na záver tohto obdobia zrejme prišiel na stranu Rožmberkovcov, pretože v júli 1409 vydal kráľ Václav IV. amnestijný list, v ktorom mu odpúšťa všetko, čo spáchal zlého voči kráľovi aj korune.
Vojenská kariéra.
V roku 1410 sa Žižka zúčastnil ťaženia do Poľska, kde sa podieľal na porážke Rádu nemeckých rytierov v bitke pri Grunwalde.
V rokoch 14111412 vstúpil do služieb na pražskom kráľovskom dvore Václava IV. Počas pražského pôsobenia sa dostal do kontaktu s učením majstra Jána Husa, ktoré poznačilo celý jeho ďalší život. Dňa 30. júla 1419 sa podieľal na defenestrácii na Novomestskej radnici v Prahe.
V tom istom roku odišiel s ďalšími radikálne zmýšľajúcimi husitmi do Plzne a v jej okolí viedol prvé víťazné bitky. V marci 1420 bol donútený Plzeň opustiť, pri presune do novozaloženého Tábora porazil 25. marca v bitke pri Sudoměři katolícke oddiely. Táborská strana ho zvolila jedným zo štyroch hajtmanov a v tejto funkcii slávil ďalšie vojenské úspechy. V uvedenom roku sa naposledy vrátil k rodnému Trocnovu, keď na čele táborského bratstva dobýjal v rožmberskom panstve Novú Bystřicu a Trhové Sviny.
V roku 1420 sa Žižka opäť prejavil ako geniálny veliteľ. Jeho vynikajúca stratégia prispela k úspešnej obrane Prahy a k porážke prvej krížovej výpravy v bitke na Vítkove 14. júla 1420. V roku 1421 sa podieľal na likvidácii sektárov v Tábore, v júni bol zvolený čáslavským snemom do dvadsaťčlennej dočasnej vlády. Pri dobývaní hradu Rábí v roku 1421 utrpel ťažké zranenie pravého oka.
V rokoch 14211422 sa zúčastnil vojenských operácií v priestore medzi Kolínom, Kutnou Horou a Nemeckým (Havlíčkovým) Brodom proti druhej krížovej výprave a donútil Žigmunda Luxemburského opustiť Čechy. V nasledujúcich rokoch viedol ďalšie vojenské akcie. Na prelome rokov 14221423 sa názorovo rozišiel s táboritmi, odišiel do východných Čiech, kde založil vlastný husitský zväz so stálym poľným vojskom.
Pokus umiernenej husitskej šľachty poraziť Žižku skončil neúspechom (bitka pri Stauchovom dvore 4.8.1423), ale zároveň viedol na jeseň roku 1423 k založeniu kališnícko-katolíckej aliancie, namierenej proti Žižkovi. Roku 1424 získal Žižka na svoju stranu časť táborských spojencov, mestá Klatovy, Žatec a Louny a alianciu porazil v bitke pri Malešove (7.6.1424), ovládol Kutnú Horu, Český Brod, Nymburk a pomýšľal na dobytie Prahy. K tomu však nedošlo, pretože sa s jej predstaviteľmi v septembri 1424 zmieril. V tom istom roku počas vojenského ťaženia pri obliehaní Přibyslavi zomrel.
Žižkov vklad do dejín vojenstva.
Žižka vybudoval stále poľné vojsko s vojenskou organizáciou, rozhodujúcim spôsobom zdokonalil systém obrany vo vozovej hradbe s pravidelným nasadzovaním delostrelectva. Žižkovo meno je späté s defenzívnou fázou husitskej revolúcie a upevňovaním pozícií vnútri štátu. Ján Žižka je právom označovaný za najväčšieho vojenského génia v českých dejinách. Je považovaný za autora (niekedy iba za spoluautora) Vojenského poriadku z r. 1423.
V decembri 1916 bol po ňom pomenovaný druhý strelecký peší pluk česko-slovenských légií na Rusi a v roku 1944 1. česko-slovenská partizánska brigáda Jána Žižku veliteľa Jána Ušiaka a Partizánska brigáda Jana Žižku – Pola. Ďalšia partizánska brigáda s jeho menom pôsobila počas druhej svetovej vojny v Juhoslávii.
Ján Žižka vo filme.
Postavu Jána Žižku stvárnil český herec Zdeněk Štěpánek v známej husitskej trilógii "Jan Hus" (1954), "Jan Žižka" (1955) a "Proti všem" (1956) režiséra Otakara Vávru.
Postavu Jána Žižku stvárnil herec Ben Foster v českom filme v anglickom jazyku "Jan Žižka" (angl. "Medieval") z roku 2022.

</doc>
<doc id="38782" url="https://sk.wikipedia.org/wiki?curid=38782" title="Kostol svätej Margity (Lamač)">
Kostol svätej Margity (Lamač)

Kostol svätej Margity je rímskokatolícky farský kostol v bratislavskej mestskej časti Lamač. 16. decembra 1996 bol kostol rozhodnutím Ministerstva kultúry Slovenskej republiky zapísaný do ústredného zoznamu pamiatkového fondu.
História.
Bol postavený v rokoch 1947 až 1951 na mieste staršieho kostola zo 16. storočia, ktorý veľkosťou už nevyhovoval potrebám farnosti. Autorom architektonického návrhu bol významný slovenský architekt Milan Michal Harminc. Architektonicky je podobný ďalším kostolom z povojnového obdobia, napr. v obciach Terchová alebo Novoť na Orave. Na priečelí je mozaikový obraz sv. Margity Uhorskej od akademického maliara Ernesta Zmetáka.
V areáli kostola sa nachádza národná kultúrna pamiatka Pomník padlým v 1. a 2. svetovej vojne od Alojza Rigeleho.

</doc>
<doc id="38783" url="https://sk.wikipedia.org/wiki?curid=38783" title="Viktor Šulc">
Viktor Šulc

Viktor Šulc (* 7. marec 1897, Úvaly, Česko - alebo 4. marec 1897 – † ?28. apríl 1945, Osvienčim, Poľsko, pravdepodobnejšie dátum a miesto úmrtia 1. jún 1942, Trawniki, Polsko) bol český divadelný režisér pôsobiaci na Slovensku. Svojou činnosťou sa výrazne podielal na formovaní moderného slovenského profesionálneho divadla.
Život a dielo.
Narodil sa v Úvaloch neďaleko Prahy v starej židovskej obchodníckej rodine. Jeho dospievanie poznačila prvá svetová vojna, v ktorej mu zahynul brat. Ako devätnásťročný musel tiež narukovať na srbský front. Po skončení vojny sa vrátil domov bez zranení, ale s boľavou dušou, plnou otrasných zážitkov z vojny. Rozhodol sa stať pacifistom. Jeho rodičia chceli, aby prevzal rodinný obchod, ale Šulc trávil čas čítaním, písaním veršov a zaujímal sa i o divadlo. Presťahoval sa do Prahy, kde sa zapojil do práce v robotníckom recitačnom a divadelnom spolku Dědrasbor (Dělnický dramatický sbor), kde recitoval, organizoval predstavenia a skúšal i režírovať.
V roku 1921 vstúpil do Komunistickej strany Československa. Neskôr sa presťahoval do Berlína, k svojej tete, ktorá mala pochopenie pre jeho umelecké sklony. Berlín bol v 20. rokoch centrom nového a pokrokového divadelníctva. Šulc sa tu oboznámil s prácou expresionistických režisérov Maxa Reinhardta a Leopolda Jessnera a s politickým divadlom Erwina Piscatora. Šulc sa zapísal do Reinhardtovho semináru a už po pol roku štúdia pracoval ako jeho asistent. Neskôr ho Reinhardt posielal režírovať do divadiel mimo Berlína. V roku 1926 sa Šulc stal prvým asistentom režiséra Jessnera, ktorý v tej dobe pracoval ako intendant berlínskeho Staatstheater. Pod vplyvom Jessnera a jeho expresionistickej tvorby Šulc zastával názor, že divadlo má šíriť pokrokové myšlienky, ale zároveň nesmie stratiť svoju divadelnosť a divácku príťažlivosť.
V rokoch 1927 až 1933 bol režisérom činohry Národného divadla v Prahe, kam prišiel na pozvanie Karla Huga Hilara. Počas týchto rokov sa mu nedostalo veľa príležitostí ukázať svoj talent, s výnimkou inscenácie Shawovej hry "Androcles a lev".
Znechutený Šulc prijal ponuku riaditeľa Slovenského národného divadla Antonína Drašara a prišiel režírovať do českej činohry v Bratislave. V roku 1932 sa predstavil inscenáciou Goetheho "Fausta". Inscenácia mala úspech a tak Drašar vymenoval Šulca za šéfa českého súboru. Šulc ako dramaturg rozhodoval o repertoári divadla – vyberal hry klasických i moderných českých autorov. Inscenoval Tylovho "Strakonického dudáka", Stroupežnického "Našich furiantov" a Čapkove hry "R.U.R.", "Biela nemoc" a "Matka". Zo svetových dramatikov inscenoval Shakespearove hry "Rómeo a Júlia", "Sen noci svätojánskej" a "Zimná rozprávka", hry Molièra, Shawa a Puškina.
V roku 1938, po podpísaní mníchovskej dohody bola česká činohra Slovenského národného divadla rozpustená. Šulc sa rohodol vrátiť do Prahy, kde v Švandovom divadle na Smíchove režíroval hry s hercami, ktorí museli opustiť Bratislavu, prípadne české pohraničie, ktoré bolo obsadené nemeckými vojskami. Po okupácii Prahy nacistami 15. marca 1939 sa Šulc stiahol z Prahy do svojho rodného mesta. Neostal tam však dlho – jeden z jeho hercov z Bratislavy založil kočovnú divadelnú spoločnosť a Šulc sa k nim pod krycím menom Vít Suk pridal.
5. júna 1942 bol transportom Aab z Kolína internovaný v gete Terezín, odkiaľ bol odvezený transportom AAK 12. júna 1942 do Poľska (Trawniki), kde pravdepodobne ihneď pri príchode zahynul.

</doc>
<doc id="38784" url="https://sk.wikipedia.org/wiki?curid=38784" title="Oľga Borodáčová-Országhová">
Oľga Borodáčová-Országhová



</doc>
<doc id="38786" url="https://sk.wikipedia.org/wiki?curid=38786" title="Divadlo Slovenského národného povstania">
Divadlo Slovenského národného povstania



</doc>
<doc id="38787" url="https://sk.wikipedia.org/wiki?curid=38787" title="Johan August Arfwedson">
Johan August Arfwedson

Johan August Arfwedson (* 12. január 1792, Skagersholm, Švédsko – † 28. október 1841, Hedensö) bol švédsky chemik, ktorý v roku 1817 objavil lítium.
Arfwedson sa narodil v bohatej rodine, bol synom Jacoba Arfwedsona, ktorý vlastnil veľkoobchod a továreň. Študoval na Uppsala universitet v roku 1803. Dokončil štúdium práva v roku 1809 a mineralógie v roku 1812. V neskorších rokoch sa dostal na neplatenú pozíciu v Royal Board of Mines, kde v roku 1814 sa prepracoval až na pozíciu notára (tiež neplatenú).
V Štokholme Arfwedson spoznal chemika Jönsa Jakoba Berzeliusa, pričom získal prístup do jeho súkromného laboratória, kde uskutočnil svoj objav lítia počas analýzy minerálu palalitu. Od 1818 až do 1819 cestoval po Európe. Po návrate domov si vybudoval vlastné laboratórium.
V roku 1821 sa stal členom Kráľovskej švédskej akadémie vied.
Arfredson strávil väčšinu svojho života znásobovaním a zveľaďovaním svojho majetku.
Vzácny minerál arfvedsonit dostal pomenovanie po ňom.

</doc>
<doc id="38788" url="https://sk.wikipedia.org/wiki?curid=38788" title="Salatín">
Salatín

Salatín môže byť:

</doc>
<doc id="38790" url="https://sk.wikipedia.org/wiki?curid=38790" title="Husitstvo">
Husitstvo

 
Husitstvo (iné názvy: husitizmus, husitské hnutie) označuje nábožensky - a v istých ohľadoch aj národnostne, sociálne a politicky - motivované hnutie neskorého stredoveku, vzišlé z českej reformácie, ktoré sa usilovalo o rozsiahlu reformu cirkvi. Husitstvo sa zrodilo v okruhu stúpencov pražského univerzitného majstra Jána Husa, po ktorého upáleni v roku 1415 sa masovo rozšírilo v Českom kráľovstve aj Moravskom markgrófstve (len čiastočne potom aj v hornoslezských vojvodstvách) a začalo citeľne zasahovať do dejín strednej Európy. Hnutie charakterizuje prijímanie Eucharistie pod obomi spôsobmi ("laický kalich"), zavedené majstrom Jakoubkem ze Stříbra. 
Husiti sami seba nazývali "věrnými" (tj. "správně věřícimi") "Čechy", alebo "božími bojovníki." Označenie "husiti" bolo pôvodne chápané pejoratívne, používali ho ich protivníci, ktorí ich považovali za kacírov. Neskôr sa ujalo v neutrálnom význame, vedľa označenia "kališníci" či "utrakvisti." 
Za husitskej revolúcie existovali tri hlavné prúdy: radikálni táboriti, centristickí orebiti, po Žižkovej smrti nazývaní sirotkovia, a umiernení pražania.
Kostnický koncil a počiatky husitstva.
Zatknutie Jana Husa v Kostnici (1414) vyvolalo v českých krajinách veľké napätie a stavy volali po tom, aby cisár Žigmund Luxemburský Husa prepustil. Po Husovej smrti na Kostnickom koncile 6. júla 1415 začali otvorené nepokoje, najmä proti kléru a rehoľníkom, takže dokonca aj arcibiskup musel utiecť. Kráľ Václav IV., vedený aj svojím odporom voči Žigmundovi, rovnako ako svojou manželkou, naklonenou Husovým priaznivcom, túto revoltu podporoval. Pápež Martin V. ešte ako kardinál, sa zasadzoval o boj proti názorom, ktoré koncil odsúdil, potreboval však k tomu spoluprácu kráľa Václava. Roku 1418 získava Žigmund svojho brata Václava na stranu koncilu, pretože náboženská vojna bola na spadnutie. Vodcovia husitského hnutia a vojenskí velitelia museli opustiť krajinu a katolícki kňazi boli dosadení späť na svoje miesta.
Najmä po smrti kráľa Václava v roku 1419 dochádzalo v krajine k najrôznejším stretom. Defenestrácia cisárovi verných konšelov a radných z okien pražskej novomestskej radnice a sústreďovanie husitov v mestách aj v horských oblastiach boli začiatkom husitskej revolúcie a vojen, ktoré ju nasledovali. V roku 1420 husiti stanovili svoj program v takzvaných Štyroch pražských artikulách. V tom istom roku založili mesto Tábor, ktoré sa potom stalo centrom husitskej revolúcie.
Husitské vojny.
Na udalosti v českých krajinách reagoval Žigmund, právoplatný dedič českého trónu, od roku 1420 až do roku 1431 piatimi križiackymi výpravami. Všetky boli porazené. Husitské vojská viedol najskôr legendárny a nikdy neporazený Jan Žižka z Trocnova. Po ňom prevzal vedenie husitských vojsk Prokop Holý. Ani husiti sa však nevyhli vnútorným rozporom a rozdelili sa na radikálne krídlo (Táboriti s extrémnou pikartskou skupinou a Sirotkovia), ktoré odmietalo akýkoľvek kompromis, presadzovalo obrátenie všetkých obyvateľov Krajín koruny českej ku štyrom artikulám a pokračovanie v bojoch s okolitými katolíckymi krajinami, a umiernených kališníkov, ktorým išlo o dohodu s cisárom a cirkvou a o ukončenie vojny. To sa nakoniec prejavilo v rozhodujúcom období, pri vyjednávaní s Bazilejským koncilom.
Rokovanie s Bazilejským koncilom.
Bazilejský koncil pozval českého vyslanca a diskutoval s ním zvlášť o Štyroch pražských artikulách (10. januára 1432). Nedošlo však k žiadnej dohode. Po ďalších rokovaniach boli nakoniec 30. novembra 1433 v Prahe prijaté tzv. Pražské kompaktáty. Táto dohoda zaručovala prijímanie pod obidvomi spôsobmi tým, kto chcú, no súčasne s vyrozumením, že Kristus je prítomný pod každým zo spôsobov. Slobodné hlásanie slova bolo dovolené pod istými podmienkami – cirkev mala schvaľovať a umiestňovať kňazov, tak mala byť zachovaná autorita biskupa. Článok týkajúci sa svetskej moci kňazov však obsiahnutý nebol.
Koniec husitstva.
Spory medzi táboritmi a umiernenými kališníkmi nakoniec viedli k bitke pri Lipanoch, v ktorej 30. mája 1434 sa proti sebe postavili spojené sily Táboritov a Sirotkov na strane jednej a katolíkov a umiernených kališníkov na strane druhej. Bitka skončila zdrvujúcim víťazstvom umiernenej strany a definitívnym zničením radikálnych poľných vojsk. Vodca táboritov Prokop Holý v bitke padol. Po porážke Prokopa Holého v bitke pri Lipanoch a rozpade radikálnych husitských vojsk sa so zostávajúcimi vernými postavil do čela odboja proti Žigmundovi Luxemburskému Jan Roháč z Dubé. Jeho hrad Sión bol následne obliehaný a 6. septembra 1437 dobytý uhorskými vojskami. Jan Roháč z Dubé bol zajatý a spolu so svojou družinou 53 verných o tri dni neskôr v Prahe popravený. Hlavným veliteľom sirotských poľných vojsk sa potom stal Ján Čapek zo Sán ale s podstatnou časťou svojej jazdy unikol do Kolína a neskôr priznal porážku. Po väčšinu času sa potom zdržiaval mimo územia Čiech. Po porážke husitského hnutia v bitke pri Lipanoch, vojenské oddiely zložené z bývalých husitských bojovníkov pokračovali vo svojej činnosti na území dnešného Slovenska, pod menom Bratríci.
Výsledok bitky znamenal koniec vplyvu táboritov na dianie v Čechách. Stavovský snem zasadajúci v Jihlave roku 1436 prijal kompaktáty a tak bolo docielené zmierenie medzi Čechmi a Rímom s celou západnou cirkvou. Cisár Žigmund získal konečne českú korunu. Stavy potom v Prahe odmietli Wicliffovu náuku o poslednej večeri ako herézu v roku 1444. Väčšina táboritov prešla na stranu kališníkov, zvyšok vytvoril Jednotu bratskú. 
Husitstvo v naračných prameňoch.
Husitské hnutie a obdobie rokov 1415 - 1437 bolo zachytená vo viacerých kronikách:

</doc>
<doc id="38791" url="https://sk.wikipedia.org/wiki?curid=38791" title="Husitské vojny">
Husitské vojny



</doc>
<doc id="38792" url="https://sk.wikipedia.org/wiki?curid=38792" title="Kostol v Lamači">
Kostol v Lamači



</doc>
<doc id="38795" url="https://sk.wikipedia.org/wiki?curid=38795" title="IC 10">
IC 10

IC 10 je trpasličia nepravidelná galaxia v súhvezdí Kasiopeja patriaca do Miestnej skupiny galaxií. Bola objavená Lewisom Swiftom v roku 1889.

</doc>
<doc id="38796" url="https://sk.wikipedia.org/wiki?curid=38796" title="IC 1613">
IC 1613

IC 1613 je trpasličia nepravidelná galaxia v súhvezdí Veľryba.

</doc>
<doc id="38797" url="https://sk.wikipedia.org/wiki?curid=38797" title="NGC 147">
NGC 147

NGC 147 je trpasličia sférická galaxia v súhvezdí Kasiopeja, ktorú objavil anglický astronóm John Herschel 8. septembra 1829.
Jej zdanlivá hviezdna veľkosť je 9,4.

</doc>
<doc id="38798" url="https://sk.wikipedia.org/wiki?curid=38798" title="I Zwicky 18">
I Zwicky 18

I Zwicky 18 je trpasličia nepravidelná galaxia v súhvezdí Veľká medvedica vzdialená 45 miliónov ly.

</doc>
<doc id="38801" url="https://sk.wikipedia.org/wiki?curid=38801" title="Zoznam chemikov">
Zoznam chemikov

Toto je abecedný zoznam slávnych chemikov:

</doc>
<doc id="38802" url="https://sk.wikipedia.org/wiki?curid=38802" title="Jevgenij Bagrationovič Vachtangov">
Jevgenij Bagrationovič Vachtangov

Jevgenij Bagrationovič Vachtangov (; * 13. február 1883, Vladikavkaz, Rusko – † 29. máj 1922, Moskva, Rusko) bol ruský divadelný režisér, žiak Konstantina Stanislavského a mentor herca Michaila Čechova.
Život a dielo.
Narodil sa vo Vladikavkaze v roku 1883. Neskôr odišiel do Moskvy študovať prírodné vedy a právo. Pod vplyvom zážitkov z predstavení Moskovského umeleckého akademického divadla sa začal zaujímať o divadelné umenie. Začal hrávať a režírovať v ochotníckych súboroch a pre prácu v divadle sa natoľko nadchol, že v roku 1909 vstúpil do hereckej školy. Po dvoch rokoch usilovného štúdia pod vedením Kačalova sa Vachtangov stal členom hereckého súboru Moskovského umeleckého akademického divadla. 
Najprv pôsobil iba ako herec a asistent, neskôr sa začal čoraz viac zaujímať o prácu režiséra. Jeho prvým významným pokusom bola inscenácia hry "Modrý vták" belgického dramatika Maeterlincka, ktorú Vachtangov vytvoril v roku 1911 v Paríži. Ďalej pracoval ako režisér v Prvom štúdiu MChATu, kde sa sústreďovali novátorské experimenty s javiskovými formami. Neskôr, v roku 1917, založil Tretie štúdio (dnešné Vachtangovovo divadlo).
Ako režisér spolupracoval aj s židovsko-izraelským divadlom Habima (hebrej. scéna), ktoré bolo založené v roku 1918 v Moskve. Tu mala premiéru Vachtangovova inscenácia "Dibbuk". Až do svojej smrti režíroval, organizoval a vyučoval vo všetkých štyroch štúdiách MChATu.
Inscenoval hry nemeckého básnika Hauptmana, škandinávskych dramatikov Ibsena a Strindberga, Belgičana Maeterlincka a z ruských klasikov Čechova. Jeho poslednou a najznámejšou inscenáciou je rozprávková hra Carla Gozziho "Princezná Turandot", ktorá sa dočkala 1500 repríz.
"Fantastický realizmus".
"Fantastický realizmus" je názov umeleckého smeru, ktorý Vachtangov vytvoril použitím Stanislavského metódy psychologického realizmu. Rozvinul ju a pridal k nej ďalšie prvky, napr. improvizáciu v štýle talianskej commedie dell'Arte, akrobatické prvky čínskeho divadla. Podnety preberal aj z rozprávok, z romantického divadla, z operety, športu, baletu a využíval i modernú hudbu.
Podobne ako Mejerchoľd a Tairov sa snažil zviditeľniť divadlo a preto zdôrazňoval jeho hravosť. Herci mali na javisku hrať, nechcel aby sa stotožňovali s postavami. Snažil sa však o pravdivé vyjadrenie zážitku a citu. 

</doc>
<doc id="38809" url="https://sk.wikipedia.org/wiki?curid=38809" title="Valdénstvo">
Valdénstvo

Valdénstvo (členovia sa označujú ako valdénci) bolo stredoveké náboženské hnutie smerujúce k reforme kresťanského života založené Pierrom Valdesom (* 1140 – † 1206). Zo začiatku sa vyvíjalo v súťaži a v polemike s katarstvom a čoskoro sa stalo územne najrozšírenejšou herézou európskeho stredoveku.
Títo „Lyonskí chudobní“, ako bývajú tiež niekedy nazývaní, vystupujú v poslednej štvrtine 12. storočia najmä ako potulní kazatelia. Získal ich strhujúci príklad lyonského kupca Valdesa. Valdes bol pôvodne bohatý lyonský obchodník, ale vzdal sa svojho bohatstva a sveta, aby kázal chudobe a cnostnému životu podľa vzoru Krista a prvých apoštolov. Kronikár píše, že keď Valdes dal svojej manželke na výber medzi svojim hnuteľným a nehnuteľným majetkom, rozhodla sa pre jeho statky a vody, lesy a lúky, domy a vinice, pece a mlyny. Dala prednosť životu v pohodlí a Valdes svoje peniaze rozdal. Dal si preložiť časti Písma svätého a na ich základe začal so svojimi prívržencami misijnú činnosť. Pre ňu požadoval roku 1179 v Ríme u pápeža a koncilu schválenie, tu sa mu však vysmiali a nevzali jeho požiadavku na vedomie. Mních Walter Map, prítomný na koncile, opísal Valdesa a jeho druhov pohŕdavo ako „ľudí hlúpych a nevzdelaných“, ktorým ku kazateľskej činnosti chýbajú všetky predpoklady. Valdes ale dosiahol v nasledujúcom roku aspoň podmienečné schválenie a začal kázať. On aj jeho žiaci horlivo vyznávali jednotu Boha stvoriteľa a vykupiteľa, a tým odmietali metafyzický dualizmus katarov. Dohodou medzi pápežom a cisárom (vo Verone roku 1184) boli zaradení medzi kacírov, hoci ešte ďalších dvadsať rokov osvedčovali na verejných dišputáciach, poriadaných v niektorých mestách a hradoch Provence, svoju zásadnú pravovernosť. Niektorí radikálnejší stúpenci hnutia priznávali, na rozdiel od katarov, právo kázať aj ženám.
Ich talianski súpútnici – „Lombardskí chudobní“, zvyknutí na prostredie mestských komún, dávali pred pocestným kazateľstvom prednosť usadeným, prísne organizovaným pracovným družinám. Medzi nimi a Valdesom došlo roku 1205 k rozladeniu. U lombardských vyostrili napätie protiklerikálne postoje niektorých z nich. Z radov konzervatívnych valdenských sa naopak podarilo vytvoriť dve cirkvi oddané rádové bratstvá katolíckych chudobných. V tom istom čase vznikajúci dominikánsky rád si osvojil propagandistický ráz valdenského kazateľstva, ale v predvečer albigénskej vojny roku 1209 sa začal prikláňať k násilným opatreniam proti kacírom.
Odmietanie násilia a oprávnenosti trestu smrti charakterizovalo valdéncov v 13. a 14. storočí, kedy z pôvodných oblastí prenikli do nemeckých, českých, poľských a uhorských krajín. Ich kazatelia plnili funkciu cestujúcich spovedníkov a učiteľov. V stanovených lehotách navštevovali pomocou rozvetvenej siete utajených útulkov „priateľov“ či „známych“, ktorých vernosť valdénskym zásadám sa po generácie udržiavala v rodinách a rodoch. To živilo na jednej strane proticirkevné postoje, odpor ku kanonickému právu, hierarchickým štruktúram a farnostnej sústave, odmietanie úcty k svätcom a predstavy očistca, na druhej strane však aj rozvoj opatrení zabezpečujúcich hnutiu vlastnosti tajného spolku. Mnohí valdénci sa navonok prispôsobovali svätostnému životu v cirkevných farnostiach. Zásadným faktorom pre ďalší vývoj valdénstva bola skutočnosť, že hnutie ako celok po Valdesovi už nikto neviedol.
Od 14. do 15. storočia európskych valdénskych zdecimovalo prenasledovanie v niekoľkých následných vlnách. Väčšinou boli donútení vsiaknuť do podzemia aj v krajoch, kde vytvorili ucelenejšie skupiny, ako napr. v Pomoransku a v okolí Angermünde a Prenzlau a ďalej na východ pri Štetíne alebo na juhu v Dolnom Rakúsku. V kompaktnom spoločenstve sa trvalo udržali románski valdénci na stráňach a v údoliach Cottických Álp a začiatkom tridsiatych rokov 16. storočia sa priklonili k ženevskej reformácií. Malá časť sa pridala k anabaptistom. 
Pápež František poprosil o odpustenie za prenasledovanie, ktorého sa katolícka cirkev dopustila v stredoveku voči vodcovi a členom tejto protestantskej cirkvi.

</doc>
<doc id="38810" url="https://sk.wikipedia.org/wiki?curid=38810" title="Armáles">
Armáles

Armáles (z , niekedy tiež "", z , neskôr tiež "erb") je donačná listina, ktorou sa udeľuje alebo polepšuje erb. Obsahuje slovný popis erbu (blazón) niekedy aj s farebným vyobrazením.
V Európe sa rozšírili od začiatku 14. storočia. Na dnešnom území Slovenska vydal prvý armáles Karol Róbert z Anjou v roku 1326 pre Mikuláša Herczega ako fyzickú osobu. Najstarší armáles pre právnickú osobu bol vydaný mestu Košice v roku 1369, a to nielen v uhorskom, ale v celoeurópskom meradle.
Z právneho hľadiska existovali tri druhy armálesov
Armálesy sa zapisovali do registrov, buď len v textovej podobe, alebo aj s miniatúrnym vyobrazením erbu. V Uhorsku sa registre zachovali len od roku 1527, najstaršie miniatúry len od roku 1736. Súpis armálesov, respektíve erbov (blazónov a ich vyobrazení) sa nazýva armoriál.

</doc>
<doc id="38811" url="https://sk.wikipedia.org/wiki?curid=38811" title="Vachtangovovo divadlo">
Vachtangovovo divadlo

Vachtangovovo divadlo (ofic.: Štátne akademické divadlo Jevgenija Vachtangova, rus.: "Государственный академический театр имен Евг. Вахтангоа") je ruské divadlo sídliace v Moskve. Bolo založené v roku 1917 ruským režisérom Jevgenijom Vachtangovom ako jedno zo štúdií Moskovského akademického umeleckého divadla. Do Vachtangovovej smrti nieslo názov Tretie štúdio, po jeho smrti bolo pomenované podľa svojho zakladateľa. 
Najznámejšou a najobľúbenejšou inscenáciou divadla bola Vachtangovova insenácia hry talianskeho dramatika Carla Goziho "Princezná Turandot". Divadlo ju malo na repertoári niekoľko desaťročí, a odohralo sa celkovo 1500 repríz. 

</doc>
<doc id="38812" url="https://sk.wikipedia.org/wiki?curid=38812" title="Heraldika">
Heraldika

Heraldika (lat. "heraldus" - herold) je veda, ktorá skúma erby, ich vývoj, používanie a umenie ich vyhotovovať, ako aj právo používať ich.
Za zakladateľa heraldiky, ako pomocnej historickej vedy sa považuje teológ a genealóg Philipp Jacob Spener.

</doc>
<doc id="38814" url="https://sk.wikipedia.org/wiki?curid=38814" title="Čierna Voda (okres Galanta)">
Čierna Voda (okres Galanta)

Obec Čierna Voda (historicky , , ) je obec na Slovensku v okrese Galanta.
Polohopis.
Obec leží na okraji Žitného ostrova na Slovensku v okrese Galanta. Pre obec je charakteristická rieka Čierna Voda, ktorá preteká popri obci a vytvára peknú prírodnú atmosféru. Rozloha verejnej zelene je približne 2 ha a z toho parky 1 ha.
Dejiny.
Obec je doložená v Zoborskej listine roku 1113 ako Nek. Ďalšia písomná zmienka pochádzajúca z roku 1165 spomína obec v podobe Nech, Niech, Neku. V chotári obce bola kedysi osada Peteháza, v listine doložená roku 1323. Čierna Voda začiatkom 14. storočia patrila k panstvu Matúša Čáka, neskôr bola poddanskou dedinou šintavského panstva a po roku 1817 do Čeklínskeho panstva. V prvej polovici 19. storočia tu bol rozsiahly chov oviec. Obyvatelia sa zaoberali zväčša poľnohospodárstvom a rozvozom soli zo soľného skladu v Trsticiach. Najstaršia pečať obce s kruhopisom PAGUS NEIK 1688 sa vyskytuje na písomnostiach obce z 18. a 19. storočia. Symboly umiestnené v pečatnom obraze poukazujú na geografickú polohu obce, ktorá sa nachádzala na území medzi dvoma riekami Dudváhom a Malým Dunajom. Pečatný obraz zároveň poukazuje aj na spôsob živobytia obyvateľov, ktorým pravdepodobne bolo prievozníctvo, ale tradíciu tu malo aj chytanie rakov.
Čierna Voda prešla cez posledné desaťročia mnohými zmenami. Bola tu postavená budova materskej školy, vybudovaný obecný vodovod a plynovod, rekonštruovaný kultúrny dom a kostol. 

</doc>
<doc id="38815" url="https://sk.wikipedia.org/wiki?curid=38815" title="Čierna Voda (Chorvátsky Grob)">
Čierna Voda (Chorvátsky Grob)

Čierna Voda je miestnou časťou obce Chorvátsky Grob v okrese Senec.
V súčasnosti zažíva prudký rozvoj. Prebieha tu výstavba rodinných domov vo viacerých lokalitách. Obec je typickým príkladom satelitného mestečka v okolí mesta Bratislava. Skladá sa približne zo 75 ulíc.
Mnohí obyvatelia tu nemajú trvalý pobyt, aj keď v nej reálne bývajú. Odhaduje sa, že tu v skutočnosti žije 8 000 až 10 000 obyvateľov.
Demograficky v miestnej časti prevažujú mladé rodiny s malými deťmi. Nachádzajú sa tu viaceré materské školy, základná škola, obchodné centrum a kostol.
V blízkosti sa nachádza národná prírodná rezervácia Šúr. Popri miestnej časti vedie cyklistická trasa Jurava.

</doc>
<doc id="38817" url="https://sk.wikipedia.org/wiki?curid=38817" title="Cementácia (oceľ)">
Cementácia (oceľ)

Cementácia alebo cementovanie je nauhličenie tenkého povrchu ocele a následné zakalenie tohto povrchu plus popúšťanie. 
Vytvára sa tým oceľ s tuhým (a mäkkým) jadrom a s tvrdým a oteruvzdorným povrchom. Dosahuje sa to obohatením povrchu materiálu uhlíkom difúziou (vo veľkých množstvách najčastejšie v atmosfére, v malom v žeravej uhlíkatej zmesi). To sa potom zakalí (ale len do istej hĺbky) a niekedy popustí, aby sa znížili vnútorné pnutia. Difúzna hĺbka je medzi 0,1 až 2,5 mm.
Pre cementáciu sa vyrábajú optimalizované ocele, ktoré sa volajú cementačné. Tam býva povrch nauhličený.

</doc>
<doc id="38818" url="https://sk.wikipedia.org/wiki?curid=38818" title="Vsevolod Emilievič Mejerchoľd">
Vsevolod Emilievič Mejerchoľd

Vsevolod Emilievič Mejerchoľd (, ; * 28. január 1874, Penza, Rusko – † ? 2. február 1940, Moskva, Rusko) bol jedným z najvýznamnejších ruských a sovietskych divadelníkov. Je považovaný za zakladateľa socialistického divadla, všestranného umelca a režiséra, ktorého význam ďaleko prekročil hranice Sovietskeho zväzu.
Život.
Narodil sa v ruskej Penze v roku 1874 ako Karl Kasimir Theodor Meyerhold. Najprv sa vydal do Moskvy, kde študoval právo, ale po roku ho škola omrzela a prešiel na moskovskú divadelnú školu, ktorú viedol Vladimír Ivanovič Nemirovič-Dančenko. Po jej absolvovaní pôsobil štyri roky ako herec v Moskovskom umeleckom akademickom divadle a potom v roku 1905 založil vlastný súbor, tzv. Prvé štúdio.
Kvôli nezhodám so Stanislavským opustil Moskvu a odišiel do Petrohradu a Tbilisi. Režíroval činoherné a operné predstavenia, písal vedecké práce a vydával časopis o divadle. Práve na doskách petrohradského divadla začal rozvíjať svoj avantgardný štýl réžie. 
Po revolúcii v roku 1917 sa zapojil do politického života, stal sa členom komunistickej strany a dokonca zastával funkciu politického komisára v Červenej armáde. V Moskve viedol divadelné oddelenie Ľudového komisariátu osvety. V roku 1920 založil vlastné divadelné štúdio pod názvom Prvé divadlo Ruskej federácie, od roku 1923 nieslo divadlo meno svojho zakladateľa, avšak v roku 1938 bol Mejerchoľd v rámci stalinských čistiek zatknutý a divadlo zrušené. 1. februára 1940 bol odsúdený na trest smrti zastrelením. Presný dátum jeho smrti nie je známy, niektoré zdroje však uvádzajú ako dátum jeho smrti 2. február. V roku 1955 bol posmrtne rehabilitovaný.

</doc>
<doc id="38821" url="https://sk.wikipedia.org/wiki?curid=38821" title="Valdenstvo">
Valdenstvo



</doc>
<doc id="38822" url="https://sk.wikipedia.org/wiki?curid=38822" title="Valdénci">
Valdénci



</doc>
<doc id="38828" url="https://sk.wikipedia.org/wiki?curid=38828" title="Ján Čapek zo Sán">
Ján Čapek zo Sán

Ján Čapek zo Sán (okolo 1390, Sány† asi 1452, Hukvaldy) bol český husitský poľný hajtman a hlavný hajtman sirotkov v rokoch 1431 – 1434.
Charakteristika osobnosti.
Ján Čapek zo Sán bol považovaný za veľmi schopného poľného hajtmana a jedného z nepopierateľných vodcov husitských radikálov. Jeho schopnosti však boli trochu znehodnotené jeho osobnými vlastnosťami, z ktorých asi najvýraznejšie boli popudlivosť, panovačnosť, neuváženosť a prehnané sebavedomie.
Vojnové výpravy.
V roku 1427 vytiahol v čele veľkého zoskupenia sirotských vojsk do Sliezska, bol však porazený a musel sa vrátiť.
V roku 1431 vytiahol v čele sirotkov a spoločne s táboritmi na Slovensko. Výprava ale nebola úspešná podľa očakávania a pretiahla sa. Zatiaľ čo táboriti odtiahli domov, sirotkovia pokračovali v ťažení južným Slovenskom. Podarilo sa im získať veľa koristi, ale pri návrate bola ich kolóna zaskočená v pochodovom tvare uhorskou jazdou a Ján Čapek zo Sán utrpel zdrvujúcu porážku. Stratil všetku korisť, vozy aj pechotu, zachránila sa iba jazda.
V roku 1433 viedol v spojení s Poliakmi úspešnú výpravu proti Rádu nemeckých rytierov, s ktorou dorazil až k Baltu. Poľský kráľ mu daroval za jeho pomoc ťavu, ktorú si Ján Čapek zo Sán priviedol na obliehanie katolíckej Plzne. Plzenskí obrancovia mu však vzápätí nato vykonali veľmi potupný žartík, keď sa pri nečakanom výpade zvieraťa zmocnili a odviedli si ho do mesta. Túto epizódu dodnes pripomína vyobrazenie ťavy na plzeňskom mestskom znaku.
V roku 1434 viedol v bitke pri Lipanoch jazdu spojených síl radikálnych husitov proti koalícií umiernených husitov a katolíkov. V tejto bitke utrpeli radikáli zdrvujúcu porážku, zachránila sa iba jazda. (Niektorí historici vyčítajú Jánovi Čapkovi zo Sán, že svojím predčasným útekom zradil svojich bratov a zavinil ich porážku, ale aj z toho mála, čo vieme o priebehu bitky pri Lipanoch, sa zdá byť zrejmé, že bitka už bola stratená a zotrvanie jazdy na bojisku by viedlo iba k jej zničeniu).
Po porážke pri Lipanoch a rozpustení sirotských poľných vojsk opustil Ján Čapek zo Sán územie Čiech a vstúpil do služieb poľského kráľa. Posledné záznamy o ňom pochádzajú z roku 1445.

</doc>
<doc id="38832" url="https://sk.wikipedia.org/wiki?curid=38832" title="Svetové dedičstvo">
Svetové dedičstvo



</doc>
<doc id="38833" url="https://sk.wikipedia.org/wiki?curid=38833" title="Diviš Bořek z Miletínka">
Diviš Bořek z Miletínka

Diviš Bořek z Miletínka (* cca 1360 - 1370 Lázně Bělohrad,† 8. január 1438) bol český husitský poľný hajtman činný najmä vo východných a stredných Čechách. Pôvodne radikál a blízky spolubojovník Žižku, potom prešiel na umiernenú stranu a stal sa odporcom radikálov (Žižku aj jeho nástupcov).
V roku 1421 po dobytí blízkeho kláštora v Opatoviciach nad Labem prestaval menší hrad na Kunětickom vŕšku, ktorý bol pomenovaný Kunětická hora.
V júni a júli roku 1423 viedol spolu s Bedřichom zo Strážnice prvý väčší útok na Moravu, kde spoločne porazili vojská olomouckého biskupa Jána XII. Železného a kniežaťa opavského Přemka a získali značnú korisť. Jeho úspech však netrval dlho, pretože krátko po návrate do Čiech ho v bitke pri Strážnici neďaleko Hradca Králové porazil Jan Žižka vo vôbec prvom stretnutí medzi dvomi husitskými vojskami.
Roku 1427 ako hajtman husitského Kolína podporoval umiernených kališníkov a hostil ich delegáciu, ktorá sa dohodla na nečakanom prepadnutí a dobytí Prahy. Plán však bol prezradený, útočiaci oddiel zmasakrovaný a v septembri 1427 pritiahol ku Kolínu Prokop Holý a mesto obľahol. Diviš Bořek z Miletínka bránil mesto tri mesiace, než ho vzbury mestskej chudoby sympatizujúcej s radikálmi donútili uzavrieť prímerie a vydať mesto výmenou za svoj voľný odchod.
V nasledujúcich rokoch sa stával vedúcou postavou umiernenej strany, čo ho nakoniec privedlo na čelo spojených vojsk umiernených katolíkov a kališníkov, s ktorými 30. mája 1434 v bitke pri Lipanoch rozdrvil spojené sily Sirotkov a Táboritov.
Jeho účasť v husitských vojnách mu priniesla obrovský majetok, stal sa najbohatším šľachticom východných Čiech. Po jeho smrti roku 1437 však bolo jeho dedičstvo rozdelené medzi jeho synov a postupne sa rozpadlo.

</doc>
<doc id="38834" url="https://sk.wikipedia.org/wiki?curid=38834" title="Pavol Mutafov">
Pavol Mutafov

PhDr. Pavol Mutafov (* 29. október 1954, Košice) je poslancom zastupiteľstva Košického samosprávneho kraja od roku 2001 a bol starostom mestskej časti Košice Západ od roku 1994 do roku 2010.
Pavol Mutafov je ženatý a má dve deti.

</doc>
<doc id="38836" url="https://sk.wikipedia.org/wiki?curid=38836" title="Rádiológia">
Rádiológia

Rádiológia, predtým nazývaná rádiodiagnostika, je medicínsky odbor, ktorý využíva určité spektrum ionizačného žiarenia (röntgenové žiarenie) a ďalšie fyzikálne javy (najmä ultrazvuk a magnetickú rezonanciu) na diagnostiku chorôb. 
História.
Za otca rádiológie sa považuje Wilhelm Conrad Röntgen, nemecký fyzik, pôsobiaci na univerzite vo Würzburgu, kde 8. novembra 1895 vytvoril a zaznamenal elektromagnetické vlnenie, ktoré je dnes známe ako „lúče X“ alebo röntgenové žiarenie. V roku 1901 za svoj objav obdržal Nobelovu cenu za fyziku; jeho objav sa veľmi rýchlo dočkal praktického uplatnenia - avšak nebola to fyzika, ale medicína, ktorá z neho mala najviac ťažiť.
Vo veľmi krátkom čase po Röntgenovom objave vznikajú prvé rádiodiagnostické prístroje, ktoré sa rýchlo technicky zdokonaľujú. Objavuje sa obrovské množstvo lekárskych článkov a kníh, pojednávajúcich o nových možnostiach diagnostiky ochorení s pomocou rtg žiarenia, nové kontrastné látky, nové technické vylepšenia. Prvý rtg prístroj na území bývalého Česko-Slovenska bol zakúpený z verejnej zbierky pre Chirurgickú kliniku Lekárskej fakulty v Prahe.
Rozvoj moderných zobrazovacích metód umožnil pokroky vo všetkých odboroch medicíny, najmä chirurgických. Bez možnosti rýchleho a presného určenia chorobného stavu a podrobného zobrazenia anatomických štruktúr si dnes nemožno predstaviť traumatológiu, cievnu chirurgiu, transplanačné a neurochirurgické zákroky a mnoho ďalších. Sledovanie rozsahu zhubného ochorenia a jeho reakcie na liečbu je dnes neoddeliteľnou súčasťou úspešnej onkologickej diagnostiky a liečby.
Pokrok v odbore však so sebou prináša i určité negatívne stránky. Čoraz viac lekárov sa spolieha na zobrazovacie vyšetrovacie metódy a zanedbáva základný kameň diagnostiky akejkoľvek choroby - podrobnú anamnézu a fyzikálne vyšetrenie. Neadekvátne použitie zobrazovacích metód so sebou navyše prináša zvýšené náklady na zdravotnú starostlivosť a zvýšenú radiačnú záťaž obyvateľstva.
Rozdelenie.
Rádiológia ako odbor sa delí na viacero viac či menej samostatných oblastí. Tieto nie sú presne definované a vzájomne sa často do značnej miery prekrývajú:
A. Podľa prístrojovej techniky a fyzikálnej podstaty zobrazovacých metodík:
B. Podľa veku pacientov:
C. Podľa zobrazoveného orgánu alebo orgánového systému:
D. Podľa jednotlivých skupín ochorení:
E. Podľa prístupu k pacientovi:

</doc>
<doc id="38839" url="https://sk.wikipedia.org/wiki?curid=38839" title="Pavilón šeliem">
Pavilón šeliem

Pavilón šeliem (angl. "Pavilon Predators") je slovenský film.
Tragická konfrontácia dvoch ľudí s rozličnými životnými názormi - tvrdého a surového ošetrovateľa šeliem v ZOO a jeho pomocníka, zásadného odporcu bezprávia. 

</doc>
<doc id="38840" url="https://sk.wikipedia.org/wiki?curid=38840" title="Kúpeľňový hráč">
Kúpeľňový hráč

Kúpeľňový hráč (angl. "Musician in the Bath") je slovenský film natočený podľa poviedky Viliama F. Šikulu z knihy "Chrúst". 
Komédia o mladom dedinskom chlapcovi, nadanom hudobníkovi, na prahu dospelosti.

</doc>
<doc id="38841" url="https://sk.wikipedia.org/wiki?curid=38841" title="Emma Watsonová">
Emma Watsonová

Emma Charlotte Duerre Watsonová (; * 15. apríl 1990, Paríž, Francúzsko) je britská herečka a aktivistka, známa predovšetkým úlohou Hermiony vo filmovej sérii Harry Potter.
Životopis.
Emma Watson sa narodila Jacqueline a Chrisovi v Paríži. Po rozvode rodičov sa spolu s matkou a bratom presťahovali do Oxfordshire v Anglicku. V škole prejavovala záujem o herectvo, keď si zahrala v niekoľkých školských divadelných predstaveniach napríklad „Arthur: The Young Years“, „Happy Prince“ a „Alica v ríši divov“. Ako 7-ročná sa umiestnila na 1. mieste v školskej súťaži v recitácii. Strednú školu ukončila s prospechom "A" a pokračovala v štúdiu na univerzite.
Jej rodičia sú rozvedení (rozviedli sa okolo roku 1995) a pracujú ako právni zástupcovia. Má o tri roky mladšieho brata Alexa (* 1993). Okrem Alexa má aj troch nevlastných súrodencovbrata Tobyho (4 roky) a sestry dvojičky Ninu a Lucy (4 roky).
Konkurzu na Hermionu vo filme Harry Potter sa zúčastnila na podnet triedneho učiteľa. Na konkurze sa zúčastnila, ale ako hovorílen tak zo srandy. Konkurz vyhrala a dnes už má za sebou osem filmov Harryho Pottera.
Popri premierovaní HP hrala v roku 2011 vo filme Môj týždeň s Marylin s Eddie Redmaynom a iné menšie roly v menej známych filmoch pred 2010. 
V roku 2012 si zahrala vo filme Charlieho malé tajomstvá (Perks of being a walflower) jednu z hlavných postáv Sam. Rok nato hrala vo filme americkej režisérky Sofie Coppoly The Bling Ring s Taissou Farmigou (tiež hlavnú rolu Nicki). O tomto filme sa vyjadrila, že svoju postavu videla ako úplný opak seba samej a že to bolo viac o práci so Sofiou ako o hraní tej postavy. Dokonca sa kvôli tomu filmu musela naučiť tanci pri tyči. Toho istého roku vyšla komédia This is the End s Sethom Roganom, kde herci hrali sami seba. V roku 2014 hrala vo filme Noe s Russelom Croweom, Jennifer Conelly a Anthony Hopkinsom, v roku 2015 vo filme Regression od režiséra Alejandro Amenabar s Ethanom Hawkom a v roku 2016 vo filme Colonia s Danielom Brühlom o oblasti v Chile, kde velil bývalý nacista Paul Schäfer. V marci roku 2017 vyšiel dlho očakávaný film Kráska a zviera, kde Emma stvárnila Bellu a mesiac na to film The Circle s Tomom Hanksom podľa rovnomennej knihy od Davea Eggersa.
Emma sa rozhodovala medzi štúdiom na niektorej britskej univerzite, ale zvažovala aj štúdium v Amerike na niektorej univerzite z Ivy League Colleges. Chcela by hrať vo filmoch aj počas štúdia podľa vzoru Jodie Foster, ktorá zvládla herectvo aj štúdium naraz. Emma v jednom z interview vyhlásila, že už teraz má dosť peňazí, aby nemusela nikdy v živote nič robiť, ale to nie je cesta, po ktorej by chcela ísť. Štúdium na univerzite ju motivuje a verí, že z nej urobí ešte lepšiu herečku. Nakoniec si vybrala Brownovu univerzitu, na ktorej promovala v roku 2014 z anglickej literatúry. 
Vo voľnom čase hráva športy, hlavne stolný tenis a tenis. Má rada čas strávený s priateľmi, nakupovanie a kino. Jej obľúbené filmy sú: Vykúpenie z väznice Shawshank, Gladiátor, Statočné srdce, Pýcha a predsudok, Pomáda, Shrek a Dannyho jedenástka; obľúbení herci: Julia Robertsová, Brad Pitt a Renée Zellwegerová.

</doc>
<doc id="38842" url="https://sk.wikipedia.org/wiki?curid=38842" title="Wetzlar">
Wetzlar

Wetzlar je mesto v Hesensku v Nemecku na vlyve rieky Dill do rieky Lahn. Má 53 000 obyvateľov. 
Mesto bolo založené v roku 897 a je v ňom katedrála z 13. storočia. Nachádza sa v blízkosti diaľnice A 45.
Politika.
Wetzlarský mestský ustanovujúci zbor je najväčším komunálnym parlamentom Nemecka. Posledné komunálne voľby pre nastávajúcu päťročnú legislatívnu periódu, ktoré sa konali 26. marca 2006 skončili s nasledovným výsledkom:

</doc>
<doc id="38845" url="https://sk.wikipedia.org/wiki?curid=38845" title="VŠMU v Bratislave">
VŠMU v Bratislave



</doc>
<doc id="38847" url="https://sk.wikipedia.org/wiki?curid=38847" title="František Olejník">
František Olejník

Doc. RNDr. František Olejník, PhD. (* 4. september 1949, Spišské Vlachy) bol dekanom Leteckej fakulty Technickej univerzity v Košiciach a poslancom zastupiteľstva Košického samosprávneho kraja.
Komunálna politika.
František Olejník bol vo voľbách v roku 2005 zvolený za koalíciu SMER, HZD za poslanca krajského zastupiteľstva v okrese Košice I.

</doc>
<doc id="38852" url="https://sk.wikipedia.org/wiki?curid=38852" title="Valašské právo">
Valašské právo

Valašské právo je súhrn právnych noriem a zvyklostí, ktorými sa pôvodne - najneskôr od vrcholného stredoveku - riadilo rumunské obyvateľstvo (teda Valasi v užšom, pôvodnom význame), neskôr - do 18./19. storočia - takmer všetko to obyvateľstvo strednej Európy a Balkánu (teda najmä Valasi v širšom, prenesenom zmysle), ktorého spôsob života a ekonomika bol založený na transhumancii (pastierstve nekočovného obyvateľstva so striedaním pastvín medzi vrchmi v lete a nížinami v zime). 
Valašské právo na Slovensku.
Valašské právo je súhrn právnych noriem a zvyklostí valašského obyvateľstva na Slovensku v 14. storočí až 17. storočí, často potvrdené panovníkom (najznámejšie privilégium pre oravských a liptovských Valachov z roku 1474 vydané Matejom I. Korvínom). Podľa neho boli Valasi na určitý čas (6 - 20 rokov) oslobodení od všetkých poddanských povinností, neskôr od platenia cirkevného desiatku a roboty, za čo museli strážiť cesty, hranice a vykonávať vojenskú službu. 
Od 2. polovice 16. storočia utužovaním nevoľníctva ich práva postupne zanikali a rovnako koncom 16. a začiatkom 17. storočia ustávalo aj usídľovanie riadiace sa valašským právom.
Stretávame sa s ním najmä u Rumunov (Valašsko, Moldavsko, Sedmohradsko, Podkarpatská Rus, Poľsko, Slovensko), macedónskych Arumunov, Rusínov (Podkarpatská Rus, Poľsko, Slovensko), Poliakov, Slovákov, Moravanov (Moravské Valašsko), Srbov a Chorvátov.

</doc>
<doc id="38853" url="https://sk.wikipedia.org/wiki?curid=38853" title="Jonathan Swift">
Jonathan Swift

Jonathan Swift (* 30. november 1667, Dublin – † 19. október 1745, Dublin) bol írsky spisovateľ, satirik, autor politických a náboženských esejí a pamfletov, a cirkevný hodnostár. Bol členom „Scribblers club“, Klubu „perohryzov“, ktorého členmi boli prominentní literáti. Písal poéziu, satiru, politické pamflety, je autorom známeho fantasy - románu Gulliverove cesty, ktorý vo svojej dobe bol skôr satirickým románom.
Život.
Narodil sa v Dubline, v deň sv. Andreja, krátko po otcovej smrti v anglickej rodine Swiftovcov z Yorku, ktorá žila v írskom Dubline. Jeho otec zomrel mladý, približne dva roky po sobáši. Za ženu si zobral Abigail Erickovú z Leicestershire, pochádzajúcu z veľmi starobylej rodiny Erickovcov, ktorí odvodzovali svoj pôvod od Ericka, veľkého vodcu, ktorý bojoval proti Viliamovi Dobyvateľovi. Tento sobáš bol z oboch strán veľmi nerozvážny; svojej manželke priniesol len veľmi chabú alebo žiadnu budúcnosť, a jeho smrť prišla veľmi nevhod v dobe, kedy ešte nestačil vytvoriť pre svoju rodinu stabilnejšie zázemie. 
Vychovával ho strýko - či skôr pestúnka - v Anglicku, kam ho zobrali krátko po narodení. Tá ho veľmi starostlivo vychovávala a než sa vrátil k matke do Írska, naučila ho hláskovať a čítať, takže už ako trojročný dokázal prečítať ktorúkoľvek kapitolu z Biblie. A hoci podľa záznamov zo školy v Kilkenny, v Írsku takej vychýrenej, nebol príliš dobrým študentom, dostal tam solídne základy, vyštudoval s nie najlepším prospechom univerzitu "Trinity College" a stal sa v roku 1688 tajomníkom vynikajúceho anglického štátnika Williama Templa, priateľa kráľa Viliama III. Podriadené postavenie ho však obmedzovalo, a tak odišiel od Templa, stal sa anglikánskym duchovným, žil krátky čas ako vidiecky farár, ale vrátil sa zase k Templovi a zostal u neho až do jeho smrti v roku 1699.
Za svojho dlhého pobytu na Templovom vidieckom sídle získal Swift značné vzdelanie a nadobudol politický rozhľad. Na jeho sídle našiel aj životnú lásku Esther Johnsonovú, ktorú začal volať Stella. Keď mala osem, začínal ju učiť, neskôr ho sprevádzala celým životom, ale nie je isté, či sa ich partnerstvo vôbec naplnilo. Ak sa aj zosobášili, potom podľa niektorých zdrojov tajne. Od roku 1701 mal Swift pomer s Esther Johnsonovou. Šla za ním do Írska a žila nie s ním, ale vedľa neho až do svojej smrti r. 1728. Okrem toho mal Swift pomer ešte s urodzenou Holanďankou Esther Van Homrighovou („Vanessa“), ktorá sa do neho vášnivo zamilovala, keď mal viac než 40 rokov (ona mala o 24 rokov menej). I Vanessa šla s ním do Írska, kde zomrela roku 1723, nie dlho po roztržke so Swiftom, ktorá vznikla tým, že keď sa dozvedela o svojej sokyni, napísala buď jej alebo Swiftovi list, ktorý jej dekan neodpustil.
Duchovným sa zrejme Swift nestal z bytostného presvedčenia, cirkevná kariéra nasledovala, až keď sa mu nesplnili politické sny. Ako anglikánsky duchovný sa so svojou voľnomyšlienkárskou povahou cítil slobodnejším. Deväť rokov žil ako duchovný v Írsku a v roku 1709 odišiel do Anglicka, kde bol päť rokov až na krátku návštevu v Dubline, keď tam bol menovaný dekanom kostola sv. Patrika. V politike stál najprv na strane whigov, aby neskôr skončil na strane toryovcov, ktorých ministrom preukazoval neoceniteľné služby článkami v časopise Examiner a politickými brožúrami. Nedočkal sa však vysneného biskupstva, ale stal sa len dekanom kostola sv. Patrika. Na literatúru sa Swift sústredil, až keď bolo zrejmé, že sa v politike napriek mnohým známostiam a nespornému talentu nepresadí. 
Swift nebol pri zmysloch niekoľko rokov pred svojou smrťou. Už keď mal 24 rokov, začala sa prejavovať Menièrova choroba (závraty a hluchota). V neľahkej historickej dobe - za 78 rokov jeho života sa na tróne vystriedali traja panovníci - veľa šťastných chvíľ veru neprežil a jeho vstupy do verejného života neboli úspešné. Už keď písal "Gullivera", ktorého dokončil v roku 1725, nebolo mu najlepšie. V tridsiatych rokoch sa Swiftov zdravotný stav prudko zhoršil. Márne zápasil s postupujúcou chorobou, stratil sluch a schopnosť reči, choroba zachvátila celý mozog. Ten mu na záver života zahalila demencia, ešte predtým však svoj majetok odkázal na stavbu nemocnice pre duševne chorých. 
Na sklonku života bol Swift v Dubline známy svojou šľachetnosťou, keď tretinu zo svojich príjmov dával na charitu, ako aj tým, že sa tento Angličan a kňaz anglikánskej cirkvi s takou vervou staval na stranu prevažne katolíckeho Írska, vtedy kolónie ovládanej britskou korunou. Po smrti Stelly sa stránil čím ďalej tým viac verejnosti i svojich priateľov a žil nakoniec v úplnej odlúčenosti. Jeho rozum sa zatemňoval, až päť rokov pred svojou smrťou sa ho plne zmocnila demencia a posledné dva, tri roky vôbec na nikoho neprehovoril. Swiftovu osobnosť osvietenského mysliteľa, neprepadajúceho povrchnému optimizmu a predbiehajúceho svoju dobu schopnosťou ostrého kritického videnia a tvrdej sebareflexie, dokresľuje jeho bohatá korešpondencia s priateľmi, jeho výroky, invektívy i humoristické verše.

</doc>
<doc id="38855" url="https://sk.wikipedia.org/wiki?curid=38855" title="Jakub Arbes">
Jakub Arbes

Jakub Arbes (* 12. jún 1840, Praha, Česko – † 8. apríl 1914, Praha) bol český spisovateľ a novinár. Sympatizoval s Májovcami, ale nepatril k nim, pretože tvoril za iných okolností než oni.
Pochádzal zo Smíchova, kde vyštudoval reálku, potom študoval techniku. 
V rokoch 1868 – 1873 bol zodpovedný redaktor "Národních listů" a ako redaktor v nich pôsobil do roku 1877. Za svoje články bol odsúdený na 15 mesiacov, ktoré strávil vo väzení v Českej Lípe (1873 – 1874). 
V rokoch 1876 – 1879 bol dramaturgom "Prozatímního divadla" a v rokoch 1880 – 1881 vydával satirický časopis "Šotek" spolu s M. Alešom. 
Bol aj redaktorom časopisu "Hlas" a "Politik".
Počas svojej literárnej činnosti si vytvoril veľmi oddaný vzťah k Nerudovi, ktorého považoval za svoj vzor a tiež veľmi obdivoval Máchu.
Dielo.
Volil námety zo súčasného pražského života. Ako človek bol svojrázny a podľa toho vyzerajú aj niektoré jeho témy.
Zaviedol nový spôsob literárnej tvorby – romaneto, teda obsiahlejšiu poviedku s dobrodružným, napínavým dejom, v ktorej sú dramatické zápletky s prekvapivým zakončením. Pripomína romantizmus.
Námetom sú neobvyklé javy, tajomnosť, ktorá má nakoniec reálne vysvetlenie. Vychádza z rozporu medzi dokázanými vecami a vecami medzi nebom a zemou. Hlavnými postavami sú vedci, alebo študenti.
Publicistika.
Svoje poviedky uverejňoval v mnohých časopisoch ("Lumír", "Světozor", "Květy"...)
Zachovalo sa veľké množstvo novinových článkov, ktoré sa týkali predovšetkým významných svetových osobností v literatúre. Zaoberal sa okrem iného K. H. Máchom a K. Sabinom.

</doc>
<doc id="38856" url="https://sk.wikipedia.org/wiki?curid=38856" title="Anna Fedorová">
Anna Fedorová

Mgr. Anna Fedorová (* 19. október 1947, Spišská Nová Ves)v je slovenská komunálna politička a pedagogička.
Bola primátorkou mesta Spišská Nová Ves v rokoch 20022006, poslankyňou zastupiteľstva Košického samosprávneho kraja a predsedníčkou OKC KDH v Spišskej Novej Vsi.
Ako členka Kresťanskodemokratického hnutia bola zvolená za koalíciu KDH, OKS vo voľbách v roku 2005 za poslankyňu Košického samosprávneho kraja v okrese Spišská Nová Ves.

</doc>
<doc id="38859" url="https://sk.wikipedia.org/wiki?curid=38859" title="Ján Králik">
Ján Králik

Doc. Ing. Ján Králik, CSc. (30. máj 1949, Ružomberok) bol primátorom Banskej Bystrice od roku 1998 do roku 2006.
Predvolebná kampaň za mestské peniaze.
Ján Králik vzbudil tesne pred voľbami do krajských zastupiteľstiev v roku 2005 rozruch tým, že rozoslal niekoľko desiatok listov z mestského úradu v Banskej Bystrici s výzvou na svoju podporu vo voľbách. Od tohto kroku sa dištancovala aj jeho materská strana SMER a krajská predsedníčka strany Jana Lašáková vyhlásila, že sa bude uvažovať o vylúčení Králika zo strany. Bližšie informácie - wikicitáty.
Súkromný život.
Ján Králik je ženatý a má tri deti.

</doc>
<doc id="38861" url="https://sk.wikipedia.org/wiki?curid=38861" title="UMB v Banskej Bystrici">
UMB v Banskej Bystrici



</doc>
<doc id="38863" url="https://sk.wikipedia.org/wiki?curid=38863" title="Tri gaštanové kone">
Tri gaštanové kone

Tri gaštanové kone je novela spisovateľky Margity Figuli. Patrí do literárneho útvaru lyrizovaná próza (próza naturizmu). Dej knihy je autentický - poukazuje na život vo vtedajšej dobe, na zvyky, tradície a životný štýl, avšak s prvkami rozprávky (dobro víťazí nad zlom, zázračné uzdravenie Magdalény).
Autorka zväčša používa rozprávací slohový postup, 1. osoba sg. (ja rozprávanie), ale i opisný a úvahový slohový postup. Dielo patrí k literárnemu druhu epika, zaraďuje sa medzi ľúbostnú alebo lyrizovanú prózu.
Vo svojom rozprávaní vyslovila autorka myšlienku, že násiliu možno vzdorovať dobrotou srdca. Na príbehu lásky dvoch mužov k jednej žene vytvorila jednu z najkrajších ľúbostných noviel v slovenskej literatúre.

</doc>
<doc id="38864" url="https://sk.wikipedia.org/wiki?curid=38864" title="Margita Figuli">
Margita Figuli

Margita Figuli, po sobáši Margita Šustrová, pseudonymy "Morena", "Oľga Morena" (* 2. október 1909, Vyšný Kubín – † 27. marec 1995, Bratislava) bola slovenská spisovateľka, prekladateľka a autorka literatúry pre deti a mládež.
Životopis.
Narodila sa v roľníckej rodine. Gymnaziálne štúdiá začala v Dolnom Kubíne, no maturovala na Obchodnej akadémii v Banskej Bystrici (1924 – 1928). Chcela pokračovať v štúdiu, no jej pokus o štúdium maliarstva v Prahe jej nevyšiel. Pracovala ako anglická korešpondentka v Tatra banke v Bratislave. Popri zamestnaní študovala na konzervatóriu hru na klavíri. Roku 1941 ju prepustili z Tatra banky za odvážnu protivojnovú novelu Olovený vták. Preto počas vojnových rokov 1941 až 1945 žila vo Vyšnom Kubíne u Emílie Meškovej. Odvtedy sa venovala len literárnej činnosti.
Tvorba.
Margita Figuli je výraznou predstaviteľkou slovenského naturizmu v novelistickej a románovej tvorbe. Publikovať začala už v roku 1930 v časopise Slovenská nedeľa či v kalendároch Tatra banky, neskôr tiež v časopisoch Elán, Slovenské pohľady, Živena a iné. V jej raných prácach dominujú témy z prostredia sociálnej, zemepisnej či spoločenskej periférie, neskôr tiež láska, sociálny súcit a súčasné spoločenské problémy. V tematickej rovine využívala legendické, mýtické a rozprávkové prvky. Okrem vlastnej tvorby sporadicky prekladala z češtiny (Karel Čapek, Karel Jaromír Erben a i.).

</doc>
<doc id="38869" url="https://sk.wikipedia.org/wiki?curid=38869" title="Heartagram">
Heartagram

Heartagram je symbol, legálne ho používa fínska skupina HIM. Predstavuje kombináciu pentagramu a srdca. Názov vznikol zložením slov heart (srdce) a pentagram. Symbolizuje spojenie dobra a zla, lásky a nenávisti.

</doc>
<doc id="38870" url="https://sk.wikipedia.org/wiki?curid=38870" title="Ferenc Martos">
Ferenc Martos

Ferenc Martos (* 10. január 1875, Arad, Rumunsko – † 24. november 1938, Budapešť, Maďarsko) bol maďarský spisovateľ.
Vyštudoval právo, a v roku 1896 začal pracovať na ministerstve školstva. Popri tom bol aj spolupracovníkom denníkov "Napló" a "Magyar Hírlap" neskôr aj redaktorom v Fovarosi Lapok. Taktiež začal písať novely, básne, a aj divadelné hry. Postupne sa v spolupráci s priateľom, skladateľom Huszkom, dopracoval k písaniu operetných libriet. Keďže v tom bol veľmi úspešný a jeho práce boli kvalitné, od roku 1904 písal výhradne len libretá pre viacerých slávnych operetných skladateľov, akými boli Viktor Jacobi, Emmerich Kálmán, Franz Lehár a iní.
Jeho manželkou bola Deutsch Gizella, s ktorou sa zosobášil v Budapešti 8. júla 1908. Ich dcéra bola Veronika Martos.

</doc>
<doc id="38871" url="https://sk.wikipedia.org/wiki?curid=38871" title="Bitka pri Lechu">
Bitka pri Lechu

Bitka pri rieke Lech bolo ozbrojené stretnutie medzi vojskom Nemeckého kráľovstva a vojskom Starých Maďarov, ktorá sa uskutočnila 10. augusta 955 neďaleko mesta Augsburg v Nemecku.
Nemecký kráľ Otto I. za podpory viacerých európskych vladárov tu zastavil postup staromaďarských kmeňov do západnej Európy. Bola to definitívna porážka starých Maďarov. Podľa ústnej tradície sa z bitky pri Lechu vrátilo len sedem maďarských bojovníkov. Ich výpravy po tejto bitke nepokračovali. Prešli z kočovného spôsobu života na usadlý a usadili sa približne v dnešnom Maďarsku a okolitých krajinách, kde prebrali spôsob života od poľnohospodársky vyspelejších miestnych Slovanov.

</doc>
<doc id="38872" url="https://sk.wikipedia.org/wiki?curid=38872" title="Bitka pri rieke Lech">
Bitka pri rieke Lech



</doc>
<doc id="38874" url="https://sk.wikipedia.org/wiki?curid=38874" title="Čagoské ostrovy">
Čagoské ostrovy

Čagoské ostrovy () sú skupina šiestich atolov s viac než 600 tropickými ostrovmi. Leží asi južne od Maldív v Indickom oceáne a juhozápadne od Indie, v polovici cesty, medzi Afrikou a Indonéziou. Je súčasťou Britského indickooceánskeho územia, ktoré je Zámorským územím Spojeného kráľovstva.

</doc>
<doc id="38883" url="https://sk.wikipedia.org/wiki?curid=38883" title="Drotár (rozlišovacia stránka)">
Drotár (rozlišovacia stránka)

Drotár môže byť:

</doc>
<doc id="38885" url="https://sk.wikipedia.org/wiki?curid=38885" title="Lampáš malého plavčíka">
Lampáš malého plavčíka

Lampáš malého plavčíka (angl. "The Lantern of the Little Boatsman") je slovenský film natočený podľa rovnomenného románu Jána Navrátila.
Dobrodružný príbeh malého lodníka počas druhej svetovej vojny.

</doc>
<doc id="38886" url="https://sk.wikipedia.org/wiki?curid=38886" title="Guľôčky">
Guľôčky

Guľôčky () je slovenský filmový muzikál o čarovnej guľôčke, ktorá dokáže svojmu majiteľovi splniť všetky želania.

</doc>
<doc id="38887" url="https://sk.wikipedia.org/wiki?curid=38887" title="William Gibson">
William Gibson

William Ford Gibson (* 17. marec 1948, Conway, Južná Karolína, USA) je americko-kanadský spisovateľ, jeden z najznámejších autorov kyberpunku.
Život.
William Gibson sa narodil v pobrežnom meste Conway v Južnej Karolíne, kde jeho rodičia radi trávili dovolenky, keď tam ešte nebolo takmer nič. Jeho otec pracoval v strednom manažmente vo veľkej a rastúcej konštrukčnej spoločnosti. Stavali niektoré z atómových zariadení v Oak Ridge a paranoidné legendy o „bezpečnosti“ v Oak Ridge sa stali súčasťou rodinnej kultúry. Aj keď pre Oak Ridge očividne dobre pracoval, na povojnovom juhu boli zaneprázdnení budovaním červených tehlových predmestí v štýle Levittown. S rodinou sa kvôli týmto projektom často sťahovali a otec bol často preč.
Bol to svet ranej televízie, nový Oldsmobile v štýle raketovej lode, hračky s témou science fiction. Potom Gibsonov otec odišiel na ešte jednu služobnú cestu. Už sa nikdy nevrátil. V reštaurácii sa začal dusiť v dobe, keď ešte nebol objavený Heimlichov manéver a všetko sa zmenilo.
Matka ho vzala späť do malého mestečka v juhozápadne Virgínii, odkiaľ aj s otcom pochádzali, na miesto, ktorého modernému vzhľadu nedôveroval. Aj keď trauma z otcovej straty bola silná, Gibson bol presvedčený, že práve táto skúsenosť pocitu náhleho vyhnanstva, na miesto, čo vyzeralo ako v minulosti, začala jeho vzťah k science fiction.
Nakoniec sa z Gibsona stal presne ten typ chlapca – introvert, knihomoľ – ktorého môžete nájsť v biografiách väčšiny amerických spisovateľov sci-fi, ktorý je posadnutý plnením políc s brožovanými výtlačkami a veľkými časopismi, snívajúc, že jedného dňa sa stane spisovateľom aj on sám.
Keď mal Gibson 15 rokov, jeho matka, ktorá trpela chronickou úzkosťou a depresiou, ho poslala do súkromnej chlapčenskej školy v Arizone. Gibson v tom čase narazil na meno spisovateľa Williama S. Burroughsa a jeho kolegov Kerouaca a Ginsberga. Čítal od nich alebo sa aspoň snažil bez toho, aby tomu rozumel a cítil sa prinútený – no k čomu, to nevedel. V tom čase ani nevedel, že milióny iných „Boomer babes“ prechádzali rovnakými premenami.
V Arizone šla potom science fiction bokom aj s inými detskými vecami, keď bol Gibson v puberte a pokúšal sa nájsť so všetkou naliehavosťou a nemotornosťou, ktoré prišli s ohromujúco náhlou smrťou jeho matky.
Po jej smrti sa mu, pochopiteľne, nedarilo veľmi dobre. Gibson odišiel zo školy, ktorú ešte neukončil a pripojil sa k ostatným členom Children`s Crusade of the day. Ako 19-ročný sa vyhol povinnosti narukovať do Vietnamu, a to tak, že sa odsťahoval zo Spojených štátov amerických do Kanady. Sústredil sa na to, aby zostal nažive, kým sa pokúšal vyzerať, akoby sa aspoň tešil na Leto lásky. Tam žil vo Vancouveri až do roku 1972.
Na konci šesťdesiatych rokov Gibson stretol vo Vancouvri dievča, odišiel s ňou do Európy (zameral sa na krajiny s fašistickými režimami a veľmi priaznivými cenami mien), oženil sa a presťahoval do Britskej Kolumbie, kde potom získal povrchný bakalársky titul z Angličtiny na University of British Columbia.
V roku 1977 Gibson prvýkrát čelil rodičovstvu a absolútnemu nedostatku nadšenia pre všetko ako „kariéra“ a našiel sám seba v 12 ročnom záujme o sci-fi. Súčasne sa podivné ohlasy šírili z New Yorku a Londýna, Punk bol ako explózia, ktorá sa prebrala z hĺbky spoločnosti po 10 rokoch a zobral to ako znamenie. Gibson teda začal písať.
V súčasnosti je ženatý a má dve deti.
Dielo.
Neuromancer je román, ktorý to všetko začal – zahajuje generáciu kyberpunku a ako prvý román vyhral 3 ceny v science fiction: the Hugo Award, the Nebula Award a the Philip K. Dick Award. S Neuromancerom Gibson predstavil svet kyberpriestoru a science fiction už nikdy nebola rovnaká. V Neuromancerovi sa prvýkrát objavili pojmy ako kyberpriestor, virtuálna realita, matrix a internet, čo napomohlo k spopularizovaniu týchto pojmov. Autor uvádza, že jeho dielo ovplyvnil William S. Burroughs.
Case bol počítačový kovboj cestujúci po informačnej diaľnici, ktorý dvíhal svoje pocity do kyberpriestoru, týčiac sa nad združeniami dát a logiky, so zakódovanými tajomstvami pre hocikoho s peniazmi, aby kúpil jeho schopnosti. Potom obišiel nesprávnych ľudí, ktorí sa ho držali vo veľkom štýle a prišiel o talent svojho mozgu, mikrón po mikróne. Vykázaný z kyberpriestoru, uväznený v mäse svojho fyzického tela, Case dvoril smrti v high-tech podsvetí. Kým mu tajomné sprisahanie ponúklo druhú šancu a liek – len za akú cenu...
Predpovedal William Gibson budúcnosť?
Gibson údajne vymyslel termín "kyberpriestor" predtým, než sme vedeli, že kyberpriestor vôbec existuje. Vedel si predstaviť realitu televízie predtým, než bola všade. Vypracoval sa z kultového spisovateľa na úspešného predávajúceho „proroka“ intenzívnym písaním príjemných techno-trilerov o virálnych reklamných agentúrach a tienistých odevných dizajnéroch. A kým sám William Gibson trval na tom, že je ten posledný človek, ktorý vie, čo príde, jeho predpovede spred niekoľkých desiatok rokov sa stali pravdou.
Za tridsať rokov od vydania svojho prvého románu, Neuromancer, ho postihlo mnoho zlého, ale aj znepokojujúce množstvo toho dobrého. Románu Neuromancer môžeme poďakovať za vytvorenie všadeprítomného slova kyberpriestor, ktorý Gibson opísal ako „konsenzuálnu halucináciu“ – čo je možno stále najlepší opis čohokoľvek, čo vo väčšine týchto dní robíme.

</doc>
<doc id="38889" url="https://sk.wikipedia.org/wiki?curid=38889" title="Pius X.">
Pius X.

Svätý Pius X., , rodným menom Giuseppe Melchiorre Sarto (* 2. jún 1835, Riese, Taliansko – † 20. august 1914, Apoštolský palác, Vatikán), bol 257. pápežom v období 4. august 1903 – 20. august 1914. Bol nástupcom Leva XIII. a prvým pápežom od čias reformátora sv. Pia V., ktorý bol vyhlásený za svätého. Zreformoval rímsku kúriu, cirkevnú hudbu (zvlášť Gregoriánsky chorál) a kňazský breviár. Založil úradný tlačový orgán Svätej stolice – "Acta Apostolicae Sedis".
Životopis.
Detstvo.
Jozef Melichar Sarto sa narodil 2. júna 1835 v malej dedinke Riese, v provincii Treviso, na severovýchode Talianska, ako druhé dieťa v rodine Sartových. No najstarší súrodenec umrel už po dvoch týždňoch, takže ho Jozef nikdy nepoznal. Jeho rodičia boli chudobní ľudia. Otec, Ján Krstiteľ Sarto, bol obecným poštárom a mama Margita Sartová – Sansonová sa snažila niečo privyrobiť šitím. Otec umrel, keď mal Jozef 16 rokov, mama videla svojho syna ešte aj ako kardinála. Malý Jozef sa už odmalička prejavoval svojou múdrosťou a výnimočnou inteligenciou. Neskôr sa jeho rodičom narodilo ešte ďalších osem detí. Od svojich ôsmich rokov začal študovať latinčinu za pomoci vtedajšieho rieského kaplána Don Petra Jacuzziho. Ako desaťročný nastúpil do gymnázia v Castelfranco Veneto. Chodieval tam často pešo a skoro vždy bosý, aby si ušetril svoju obuv. Vyznačoval sa tým, že bol najšikovnejším študentom a skončil stále prvý v ročníku s najlepším vysvedčením. Po skončení štúdií na gymnáziu dostal voľné miesto, od benátskeho kardinála patriarchu, ktorý bol jeho rodákom, aby mohol nastúpiť do seminára v Padove. Jozef Sarto sa aj tu vyznačoval vynikajúcimi výsledkami a vynikal v triede.
Kňazstvo.
Po skončení štúdia v kňazskom seminári v Padove a po predchádzajúcich nižších sväteniach, čakal na Jozefa Sarta posledný stupienok k jeho vysnenému cieľu. Ale keďže nespĺňal vekový limit, museli požiadať pápeža Pia IX. o výnimku. Ten tomu vyhovel a tak mohol byť Jozef Sarto 18. septembra 1858 vysvätený za kňaza. O dva mesiace neskôr začal ako kaplán svoje celoživotné poslanie duchovného pastiera. Jeho prvým pôsobiskom bolo Tombolo. V malej dedinke, kde žili prevažne sedliaci a kupci dobytka. O deväť rokov ho biskup preložil do Salzana, kde pôsobil ako farár – arcikňaz. Keďže bol sám vidiečanom a z chudobnej rodiny, veľmi dobre rozumel svojim farníkom, zvlášť chudobným. Bol nábožný a obetavý, vedel obohatiť svojich veriacich aj vedomosťami, ktoré získal pri štúdiu teológie, a ktoré si stále dopĺňal. Študoval cirkevných otcov, medzi inými sv. Tomáša Akvinského. Tieto vedomosti využíval pri kázňach. Bol uznávaným a vyhľadávaným kazateľom.
V Salzane zúrila začiatkom 70-tych rokov cholera. Sám farár Sarto sa ujal starostlivosti o chorých a svojim kaplánom prenechal zdravých.
Na jar roku 1875 si ho biskup vzal k sebe a vymenoval ho za kanonika a špirituála v kňazskom seminári v Trevise. Staral sa tu o výchovu klerikov. Po smrti biskupa bol menovaný kapitulným vikárom a staral sa o chod diecézy, kým nový veľpastier nezaujal svoje miesto na biskupskom stolci.
Mantova.
V septembri roku 1884 dostal kanonik Sarto list z Ríma, ktorým ho pápež Lev XIII. menoval za biskupa v Mantove. Všemožne sa snažil vyhnúť tomuto povýšeniu, ktoré pokladal za priveľký kríž, ale pápež potvrdil jeho menovanie. O niekoľko týždňov, 20. novembra 1884 bol v chráme sv. Apolinára v Ríme slávnostne vysvätený za biskupa. V apríli roku 1885 prevzal vedenie mantovskej diecézy. Čoskoro zistil, že to bola najťažšia úloha, s akou sa dovtedy stretol. Mladý taliansky štát bol ešte plný revolučného vrenia spojeného s antiklerikalizmom. Začali vznikať i sociálne nepokoje. To všetko vplývalo tak na veriacich, ako aj na duchovenstvo, ktoré nebolo práve na patričnej výške. Ale biskup Sarto sám slúžil kňazom ako vzor svojou nábožnosťou, pracovitosťou, obetavou štedrosťou voči biednym a jednoduchým chudobným životom. Veľmi mu záležalo na výchove kňazského dorastu. To bola jeho hlavná úloha a cieľ, ktorý chcel dosiahnuť. Všemožne sa snažil pozdvihnúť úroveň seminára, v ktorom sám prevzal vyučovanie morálky a cirkevného spevu, zvlášť Gregoriánskeho chorálu, ktorý mu už ako malému chlapcovi prirástol k srdcu. Krátko po svojom nastúpení začal pastoračnú vizitáciu, ktorá trvala tri roky. Po nej zvolal diecéznu synodu, ktorá sa v mantovskej diecéze nekonala už takmer 250 rokov. Táto bola so záujmom sledovaná aj okolitými diecézami, dokonca aj samotným pápežom. Aby upevnil a znásobil dosiahnuté výsledky, mons.Sarto krátko po synode začal vykonávať druhú pastoračnú vizitáciu, ktorú už ale nestihol dokončiť.
Benátky.
31. decembra 1891, umrel benátsky kardinál patriarcha Dominik Agostini a pápež po dlhšom uvážení menoval na jeho miesto mantovského biskupa Jozefa Sarta. Ten bol 12. júna 1893 spolu s ďalšími štyrmi biskupmi menovaný za kardinála a prevzal s pápežových rúk červený biret. O tri dni neskôr bol menovaný aj benátskym patriarchom. To vyvolalo napätie medzi talianskou vládou a Cirkvou. S odvolaním sa na staré patronátne právo, ktoré mala kedysi Benátska republika, talianska vláda odmietla 17 mesiacov uznať pápežské rozhodnutie. Až po dlhšom vyjednávaní a po zložitom kompromise, taliansky kráľ súhlasil s vymenovaním. A tak 24. novembra 1894 mohol patriarcha Sarto slávnostne vstúpiť do Benátok. Na patriarchálnom stolci kardinál Sarto pokračoval v pastoračných metódach, ktoré si overil dlhoročnou skúsenosťou v minulosti. Oživil a podporoval vyučovanie katechizmu, staral sa o výchovu dobrých kňazov a usiloval sa očistiť liturgiu od nežiaducich svetských vplyvov. Roku 1895 oživil osemsté výročie posvätenia baziliky sv. Marka a v roku 1897 deväťsté výročie smrti benátskeho dóžu Pietra Orseola. V tom istom roku usporiadal aj eucharistický kongres, na ktorý poslal Lev XIII. svojho legáta.
Patriarchovi neboli ľahostajné ani politické a sociálne problémy veriacich. Pri administratívnych voľbách odporúčal a dosiahol zvolenie kresťanských kandidátov a vytlačil tým slobodomurársku vládu z Benátok. Od priemyselníkov vyžadoval väčšiu sociálnu spravodlivosť, hlavne pre utláčané robotníčky v továrňach. Sám žil veľmi chudobne; všetko čo mal a mohol, rozdal chudobným. Často si zapríčinil dlhy, aby mohol pomôcť tým, čo to potrebovali. Existuje povesť, že založil aj svoj kardinálsky prsteň, keď už iné nemal, čo by mohol speňažiť a že sa našli dobrí ľudia, ktorí mu potom ten prsteň vykúpili späť.
Voľba za pápeža.
Lev XIII. umrel 20. júla 1903 a všetci kardináli sa schádzali v Ríme na konkláve, aby zvolili nového pápeža. Za najväčšieho favorita pokladali Levovho štátneho tajomníka, kardinála Mariana Rampollu del Tindara. V prvom skrutíniu dostal najväčší počet hlasov práve Rampolla 24, kardinál Gotti 17 a Sarto 5, kardinál Vanutelli 4, ostatné hlasy sa rozdelili medzi deväť ďalších kandidátov. Večer bolo nové hlasovanie. Rampolla dostal 29, Gotti 16 a Sarto 10. Štyria iní kardináli dostali spolu sedem hlasov. Keď sa kardináli chystali na tretiu voľbu, požiadal o slovo poľský kardinál Puzyna a prečítal v mene rakúsko-uhorského cisára dokument, kde sa cisár ohradzoval proti kandidatúre Rampollu. Všetkých prítomných kardinálov to pobúrilo a kardinál-dekan posvätného kolégia vyhlásil, aby to nebrali do úvahy. V ďalšej voľbe dostal Rampolla svojich 29 hlasov, Sarto 21 a Gotti 9. Popoludní sa zvýšil počet hlasov pre Rampollu o jeden hlas, Sarto dostal 24 a ostatné pripadli na niekoľko iných kandidátov. S rastúcim nepokojom sledoval Sarto stúpanie hlasov v jeho prospech. Nasledujúceho dňa dostal 27 hlasov a prevýšil Rampollu o tri hlasy, prosil konkláve, aby jeho kandidatúru nechali padnúť. Ale keďže nebola nádej na to, aby bol Rampolla zvolený a ostatní kandidáti nemali veľkú šancu na zvolenie, kardinál-dekan poslal k nemu tajomníka konkláve arcibiskupa Rafaela Merry del Val, aby podal úradné vyhlásenie, či prijme voľbu alebo ju odmietne. Sarto ho poveril, aby odkázal, že sa zrieka voľby. No keďže nebolo iného východiska a chceli sa vyhnúť problémom, vybrali sa za ním jeho traja spoluvolitelia a presvedčili ho aspoň k tomu, aby odvolal odmietnutie voľby. V ďalšom kole dostal 35 hlasov, Rampolla 16. Patriarcha necítil sa byť hodný takej významnej hodnosti. Nasledujúce ráno 4. augusta 1903, mlčky zaujal svoje miesto na konkláve. Na konci tejto voľby, pri ktorej dostal 55 hlasov, bol zvolený za nového pápeža. Zvolil si meno Pius X. K jeho prvým krokom po zvolení bolo, že zrušil právo veta a zakázal akýkoľvek styk s vonkajším svetom pri voľbe pápeža pod hrozbou exkomunikácie. O päť dní neskôr 9. augusta bol slávnostne korunovaný v bazilike sv. Petra za účasti asi 50 000 veriacich.
Pontifikát.
Nový pápež aj na Petrovom stolci ostal predovšetkým Kristovým kňazom a duchovným pastierom. Heslom jeho pontifikátu bolo: "„Instaurare omnia in Christo“" – "Všetko obnoviť v Kristovi!" Zložitý tradičný ceremoniál vo Vatikáne nezodpovedal jeho duchu a preto aj napriek protestom zjednodušil mnohé veci. Za jeho pontifikátu sa doviedla do konečných dôsledkov cirkevná reforma, ktorú začal Tridentský koncil v 16. storočí. Roku 1904 ustanovil komisiu na vypracovanie nového kódexu kánonického práva (CIC – Codex Iuris Canonici). Zreformoval ústredné cirkevné úrady, predovšetkým rímske kongregácie. Roku 1909 založil úradný tlačový orgán Svätej stolice – "Acta Apostolicae Sedis". Pre vnútorný život Cirkvi mali mimoriadne veľký význam jeho rozhodnutia: možnosť častého svätého prijímania a sväté prijímanie u detí, ktoré mal veľmi rád. Veľmi energicky vystupoval proti novodobým vieroučným odchýlkam, ktoré sa nazývali súhrnne modernizmus. Proti modernizmu vydal roku 1907 encykliku Pascendi. Medzi významné reformy patrila aj reforma misála a liturgického spevu. Oživil v Cirkvi Gregoriánsky chorál, zjednodušil latinský cirkevný zákonník, zlepšil katechetizáciu, zvýšil vedeckú úroveň duchovenstva.
Všetky tieto kroky ho zaraďujú medzi najväčších reformných pápežov v cirkevných dejinách.
V posledných rokoch a zvlášť v posledných mesiacoch života ťažila Pia X. predtucha svetovej vojny a celosvetového duchovného rozvratu čo mu nepridávalo na zdraví. Už na jar 1913 dostal prudkú chrípku, no prechodne sa mu uľavilo a tak napriek svojim 78 rokom mohol pokračovať v práci. Ešte 25. mája 1914 predsedal konzistóriu, na ktorom vymenoval trinásť nových kardinálov, medzi ktorými bol aj jeho nástupca.
Smrť a pohreb.
Jeho predtucha blížiacej sa smrti sa splnila 28. júna 1914, keď v Sarajeve zavraždili následníka rakúsko-uhorského trónu, čo malo za následok vypuknutie 1. svetovej vojny. Začiatkom augusta ešte pripravil krátky povzbudzujúci príhovor katolíkom celého sveta. O pár dní na to, 8. augusta, už zreteľne cítil, že sa blíži jeho koniec. No ešte týždeň slúžil riadne svätú omšu a konal audiencie. Ale od 16. augusta mohol už len zriedka vstať z postele. Napokon sa pridala vysoká horúčka, udelili mu sviatosť pomazania chorých a 20. augusta 1914 okolo 01.00 v noci Pius X. umiera.
Pochovali ho v krypte pod chrámom sv. Petra a to nezabalzamovaného, podľa výslovnej žiadosti.
Ďalšie pápežské aktivity.
Pius X. vyhlásil za blahoslavených desať a kanonizoval štyroch kandidátov. Tí blahoslavení za jeho pontifikátu boli: Marie Genevieve Meunier 1906, Rose Chretien 1906, Valentin Faustino Berri Ochoa 1906, Ján Bosco 1907, Clarus 1907, Zedislav Berka 1906, Ján Van Ruysbroeck 1908, Andrej Thung 1909, Agáta Lin 1909, Anges De 1909, Jana z Arcu 1909, Ján Eudes 1909. Kanonizoval: Alexander Sauli 1904, Gerard Majella 1904, Klement Maria Hofbauer 1909, Jozef Oriol 1909.
Pius X. napísal 16 encyklík, medzi inými "Vehementer nos" (11. februára 1906). Táto encyklika reagovala na náboženskú situáciu vo Francúzsku, kde nútila slobodomurárska vláda duchovenstvo k poslušnosti, pod hrozbou odňatia majetku.
V proroctvách Malachiáša bol označovaný ako "Ignis Ardens" – Blčiaci oheň.
Beatifikácia a kanonizácia.
Už o dva roky po smrti sa ozvali hlasy, ktoré chceli, aby bol tento Boží služobník vyhlásený za svätého. Beatifikačný proces sa nakoniec začal v roku 1923, ale pre komplikácie bol skončený až v roku 1951. V roku 1944 bola jeho truhla exhumovaná a vystavená v kaplnke Svätého Kríža v bazilike sv. Petra na kánonické skúmanie. Keď truhlu otvorili, skúmajúci objavili telo v zachovalom stave, napriek tomu, že ležalo 30 rokov pochované a nebolo predtým zabalzamované. Na to mu udelil Pius XII. titul "Ctihodný služobník Boží". Jeho telo bolo potom vystavené 45 dní, kým bolo opäť uložené naspäť do hrobky.
Beatifikačný proces týmto pokračoval a bol požadovaný aspoň jeden zázrak, ktorý by pripísali Piovi X. Nakoniec sa vyskytli dva. Prvý sa stal sestre Marie-Frangoise Deperras, ktorá mala rakovinu kosti a z ktorej sa vyliečila v roku 1928, počas novény, keď jej položili na hruď relikviu Pia X. Druhý sa prihodil sestre Benedette De Maria, ktorá mala rakovinu. V roku 1938 sa nakoniec dotkla relikvie Pia X. a bola uzdravená.
Pius XII. odobril tieto zázraky 11. februára 1951. Napokon 3. júna 1951 pred 23 kardinálmi, stovkami biskupov a arcibiskupov a pred zástupom 100 000 veriacich vyhlásil Pia X. za blahoslaveného. Počas procesu bol deklarovaný ako „pápež Eucharistie“.
Po procese blahorečenia, 17. februára 1952, jeho telo preniesli spod chrámu a bolo uložené v bazilike sv. Petra pod oltár v kaplnke Obetovania. Tak ako v roku 1944, ani v roku 1952 nebolo jeho telo porušené. Telo najvyššieho Pontifika bolo uložené do preskleného sarkofágu a bolo vystavené pre veriacich.
O tri roky neskôr, 29. mája 1954, Pia X. kanonizovali, keď boli uznané ďalšie dva zázraky, ktoré mu mohli byť pripísané. Slávnostnú omšu celebroval pápež Pius XII. v bazilike sv. Petra pred zástupom 800 000 veriacich a cirkevných predstaviteľov. Pius X. sa stal prvým pápežom, ktorý bol kanonizovaný od 17. storočia.

</doc>
<doc id="38898" url="https://sk.wikipedia.org/wiki?curid=38898" title="Štylistická figúra">
Štylistická figúra

Štylistická figúra alebo básnická figúra (v básnictve) alebo rečnícka figúra (v rétorike) alebo figúra je štylistický prostriedok (slovo alebo slovné spojenie) používajúci odchýlky od noriem bežného oznamovacieho jazyka na estetické prehĺbenie vlastností reči.
Figúra môže byť zvuková, syntaktická, výpustková, slovosledná alebo paradoxná.
Rečnícka figúra vyjadruje postoj hovoriaceho k adresátovi. Má vyvolať napätie, záujem (napr. rečnícka otázka, oslovenie, zvolanie). 

</doc>
<doc id="38899" url="https://sk.wikipedia.org/wiki?curid=38899" title="Historizmus (jazykoveda)">
Historizmus (jazykoveda)

Historizmus je slovo alebo význam slova, ktorý sa v súčasnom danom jazyku už nepoužíva, lebo zanikol so zmenami spoločnosti, alebo zanikli reálie (predmet či jav), ktoré pomenúval. Napríklad "grifeľ" – nástroj na písanie. V literárnych dielach sa historizmy používajú na charakterizáciu postáv, doby alebo prostredia. 
Oproti tomu archaizmus pomenúva vec alebo jav, ktorý už má svoj nový, súčasný názov (napr. "almara" – skriňa).

</doc>
<doc id="38900" url="https://sk.wikipedia.org/wiki?curid=38900" title="Ivan Štrpka">
Ivan Štrpka

Ivan Štrpka (* 30. jún 1944, Hlohovec) je slovenský básnik, prozaik, dramaturg a textár, člen básnickej skupiny Osamelí bežci. Je víťazom Zlatého venca na Večeroch poézie Struga za rok 2025.
Životopis.
Narodil sa v učiteľsko-úradníckej rodine, časť detstva strávil v obci Pata a vzdelanie získaval vo Veľkom Záluží, v Seredi a po krátkej pauze pokračoval v štúdiu v rokoch 1963 – 1969, kedy študoval odbor slovenčina – španielčina na Filozofickej fakulte Univerzity Komenského v Bratislave. Po maturite pracoval v geologickom prieskume, počas štúdia na vysokej škole pôsobil zároveň aj ako redaktor v literárnych časopisoch (Mladá tvorba, Kultúrny život). Od roku 1970 bol redaktorom vydavateľstva Slovenský spisovateľ, v rokoch 1971 – 1973 bol redaktorom vydavateľstva Tatran. Od roku 1973 pôsobil ako dramaturg pre deti a mládež v Slovenskej televízii v Bratislave. V druhej polovici 80. rokov sa stal najprv šéfredaktorom časopisu Mladé rozlety, potom zástupcom šéfredaktora novovzniknutého periodika Literárny týždenník a v rokoch 1990 – 1993 bol šéfredaktorom časopisu Kultúrny život. V období rokov 1999 – 2010 bol šéfredaktorom časopisu Romboid.
Tvorba.
Prvé básne začal uverejňovať v roku 1961 v časopise Mladá tvorba, no knižného debutu sa dočkal až v roku 1969, kedy mu vyšla zbierka básní "Krátke detstvo kopijníkov". Vo svojich dielach sa snaží vyjadriť zážitkový a fantazijno-rozprávkový svet svojho detstva, ktorý mu splýva s bájnym dávnovekom ľudstva. Charakteristickou črtou pre jeho básne je odhodlanie k často riskantnému činu, preverovanie mravnej, ale aj fyzickej spôsobilosti postáv, prechádzanie od reality do fantazijna, prelínanie dvoch svetov, ale taktiež časté používanie zátvoriek, ktoré napomáhajú oddeľovať tieto svety a uvedomovať si ich rozdielnosť. Svojou tvorbou prostredníctvom spochybňovania nemennosti významových, ideológiou utvrdzovaných, dominánt univerza prispieva k odhaľovaniu emočnej individuality človeka, revoltuje proti dobovému kolektivizmu, ktorý sa snažil z človeka spraviť mašinu. S osobným nasadením Repkovej poézie sa spája polysémantickosť. V 70. rokoch bola autorovi aj pre jeho politické názory dočasne pozastavená publikačná činnosť.
Okrem vlastnej tvorby sa venoval i písaniu textov piesní, ktoré boli určené výlučne pre Deža Ursinyho a sú neobyčajným zjavom v slovenskej populárnej hudbe. Taktiež sa venuje prekladom z portugalčiny, španielčiny, taliančiny, maďarčiny a arabčiny. Jeho diela boli preložené do viacerých cudzích jazykov. Vzácne používa pseudonym František Osoba.
Knižná bibliografia.
Poézia.
Pôvodné zbierky:
Súborné zbierky:
Preložené zbierky:
Hudba.
Ivan Štrpka je autorom prevažnej časti slovenských textov pre art rockového hudobníka Deža Ursinyho, s ktorým v rokoch 1978 – 1994 spolupracoval na 11 štúdiových albumoch a iných projektoch. Úryvky z niekoľkých Štrpkových publikovaných básní sú zhudobnené aj na elektronicko-industriálnom albume "Krv čiernobielych fotografií" (2015), spoločnom diele interpretov Imiafan a Martin Burlas.

</doc>
<doc id="38902" url="https://sk.wikipedia.org/wiki?curid=38902" title="Ján Stacho">
Ján Stacho

Ján Stacho (* 1. január 1936, Trnava – † 15. júl 1995, Bratislava) bol slovenský básnik a prekladateľ, člen tzv. "Trnavskej skupiny" (konkretisti). 
Životopis.
Pochádzal z robotníckej rodiny, stredoškolské vzdelanie získal v Trnave. V roku 1954, po absolutóriu gymnázia, pokračoval štúdiom na lekárskej fakulte Univerzity Komenského v Bratislave, ktoré ukončil v roku 1960. Pracoval ako lekár v Rožňavskom Bystrom a Šenkviciach. V rokoch 1964 –1969 pracoval ako redaktor vo vydavateľstve Slovenský spisovateľ, krátko pôsobil ako československý kultúrny atašé v Indii, v rokoch 1970 –1973 bol šéfredaktorom Revue svetovej literatúry. Po autonehode v roku 1973 bol doživotne pripútaný na lôžko a v invalidnom dôchodku.
Tvorba.
Je neopakovateľným, osobitým básnikom-konkrétistom tzv. Trnavskej skupiny. D"o poézie vniesol nové, senzibilné videnie sveta i jeho faktov a predkladá ho cynizmom a drsnosťou. Jeho poetika je založená najmä na preexponovanej zmyslovosti, zmyslovom vnímaní a výraznej erotickej rovine vnímania. Z uvedeného rámca sa vymyká posledná zbierka ("napísaná po autonehode a následnom, takmer totálnom ochrnutí") Z prežitého dňa". Prostredníctvom jazyka a motívov žena - muž, láska - bolesť, samota - viera, krutosť - čistota, detstvo - domov, choroby - hrôzy, smrť - život sa usiluje vyťažiť nové vnímanie, pocity a videnie. Skepsa, smútok, zúfalstvo, ale aj viera v život s neustálou inováciou a metamorfózami - ktoré v sebe nesú humanistické posolstvo - oslobodzujú básnika od rutinérstva a sebauspokojovania. Jeho poézia je nielen výrazom protirečení sveta v 60. rokoch dvadsiateho storočia, ale aj subjektívnych konfliktov vychádzajúcich z rozporov skutočnosti a osobných problémov, ktoré mu priniesol život. Spôsob, ako ich autor neopakovateľne zobrazil v poézii, zaradil sa k popredným osobnostiam slovenskej literatúry. Objavil nové dimenzie ľudského sveta, vytrháva čitateľa zo všednej skutočnosti, ponúka dovtedy neobjavené obzory, obohacuje jeho vnímavosť i videnie. Okrem vlastnej tvorby prekladal i poéziu z francúzštiny (Jean-Nicholas Arthur Rimbaud), španielčiny, poľštiny, prekladal aj juhoslovanskú poéziu.

</doc>
<doc id="38905" url="https://sk.wikipedia.org/wiki?curid=38905" title="Ladislav Klíma">
Ladislav Klíma

Ladislav Klíma (* 22. august 1878, Domažlice – † 19. apríl 1928 Praha) bol český prozaik, dramatik a básnik, ale predovšetkým filozof, ktorý je dokonca označovaný za najoriginálnejšieho českého mysliteľa.
Narodil sa v Domažliciach v rodine vyučeného mlynára, ktorý sa však týmto povolaním neživil, ale pracoval ako úradník v advokátskej kancelárii. Klíma, od mladosti zaujatý filozofiou, chodil až do roku 1895 na miestne gymnázium, ale v januári toho roku bol vylúčený za hanlivý výrok o habsburskej monarchii (vyhlásil ju za „prasačiu dynastiu“). Prestúpil teda na gymnázium do chorvátskeho Záhrebu, ale ani tam štúdium nedokončil a v roku 1904 odišiel do Prahy, kde sa usadil, viedol samotársky život a začal prispievať do časopisov, napríklad v rokoch 1919–21 do "Tribuny" a v roku 1925 do "Práva lidu". Pretože nemal občianske povolanie, žil z dedičstva po príbuzných a z drobných príspevkov od priateľov, medzi ktorých patril aj básnik Otokar Březina.
Jeho filozofia sa zakladala na solipsizme (existujem len ja a moje zážitky) a voluntarizme (základom bytia je vôľa). Zo svetových filozofov bol ovplyvnený najmä Georgom Berkeleym (subjektívny idealizmus), Arthurom Schopenhauerom (pesimizmus) a Friedrichom Nietzschem (učenie o nadčloveku).
Klíma písal filozofické state aj krásnu literatúru, podstatná časť jeho diela zostala však až do jeho smrti vo forme rukopisov a až potom bola postupne vydávaná. Podľa vlastných slov tiež sám Klíma zničil asi 90 % svojich textov kvôli prílišnej obscénnosti. Jeho zobrané spisy boli vydané až v 90. rokoch v nakladateľstve Torst, počnúc vydaním trojdielneho diela "Velký román" v roku 1996.
Klíma bol na české pomery nekonvenčnou postavou, a to nielen svojimi názormi, ale aj spôsobom života. Pod vplyvom svojej filozofie odmietal ako zbytočné civilizačné návyky a svoje telo mučil alkoholom, fajčením a aj tým, že mu bolo jedno, čo jedol (podľa vlastných slov zjedol aj zadrhnutú myš). Práve alkoholizmus a experimentovanie s vlastným telom spôsobili jeho predčasnú smrť na tuberkulózu. Zomrel v Prahe, je pochovaný na Malvazinkách.

</doc>
<doc id="38910" url="https://sk.wikipedia.org/wiki?curid=38910" title="Miroslav Válek">
Miroslav Válek

Miroslav Válek (* 17. júl 1927, Trnava – † 27. január 1991, Bratislava) bol slovenský básnik, publicista, prekladateľ, kultúrny organizátor, politik, normalizačný minister kultúry (od 1. januára 1969 do decembra 1988), významný reprezentant modernej slovenskej poézie a autor literatúry pre deti a mládež.
Životopis.
Narodil sa 17. júla 1927 v úradníckej rodine v Trnave, kde absolvoval základnú školu a v roku 1939 pokračoval v štúdiu na miestnom Rímskokatolíckom biskupskom reálnom československom gymnáziu, odkiaľ v kvinte prešiel na obchodnú akadémiu, kde v roku 1947 zmaturoval. V štúdiu pokračoval na Vysokej škole obchodnej v Bratislave (19471949), štúdium však nedokončil zo zdravotných dôvodov (tuberkulóza).
V roku 1949 však začal pracovať ako redaktor. Prešiel redakciami viacerých časopisov (Slovenský roľník, Týždeň, Družstevný obzor), pracoval vo vydavateľstve Mladé letá. Od roku 1957 bol v časopise Mladá tvorba, kde neskôr, už ako člen KSČ, pôsobil ako šéfredaktor (19621966). V rokoch 19661967 bol spoluzakladateľom a prvým šéfredaktorom literárneho časopisu Romboid. Zároveň zastával funkciu tajomníka Zväzu slovenských spisovateľov (ZSS), ktorý Romboid vydával. Od roku 1967 do roku 1968 pôsobil ako predseda ZSS.
V roku 1962 vstúpil do Komunistickej strany Československa. Po vzniku federatívneho usporiadania ČSSR od 1. januára 1969 sa stal ministrom kultúry SSR a zároveň členom Ústredného výboru a Predsedníctva ÚV KSS. Ako politik sa hlásil k praxi tzv. normalizácie. V rokoch 19711976 bol poslancom Snemovne národov Federálneho zhromaždenia. V rokoch 1976 až 1989 bol poslancom Slovenskej národnej rady (SNR).
Z najvyšších politických funkcii odišiel až v roku 1988 (v decembri 1988 rezignoval na funkciu ministra) a potom krátko (do konca novembra 1989) pôsobil ako predseda Zväzu československých spisovateľov (ZČSS) v Prahe a poslanec SNR.
Zomrel 27. januára 1991 v Bratislave.
Miroslav Válek bol trikrát ženatý, mal dcéru Miroslavu a nevlastného syna Andreja.
V ankete RTVS Najväčší Slovák v roku 2019 bol vyhodnotený na 100. mieste.
Tvorba.
Miroslav Válek publikoval svoje prvotiny už v rokoch 19421948, a to prevažne v katolícky orientovaných periodikách ("Plameň", "Rozvoj", "Rozhľady", "Jas", "Nová práca"). Tieto básne publikoval ešte pred svojím debutom "Dotyky" a výber z nich vyšiel knižne až v roku 1971 ako rozšírené vydanie "Dotykov" pod názvom "Zápalky". Podľa J. Zambora v nich „básnik exponuje situácie citovej nenaplnenosti“. Pre počiatočné obdobie Válkovej tvorby je príznačné využívanie sylabotonického veršového systému, kým voľný verš sa uňho presadzuje až v druhej polovici 50. rokov.
V roku 1951 však u Válka nastáva obdobie 5 rokov odmlčania, nepublikuje, vracia sa až roku 1956, po určitom uvoľnení politickej situácie. V Mladej tvorbe vyšla jeho báseň Lynčovaný, zobrazujúca lynčovanie černochov v Amerike, metaforicky však pomenúva životný pocit lyrického subjektu („Zdalo sa mi, že som visel na povraze“). Vo svojej tvorivej činnosti Válek pokračuje vydaním debutu "Dotyky" (1959). Prvá časť "(Nite") sa zaoberá predovšetkým problematikou ľúbostných vzťahov a autor tu strieda uvoľnený rýmovaný sylabotonický verš s voľným veršom, naproti tomu v druhej časti "Rovina" už využíva len voľný verš.
Válek ďalej vydáva v pomerne krátkom časovom odstupe tri básnické zbierky – "Príťažlivosť" (1961), "Nepokoj" (1963) a "Milovanie v husej koži" (1965) –, ktoré sú neskôr spolu s debutovou zbierkou súborne pomenované ako "Štyri knihy nepokoja". V "Príťažlivosti" sa rozširuje priestor Válkovej poézie. Vydaním tretej zbierky "Nepokoj" dochádza k zmene básnikovho pohľadu z utopistickej predstavy prevahy človeka nad prírodou na hľadisko, keď príroda stojí nad človekom. Následná zbierka "Milovanie v husej koži" vyústila do roviny existencialistickej poézie, dochádza tu ku konfrontácii človeka s prázdnotou bytia. V jednotlivých zbierkach Miroslava Válka sa uplatňuje intertextualita, teda medzi jednotlivými zbierkami možno sledovať určitú nadväznosť.
Piata básnická skladba "Slovo" z roku 1976 sa však vymyká z doterajšej autorovej tvorby. Venoval ju „komunistickej strane, ktorá ma učí stať sa človekom“. „Všetky pochybnosti a váhania sú hrané, rétorické, niet tu zložitosti, na začiatku bola jednoduchá odpoveď, ku ktorej sa hľadali otázky, boli pripravené slogany, ku ktorým sa hľadali rýmy,“ napísal Valér Mikula v roku 2005. Eduard Chmelár má k tomuto rozboru prof. Mikulu ostré výhrady: "Rušivou stránkou tohto vydania sú však Mikulove úzkoprsé politické komentáre, neustále spochybňovanie autorových zámerov a často až špekulatívne prisudzovanie motivácie, ktoré vyúsťuje skôr do zlomyseľného ako odborného posudzovania diela. Mikula až príliš často skĺzava z roviny literárnej kritiky do oblasti politickej kritiky literatúry neuvedomujúc si, že vnáša do poézie rovnako cudzorodé prvky, aké sám objavil u Válka."
Okrem poézie sa Válek venoval i prekladom či esejistike a je jedným zo zakladateľov modernej poézie pre deti. Knižné vydania výberov z Válkovej poézie vyšli v ruštine, poľštine, češtine, bulharčine, ukrajinčine, maďarčine, taliančine, nemčine a fínčine.
Kritika.
Podľa informácií z Mitrochinovho archívu napísala KGB hlásenie, ktoré sa týkalo účasti M. Válka na 9. konferencii ministrov kultúry socialistických štátov v júli 1978 v Moskve. Po odchode z hotelovej izby hotela Mir tam ponechal spomienkové predmety na konferenciu a niekoľko kníh, ktoré mu boli slávnostne odovzdané na ministerstve kultúry ZSSR (Leninovo "Umenie a revolúcia", Brežnevov životopis, oslavná publikácia venovaná 60 rokom úspechov sovietskej kultúry, kniha o ochrane historických a umeleckých pamiatok v ZSSR). KGB trvala na tom, že tieto predmety boli úmyselne „zanechané, nie iba zabudnuté“. Hlásenie o tejto udalosti bolo poslané Andropovovi a styčnej kancelárii KGB v Prahe.
Ako minister kultúry Slovenskej socialistickej republiky podľa neoveriteľných informácií osobne pozoroval z okna hotela Carlton zásah policajných zložiek proti zhromaždeniu na „bratislavský Veľký piatok“ (Sviečková manifestácia) 25. marca 1988. Na zasadnutí ÚV KSS tri týždne po manifestácii, zásah bezpečnostných zložiek obhajoval, označil ho za adekvátny, dokonca ako príliš ohľaduplný. Samotnú manifestáciu označil Válek ako súčasť ideovodiverzného plánu voči Československu. Podľa iných informácií sa neskôr k situácii vyjadril aj kriticky, zákrok polície však nezastavil, a to napriek tomu, že bol absolventom cirkevného gymnázia. Válkov čiastočne kritický prejav v Ústrednom výbore Komunistickej strany Slovenska (ÚV KSČ) v roku 1988 citovalo aj vysielanie Slobodnej Európy. Podľa M. Kusého jeho sebareflexia prišla neskoro. Podľa iných zdrojov sa mu táto čiastočná kritika KSČ „prepiekla“ vďaka dobrým vzťahom v Prahe (podľa Viliama Plevzu boli Válek a bývalý predseda vlády Peter Colotka jedinými skutočnými priateľmi vtedajšieho prezidenta Gustáva Husáka na Slovensku). Je možné, že aj pod vplyvom týchto udalostí odišiel z najvyšších politických funkcií, avšak až v roku 1988, a potom do konca novembra 1989 pôsobil ako predseda Zväzu československých spisovateľov (ZČSS) v Prahe a poslanec SNR. (V januári 1991 zomrel.)
Válek sa podieľal na príprave správy o zhromaždení veriacich (Sviečková manifestácia) a zásahu poriadkových síl proti nim pre ÚV KSČ v apríli 1988. Súčasťou tejto správy bola aj informácia, ktorú 20. apríla 1988 pripravili Válek a minister vnútra Štefan Lazar. Manifestáciu zhodnotili ako výsledok aktivít Vatikánu zameraných na oslabovanie režimu v ČSSR a priebeh zásahu ako adekvátny. 20. apríla 1988 Združenie katolíckych duchovných Pacem in terris usporiadalo jubilejné zasadanie v Dome ROH (teraz Istropolis), na ktorom Válek označil zásah za potrebný: ak by sa neuskutočnil, nepriatelia režimu by slávili úspech a „veriaci by zvíťazili nad štátom“. Podľa kňaza Ladislava Stromčeka na tomto zasadaní boli Válek, Máčovský a ďalší, pričom "„predstavitelia režimu tam prvýkrát a výslovne potvrdili, že naozaj boli v Carltone a riadili zásah proti manifestácii.“"
„Akokoľvek je jeho politický odkaz vnímaný rozporuplne, jeho literárne dielo je oceňované bez toho, aby jeho hodnota vyvolávala väčšie kontroverzie.“

</doc>
<doc id="38912" url="https://sk.wikipedia.org/wiki?curid=38912" title="Umelá balada">
Umelá balada

Umelá balada je literárne dielo, ktoré tematicky, námetovo a motivicky vychádza z ľudovej balady, ale je autorsky spracované, typické najmä v romantizme ( napr. Ján Botto: "Žltá ľalia"). Je to teda druh balady, pri ktorej je autor známy. 
Umelé balady začali vznikať koncom 18. stor. a v 19. stor. Zdrojom boli ľudové balady, povesti, báje.

</doc>
<doc id="38924" url="https://sk.wikipedia.org/wiki?curid=38924" title="Richard Anschütz">
Richard Anschütz

Carl Johann Philipp Noé Richard Anschütz (* 10. marec 1852, Darmstadt, Nemecko – † 8. január 1937, Darmstadt) bol nemecký organický chemik. 
Zaoberal sa výskumom zlúčenín štvormocného uhlíka.

</doc>
<doc id="38927" url="https://sk.wikipedia.org/wiki?curid=38927" title="Hajabusa">
Hajabusa

Hayabusa (po slovensky "Sokol"), predštartové označenie MUSES-C (Mu Space Engineering Satellite), bola japonská planetárna sonda organizácie JAXA, určená najmä na technologické previerky komponentov budúcich kozmických sond. Vedľajším cieľom tohto experimentu bol prieskum planétky 25143 Itokawa z bezprostrednej blízkosti, pristátie na jej povrchu, odber vzoriek prachu a ich dopravenie na Zem. Misia bola napriek mnohým ťažkostiam napokon úspešná.
Postavila ju firma NEC Toshiba Space Systems, Ltd. (NTSpace), Jokohama (Japonsko). Prevádzkoval ju Institute of Space and Astronautical Science (ISAS, od októbra 2003 súčasť organizácia JAXA), Sagamihara (Japonsko). 
Konštrukcia a úlohy sondy.
Trojosovo stabilizovaná sonda je tvaru štvorbokého hranolu vybavená dvoma trojdielnymi, po oboch stranách telesa sondy rovnobežne umiestnenými panelmi fotovoltaických batérií. Z technického hľadiska skúmala: 
Sonda niesla iónový motor používajúci ako pracovnú látku xenón, ionizovaný mikrovlnným žiarením a urýchľovaný elektrostatickým poľom. Pre potreby autonómnej navigácie sonda niesla: 
Okrem toho sonda vypúšťala špeciálne navádzacie ciele TM (Target Marker) tvaru disku s priemerom 10 cm s vysoko odrazivým povrchom. Na diskoch sú vyleptané mená 877 490 osôb. Na prieskum planétky z obežnej dráhy okolo nej niesla nasledujúce vedecké prístroje: 
Pre prieskum okolia miesta pristátia niesla malého skákajúceho robota MINERVA. Odberné zariadenie vystrelením malého projektilu s hmotnosťou niekoľkých gramov rýchlosťou 300 m/s do povrchu asteroidu zvírilo drobný povrchový materiál (prach), ktorý je následne zhromaždený kužeľovitou násoskou. Odber vzoriek sa mal postupne uskutočniť na niekoľkých miestach asteroidu pri opakovaných pristátiach. Pre dopravu vzoriek na Zem bola sonda vybavená návratovým puzdrom s hmotnosťou 20 kg s padákovým systémom. Na hornej podstave sondy bola umiestnená pevná parabolická anténa pre spojenie so Zemou.
Predpokladané trvanie expedície bolo 4,5 roka. 
Priebeh letu.
Sonda bola vypustená z kozmodrómu Kagošima dňa 9. mája 2003 o 04:29:25 UTC na medziplanetárnu dráhu, ktorá bola priebežne menená ťahom palubného iónového motora. V máji 2003 však bolo vzhľadom na nestabilitu funkcie v priebehu testovania rozhodnuté nepoužívať iónový motor A. 
Dňa 19. mája 2004 uskutočnila gravitačný manéver pri prelete okolo Zeme vo výške 3725 km. V priebehu preletu okolo Zeme boli urobené na kalibračné účely snímky Mesiaca a Zeme kamerou ONT-T. 
V druhej polovici augusta 2005 bol palubný iónový motor podľa plánu vypnutý a s využitím korekčného motora na chemické palivo začala sonda uskutočňovať stretávací manéver s planétkou Itokawa. Vo vzdialenosti 20 km od cieľa zakotvila 12. septembra 2005. 3. októbra zlyhal druhý z troch silových zotrvačníkov na orientáciu a stabilizáciu sondy (prvý zlyhal ešte počas príletu). Orientáciu sondy tak prevzali trysky v kombinácii s posledným zotrvačníkom. Nácviky zostupu k povrchu planétky sa uskutočnili 4., 9. a 12. novembra 2005. 
Prvý pokus o pristátie a odber vzoriek sonda urobila 19. novembra. Pristátie po dvoch poskokoch bolo síce úspešné a sonda zotrvala na povrchu planétky necelých 30 minút, skôr ako znova odštartovala, ale z technických príčin sa odber vzoriek neuskutočnil. Opakovaný pokus, zavŕšený pristátím 26. novembra o 22:07 UTC na dobu necelej minúty, bol zrejme úspešný. V priebehu štartu sondy z povrchu planétky však došlo k chybovému stavu, sonda stratila orientáciu a prešla do bezpečnostného módu. Telemetrická informácia o priebehu pokusu o oder vzoriek preto nebola na Zemi zachytená.
Odlet sondy od planétky bol naplánovaný na začiatok decembra 2005. 30. novembra však riadiace stredisko oznámilo, že sonde začalo unikať palivo z jednej z dvoch sád pomocných rakiet, druhá sada navyše pravdepodobne zamrzla. Bez oživenia týchto rakiet by bol návrat sondy na Zem nemožný. Sonde zároveň vypadávalo spojenie so Zemou, ako bola vinou zlyhávania stabilizačného systému nesprávne orientovaná. Hayabusa sa vzďaľovala od planétky pomalým tempom 5 km/h.
25. apríla 2007 bol napokon úspešne zapojený iónový motor a sonda zahájila návrat na Zem. V novembri 2009 však zlyhal ďalší z iónových motorov, čo šance na návrat sondy na Zem opäť znížilo. Skombinovaním neutralizéru iónového motoru A a iónového zdroja motoru B sa však podarilo vytvoriť funkčnú motorovú jednotku, čo umožnilo pokračovať v motorickom lete k Zemi. 
Po viacerých korekciách dráhy sa napokon sonda priblížila k Zemi. 13. júna 2010 došlo k oddeleniu návratového puzdra od služobnej časti sondy. Obe časti vstúpili do atmosféry. Služobná časť zhorela. Návratový modul dosadol na Zem 13. júna 2010 vo večerných hodinách v Austrálii. Posádka vrtuľníku ho objavila na predpokladanom mieste. Nasledujúceho dňa bola schránka vyzdvihnutá. V puzdre sa našli častice prachu, spočiatku však nebolo isté, či naozaj pochádzajú z planétky Itokawa, alebo ide o kontamináciu. Až 16. novembra 2010 agentúra JAXA zverejnila predbežnú správu o skúmaní približne 1 500 častíc z kontajnera "A", ktorých rozmer väčšinou nepresahoval 10 µm. Morfologické skúmanie skenujúcím elektrónovým mikroskopom a predbežná chemická a mineralogická analýza (minerály olivín, pyroxén, plagioklas a troillit) dokázali, že sú mimozemského pôvodu a že pochádzajú evidentne z planétky (25143) Itokawa na základe porovnávania s jej diaľkovým prieskumom.
Nástupca.
3. decembra 2014 z kozmodrómu Tanegašima učú sentá vzlietla raketa H-IIA 202 s kozmickou sondou Hayabusa 2. Hayabusa 2 má priletieť a vysadiť pristávací modul na planétku (1999 JU3) Ryugu v roku 2018. Sonda so vzorkami má pristáť na Zemi v roku 2020.

</doc>
<doc id="38929" url="https://sk.wikipedia.org/wiki?curid=38929" title="Raymond Emery">
Raymond Emery

Ray Emery (* 28. september 1982, Hamilton, Ontário, Kanada† 15. júl 2018, tamže) bol kanadský hokejový brankár.
Klubový hokej.
Ray Emery bol draftovaný v úvodnom drafte NHL v roku 2001 klubom Ottawa Senators v štvrtom kole ako 99. v poradí. Prvýkrát sa dostal na ľad NHL v sezóne 2002/03, odchytal však iba 3 zápasy, rovnako ako v nasledujúcej sezóne. V sezóne 2005/06, po odchode brankárov Patricka Lalima a Martina Pruseka sa stal brankárskou dvojkou tímu za Dominikom Hašekom a začal dostávať oveľa viac príležitostí. Po Hašekovom odchode po sezóne 2005-06 okamžite zastúpil jeho miesto skúsený švajčiarsky gólman Martin Gerber z Caroliny Hurricanes. V priebehu sezóny 2006-07 sa ale vďaka nepresvedčivým výkonom Gerbera dostal Emery až na post brankárskej jednotky klubu. No v sezóne 2007/2008 to akoby ani nebol on a prišiel o post jednotky v tíme. Na konci sezóny 2007/2008 bol vyplatený zo zmluvy a podpísal zmluvu s tímom novovytvorenej KHL Atlant Mytišči. Od roku 2016 chytal v nemeckom klube Adler Mannheim v Mannheime.
Úmrtie.
Ray Emery sa vydal začiatkom júla 2018 na dovolenku do Hamiltonu, kde hral v exhibičnom zápase. V nedeľu 15. júna ráno, po noci bez spánku, si išiel zaplávať s partičkou priateľov v jednom z prístavov. Ako výzvu chcel preplávať cez 30 metrov pod vodou medzi loďami a mólom, následne sa už ale neobjavil. Ľudia ho našli v 18:00 utopeného, pomoc miestnych lékárov bola zbytočná. Bolo mu 35 let. O jeho smrti informoval ako prvý miestny denník The Hamilton Spectator, že sa jednalo o Raya Emeryho nasledne potvrdil fotograf Andrew Collins.
Štatistiky.
Základná časť a Play-off.
Štatistiky podľa Eliteprospects

</doc>
<doc id="38930" url="https://sk.wikipedia.org/wiki?curid=38930" title="Vzducholoď R 34">
Vzducholoď R 34

Britská vzducholoď R 34 bola prvým lietadlom, ktoré prekonalo nonstop letom Atlantik v smere východ-západ v roku 1919.
Vzducholoď bola vyrobená firmou "Beardmore Inchinnan Airship factory". Stavba začala v roku 1917 ešte počas 1. svetovej vojny. Prvý skúšobný let, ktorý sprevádzali mnohé problémy, absolvovala 14. marca 1919. 
Bola to vystužená vzducholoď s dĺžkou 196 m, objemom 55 230 m³ a priemerom telesa 24 m. Podobne ako jej sesterská loď R 33 bola kópiou nemeckého bombardovacieho zeppelínu L 33. Bola vybavená piatimi motormi Sunbeam-Maori po 200 kW. Nosnosť vzducholode bola celkom 59 ton, z toho prázdna váha 26 ton.
Na svoj transatlantický let vyštartovala vzducholoď R 34 skoro ráno 2. júla 1919 zo škótskeho East Fortune (len dva týždne predtým sa podarilo prekonať Atlantický oceán opačným smerom pilotovi J. Alcockovi a A. Brownovi na lietadle Vickers Vimy). Veliteľom bol major Herbert Scott, a na palube bol aj cmdr. Edward Maitland, vedúci odboru vzducholodí britského ministerstva letectva. Prvý problém sa objavil hneď po štarte, kedy pri prelete nad škótskou vysočinou musela vzducholoď vypustiť časť vodíka, ktorý sa rozpínal vplyvom väčšej letovej výšky. To bolo potrebné kompenzovať aerodynamickým vztlakom, kým sa nespálilo dostatočné množstvo benzínu, aby sa strata nosnosti vyrovnala. Vzducholoď musela túto časť letu letieť s provou zdvihnutou vysoko hore, čo znižovalo rýchlosť a zvyšovalo spotrebu paliva.
Po dvoch dňoch doletela vzducholoď k pobrežiu Newfoundlandu, ale narazila na silný protivietor. Bojovala s ním ešte ďalší deň, až potom sa vietor otočil a vzducholoď doplávala nad Roosvelt Field na Long Islande. Let trvat 108 hodín 12 minút. Pri pristatí jej zostávalo palivo už len na niekoľko hodín letu. Spiatočnú cestu vďaka priaznivému vetru zvládla za 75 hodín 3 minúty.
Úspešný let tejto vzducholode inšpiroval americkú vládu k objednávke vzducholode R 38.

</doc>
<doc id="38945" url="https://sk.wikipedia.org/wiki?curid=38945" title="Kutnohorský dekrét">
Kutnohorský dekrét

Kutnohorský dekrét je listina obmedzujúca vplyv cudzincov na pražskej univerzite (český „národ“ dostal 3 hlasy, cudzinci 1), bol vydaný 18. januára 1409 za vlády Václava IV., na vzniku sa podieľal majster Ján Hus.

</doc>
<doc id="38946" url="https://sk.wikipedia.org/wiki?curid=38946" title="Ján Viklef">
Ján Viklef

Ján Viklef alebo Ján Viklif alebo po anglicky John Wycliffe (anglické priezvisko sa píše aj Wyclif, Wyclyf, Wicliff, Wiclif, Wicklef, Wycliff alebo Wickliffe) (*1329 - † 31. december 1384, Lutterworth) bol anglický teológ, rímskokatolícky kňaz a jeden z prvých zástancov reformy rímskokatolíckej cirkvi v 14. storočí pôsobiaci na univerzite v Oxforde. 
Je považovaný za predchodcu protestantskej reformácie. Narodil sa v Ipreswell (teraz Hipswell), Yorkshire, Anglicko. Zomrel v Lutterworthe (neďaleko Leicesteru).
Bol veľmi učený a mravne bezúhonný. Pri jeho reformných snahách treba brať do úvahy, že Anglicko bolo krajinou, ktorá sa často v minulosti protivila rímskej kúrii, hlavne pokiaľ išlo o rôzne poplatky a majetkové záležitosti. Aj Viklef prvý raz verejne vystúpil na podporu kráľa Eduarda III., ktorý odoprel platiť pápežovi lénny poplatok. Neskôr začal vystupovovať proti svetskému panstvu cirkvi a cirkevným majetkom vo všeobecnosti, dokonca zaútočil na pápežstvo, ktoré vyhlásil za Antikristovu inštitúciu. Zavrhol aj katolícke učenie o transsubstanciácii (premenenie chleba a vína na telo a krv Kristovu). Roku 1381 vypuklo pod vplyvom jeho myšlienok sedliacke povstanie, ktoré sa ale skončilo neúspechom. Potom jeho učenie vyhlásili za mylné. Bezprostredným pokračovaním viklefizmu bol husitizmus v Čechách.

</doc>
<doc id="38947" url="https://sk.wikipedia.org/wiki?curid=38947" title="Štyri pražské artikuly">
Štyri pražské artikuly

Štyri pražské artikuly alebo pražské články bol program, ktorý spoločne vypracovali husitské strany v roku 1420. Bol prijatý na čáslavskom sneme roku 1421.
Hlavné požiadavky:

</doc>
<doc id="38948" url="https://sk.wikipedia.org/wiki?curid=38948" title="Štyri artikuly pražské">
Štyri artikuly pražské



</doc>
<doc id="38949" url="https://sk.wikipedia.org/wiki?curid=38949" title="Zoznam poslancov Bratislavského samosprávneho kraja (2005 – 2009)">
Zoznam poslancov Bratislavského samosprávneho kraja (2005 – 2009)

Zoznam poslancov Bratislavského samosprávneho kraja zvolených vo volebnom období 2005-2009.

</doc>
<doc id="38951" url="https://sk.wikipedia.org/wiki?curid=38951" title="Jim Abrahams">
Jim Abrahams

James S. „Jim“ Abrahams (* 10. máj 1944, Shorewood, Wisconsin† 26. november 2024, Santa Monica, Kalifornia) bol americký filmový režisér a scenárista.

</doc>
<doc id="38952" url="https://sk.wikipedia.org/wiki?curid=38952" title="Jaroslav Hlinka (politik)">
Jaroslav Hlinka (politik)

JUDr. Jaroslav Hlinka (* 19. máj 1954, Košice) je bývalý starosta mestskej časti Košice-Juh, člen mestskej rady v Košiciach, poslanec mestského zastupiteľstva v Košiciach a bývalý poslanec zastupiteľstva Košického samosprávneho kraja.
Jaroslav Hlinka, pôvodným povolaním právnik, bol za poslanca KSK zvolený ako nezávislý kandidát v okrese Košice IV vo voľbách v roku 2001 a opakovane aj vo voľbách v roku 2005. Starostom MČ Košice-Juh je nepretržite štvrté funkčné obdobie od roku 1991. V predčasných voľbách na primátora mesta Košice (8. apríla 2006) kandidoval ako nezávislý kandidát.
Životopis.
Narodil sa Márii a otcovi Pavlovi v Košiciach. Od útleho detstva vyrastal v mestskej časťi Juh v okolí univerzitnej nemocnice na Rastislavovej ulici. Povinnú školskú dochádzku absolvoval na Základnej deväťročnej škole na Kukučínovej ulici. Neskôr vyštudoval Právnickú fakultu na UPJŠ, po ktorej absolvoval aj základnú vojenskú službu v Brne. Po ukončení vojenskej služby a štátnej rigoróznej skúšky, získal titul doktor práv.
Po dvoch rokoch v pozícii právneho čakateľa prokuratúry, zložil prokurátorské skúšky a stal sa prokurátorom Mestskej prokuratúry v Košiciach. Neskôr sa stal prokurátorom Generálnej prokuratúry v Bratislave. Po narodení syna sa z Bratislavy vrátil späť do Košíc. Od roku 1986 pôsobil ako tajomník obvodného národného výboru Košice IV.
V roku 1991 získal dôveru voličov a bol zvolený za starostu mestskej časti Košice-Juh. V roku 2015 bol menovaný za člena slovenskej delegácie vo Výbore regiónov EÚ v Bruseli. Vo funkcii starostu pôsobil do roku 2022.
Osobný život.
Jaroslav Hlinka je vdovec a má dve dospelé deti (syn Pavol a dcéra Zuzana).

</doc>
<doc id="38953" url="https://sk.wikipedia.org/wiki?curid=38953" title="Scalable Vector Graphics">
Scalable Vector Graphics

Scalable Vector Graphics (SVG) je značkovací jazyk z rodiny značkovacích jazykov XML, ktorý je primárne určený na opis dvojrozmernej, statickej alebo animovanej vektorovej grafiky.
SVG je otvorený štandard, ktorý vytvorilo konzorcium World Wide Web, zodpovedné za štandardy ako HTML a XHTML.
Prehľad.
Jazyk SVG umožňuje definovať tri typy grafických objektov:
Grafické objekty je možné zoskupovať, štylizovať, transformovať a zoskupovať do vopred vykreslených objektov. Text môže byť v ktoromkoľvek mennom priestore XML vhodnom pre aplikáciu, čo rozširuje vyhľadávacie možnosti a prístupnosť SVG grafiky. Medzi možnosti patria vnorené transformácie, orezávacie cesty, alfa masky, filtrovacie efekty, šablóny objektov a rozšíriteľnosť.
SVG kresby môžu byť dynamické a interaktívne. Document Object Model (DOM) pre SVG, ktorého podmnožinou je úplné XML DOM, umožňuje priamu a výkonnú animáciu vektorovej grafiky pomocou ECMAScriptu alebo SMIL. Ľubovoľnému grafickému objektu SVG je možné priradiť reakciu na udalosť ako "onmouseover" a "onclick". Vďaka svojej kompatibilite a výhodnému využitiu iných webových štandardov je skriptovanie možné vykonávať súčasne na SVG elementoch a iných XML elementoch z rozličných menných priestorov v rámci tej istej webovej stránky.
Ak je problémom dostupnosť ukladacieho priestoru, tak sú SVG obrázky ukladané s použitím kompresie, napríkld gzip. V takom prípade môžu byť nazývané „SVGZ súbory“. Formáty používajúce jazyk XML obvykle osahujú množstvo redundantných údajov, preto sa XML zvyčajne veľmi dobre komprimuje a výsledné skomprimované súbory môžu byť oveľa menšie. Často je však už pôvodný vektorový súbor (SVG) menší ako jeho rasterizovaná verzia.
Potenciálny vplyv.
Rozšírenie SVG klientov, obzvlášť natívnou podporou vo webových prehliadačoch, sa pravdepodobne revolučne odrazí na webe. Súčasným trendom sú webové stránky, ktoré sa správajú ako počítačová aplikácia použitím technológie známej ako Ajax. SVG má potenciál do veľkej miery rozšíriť možnosti Ajaxu tým, že poskytuje ideálny mechanizmus na dynamické vykresľovanie elementov stránky.
Mobilné profily.
Z dôvodu záujmu z priemyselnej sféry boli predstavené dva mobilné profily SVG 1.1: "SVG Tiny" (SVGT) a "SVG Basic" (SVGB). Sú to podmnožiny plného SVG štandardu, ktoré sú cielené pre klientské aplikácie s obmedzenými možnosťami. Konkrétne SVG Tiny bolo definované pre značne obmedzené mobilné zariadenia ako mobilný telefón a SVG Basic bolo definované na použitie v mobilných zariadeniach vyššej úrovne, ako PDAs.
Ani jeden z mobilných profilov neposkytuje úplnú podporu DOM, hoci SVG Basic má nepovinnú podporu skriptovania, ale sú to úplne kompatibilné podmožiny úplného štandardu, preto je aj bez ich použitia možné i na obmedzených mobilných zariadeniach vykresľovať značnú časť SVG grafiky.
História vývoja.
SVG vyvinula SVG Working Group W3C od roku 1998, po tom ako Macromedia a Microsoft predstavili Vector Markup Language (VML), kým Adobe Systems a Sun Microsystems predložili konkurenčný formát známy ako PGML. Pracovnej skupine predsedal Chris Lilley z W3C.
Podpora SVG v prehliadačoch a iných aplikáciách.
Podpora SVG na webe rastie a v súčasnosti je tento formát dostatočne podporovaný aktuálnymi verziami majoritných prehliadačov. Webové stránky, ktoré používajú SVG obrázky síce často poskytujú aj rastrovú verziu obrázka, ktorá je klientovi posielaná buď automaticky pomocou HTTP content negotiation, alebo po voľbe používateľa, no toto riešenie pomaly prestáva byť nevyhnutným. Generovanie alternatívnych (rastrových) verzií obrázkov môže byť automatizované knižnicami ako "ImageMagick", ktorá poskytuje rýchlu, ale neúplnú implementáciu SVG alebo "Batik", ktorá implementuje celé SVG, ale je pomalšia.
Podpora pomocou zásuvných modulov.
Staršie verzie prehliadačov (najmä Internet Explorera) vyžadovali na prehliadanie SVG obrázkov zásuvný modul. Medzi dnes dostupné na stolnom počítači patria Adobe SVG Viewer a Corel SVG Viewer (už nie je podporovaný).
Natívna podpora.
Natívna podpora má niekoľko výhod. Napríklad nie je potrebný zásuvný modul, SVG je možné kombinovať s inými formátmi v rámci jedného dokumentu a skriptovanie medzi jednotlivými dokumentmi je oveľa spoľahlivejšie.
Mobilná podpora.
Na mobilných zariadeniach sú najpopulárnejšie implementácie pre mobilné telefóny od Ikivo a Bitflash, kým pre PDA existujú implementácie Bitflash a Intesis. Zaniknutý Macromedia Flash Lite od zaniknutej Macromedie mal voliteľnú podporu SVG Tiny od verzie 1.1. Na konferencii SVGOpen 2005 demonštroval Sun mobilnú implementáciu SVG Tiny 1.1 pre platformu CDLC. TinyLine SVG viewer, napísaný v Jave, je tiež cielený pre mobilné zariadenia.
Pozri aj.
 - SVG support for the Wikipedia

</doc>
<doc id="38954" url="https://sk.wikipedia.org/wiki?curid=38954" title="Akcia Edelstein">
Akcia Edelstein

Akcia Edelstein (angl. "The Edelstein Action") je slovenský film. 
Kriminálny film o odhaľovaní medzinárodnej teroristickej organizácie, ktorá sa pokúša prepašovať kazetu s drahokamami, ukrytými počas druhej svetovej vojny na slovenskom území. 

</doc>
<doc id="38958" url="https://sk.wikipedia.org/wiki?curid=38958" title="Zoro Záhon">
Zoro Záhon

Zoro Záhon, celým menom Zoroslav Záhon (* 7. január 1943, Piešťany) je slovenský režisér a herec. Brat herca Ľubomíra Záhona. Má dvoch synov, troch vnukov a vnučku. 
V súčasnosti žije v Bratislave a je na dôchodku. 
Život.
Vyštudoval herectvo na bratislavskej VŠMU (1964). Dva roky hral v piešťanskom divadle, odkiaľ prešiel do bratislavskej televízie ako asistent réžie u režiséra Martina Hollého. V roku 1973 debutoval televíznym filmom "Cena života". Od roku 1975 nakrúcal celovečerné filmy. Po smrti režiséra Vladimíra Bahnu dokončil jeho film Poéma o svedomí. Režíroval slovenské verzie koprodukčných filmov Smrť pána Golužu a Lev Tolstoj. Jeho najvýznamnejším filmom sa stala dráma "Pomocník" podľa úspešného románu Ladislava Balleka.

</doc>
<doc id="38960" url="https://sk.wikipedia.org/wiki?curid=38960" title="Štefan Staško">
Štefan Staško

Ing. Štefan Staško (* 14. marec 1959, Sobrance) je poslancom zastupiteľstva Košického samosprávneho kraja a bývalý primátor mesta Sobrance v rokoch 1998 - 2008. V tejto funkcii bude opätovne pôsobiť po svojom víťazstve v hlasovaní o primátora mesta v komunálnych voľbách v novembri 2010.
Podľa registračných zväzkov košickej správy ŠtB bol Staško agentom vtedajšej komunistickej tajnej polície s krycím menom Les. Ide o prvého slovenského primátora, ktorý je v doteraz zverejnených zoznamoch spolupracovníkov ŠtB evidovaný ako agent.
Roky 1998 - 2005.
Štefan Staško bol prvýkrát za primátora Sobraniec zvolený v komunálnych voľbách v decembri 1998 ako kandidát Strany občianskeho porozumenia (SOP). V roku 2002 ako nezávislý kandidát svoje víťazstvo obhájil.
Vo voľbách do krajského zastupiteľstva v roku 2001 bol ako nezávislý kandidát zvolený za poslanca za okres Sobrance. Vo rovnakých voľbách v roku 2005 bol opätovne zvolený, tentoraz za Stranu regiónov Slovenska. V čase volieb v roku 2005 mal 46 rokov. 
Roky 2006 - 2008.
V roku 2006 bol tretíkrát po sebe zvolený za primátora Sobraniec, tentoraz s rozdielom jediného hlasu. Toto víťazstvo bolo napadnuté protikandidátom Pavlom Džurinom podaním sťažnosti na Ústavný súd SR a trestného oznámenia na neznámeho páchateľa pre podozrenie z ovplyvňovania volieb. TASR o tomto incidente vydala 7. 12. 2006 tlačovú správu, ktorá bola medializovaná. Ústavný súd rozhodol, že došlo k porušeniu volebného zákona a predseda parlamentu vyhlásil nové voľby, ktoré sa konali v júni 2008. V nich už zvíťazil rozdielom ôsmich hlasov Džurina, ktorý bol v tom čase aj poslancom NR SR za HZDS (2006-2010) a ktorý sa tak stal novým primátorom Sobraniec.
Roky 2009 - 2011.
Aj v tretích regionálnych voľbách v novembri 2009 bol zvolený za poslanca KSK, tentoraz za koalíciu Slobodné fórum, Strana občianskej solidarity a Hnutie za demokraciu. V komunálnych voľbách 2010 sa ako jeden z piatich kandidátov bude opäť uchádzal o post primátora Sobraniec a v hlasovaní občanov mesta získal najviac hlasov, čo znamenalo jeho opätovne pôsobenie vo funkcii primátora, ktorú prevzal v januári 2011.
Roky 2011 - 2015.
Ani v ďalších regionálnych voľbách 9. novembra 2013 ho volebný úspech neminul. Vo volebnom obvode č. 9 skončil na druhom mieste za Boleslavom Lešom. Títo dvaja najúspešnejší kandidáti sa stali poslancami KSK za okres Sobrance.
V komunálnych voľbách 2014 nekandidoval a 2. januára 2015 odovzdal funkciu primátora Pavlovi Džurinovi.

</doc>
<doc id="38961" url="https://sk.wikipedia.org/wiki?curid=38961" title="Eden a potom">
Eden a potom

Eden a potom (angl. "Eden and Afterwards") je slovensko-francúzsky koprodukčný film. 
Detektívny príbeh, odohrávajúci sa na rozhraní sna a skutočnosti, o krádeži obrazu moderného umelca z konca minulého storočia. Príchodom exotického študenta Duchemina sa rozvíjajú ich dobrodružstvá. Pátrajúca dievčina sa dostáva až na tuniský ostrov Džerba, kde stretáva priateľa, Duchemina aj kaviarenského čašníka Franca. Príbeh sa odohráva v kaviarni Eden, kde sa skupinka univerzitných študentov zabáva improvizovaným výstupom.

</doc>
<doc id="38964" url="https://sk.wikipedia.org/wiki?curid=38964" title="Xenón">
Xenón

Xenón, "Xenon" (gr. "ξένος", cudzí) je chemický prvok v Periodickej tabuľke prvkov, ktorý má značku Xe a protónové číslo 54. Je to bezfarebný, veľmi ťažký vzácny plyn bez zápachu. V zemskej atmosfére sa vyskytuje v stopových množstvách. Bol to prvý synteticky vyrobený vzácny plyn. Je to najjasnejší plyn na Zemi.
Patrí do skupiny vzácnych alebo kedysi inertných plynov. Názov „inertný“ už nie je naďalej pravdivý, lebo bolo dokázané, že dokáže tvoriť zlúčeniny. Pri prechode elektrického prúdu vyžaruje modré svetlo. Pri tlaku desiatok gigapascalov sa zmení skupenstvo xenónu na pevné. 
Použitie.
Najčastejšie je xenón používaný v xenónových lampách, ktoré sú používané v bleskoch fotoaparátov, stroboskopických lampách, na vyvolanie laseru generujúceho koherentné svetlo a na dermatologické účely. Oblúkové xenónové lampy sa používajú na slnečné simulátory, projekčné systémy a iné špeciálne účely. Sú výbornými zdrojmi krátkovlnného ultrafialového svetla a majú silnú svietivosť v blízkom infračervenom žiarení, čo sa používa v niektorých systémoch nočného videnia.
Xenón sa používa aj na celkovú anestéziu a v miestach, kde je vyžadovaná vysoká molekulová hmotnosť a inertnosť, napr. v nukleárnej energetike, Izotop Xe-133 je užitočný rádioizotop (rádioaktívny izotop). Xenón
je preferovaný ako palivo na iónový pohon vďaka jeho vysokej molekulárnej hmotnosti, ľahko sa ionizuje, dá sa skladovať pri teplote blízkej izbovej teplote v tekutom stave s možnosťou ľahkého návratu na plynné skupenstvo na pohon motoru. Jeho inertné vlastnosti tvoria prostredie menej korodujúce iónový motor (na rozdiel od napr. ortuti, cézia).

</doc>
<doc id="38967" url="https://sk.wikipedia.org/wiki?curid=38967" title="Volfrám">
Volfrám

Volfrám (zastarano wolfram, nesprávne wolfrám; ) je chemický prvok s chemickou značkou W a protónovým číslom 74. V prírode bol objavený iba v chemických zlúčeninách. Ako nový prvok ho v roku 1781 identifikoval C. W. Scheele v neraste scheelite, ktorý sa po dánsky nazýva "tungsten" (v preklade „ťažký kameň“; odtiaľ pochádza anglický a francúzsky názov prvku, "tungsten"). Neskôr ho nezávisle objavili v roku 1783 španielskí chemici J. J. a F. Elhuyaroví, a to v neraste volframite, podľa ktorého ho pomenovali.
Hlavnými rudami, v ktorých sa nachádza, sú volframit, scheelit a stolzit. Ako čistý prvok je známy svojou robustnosťou, a predovšetkým tým, že jeho teplota topenia je najvyššia zo všetkých prvkov (okrem uhlíka). Volfrám je známy svojou hustotou, ktorá je 19,3× vyššia ako hustota vody, čím je porovnateľný s uránom alebo zlatom, pričom je 1,7-krát hustejší ako olovo. Volfrám s malým množstvom nečistôt je často krehký a tvrdý, kvôli čomu sa ťažko obrába. Veľmi čistý volfrám je rovnako tvrdý, je viac ťažný a je ho možné rezať s pílou na kov z tvrdej ocele.
Mnohé zliatiny volfrámu majú rôzne použitie, najznámejšie je však použitie ako vlákno v žiarovkách, röntgene, elektródach pri zváraní TIG a v superzliatinách. Vďaka tvrdosti a vysokej hustote sa používa v armáde v prierazných projektiloch. Zlúčeniny volfrámu sa tiež používajú ako priemyselné katalyzátory.
Volfrám patrí medzi prechodné prvky, reaguje s molybdénom a meďou a je mierne toxický pre živé organizmy.
Dôležité charakteristiky.
Čistý volfrám je oceľovo sivý až biely tvrdý kov. Tento prvok má najvyššiu teplotu tavenia 3 422 °C (6 192 °F), najnižší tlak v plynnom skupenstve a navyššiu silu v ťahu pri teplotách nad 1 650 °C (3 000 °F) zo všetkých kovov. Takmer vôbec nekoroduje, poškodený môže byť iba v malej miere minerálnymi kyselinami. Volfrám si vytvára ochrannú vrstvu z oxidu, pri vystavení na vzduchu môže pri vysokých teplotách zoxidovať celý. V zliatine s oceľou významne zvyšuje jej tvrdosť.
Použitie.
Volfrám je kov so širokou škálou použitia. Najpoužívanejší je karbid volfrámu (W2C, WC) v cementovaných karbidoch. Cementované karbidy sú materiály odolné voči opotrebeniu používané v hutníctve a ako konštrukčný materiál. Volfrám je široko využívaný v žiarovkách ako vlákno alebo elektródy vo vákuových trubiciach, pre jeho schopnosť vytvoriť veľmi tenké drôty a jeho vysokú teplotu tavenia.
Iné použitie: 
Ostatné: Oxidy sú používané v galzpre na keramiku a zlúčeniny volfrámu s kalciom alebo s horčíkom sú široko využívané v fluorescenčnom osvetlení. Kryštály sú používané v scintilačných detektoroch v jadrovej fyzike a v jadrovej medicíne, ale aj v elektrických peciach. Soli obsahujúce volfrám sú využívane v chemickom priemysle. Volfrámove „bronzy“ (nazýva sa tak kvôli farbe oxidu volfrámu) sú spolu s inými zložkami používané vo farbách. Karbidy volfrámu sa v poslednej dobe používaju v klenotníctve pre jeho schopnosť udržať si lesk aj po dlhšiu dobu na rozdiel od iných leštených kovov.
História.
Volfrám bol po prvýkrát predpokladaný Petrom Woulfeom v roku 1779, ktorý po preskúmaní volframitu vyvodil, že musí obsahovať novú chemickú zlúčeninu. V roku 1781 Carl Wilhelm Scheele zistil, že nová kyselina môže byť vyrobená z volframitu. Scheele a Torbern Bergman predpokladali, že by mohli byť schopní získať nový kov redukovaním tejto kyseliny. V Španielsku roku 1783 bol volfrám úspešne izolovaný redukciou z kyseliny použitím uhlia. José a Fausto Elhuyar sú považovaní za objaviteľov tohto prvku.
V druhej svetovej vojne hral volfrám veľkú rolu v politickom pozadí vojny. Na Portugalsko, ako hlavný zdroj volfrámu pre Európu, bol vyvíjaný veľký tlak z obidvoch strán pre jeho zdroje volfrámovej rudy. Odolnosť voči veľkým teplotám ako aj veľká pevnosť jeho zliatín urobila tento kov veľmi dôležitý pre zbrojársky priemysel, používal sa ako jadro protipancierových striel.
Výskyt.
Volfrám sa nachádza v mineráloch: 
Celosvetovo významné zásoby týchto minerálov sú v Bolívií, Kalifornii, Číne, Colorade, Portugalsku, Rusku, a v Južnej Kórei (spolu s Čínou predstavujú približne 75% svetových zásob). 
V Európe sú ďalšie menšie zásoby v Rakúsku, Francúzsku a Spojenom kráľovstve. Ako druhotná surovina sa používa šrot volfrámu vo forme triesok, pilín a prachu z brúsenia a šrot ťažkých kovov. Komerčne je tento kov vyrábaný redukovaním oxidu volfrámu s vodíkom alebo uhlíkom.
Zlúčeniny.
Najbežnejším oxidačným stavom v ktorom sa volfrám vyskytuje je volfrám +VI, ale existujú aj iné stavy od +II do +VI. Volfrám typicky tvorí zlúčeniny s kyslíkom a vytvára tak napríklad oxid volfrámový, WO3, ktorý sa rozpúšta v bázických roztokoch a tým vytvára ióny volfrámanu, WO42−.

</doc>
<doc id="38968" url="https://sk.wikipedia.org/wiki?curid=38968" title="Jozef Konkoly">
Jozef Konkoly

JUDr. Ing. Jozef Konkoly (* 18. marec 1955) je starosta obce Kechnec a poslanec zastupiteľstva Košického samosprávneho kraja.
Absolvoval Právnickú fakultu Univerzity Komenského v Bratislave a Fakultu strojného inžinierstva Technickej univerzity v Košiciach. Je starostom obce Kechnec od roku 1990. Vo voľbách v roku 2005 bol zvolený za koalíciu SDKÚ, DS, SZS za poslanca krajského zastupiteľstva v okrese Košice-okolie. V komunálnych voľbách v roku 2018 bol ako nezávislý kandidát opätovne zvolený za starostu. 
Pri obci Kechnec vybudoval prosperujúci priemyselný park.

</doc>
<doc id="38975" url="https://sk.wikipedia.org/wiki?curid=38975" title="Martin Pado">
Martin Pado

Ing. Martin Pado (* 16. máj 1959, Michalovce) je slovenský politik. Vo vláde z roku 2002 bol minister vnútra Slovenskej republiky.
Život.
Martin Pado je ženatý a má dve deti. 

</doc>
<doc id="38976" url="https://sk.wikipedia.org/wiki?curid=38976" title="Slovenská vysoká škola technická v Bratislave">
Slovenská vysoká škola technická v Bratislave



</doc>
<doc id="38977" url="https://sk.wikipedia.org/wiki?curid=38977" title="Vysoká škola technická v Košiciach">
Vysoká škola technická v Košiciach



</doc>
<doc id="38980" url="https://sk.wikipedia.org/wiki?curid=38980" title="Monika Smolková">
Monika Smolková

Mgr. Monika Smolková (* 6. október 1956, Janovík) je slovenská politička, dlhoročná členka strany SMER-SD. V rokoch 20092019 bola poslankyňou Európskeho parlamentu v socialistickej frakcii. Bola tiež starostkou mestskej časti Košice – mestská časť Dargovských hrdinov (20062010, zvolená za koalíciu SMER-SD, ĽS-HZDS, Slobodné fórum a SNS), poslankyňou zastupiteľstva Košického samosprávneho kraja, a v rokoch 20062009 poslankyňou Národnej rady SR za SMER-SD.
Životopis.
Smolková sa narodila v obci Janovík pri Prešove. V Prešove navštevovala Strednú ekonomickú školu v Prešove, odbor všeobecná ekonomika. Následne vyštudovala Pedagogickú fakultu Univerzity Pavla Jozefa Šafárika v Prešove v odbore Pedagogika – vychovávateľstvo. Fakulta od roku 1997 prešla pod Prešovskú univerzitu v Prešove. Okrem toho absolvovala dvojročné postpromočné štúdium na Ekonomickej fakulte Technickej univerzity v Košiciach.
Od roku 1975 do roku 2002 pracovala postupne ako referentka v podnikoch Povodie Bodrogu a Hornádu a Obnova vkus, vychovávateľka na Strednom odbornom učilišti strojárskom v Košiciach (19831993), ekonómka vo firme MULTI AV FORM (19932002) a riaditeľka cestovnej kancelárie CK MULTI TOUR (19972002).
Politická kariéra.
Od roku 1999 bola členkou predsedníctva strany SMER. Monika Smolková bola vo voľbách v roku 2005 zvolená za koalíciu HZD, SMER za poslankyňu krajského zastupiteľstva v okrese Košice III. V poslednej funkcii v NR SR bola členkou mandátového a imunitného výboru a členkou výboru pre vzdelanie, mládež, vedu a šport.
Smolková bola dvakrát zvolená za europoslankyňu (v rokoch 2009 a 2014). V období 20142019 bola členkou Výboru EP pre pre regionálny rozvoj a Delegácie pri Parlamentnom výbore pre partnerstvo EÚ – Arménsko, pre spoluprácu EÚ – Azerbajdžan a pre pridruženie EÚ – Gruzínsko.

</doc>
<doc id="38983" url="https://sk.wikipedia.org/wiki?curid=38983" title="SVG">
SVG



</doc>
<doc id="38985" url="https://sk.wikipedia.org/wiki?curid=38985" title="Hašovacia tabuľka">
Hašovacia tabuľka

Hašovacia tabuľka alebo hašovacia mapa alebo tabuľka výpočtu adresy transformáciou (kľúča) je v informatike údajová štruktúra, ktorá asociuje "kľúče" s "hodnotami". Primárna efektívne podporovaná operácia je "vyhľadávanie": pri zadaní kľúča (napr. meno osoby) nájsť zodpovedajúcu hodnotu (napr. telefónne číslo tejto osoby). Pracuje vďaka transformácii kľúča hašovacou funkciou na "haš", číslo, ktoré tabuľka používa na nájdenie požadovanej hodnoty.
Hašovacie tabuľky sa často používajú na implementáciu asociatívnych polí, množín a rýchlych vyrovnávacích pamätí (cache). Rovnako ako polia, hašovacie tabuľky poskytujú vyhľadávanie s konštantným časom O(1) v priemernom prípade, nezávisle od počtu položiek v tabuľke. Ale zriedkavý najhorší prípad môže byť až O ("n"). V porovnaní s inými údajovými štruktúrami asociatívnych polí sú hašovacie tabuľky najužitočnejšie pre uloženie veľkého množstva údajov.
Hašovacie tabuľky ukladajú údaje na pseudonáhodných miestach, preto prístup k údajom utriedeným spôsobom je veľmi časovo náročná operácia. Iné údajové štruktúry ako samovyvažovacie binárne vyhľadávacie stromy sú vo všeobecnosti oveľa pomalšie (keďže zložitosť vyhľadávania majú O (log "n")) a sú skôr zložitejšie na implementáciu ako hašovacie tabuľky, ale udržiavajú si neustále utriedenú štruktúru položiek. Pozri porovnanie hašovacích tabuliek a samovyvažovacích binárnych vyhľadávacích stromov.
Prehľad.
Základné operácie, ktoré hašovacie tabuľky vo všeobecnosti podporujú sú:
codice_1
codice_2 ktorá vráti codice_3
Väčšina, ale nie všetky hašovacie tabuľky podporujú codice_4. Môžu existovať aj iné služby ako iterovanie tabuľkou, zväčšenie tabuľky, vyprázdnenie tabuľky. Niektoré tabuľky umožňujú uloženie viacerých hodnôt pod rovnakým kľúčom.
Kľúčom môže byť v podstate čokoľvek – číslo, reťazec, objekt; niektoré tabuľky ukladajú dokonca aj odkaz na hodnotu. Jedinou požiadavkou je existencia hašovacej funkcie pre použité kľúče (pozri nižšie).
Hašovacie tabuľky používajú pole, ktoré sa tiež niekedy mätúco nazýva "hašovacia tabuľka". Každý element poľa môže obsahovať jeden pár kľúč-hodnota nazývaný "záznam".
Pretože počet platných kľúčov je zvyčajne oveľa väčší ako rozsah platných indexov do poľa, je potrebné definovať spôsob konverzie každého kľúča na platný index. Toto vykonáva hašovacia funkcia, čo je funkcia, ktorá berie ako argument kľúč a vracia index do poľa. Indexovaný element poľa by zasa mal obsahovať záznam asociovaný s daným kľúčom.
Ale preto, že existuje viac potenciálnych kľúčov ako indexov do poľa, možno dokázať (?Dirichletovym princípom), že dva alebo viac potenciálnych kľúčov budú mať rovnaký haš; toto sa nazýva "kolízia". Hašovacia funkcia by mala byť navrhnutá tak, aby minimalizovala množstvo kolízií pre akýkoľvek vrátený index.
Keďže v jednom elemente poľa je možné uložiť iba jednu položku, musí byť použitá stratégia riešenia kolízií. Napríklad sa kolízny záznam uloží do nasledujúceho voľného elementu alebo môžu elementy poľa ukladať spájaný zoznam záznamov.
Hoci sa nejaké kolízie vyskytnú, s dobrými hašovacími funkciami a tabuľkou plnou asi na 80 % budú kolízie relatívne zriedkavé a výkon veľmi dobrý, keďže priemerne sa vykoná veľmi málo porovnaní. Ale ak sa tabuľka príliš zaplní, výkon bude nízky a bude potrebné zväčšiť hašovaciu tabuľku. Zväčšenie tabuľky (Zmena veľkosti tabuľky) znamená, že sa budú musieť znova pridať všetky záznamy.
Väčšina implementácií hašovacích tabuliek nie sú perzistentnými údajovými štruktúrami v zmysle, že neexistuje spôsob ako ich aktualizovať a zároveň si udržať prístup k predchádzajúcej kópii hašovacej tabuľky (hoci sú perzistentné v zmysle uloženia na disku). Niektoré implementácie hašovacích tabuliek ako tie, ktoré používajú VList, sú perzistentné, ale v praxi sa zriedkavo používajú a nie sú také výkonné ako normálne hašovacie tabuľky kvôli zvýšenému času na indexáciu.
Bežné využitie hašovacích tabuliek.
Hašovacie tabuľky sa bežne využívajú pre tabuľky symbolov, rýchle vyrovnávacie pamäte a množiny.
Hašovacie tabuľky nie sú vo všeobecnosti perzistentnými údajovými štruktúrami v tom zmysle, že neexistuje jednoduchý a vzhľadom na úložný priestor efektívny spôsob, ako aktualizovať hašovaciu tabuľku a zároveň si udržať prístup k jej predchádzajúcej kópii. Je to však možné implementovaním VListu, čím sa stane perzistentnou, ale nepriaznivo to ovplyvní výkon. hašovacie tabuľky môžu byť „perzistentné“ v inom zmysle – môžu byť uložené na disku. Databázové indexy bežne používajú diskové údajové štruktúry založené na hašovacích tabuľkách.
V počítačovom šachu sa hašovacia tabuľka bežne používa na implementáciu transpozičnej tabuľky.
Voľba dobrej hašovacej funkcie.
Dobrá hašovacia funkcia má zásadný vplyv na výkon hašovacej tabuľky. Kolízie hašu sa vo všeobecnosti riešia určitou formou metódy lineárnych pokusov, takže ak hašovacia funkcia zvykne vracať podobné hodnoty, výsledkom bude pomalé vyhľadávanie.
Ideálna hašovacia funkcia by pri každej zmene jednotlivého bitu kľúča (vrátane rozšírenia a skrátenia kľúča) zmenila polovicu bitov hašu a táto zmena by bola nezávislá od zmien spôsobených inými bitmi kľúča. Pretože môže byť ťažké navrhnúť dobrú hašovaciu funkciu, alebo ju výpočtovo náročné vykonávať, boli do veľkej miery skúmané stratégie riešenia kolízií, ktoré zmierňujú dopad slabého hašovacieho výkonu. Ale žiadna z nich nie je taká efektívna ako využitie dobrej hašovacej funkcie.
Je žiadúce používať rovnakú hašovaciu funkciu pre polia akejkoľvek mysliteľnej veľkosti. Aby sme to dosiahli, index do poľa hašovacej tabuľky sa vo všeobecnosti počíta v dvoch krokoch:
Veľkosti poľa hašovacej tabuľky sa často volia tak, aby boli prvočíslami. Robí sa to, aby sme sa vyhli výskytu spoločných deliteľov hašu a veľkosti tabuľky, ktoré by boli príčinou kolízií po operácii modulo. Ale ani prvočíselná veľkosť tabuľky nie je náhradou za dobrú hašovaciu funkciu.
Bežnou alternatívou k prvočíselným veľkostiam je použitie veľkosti, ktorá je mocninou čísla dva a dosahovať operáciu modulo maskovaním bitov. Maskovanie bitov býva výpočtovo významne rýchlejšie ako operácia delenia. V každom prípade je dobrý nápad zariadiť, aby všeobecná hodnota hašu bola zostavená pomocou prvočísel, ktoré nezdieľajú spoločných deliteľov (napr. ako coprime) s dĺžkou tabuľky.
Prekvapivo bežným problémom, ktorý sa môže vyskytnúť pri hašovaní je "klastrovanie". Klastrovanie sa vyskytuje, keď štruktúra hašovacej funkcie spôsobuje, že bežne používané kľúče padajú blízko vedľa seba alebo dokonca po sebe do hašovacej tabuľky. To môže spôsobiť významné zníženie výkonu ako sa tabuľka plní a používajú sa isté stratégie riešenia kolízií ako lineárne reťazenie.
Počas debugovania obsluhy kolízií v hašovacej tabuľke je niekedy užitočné použiť hašovacu funkciu, ktorá vždy vracia konštantnú hodnotu, napr. 1, ktorá spôsobí kolíziu po takmer každom vložení.
V prostrediach, kde sa záškodník môže pokúšať spomaliť algoritmus tým, že zadáva nepriaznivý vstup, býva dobrým riešením univerzálne hašovanie, schéma, kde náhodne volíme hašovaciu funkciu na začiatku algoritmu. Pretože záškodník nebude vedieť, akú hašovaciu funkciu používame, nebude vedieť určiť, ktorý vstup je nepriaznivý.
Riešenie kolízií.
Ak hašovacia funkcia vráti pre dva rôzne kľúče rovnaký index, zodpovedajúce záznamy nemožno uložiť na to isté miesto. Keďže je už obsadené, musíme nájsť iné miesto pre uloženie záznamu a zabezpečiť, aby sme ho našli, keď ho neskôr vyhľadáme.
Pre predstavu dobrej stratégie riešenia kolízií si predstavte nasledovný výsledok odvodený použitím narodeninového paradoxu. Aj za predpokladu, že naša hašovacia funkcia vracia indexy rovnomerne rozložené v poli aj pre pole s 1 miliónom záznamov, existuje 95% pravdepodobnosť aspoň jednej kolízie predtým, ako bude obsahovať 2 500 záznamov.
Existuje niekoľko techník riešenia kolízií, ale najpoužívanejšími sú "reťazenie" a "otvorené adresovanie". Súhrnný prehľad vypracoval Morris v roku 1968.
Na rozptyľovanie záznamov v tabuľke, aby sa zabránilo kolíziám, môže slúžiť generátor krížových odkazov.
Reťazenie.
V najjednoduchšej technike zreťazenej hašovacej tabuľky každé miesto v poli odkazuje na zreťazený zoznam vložených záznamov, pre ktoré hašovanie kľúča koliduje na rovnakú hodnotu. Pre vloženie je potrebné nájsť správne miesto a pridať ho na jeden koniec; pre mazanie je potrebné prehľadávanie zoznamu a odstránenie.
Zreťazené hašovacie tabuľky majú výhodu v porovnaní s tabuľkami s otvorenou adresáciou, že operácia odstránenia je jednoduchá a zmenu veľkosti tabuľky je možné odkladať oveľa dlhšie, pretože výkon sa znižuje oveľa pomalšie aj ak je miesto obsadené. Vlastne mnohé zreťazené hašovacie tabuľky nepotrebujú zmenu veľkosti vôbec, pretože degradácia výkonu je lineárna so zapĺňaním tabuľky. Napríklad zreťazená hašovacia tabuľka obsahujúca dvojnásobok odporúčanej dátovej kapacity by bola priemerne iba asi dvakrát pomalšia ako rovnaká tabuľka s odporúčanou kapacitou (za podmienky dobrej distribúcie kľúčov).
Zreťazené hašovacie tabuľky dedia nevýhody spojových zoznamov. Ak sa ukladajú malé záznamy, režijné náklady spojového zoznamu môžu byť významné. Ďalšou nevýhodou je, že prechádzanie spojovým zoznamom má nízky cache výkon.
Namiesto zoznamov je možné pre reťazenie použiť alternatívne údajové štruktúry. Napríklad použitím samovyvažovacieho stromu je možné znížiť teoretický čas najhoršieho prípadu z O("n") na O(log "n"). Ale preto, že každý zoznam by mal byť krátky, tento prístup zvyčajne nevedie k zvýšeniu výkonu, iba ak by bola tabuľka navrhnutá na fungovanie pri plnej kapacite alebo vykazovala nezvyčajne vysoké množsto kolízií. Je tiež možné použiť dynamické polia pre zníženie režijných nákladov a zvýšenie výkonnosti cache pri malých záznamoch.
Niektoré implementácie reťazenia používajú optimalizáciu pri uložení prvého záznamu každej reťaze v tabuľke. Hoci to môže zvýšiť výkon, vo všeobecnosti sa to neodporúča: zreťazené tabuľky s rozumnými hodnotami zaťaženia obsahujú veľký pomer voľného miesta a viac miesta spôsobuje väčšie mrhanie pamäťou.
Otvorené adresovanie.
Hašovacie tabuľky s otvoreným adresovaním môžu ukladať záznamy priamo v poli. Kolízia hašu sa rieši "skúšaním" – prehľadávaním alternatívnych miest v poli ("skúšacia sekvencia"), pokým sa buď nenájde cieľový záznam alebo voľné miesto, čo indikuje, že sa v tabuľke daný kľúč nenachádza. Medzi známe sekvencie pokusov patria:
lineárne pokusy
v ktorom je interval medzi skúškami fixný -- často 1,
kvadratické pokusy 
v ktorom interval medzi skúškami rastie lineárne (takže indexy sú opísané kvadratickou funkciou),
dvojité hašovanie
v ktorom je interval medzi skúškami fixný pre každý záznam, ale počíta sa inou hašovacou funkciou
Hlavné rozdiely medzi týmito metódami sú, že metóda lineárnych pokusov má najlepší cache výkon ale je najcitlivejšia na klastrovanie, kým dvojité hašovanie má nízky cache výkon ale nevykazuje v podstate žiadne klastrovanie (môže vyžadovať viac výpočtov ako iné formy hašovania); kvadratické hašovanie spadá v oboch oblastiach do stredu.
Pri kvadratickom hašovaní môže vzniknúť situácia, že sa pri pridávní prvkov nenájde voľné miesto, hoci v tabuľke existuje. Pri prvočíselnej veľkosti N tabuľky sa však prehľadá aspoň N/2 záznamov, takže táto nevýhoda sa prejaví iba v prípade, že je tabuľka takmer plná.
Kritický vplyv na výkon hašovacej tabuľky s otvoreným adresovaním má "koeficient zaťaženia"; pomer miest v poli, ktoré sa používajú. Ako sa zaťaženie zvyšuje k 100 %, stúpa dramaticky aj počet skúšok, ktoré môžu byť potrebné na nájdenie alebo vloženie daného kľúča. Keď sa tabuľka zaplní, skúšacie algoritmy dokonca nemusia skončiť. Aj s dobrou hašovacou funkciou je koeficient zaťaženia zvyčajne obmedzený na 80 %. Nevhodná hašovacia funkcia môže vykazovať nízky výkon aj pri nízkych zaťaženiach tým, že spôsobuje výrazné klastrovanie. Čo spôsobuje, že hašovacie funkcie klastrujú nie je dobre známe a je ľahké neúmyselne napísať hašovaciu funkciu, ktorá spôsobuje ťažké klastrovanie.
Otvorené adresovanie verzus reťazenie.
Zreťazené hašovacie tabuľky majú v porovnaní s otvoreným adresovaním nasledujúce výhody:
Pre malé veľkosti záznamu (niekoľko slov a menej) sú výhody otvoreného adresovania oproti reťazeniu nasledovné:
Na druhej strane je normálne otvorené adresovanie zlá voľba pri veľkej veľkosti prvku, keďže tieto prvky zaplnia celé riadky cache (čím sa neguje výhoda cache) a na veľké prázdne miesta v tabuľke sa mrhá miestom. Ak tabuľka s otvoreným adresovaním ukladá iba referencie na prvky (externé uloženie), používa miesto porovnateľné s reťazením aj pri veľkých záznamoch, ale stráca výhodu rýchlosti.
Vo všeobecnosti je otvorené adresovanie lepšie použiť pre tabuľky s malými záznamami, ktoré je možné uložiť v rámci tabuľky (vnútorné uloženie) a ktoré sa vojdú do riadka cache. Sú obzvlášť vhodné pre elementy s dĺžkou jedno slovo alebo menej. V prípadoch, kedy sa očakáva vyšší koeficient zaťaženia tabuľky, záznamy sú veľké alebo s premenlivou dĺžkou, dosahujú často rovnako dobrý alebo lepší výkon zreťazené hašovacie tabuľky.
Nakoniec, pri rozumnom použití je zvyčajne každý algoritmus hašovacej tabuľky "dostatočne" rýchly; a pomer strojového času stráveného v kóde hašovacej tabuľky je nízky. Použité množstvo pamäte sa zriedka považuje za nadbytočné. Preto vo väčšine prípadov sú rozdiely medzi týmito algoritmami hraničné a prihliada sa na iné kritériá.
Zjednotené hašovanie.
Hybrid zreťazeného a otvoreného adresovania – zjednotené hašovanie – spája reťaze uzlov v rámci samotnej tabuľky. Ako otvorené adresovanie dosahuje využitie priestoru a (o niečo zmenšené) výhody cacheovania v porovnaní s reťazením. Ako reťazenie nevykazuje klastrovanie; v skutočnosti je možné zaplniť tabuľku efektívne do vysokej hustoty. Na rozdiel od reťazenia nemôže mať viac prvkov ako má tabuľka miest.
Dokonalé hašovanie.
Ak sú dopredu známe všetky kľúče, ktoré sa budú používať, je možné použiť dokonalé hašovanie na vytvorenie dokonalej hašovacej tabuľky, v ktorej nebudú nastávať kolízie. Pri použití minimálneho dokonalého hašovania je možné tiež použiť každé miesto v hašovacej tabuľke.
Pravdepodobnostné hašovanie.
Snáď najjednoduchším riešením kolízie je vymeniť hodnotu, ktorá sa už na danom mieste nachádza za novú hodnotu, alebo o niečo menej bežne, vyhodiť záznam, ktorý sa má vložiť. V neskorších vyhľadávaniach to môže viesť k nenájdenému záznamu. Táto metóda je obzvlášť užitočná pre implementáciu cacheovania.
Ešte efektívnejším (vzhľadom na úložný priestor) je podobné riešenie, ktoré si necháva zakaždým iba jeden bit indikujúci, či na toto miesto bola alebo nebola vložená hodnota. False negatives cannot occur, but false positives can, pretože keď sa pri hľadaní nájde bit nastavený na jednotku, tvrdí iba, že hodnota bola nájdená, aj keď je to iba ďalšia hodnota náhodou hašovaná na rovnaké miesto. V skutočnosti je takáto hašovacia tabuľka špecifickým typom Bloomovho filtra.
Zmena veľkosti tabuľky.
S dobrou hašovacou funkciou môže hašovacia tabuľka obsahovať zvyčajne asi 70 – 80 % prvkov z celkového množstva voľných miest. V závislosti na mechanizme riešenia kolízií môže začať výkon trpieť buď postupne alebo naraz. Aby sme zamedzili tejto degradácii, potom ako koeficient zaťaženia prekročí určitú prahovú hodnotu, alokujeme novú, väčšiu tabuľku a pridáme do nej obsah pôvodnej tabuľky. Napríklad v Jave v triede HashMap je predvolená prahová hodnota koeficientu zaťaženia 0,75 %.
Toto môže byť veľmi drahá operácia a to, že je potrebná, je jednou z nevýhod hašovacej tabuľky. V skutočnosti niektoré zle implementované metódy ako zväčšovanie tabuľky po každom pridaní prvku redukujú výkon natoľko, že maria zmysel hašovacej tabuľky. Ak však zväčšujeme tabuľku o nejakú pevne danú veľkosť ako 10 % alebo 100 %, je pomocou amortizovanej analýzy možné ukázať, že tieto zmeny veľkosti sú také zriedkavé, že priemerný vyhľadávací čas zostáva konštantný. Na dôkaz uvažujme hašovaciu tabuľku so zreťazením začínajúcu na minimálnej veľkosti 1, ktorej veľkosť zdvojnásobíme zakaždým, keď sa zaplní na 100 %. Ak na konci obsahuje "n" prvkov, celkový počet operácií pridania pre všetky zmeny veľkosti je
1 + 2 + 4 + ... + "n" = 2"n" - 1
Pretože náklady na zmenu veľkosti tvoria geometrický rad, celkové náklady sú O("n"). Ale predovšetkým tiež vykonávame "n" operácií na pridanie "n" prvkov, takže celkový čas pridania "n" prvkov je O("n"), amortizovaný čas O(1) na každý prvok.
Na druhej strane, niektoré implementácie hašovacej tabuľky, obzvlášť v systémoch pre výpočty v reálnom čase, si nemôžu dovoliť cenu operácie zmeny veľkosti hašovacej tabuľky naraz, pretože by mohla prerušiť operácie s vysokou prioritou. Jedným jednoduchým prístupom je na začiatku alokovať hašovaciu tabuľku miestom pre očakávaný počet prvkov a zamedziť pridaniu príliš veľkého počtu prvkov. Inou užitočnou metódou, ktorá je však náročná na pamäť, je postupná zmena veľkosti:
Aby sa zabezpečilo, že stará tabuľka sa kompletne prekopíruje predtým, ako sa nová zaplní, je potrebné zväčšiť veľkosť tabuľky aspoň o ("k" + 1)/"k".
Iným spôsobom zníženia nákladov na zmenu veľkosti tabuľky je zvoliť si hašovaciu funkciu tak, aby sa väčšina hodnôt nezmenila po zmene veľkosti tabuľky. Tento prístup zvaný konzistentné hašovanie prevažuje v diskových distribuovaných hašoch, kde je zmena veľkosti príliš nákladná.
Príklady v pseudokóde.
Nasledujúci pseudokód je implementáciou hašovacej tabuľky s otvoreným adresovaním a metódou lineárnych pokusov s posunom o jedno miesto, bežný postup, ktorý je účinný pri dobrej hašovacej funkcii. Každá z funkcií vyhľadanie, nastavenie a odstránenie používa spoločnú internú funkciu nájdiMiesto, ktorá vyhľadá miesto v poli, ktoré obsahuje alebo by malo obsahovať daný kľúč.
 premenná "pár pole" miesto[0..početMiest-1]
 funkcia nájdiMiesto(kľúč) {
 i := haš(kľúč) modulus početMiest
 opakuj {
 ak miesto[i] nie je obsadené alebo miesto[i].kľúč = kľúč
 vráť i
 i := (i + 1) modulus početMiest
 funkcia vyhľadaj(kľúč)
 i := nájdiMiesto(kľúč)
 ak miesto[i] je obsadené "// kľúč je v tabuľke"
 vráť miesto[i].hodnota
 inak "// kľúč nie je v tabuľke"
 vráť nenájdený
 funkcia nastav(kľúč, hodnota) {
 i := nájdiMiesto(kľúč)
 ak miesto[i] je obsadené
 miesto[i].hodnota := hodnota
 inak {
 ak tabuľka je takmer zaplnená {
 zväčši tabuľku "(pozn. 1)"
 i := nájdiMiesto(kľúč)
 miesto[i].kľúč := kľúč
 miesto[i].hodnota := hodnota
 funkcia odstráň(kľúč)
 i := nájdiMiesto(kľúč)
 if miesto[i] je voľné
 vráť "// kľúč nie je v tabuľke"
 j := i
 opakuj
 j := (j+1) modulus početMiest
 if miesto[j] je voľné
 koniec slučky
 k := haš(miesto[j].kľúč) modulus početMiest
 ak (j &gt; i a (k ≤ i or k &gt; j)) alebo
 (j &lt; i a (k ≤ i a k &gt; j)) "(pozn. 2)"
 miesto[i] := miesto[j]
 i := j
 označ miesto[i] ako voľné
Inou metódou odstránenia je jednoducho označiť dané miesto ako zmazané. To však vyžaduje prebudovanie tabuľky jednoducho na odstránenie zmazaných záznamov. Už uvedené metódy majú zložitosť O(1) pre aktualizáciu a odstraňovanie existujúcich záznamov s prípadným prebudovaním ak sa tabuľka blíži zaplneniu.
Už uvedená metóda odstránenia s O(1) je iba možná v hašovacej tabuľke s otvoreným adresovaním a metódou lineárnych pokusov. V prípade, kedy sa má naraz zo systému vymazať väčšie množstvo záznamov môže byť výkonnejšie označenie záznamov na zmazanie a prebudovanie.
Problémy hašovacích tabuliek.
Hoci hašovacie tabuľky potrebujú na vyhľadanie v priemere konštantný čas, skutočne strávený čas môže byť významný. Vyhodnotenie dobrej hašovacej funkcie môže byť pomalá operácia. Obzvlášť v prípadoch, kde je možné použiť jednoduché indexované pole, je to zvyčajne rýchlejšie.
Hašovacie tabuľky vo všeobecnosti vykazujú zlú lokalitu referencie –- t. j. údaje, ku ktorým pristupujeme sú zdanlivo náhodne rozložené v pamäti. Pretože hašovacie tabuľky používajú prístupové vzory, ktoré skáču z miesta na miesto, môže to spôsobovať cache misses procesora a tým veľmi zdržovať (pozri cache CPU). Kompaktné údajové štruktúry ako polia, ktoré sa prehľadávajú lineárne, môžu byť rýchlejšie, ak je tabuľka pomerne malá a porovnanie kľúčov je lacná operácia ako pri celých číslach. Podľa Moorovho zákona sa veľkosti cache zväčšujú exponenciálne, takže veľkosť „malej tabuľky“ sa môže časom zväčšovať. Hranica optimálneho výkonu sa mení od systému k systému; napríklad test na Parrote ukazuje, že jeho hašovacie tabuľky sú výkonnejšie ako lineárne pokusy vo všetkých okrem najtriviálnejších prípadov (jeden až tri záznamy).
Významnejšie je, že hašovacie tabuľky sú náročnejšie na implementáciu a používanie. Hašovacie tabuľky závisia na návrhu efektívnej hašovacej funkcie pre každý typ kľúča, ktorú je zvyčajne ťažšie navrhnúť a zdĺhavejšie testovať ako čistú funkciu porovnania, ktorú vyžadujú samovyvažovacie binárne vyhľadávacie stromy. V tabuľkách s otvoreným adresovaním je ešte jednoduchšie navrhnúť zlú hašovaciu funkciu.
Navyše v niektorých aplikáciách môže útočník, ktorý pozná hašovaciu funkciu, zámerne dodávať informácie, ktoré spôsobujú najhorší prípad kvôli nadmerným kolíziám, čo sa odrazí na slabom výkone (napr. DoS útok). V kritických aplikáciách môže byť výhodnejšia štruktúra s lepšou zárukou pre najhorší prípad. Pozri aj Crosby a Wallach: "Denial of Service via Algorithmic Complexity Attacks ".
Implementácie.
Kým mnohé programovacie jazyky už poskytujú funkcionalitu hašovacích tabuliek, exituje niekoľko nezávislých implementácií hodných spomenutia:

</doc>
<doc id="38991" url="https://sk.wikipedia.org/wiki?curid=38991" title="Vzducholoď Norge">
Vzducholoď Norge

Vzducholoď N1, známejšia pod druhým menom Norge bol prvý stroj, ktorý preletel z Európy do Ameriky cez severný pól. Na priekopníckej výprave sa zúčastnila šestnásťčlenná medzinárodná posádka. Veliteľom expedície bol nórsky polárnik Roald Amundsen, technickú stránku letu istila talianska posádka pod vedením leteckého konštruktéra plukovníka Umberta Nobileho a na lete sa zúčastnil aj jeden z hlavných sponzorov výpravy, Američan Lincoln Ellsworth.
História letu.
Amundsen s Ellsworthom chceli zopakovať pokus preletieť severný pól. Pokúšali sa o to neúspešne v roku 1925 pomocou hydroplánu. Navrhli preto Nobilemu odkúpenie jednej z jeho vzducholodí. Vzducholoď N1 bola potom premenovaná na Norge (Nórsko). 
Nobile so svojou posádkou vyrazili vzducholoďou z Ríma 29. marca a doleteli po etapách cez Pulham, Oslo, Petrohrad a Vadsø do Ny-Ålesundu (King's Bay) na Svalbard. Tam pristúpili Amundsen a Ellsworth, a spoločne odštartovali 11. mája 1926 na sever. Pól dosiahli 12. mája o 1:30 po polnoci. Napriek problémom s namŕzajúcou hmlou, dorazila vzducholoď po celkom 36 hodinách na dohľad Aljašky. Kvôli nepriaznivému počasiu sa nepodarilo doletieť do pôvodne plánovaného Nome, ale núdzovo pristala pri osade Teller. Vzducholoď Norge celkom strávila na cestách 171 hodín a prešla 12 480 kilometrov.
Výsledky výpravy.
Výprava predovšetkým ukázala, že na severe nie je pevnina, ale len more. Do tej doby nebola existencia jedného či druhého preukázaná. Vyvrátili sa tiež niektoré hypotézy o špeciálnych elektrických vlastnostiach atmosféry v okolí pólu. 
Posádka vzducholode Norge bola prvá, ktorá preukázateľne dosiahla severný pól. Predchádzajúce výpravy (Frederick Cook 1908, Robert Peary 1909 a Richard Byrd 1926 - letel k pólu lietadlom len niekoľko dní pred Norgem) nemajú dosiahnutie pólu dostatočne preukázané.
Zaujímavosťou je, že vo vzducholodi bol umiestnený prístroj na meranie vodivosti vzduchu, dodaný českým fyzikom Františkom Běhounkom. Ten sa zúčastnil pozemnej časti výpravy na Svalbarde. Tesne pred odletom dokonca boli v jeho prístroji nahradzované oceľové súčiastky duralovými, kvôli zníženiu hmotnosti. Počas letu ho potom obsluhoval švédsky fyzik a meteorológ Finn Malmgren. Výsledky spoločných meraní vyšli knižne v Paríži ako jediný vedecký výsledok expedície. O rok neskôr dostal preto Běhounek pozvanie osobne sa zúčastniť na ďalšej výprave vo vzducholodi Italia, ktorá sa uskutočnila na jar roku 1928.
Vo Vadsø¨a Ny-Ålesundu sú ako technická pamiatka dochované kotevné stožiare, ktoré Norge pri svojej ceste použila.

</doc>
<doc id="38992" url="https://sk.wikipedia.org/wiki?curid=38992" title="Leningrad">
Leningrad



</doc>
<doc id="38993" url="https://sk.wikipedia.org/wiki?curid=38993" title="Ruská federácia">
Ruská federácia



</doc>
<doc id="38995" url="https://sk.wikipedia.org/wiki?curid=38995" title="ESO 269-57">
ESO 269-57

ESO 269-57 (alebo aj LEDA 45683) je špirálová galaxia nachádzajúca sa v skupine galaxií v súhvezdí Kentaur. Galaxia je od slnečnej sústavy vzdialená približne 155 miliónov svetelných rokov. Označenie ESO 269-57 získala v roku 1970, keď bola skatalogizovaná počas katalogizácie južnej oblohy Euróskym južným observatóriom.
Galaxia má komplexnú štruktúru, pozostávajúcu z vnútorného kruhu, tvoreného masívnymi špirálovými ramenami, ktorý je obklopený dvoma vonkajšími "prstencami".

</doc>
<doc id="38997" url="https://sk.wikipedia.org/wiki?curid=38997" title="Barnardova galaxia">
Barnardova galaxia

Barnardova galaxia alebo NGC 6822 je trpasličia nepravidelná galaxia a člen Miestnej skupiny galaxií v súhvezdí Strelec.
Z nášho pohľadu sa javí skoro ako obdĺžnik. Bol v nej pozorovaný neobyčajný nadbydok oblastí ionizovaného vodíka, ktorý obklopuje mladé hviezdy. Voľne zoskupené jasné modré hviezdy tvoria rameno. Galaxia je 1,75 milióna svetelných rokov ďaleko. Jej priemer je asi 8 000 svetelných rokov. 
História pozorovaní.
Edwin Hubble napísal pôvodnú štúdiu "N.G.C. 6822, Odľahlý hviezdny systém" (Hubble 1925), v ktorom identifikoval 15 rôznych hviezd (11 z nich boli cefeidy). Taktiež zmapoval rozdelenie hviezd podľa magnitúdy smerom nadol až do 19,4. Poskytol spektrálne charakteristiky, svietivosti a rozmery pre 5 najväčších hmlovín (veľká oblasť H II), ktoré zahŕňajú Hmlovinu Bublina a Hmlovinu Prsteň. Tiež vypočítal absolútnu hviezdnu veľkosť pre celú galaxiu. 
Hubblov objav jedenástich cefeíd bol kľúčovým míľnikom v astronómii. S využitím svietivosti cefeíd Hubble zistil, že vzdialenosť Barnardovej galaxie je viac ako 700 000 ly. Bol to prvý systém za Magellanovými mrakmi, ktorý mal určenú vzdialenosť (Hubble ďalej pokračoval s Galaxiou Androméda a Galaxiou v Trojuholníku). V roku 1977 rozšíril zoznam Oblasti H II v galaxii Barnard na 16. Dnes je zmapovaných viac ako 150 regiónov v galaxii Barnard.

</doc>
<doc id="38998" url="https://sk.wikipedia.org/wiki?curid=38998" title="HVC 127-41-330">
HVC 127-41-330

HVC 127-41-330 je "vysokorýchlostné mračno" vzdialené 2,3 milióna ly od Slnka, medzi galaxiami M31 a M33.

</doc>
<doc id="38999" url="https://sk.wikipedia.org/wiki?curid=38999" title="NGC 185">
NGC 185

NGC 185 je eliptická galaxia v súhvezdí Kasiopeja, ktorú objavil britsko-nemecký astronóm William Herschel 30. novembra 1787. Je jednou zo sprievodných galaxií Veľkej hmloviny v Andromede. Jej zdanlivá hviezdna veľkosť je 9,3.

</doc>
<doc id="39000" url="https://sk.wikipedia.org/wiki?curid=39000" title="NGC 300">
NGC 300

NGC 300 je galaxia v súhvezdí Sochár, ktorú objavil austrálsky astronóm James Dunlop 5. augusta 1826.
Jej zdanlivá hviezdna veľkosť je 8,1.

</doc>
<doc id="39001" url="https://sk.wikipedia.org/wiki?curid=39001" title="Boľšoj teatr">
Boľšoj teatr

Boľšoj teatr (, slov. preklad: "Veľké divadlo") je ruská divadelná spoločnosť a divadlo sídliace v Moskve a produkujúce činoherné, operné a baletné inscenácie.
História.
Divadlo založil v roku 1776 Peter Urussov. Spočiatku súbor hrával iba v súkromných rezidenciách, až o štyri roky neskôr, v roku 1780 získal budovu Petrovského divadla, ktorá sa stala jeho domovskou scénou. Tu vznikali prvé činoherné a operné predstavenia divadla.
V roku 1805 požiar zničil budovu Petrovského divadla, na mieste ktorého vyrástla budova, v ktorej divadlo sídli od roku 1825 dodnes. Budovu navrhol ruský architekt s talianskymi koreňmi Osip Bové. Bové taktiež navrhol neďalekú budovu Malého teatru, ktorú dokončili o rok skôr, v roku 1824. 
Divadlo nazvali „veľkým divadlom“, pretože operu a balet považovali v tom čase za umelecky nadradené činohre. Činoherné predstavenia boli presunuté do susediacej budovy „malého divadla“. 
Budova bola slávnostne otvorená 18. januára 1825 prológom "Triumfu múz" s hudbou Alexeja Verstovského a Alexandra Aľabjeva. Divadlo sa zamieravalo najmä na prezentáciu diel ruských autorov a skladateľov. Premiéru tu mali diela Čajkovského alebo Rachmaninova. Zahraniční autori sa postupne dostávali na repertoár divadla až od štyridsiatych rokov. 
V roku 1853 vnútorné vybavenie divadla zničil požiar. Následne, architekt Albert Cavos vybavil budovu ešte vznešenejším interiérom. Táto výzdoba sa zachovala s menšími úpravami dodnes. Budova bola opäť poškodená počas druhej svetovej vojny, keď na ňu dopadla bomba. Veľmi rýchlo ju však opravili. Vďaka svojej architektúre v ruskom klasicistickom štýle patrí Boľšoj teatr k najkrajším divadelným budovám na svete. 
Súčasnosť.
V súčasnosti pracuje v divadle vyše 900 hercov, spevákov, hudobníkov a tanečníkov. Boľšoj teatr je tiež domovskou scénou najstaršieho a najlepšieho baletného súboru - Veľkého baletu, ktorý bol založený v roku 1773. 
Návšteva „Veľkého divadla “ patrí do programu nejedného moskovského turistu. Keďže ide o najslávnejšie divadlo v celom Rusku, tomu zodpovedajú aj ceny vstupeniek, ktoré sú drahšie ako v iných moskovských či ruských divadlách. Cena lístkov na baletné predstavenia je porovnateľná s cenami lístkov v divadlách v Západnej Európe, avšak ceny lístkov na operné predstavenia a koncerty sú relatívne dostupné. Dobrý lístok je dostať už od 200 do 1000 rubľov.

</doc>
<doc id="39002" url="https://sk.wikipedia.org/wiki?curid=39002" title="Andromeda (galaxia)">
Andromeda (galaxia)

Galaxia Andromeda (iné názvy: Galaxia Androméda, Messier 31, Messierov objekt 31, M 31, Veľká hmlovina v Andromede, NGC 224; staršie texty ju uvádzajú ako "Hmlovina Androméda/Andromeda, Veľká hmlovina v Andromede/Androméde") je obrovská špirálová galaxia, ktorá spolu s našou Mliečnou cestou, Veľkou hmlovinou v Trojuholníku a s asi tridsiatkou malých satelitných galaxií vytvárajú Miestnu skupinu galaxií. Je vzdialená asi 2,5 miliónov svetelných rokov (900 kpc) a nachádza sa v súhvezdí Andromeda.
Dejiny pozorovania.
Prvýkrát ju katalogizoval už perzský astronóm as-Súfí vo svojej „Knihe stálic“ z roku 964. Opisuje ju ako „hmlistý obláčik“ a nazýval ju Malý mrak. Galaxia však bola pozorovaná už oveľa skôr. Ešte v 17. storočí ju Christiaan Huygens považoval za „otvor do oblohy“, ktorým možno vidieť do žiariacich priestorov nad oblohou. Edmund Halley bol toho istého názoru a domnieval sa, že ide o otvor, ktorým k nám preniká svetlo „z večného dňa“, teda svetlo stvorené podľa Biblie prvý deň, ešte pred tým, ako boli stvorené Slnko, Mesiac a hviezdy. (Dnes by sme to nazvali akýmsi reliktovým žiarením.) Po prvýkrát na ňu zamieril ďalekohľad 15. decembra 1612 nemecký astronóm Simon Mayr alias Maurus (1573-1624). Popísal ju, ale rozložiť jej špirálové ramená na jednotlivé hviezdy sa podarilo až pomocou veľkých ďalekohľadov. Neskôr prevzal Maurov opis Charles Messier a do svojho katalógu zaradil tento objekt pod číslom 31. Jej vzdialenosť po prvýkrát určil Edwin Hubble v roku 1923 pomocou cefeíd. Tým bolo dokázané, že M 31 tak ako aj ďalšie „špirálové hmloviny“ sú obrovské samostatné systémy hviezd podobné našej Galaxii. V jadre galaxie sa jednotlivé hviezdy podarilo rozlíšiť v roku 1944 W. Baadeovi, v okrajových častiach ich rozlíšil už v roku 1922 E. Hubble.
Opis.
Veľká galaxia v Andromede je najpreskúmanejšia galaxia zo všetkých (okrem našej). Má priemer 150 000 až 200 000 svetelných rokov a obsahuje vyše 450 miliárd hviezd. Jej hmotnosť je 360 miliárd hmotností Slnka. Je 2-krát väčšia a 3-krát hmotnejšia ako naša Galaxia. Okrem svetla vyžaruje aj rádiové a röntgenové žiarenie. Rovina M 31 je odklonená od zorného smeru o 15°. Pri takomto malom sklone nevynikne celkom jej špirálová štruktúra. Vzhľadom na veľkosť galaxie je jej jadro dosť malé – len 15 krát 30 svetelných rokov a má hmotnosť 160 miliónov hmotností Slnka. Jadro rotuje ako tuhé teleso, dynamicky nezávislé od ostatných častí galaxie. Perióda jeho rotácie je 310 000 000 rokov. Vo väčších vzdialenostiach rotačná rýchlosť najprv klesá, potom sa opäť zväčšuje. Maximum, 300 km/s, dosahuje vo vzdialenosti 42 tisíc ly od centra (perióda obehu 265 mil. rokov). Z jadra vychádzajú 2 dlhé hlavné špirálové ramená. Z posuvu jej spektrálnych čiar možno pomocou Dopplerovho posuvu vypočítať, že sa k nám približuje rýchlosťou 266 km/s. Približne za miliardu rokov (podľa iných zdrojov až za 5 miliárd) dôjde ku zrážke galaxií. Zrážky galaxií nie sú vo vesmíre nijakou vzácnosťou, dobrým príkladom sú Tykadlá. Po zrážke zrejme dôjde k splynutiu oboch galaxií do jednej. Dvojité jadro M 31 naznačuje, že Veľká hmlovina v Andromede tiež vznikla fúziou dvoch menších galaxií.
Galaxia M 31 budí taký záujem aj preto, že je veľmi podobná našej Galaxii. Jej typ je rovnaký a obsahuje takisto obry, nadobry, cefeidy, otvorené hviezdokopy, tmavú aj svietiacu medzihviezdnu hmotu. Baade v nej identifikoval asi 700 oblastí medzihviezdneho vodíka. Celková hmotnosť medzihviezdneho vodíka sa odhaduje na 2% hmotnosti celej galaxie. V ramenách sa vyskytujú aj modré obry a nadobry a každoročne sa v nej pozoruje asi 30 nov. V tejto galaxii sa však nenašli nijaké premenné hviezdy typu RR Lyrae. Jej jadro takisto obiehajú stovky krásnych guľových hviezdokôp. V Miestnej skupine galaxií je spolu s Galaxiou najhmotnejšia a ťažisko skupiny leží medzi nimi.
Sprievodné galaxie.
Podobne ako Galaxia, aj M 31 má svoje satelitné galaxie, ktoré ju obiehajú a tiež sú to objekty Messierovho katalógu: M 32 (NGC 221) a M 110 (NGC 205). Tá druhá pribudla do Messierovho katalógu až neskôr a často sa používa jej NGC označenie. Sú to trpasličie galaxie a nachádzajú sa od nás približne v rovnakej vzdialenosti ako M 31. Ďalší sprievodcovia M 31 sú označení ako And I, II a III, ale nemožno ich malým ďalekohľadom pozorovať. Najbližšie je k nám And II, ktorá sa nachádza vo vzdialenosti 1 910 000 svetelných rokov. Je to eliptická galaxia s priemerom 2000 ly a svietivosťou 5 miliónov sĺnk. Ďalší sprievodcovia And I a And III sú eliptické galaxie vzdialené 2 570 000 ly. And I má svietivosť 5 miliónov sĺnk a priemer 2000 ly, And III „len“ 1 milión sĺnk a jeho priemer je 3000 ly.
Pozorovanie galaxie.
Samotnú M 31 možno vidieť voľným okom ako slabučký hmlistý obláčik 4,8. magnitúdy pri hviezde ν And za tmavej noci. Voľným okom aj malým ďalekohľadom vidno iba najsvetlejšie časti galaxie. Vonkajšie špirálové ramená sa objavia až v prístrojoch s väčšou svetelnosťou. Najjasnejšie hviezdy galaxie majú až 18 magnitúd a preto sa dajú identifikovať iba na snímkach s dlhou expozičnou dobou. Len z času na čas nejaká náhodne vzplanutá nova prekročí túto jasnosť. V roku 1885 vzplanula vo Veľkej hmlovine v Andromede dokonca supernova, ktorá pri svojom vzniku dosiahla jasnosť až 6 magnitúd a bola viditeľná aj voľným okom. Na pozorovanie dvoch najjasnejších sprievodcov M 31 potrebujeme ďalekohľad s priemerom objektívu minimálne 10 cm. 
Táto galaxia je pozoruhodná aj tým, že sa nachádza blízko galaktického rovníka. Väčšinu galaxií totiž pozorujeme najviac v okolí galaktických pólov. Je to preto, lebo v nižších galaktických šírkach ich často zatieňuje plyn a prach Galaxie.
Budúcnosť galaxie.
Astronómovia NASA hovoria, že dnes už môžu s veľkou istotou predvídať zrážku galaxie Andromeda s Mliečnou dráhou, a to za 4 miliardy rokov.

</doc>
<doc id="39004" url="https://sk.wikipedia.org/wiki?curid=39004" title="GUM">
GUM



</doc>
<doc id="39006" url="https://sk.wikipedia.org/wiki?curid=39006" title="1. storočie">
1. storočie

1. storočie je storočie, ktoré trvalo od roku 1 do roku 100.

</doc>
<doc id="39007" url="https://sk.wikipedia.org/wiki?curid=39007" title="Lokálna skupina galaxií">
Lokálna skupina galaxií



</doc>
<doc id="39008" url="https://sk.wikipedia.org/wiki?curid=39008" title="Gosudarstvennyj universaľnyj magazin">
Gosudarstvennyj universaľnyj magazin

Gasudarstvennyj universaľnyj magazin (, skrátene GUM) je najväčším obchodným domom v Rusku a patrí k najväčším na svete. Nachádza sa v srdci Moskvy na Červenom námestí, naproti Kremľu a Leninovmu mauzóleu.
Dejiny.
Stavba GUMu sa začala v roku 1883 na nariadenie cára Alexandra III. Projektom boli poverení ruskí architekti Alexander Nikloajevič Pomeraznev a Vladimir Grigorievič Šuchov. Budova bola postavená v neoklasickom štýle spájajúcom v sebe elementy ruskej stredovekej architektúry a nových konštrukčných prvkov, akými sú oceľová kostra a sklenená strecha. GUM otvoril svoje brány pre verejnosť v roku 1893. V budove sa v roku 1917 nachádzalo dovedna 200 obchodov. 
Po októbrovej revolúcii v roku 1917 bol GUM znárodnený a slúžil ďalej ako obchodný dom. V roku 1921 získal svoje meno: Štátny univerzálny obchod - Gosudarstvennyj Universaľnyj Magazin (GUM). V roku 1928 z neho nechal Stalin urobiť kancelárie pre výbor, ktorý bol zodpovedný za prípravu prvej Stalinovej päťročnice. V roku 1932 bolo v GUMe vystavované telo Stalinovej manželky, ktorá spáchala samovraždu. 
Po Stalinovej smrti, v roku 1953 bol GUM znovuotvorený ako obchodný dom. Vo vtedajšom Sovietskom zväze bol jedným z mála obchodov, ktorý netrpel nedostatkom tovaru a tak sa Červeným námestím tiahli dlhé rady zákazníkov, čakajúcich na možnosť si nakúpiť to, čo potrebovali.
Súčasnosť.
Pred rozpadom Sovietskeho zväzu bol GUM sčasti, a potom úplne sprivatizovaný. Jeho vlastníkom sa stala ruská sieť supermarketov Perekryostok. V máji 2005 nadpolovičný podiel akcií GUMu bol predaný spoločnosti Bosco di Ciliegi, ruskej spoločnosti predavajúcej luxusný tovar.
GUM je dlhý približne 250 metrov a 88 metrov hlboký a pozostáva z troch presklenných pasáží, z ktorých každá ma tri poschodia - z ktorých dve sa využívajú na predaj. To je skoro 30 000 m² z celkovej plochy 69 000 m², na ktorej sa GUM rozprestiera. 
Ponuka sa predovšetkým orientuje na majetnejších zákazníkov a turistov. Mnohé obchody ponúkajú značkový tovar známy z obchodov v Západnej Európe. V súčasnosti je tu približne 150 obchodných prevádzok.

</doc>
<doc id="39034" url="https://sk.wikipedia.org/wiki?curid=39034" title="Vzducholoď Italia">
Vzducholoď Italia

Italia bola polovystužená vzducholoď, na ktorej podnikol jej konštruktér a kapitán Umberto Nobile výskumné výpravy do severných polárnych oblastí. Pri návrate z výpravy k severnému pólu vzducholoď 25. mája 1928 stroskotala neďaleko Severovýchodnej zeme (Špicbergy).
Parametre vzducholode.
Bola to sesterská loď vzducholode Norge, s ktorou uskutočnil Nobile spolu s Amundsenom úspešnú polárnu expedíciu v roku 1926. Oproti Norge mala Italia tenší obal a ďalšie vylepšenia, ktoré mali znížiť hmotnosť kostry a tým zvýšiť množstvo užitočného vybavenia.
Polárna výprava.
Posádka.
So šestnástimi mužmi na palube bol aj živý maskot – Nobileho sučka (foxteriér) Titina, ktorá bola tiež nakoniec s ôsmimi členmi posádky, ktorí prežili, zachránená. 

Let.
Novo postavená vzducholoď mala za úlohu preskúmať zo vzduchu ďalšie, dovtedy neznáme polárne končiny. 6. mája 1928 vzducholoď doletela do Kings Bay na Západných Špicbergoch. Potom uskutočnila 15.-18. mája úspešný výskumný let nad Zemou Františka Jozefa. K severnému pólu odštartovala ráno 23. mája. Vzhľadom na búrku nad severným pólom len preletela a vracala sa späť na základňu. Zaťažená námrazou stroskotala na ľadovej kryhe asi na sever od Severovýchodnej zeme.
Deväť členov posádky (zo 16) vo veliteľskej gondole prežilo katastrofu. Našťastie sa podarilo zachrániť aj vysielačku (jednolampový prístroj s výkonom 25 W a dosahom na vlne ). Tou sa podarilo po niekoľkých dňoch privolať pomoc. Bola zorganizovaná obrovská medzinárodná záchranná akcia. Poslední stroskotanci boli zachránení 12. júla sovietskym ľadoborcom Krasin. Predtým ale pri lete do oblasti pátrania po stroskotancoch zahynul slávny nórsky polárnik Roald Amundsen.
Český vedec František Běhounek sa zaoberal výskumom elektriny a kozmického žiarenia v polárnych oblastiach. Běhounek cestu a stroskotanie popísal v knihe "Trosečníci na kře ledové", neskôr prepracovanej ako "Trosečníci polárního moře".
Haváriou Italie polárny prieskum pomocou vzducholodí neskončil. Severné oblasti Ruska boli ešte raz v roku 1931 preskúmavané nemeckou vzducholoďou Graf Zeppelin. Táto úspešná výprava prebehla bez akýchkoľvek problémov, a preto je dnes takmer neznáma.

</doc>
<doc id="39035" url="https://sk.wikipedia.org/wiki?curid=39035" title="NGC 404">
NGC 404

NGC 404 je galaxia v súhvezdí Andromeda, ktorú objavil britsko-nemecký astronóm William Herschel 13. septembra 1784.
Jej zdanlivá hviezdna veľkosť je 10.

</doc>
<doc id="39036" url="https://sk.wikipedia.org/wiki?curid=39036" title="Chicago">
Chicago

Chicago [slov. výslovnosť šikágo, angl. výslovnosť alebo ] (príd. meno znie "chicagsky", nie chicagský) je najväčšie mesto v štáte Illinois a na Stredozápade a s viac ako 2,8 miliónmi obyvateľov, tretie najľudnatejšie mesto v Spojených štátoch. Jeho metropolitná oblasť, všeobecne označovaná ako "Chicagoland", je 26. najľudnatejšou vo svete, je domovom pre približne 9,7 miliónov ľudí a rozprestiera sa cez americké štáty Illinois, Wisconsin a Indiana. Chicago sa primárne nachádza v Cook County, s výnimkou malej severozápadnej časti mesta pri letisku O'Hare, ktorá sa nachádza v DuPage County.
Chicago bolo založené v roku 1833, v blízkosti rozvodia medzi Veľkými jazerami a povodím rieky Mississippi. Na základe Zmluvy z Chicaga boli pôvodní obyvatelia, Potavatomíovia, násilne vysťahovaní. Mesto sa stalo významným dopravným a telekomunikačným uzlom v Severnej Amerike. V súčasnosti si mesto zachováva svoj status ako dôležitý priemyselný a dopravný uzol, s medzinárodným letiskom O'Hare ako druhým najväčším letiskom na svete. V roku 2008 mesto hostilo 45,6 milióna domácich a zahraničných návštevníkov.
V modernej dobe sa mesto stalo aj obchodným a finančným centrom, keď je zaradené do prvej svetovej desiatky globálnych finančných centier. Chicago je silnou baštou Demokratickej strany a je domovom viacerých vplyvných politikov vrátane bývalého prezidenta Baracka Obamu. V hodnotení World Cities Study Group z Loughborough University je zaradené medzi najvplyvnejšie svetové veľkomestá ohodnotené známkou „Alpha“. V rebríčku popredných svetových globálnych miest z roku 2010, ktorý zostavila Foreign Policy v spolupráci s A. T Kearney, Chicago obsadilo šieste miesto hneď za Parížom a Hongkongom a pred Los Angeles a Singapurom. Poradie zohľadňovalo päť okruhov: hodnota kapitálového trhu, rozmanitosť ľudského kapitálu, medzinárodné informačné zdroje, medzinárodné kultúrne zdroje, a politický vplyv.
Celosvetovo známe Chicago má množstvo prezývok, ktoré odzrkadľujú dojmy a názory na historické a súčasné mesto. Najznámejšími sú: "Chi-town"; "Windy City" odkazujúc na hrdosť politikov a obyvateľov na ich mesto; "Second City" ("Druhé mesto"), kvôli tomu, že mesto je druhé najprestížnejšie v národnej kultúre, zábave a financiách; a preto, že väčšinu 20. storočia bolo Chicago druhé najväčšie v počte obyvateľov v Spojených štátoch a "City of Big Shoulders" ("Mesto so širokými ramenami"). Chicago tiež volajú „najamerickejšie z amerických veľkých miest“.
Dejiny.
Začiatky.
Chicago a jeho okolie bolo v polovici 18. storočia obývané indiánmi z kmeňa Potavatomíov, ktorí prevzali územie od indiánskych kmeňov Miamiov, Saukov a Foxov. Prvým nedomorodým obyvateľom Chicaga bol Jean-Baptiste Pointe du Sable, Haiťan s európsko-africkým pôvodom, ktorý sa usadil na rieke Chicago v 70-tych rokoch 18. storočia a oženil sa s miestnou indiánkou z kmeňa Potavatomi. V roku 1795, po vojne s indiánmi, bolo okolie Chicaga, podľa zmluvy z Greenville, postúpené vláde Spojených štátov, ktorá tu vybudovala vojenské stanovište.
V roku 1803 bola postavená pevnosť Fort Dearborn, ktorá bola zničená počas bitky v roku 1812. Domorodé kmene Odawiov, Ojibwiov a Potavatomíov postúpili ďalšie územie v roku 1804 podľa zmluvy zo St. Louis až boli Potavatomíovia násilne deportovaní v roku 1833 na základe zmluvy z Chicaga. 12. augusta 1833 malo Chicago približne 200 obyvateľov. Počas nasledujúcich siedmich rokov počet obyvateľov prekročil hranicu 4 000. Štatút mesta Chicago získalo 4. marca 1837.
Názov Chicago pochádza z francúzskej výslovnosti domorodého slova "shikaakwa", čo v preklade znamená „divá cibuľa“ alebo „divý cesnak“. Prvý známy odkaz na miesto súčasného mesta Chicago ako „Checagou“ bol od Roberta de LaSalle okolo 1679 v memoároch z tohto obdobia Rastlinu divý cesnak, "Allium tricoccum", opísal LaSalloiv priateľ, prírodovedec Henri Joutel, vo svojom denníku z poslednej LasSallovej expedície
Infraštruktúra a regionálny rozvoj.
Mesto začalo svoju cestu k národným prvenstvám ako dôležitý dopravný uzol medzi východom a západom Spojených štátov. Prvá chicagska železnica, Galena and Chicago Union Railroad, bola otvorená v roku 1838. V roku 1848 bol uvedený do prevádzky kanál Illinois and Michigan Canal, ktorý umožňoval parníkom a lodiam z Veľkých jazier dostať sa na rieku Mississippi. Prosperujúca ekonomika pritiahla obyvateľov z vidieckych komunít a prisťahovalcov zo zahraničia. Mesto si vo výrobe a maloobchode vydobylo dominantné postavenie na Stredozápade s vplyvom aj na americkú ekonomiku, špeciálne v mäsovom priemysle s príchodom chladiarenských vozňov a spoločnosti na spracovanie a distribúciou mäsa, Union Stock Yards.
Vo februári 1856 bol mestskou radou odsúhlasený tzv. Chesbrough plán výstavby Chicaga a prvého kanalizačného systému v USA. Projekt pozdvihol centrum Chicaga na nový stupeň. Nespracované odpady a priemyselné znečistenie teraz prúdilo do rieky Chicago, odtiaľ do Michiganského jazera, znečisťujúc tak hlavný zdroj pitnej vody pre mesto. Mesto preto vybudovalo trojkilometrový tunel do novovybudovaného vodného rezervoáru ďaleko od brehov jazera. V roku 1900 bol problém odpadov z veľkej časti vyriešený obrátením toku rieky Chicago, čo bolo začiatkom výstavby systému kanálov do riek Illinois a Mississippi.
Po veľkom požiari v roku 1871, ktorý zničil tretinu mesta, vrátane celej centrálnej obchodnej štvrte, Chicago zažilo rýchlu obnovu a rast. Počas prestavby postavili v Chicagu v roku 1885 prvý mrakodrap s použitím oceľového skeletu Nasledovali konflikty s odbormi a nepokoje, vrátane aféry Haymarket zo 4. mája 1886. Záujem o sociálne problémy chicagskej nižšej triedy viedol Jane Adamsovú k založeniu Hull House v roku 1889. Programy tam vytvorené sa stali vzorom pre nové oblasti sociálnej práce. Mesto tiež investovalo do mnohých veľkých mestských parkov, ktoré zahŕňali aj verejné sanitárne zariadenia.
V roku 1893 Chicago hostilo World's Columbian Exposition na mieste bývalého močiara, v súčasnosti Jackson Parku. Výstava pritiahla 27,5 milióna návštevníkov a je považovaná za najvplyvnejšiu svetovú výstavu v histórii. University of Chicago bola založená v roku 1892 na rovnakom mieste South Side. Termín "uprostred" , na veľtrhu alebo karnevale odkazoval pôvodne na "Midway Plaisance", pás pôdy v parku, ktorý ešte stále prechádza cez univerzitný areál a spája parky Washington a Jackson.
20. a 21. storočie.
V 20. rokoch 20. storočia Chicago "preslávili" gangstri, vrátane neslávne známeho Ala Caponeho, ktorí bojovali proti sebe a zákonu v uliciach mesta v čase prohibície. V roku 1920 v meste pôsobilo viac ako 1 000 gangov. 20. roky boli tiež svedkom mohutnej expanzie v priemysle. Dostupnosť pracovných miest prilákala Afroameričanov z juhu. Medzi rokmi 1910 a 1930 sa čierna populácia Chicaga zvýšila zo 44 103 na 233 903 obyvateľov. Príchod stoviek tisícok ľudí počas veľkej migrácie mal obrovský kultúrny dopad. Práve v počas tejto vlny sa Chicago stalo centrom džezu s King Oliverom na čele. V roku 1933 bol chicagsky starosta Anton Cermak smrteľne zranený v Miami počas neúspešného pokusu o atentát na prezidenta Franklina D. Roosevelta.
Dňa 2. decembra 1942 fyzik Enrico Fermi na University of Chicago uskutočnil prvú riadenú jadrovú reakciu na svete ako súčasť prísne tajného projektu Manhattan.
V čase klientelizmu bol v roku 1955 za starostu zvolený Richard J. Daley. Začiatkom 60tych rokov mnoho obyvateľov, rovnako ako vo väčšine amerických miest, opustilo mesto a presťahovalo sa na predmestia. Štrukturálne zmeny v priemysle spôsobili veľký úbytok pracovných miest pre menej kvalifikovaných pracovníkov. V roku 1966 James Bevel, Martin Luther King a Albert Raby viedli hnutie "Chicago Open Housing", ktoré vyvrcholilo dohodou medzi starostom Richardom J. Daleyom a vodcami hnutia. O dva roky neskôr mesto hostilo búrlivú Národnú demokratickú konvenciu, ktorá vyústila do fyzickej konfrontácie vo vnútri aj mimo kongresovej sály, vrátane rozsiahlych nepokojov, v niektorých prípadoch stretov s políciou, v uliciach mesta. Počas funkčného obdobia starostu Daleyho sa uskutočnili aj veľké stavebné projekty, vrátane Willis Tower známeho ako Sears Tower (ktorý sa v roku 1974 stal najvyššou budovou sveta), University of Illinois v Chicagu, McCormick Place a Medzinárodného letiska O'Hare. Po smrti Richarda J. Daleyho bol tri roky starostom Michael Anthony Bilandic. Bilandicova prehra v následných primárnych voľbách bola pripísaná nezvládnutiu údržby ciest počas silnej snehovej búrky v roku 1979. V roku 1979 bola po prvýkrát v histórii mesta za starostu zvolená žena, Jane Byrneová. Spopularizovala mesto ako miesto pre natáčanie filmov a turistickú destináciu.
V roku 1983 sa Harold Washington stal prvým Afroameričanom zvoleným za starostu Chicaga v jedných z najtesnejších volieb. Potom, čo Washington vyhral primárky Demokratickej strany, sa niekoľko starších členov z rasových pohnútok priklonilo na stranu republikánskeho kandidáta Bernarda Eptona, ktorý sa uchádzal o kreslo starostu so štvavým heslom "Než bude príliš neskoro" ().
Počas svojho funkčného obdobia Washington venoval pozornosť chudobným a menšinových štvrtiam. Washington zomrel v kancelárii na infarkt v roku 1987, krátko potom, čo bol zvolený do druhého funkčného obdobia. Starosta Richard M. Daley, syn Richarda J. Daleyho, (v úrade 1989 - 2011). Presadil niekoľko progresívnych zmien v meste, vrátane obnovy parkov, vytvorenia stimulov pre udržateľný rozvoj, vrátane zelených striech a nových stavebných projektov. Niektoré štvrte nižšej triedy boli transformované na stredné a drahé oblasti (gentrifikácia).
Od roku 2023 je starostom Brandon Johnson.
Geografia.
Topografia.
Chicago sa nachádza na severovýchode Illinois na juhozápadnom cípe Michiganského jazera. Leží na hranici úmorí na mieste zvanom Chicago Portage, spájajúcom povodia rieky Mississippi a Veľkých jazier. Mesto leží vedľa sladkovodného Michiganského jazera a dvoch riek, Chicago v centre a Calumet v priemyselnej oblasti South Side, pretekajúcich úplne alebo čiastočne cezeň. Chicago Sanitary and Ship Canal spája rieku Chicago s riekou Des Plaines, ktorá tečie západne od mesta. História a ekonomika Chicaga je úzko spojená s blízkym jazerom. Kým v minulosti väčšina nákladnej prepravy regiónu smerovala na rieku Chicago, v súčasnosti obrovské nákladné lode využívajú prístav Lake Calumet Harbor v South Side. Jazero má aj ďalšie pozitívne účinky, zmierňuje chicagsku klímu. Pri pobreží je o čosi teplejšie v zime a chladnejšie v lete.
V čase založenia Chicaga v roku 1833, sa väčšina prvých stavieb sústreďovala pri ústí rieky Chicago, ako je vidieť na mape pôvodných 58 blokov. Z geomorfologického hľadiska je centrum mesta a zastavaná plocha relatívne v súlade so svojou prírodnou plochosťou, vykazujúc len nepatrné odchýlky. Priemerná nadmorská výška krajiny je 179 metrov nad morom. Najnižšie body sú pozdĺž brehu jazera vo výške , kým najvyšší bod, nadmorská výška , sa nachádza na skládke v oblasti Hegewisch na vzdialenej južnej strane mesta.
Ulica "Lake Shore Drive" vedie popri veľkej časti pobrežia jazera. K parkom pozdĺž brehu jazera patria: Lincoln Park, Grant Park, Burnham Park a Jackson Park. Pri jazere sa nachádza aj 29 verejných pláží. Blízko centra mesta sa zastavaná plocha rozširuje až do jazera a poskytuje priestor pre Jardine Water Purification Plant, Navy Pier, Northerly Island, Museum Campus, Soldier Field a veľké časti McCormick Place Convention Center. Väčšinu z najlukratívnejších komerčných a obytných budov možno nájsť len niekoľko blokov od jazera.
"Chicagoland" je neformálny názov pre metropolitnú oblasť Chicaga, ktorý sa používa najmä na reklamné účely a v správach o doprave v oblasti. Neexistuje žiadna presná definícia pojmu "Chicagoland", ale zvyčajne to označuje mesto spolu s predmestiami. Chicago Tribune tento termín definuje ako mesto Chicago, zvyšok Cook County, osem blízkych counties štátu Illinois: Lake, McHenry, DuPage, Kane, Kendall, Grundy, Will a Kankakee, tri counties v Indiane: Lake, Porter a Laporte. Úrad cestovného ruchu štátu Illinois () definuje Chicagoland ako Cook County "bez" mesta Chicago a len Lake, DuPage, Kane a Will counties.Obchodná komora Chicagolandu ho definuje ako celý Cook county plus counties DuPage, Kane, Lake, McHenry a Will.
Podnebie.
Mesto leží vo vlhkom kontinentálnom podnebí a striedajú sa tu štyri ročné obdobia. Letá sú teplé a vlhké s priemernou najvyššou dennou teplotou 27 °C až 29 °C. Počas bežného leta najvyššia denná teplota prekročí 32 °C v 17 dňoch. Najnižšie nočné teploty sa pohybujú od 16 °C do 19 °C. Zimy sú chladné, zasnežené a veterné s niekoľkými slnečnými dňami a s teplotami (najmä v noci) pod bodom mrazu. Jar a jeseň sú mierne obdobia s nízkou vlhkosťou.
Podľa National Weather Service bola v Chicagu zaznamená najvyššia teplota 24. júla 1934 a to 41 °C. Najnižšia teplota -33 °C bola zaznamenaná 20. januára 1985. V meste sa môže vyskytnúť extrémne chladné počasie, ktorá môže trvať niekoľko po sebe idúcich dní.
Charakter mesta.
Architektúra.
Veľký požiar v Chicagu viedol k najväčšiemu stavebnému boomu v histórii národa. Snáď najvýraznejšou z týchto udalostí bolo presídlenie viacerých prominentných architektov z New Englandu do mesta kvôli výstavbe World Columbian Exposition 1893.
V roku 1885 výstavba prvej výškovej budovy s oceľovou konštrukciou, Home Insurance Building, ohlásila príchod éry mrakodrapov. Dnes patrí panoráma Chicaga medzi najvyššie a najhustejšie na svete. Dve najvyššie budovy v Spojených štátoch sa nachádzajú v Chicagu, Willis Tower (predtým Sears Tower) a Trump International Hotel and Tower. Medzi historické budovy v centre patria Chicago Board of Trade Building, Fine Arts Building, 35 East Wacker a Chicago Building, 860-880 Lake Shore Drive Apartments od Mies van der Rohe a mnoho ďalších. Budova Merchandise Mart bola kedysi prvá na zozname najväčších budov na svete a stále figuruje na dvadsiatom mieste s vlastným poštovým smerovacím číslom (), stojí neďaleko križovatky severnej a južnej vetvy rieky Chicago. V súčasnosti štyri najvyššie budovy v meste sú Willis Tower, Trump International Hotel and Tower, Aon Center (predtým Standard Oil Building) a John Hancock Center. Priemyselné štvrte, ako napríklad na South Side, oblasti pozdĺž Chicago Sanitary and Ship Canal, Chicago Southland a Northwest Indiana sú preplnené. Medzi budúce plány výstavby mrakodrapov patrí okrem iného, supervysoký Chicago Spire.
V Chicagu je možné nájsť budovy, bytové aj mestské domy rôznych tvarov a štýlov. Veľký segment obytných zón Chicago vzdialených od jazera sa vyznačuje bungalovmi postavenými od začiatku 20. storočia až do konca druhej svetovej vojny. Chicago je tiež významným centrom katedrál poľského typu v rámci sakrálnej architektúry. Jedno z predmestí Chicaga, Oak Park, bolo domovom architekta Franka Lloyda Wrighta.
Mestské časti.
Chicago je rozdelené na štyri hlavné oblasti: Downtown (ktorý zahŕňa Loop), North Side, South Side a West Side. V dvadsiatych rokoch 20. storočia sociológovia z Chicagskej univerzity rozdelili mesto na 77 rôznych komunitných oblastí.
V Downtowne ("centrum") sú sústredené kultúrne, obchodné a finančné inštitúcie, nachádza sa tam Grant Park a väčšina mrakodrapov. Množstvo finančných inštitúcií sa nachádza v oblasti s názvom "The Loop", čo je štvorec osemkrát päť blokov obkolesený vyvýšenou mestskou železnicou.
North Side ("severná strana") je najhustejšie obývanou časťou mesta. Na tejto strane, pozdĺž jazera, sa nachádzajú viaceré drahé lokality. Lincoln Park sa rozprestiera na ploche a je roztiahnutý pozdĺž nábrežia. Je tiež domovom pre Lincoln Park Zoo. V časti River North je najväčšia koncentrácia galérií súčasného umenia v Spojených štátoch mimo New Yorku. V Chicagu, ako jednom z miest, kde žije aj početná poľská komunita, sa každoročne počas Labor Day víkendu v Jefferson Parku koná festival Taste of Polonia.
South Side ("južná strana") je domovom Chicagskej univerzity a Múzea vedy a priemyslu. Hostí tiež jeden z najväčších sprievodov, každoročný afroamerický Bud Billiken Day. Pozdĺž nábrežia South Side je tiež vybudovaná sieť parkov. Nachádzajú sa tu dva z najväčších mestských parkov: Jackson Park, ktorý hraničí s jazerom a v ktorom sa v roku 1893 konala World's Columbian Exposition je domovom vyššie uvedeného múzea. Mierne na západ leží Washington Park. Tieto dva parky sú spojené samostatným pásom zelene s názvom Midway Plaisance. V South Side má montážny závod aj automobilka Ford Motor Company.
Vo West Side ("západná strana") sa nachádza botanická záhrada Garfield Park Conservatory, jedna z najväčších zbierok tropických rastlín v Spojených štátoch. Medzi kultúrne pamiatky patria Humboldt Park's Puerto Rican Day Parade, Institute of Puerto Rican Arts, a National Museum of Mexican Art v štvrti Pilsen. V Near West Side má sídlo televízna produkčná spoločnosť Harpo Studios.
Parky.
Keď sa Chicago stalo v roku 1837 mestom, vybralo si motto "Urbs in Horta", latinskú frázu, ktorá v preklade do slovenčiny znamená „Mesto v záhrade“. V súčasnosti Chicago Park District pozostáva z 552 parkov s rozlohou väčšou ako 3000 hektárov. Patrí tam 33 pieskových pláží, nepreberné množstvo múzeí, dva prvotriedne skleníky, 16 historických lagún, a 10 vtáčích záhrad a záhrad s voľne žijúcimi živočíchmi. Lincoln Park, najväčší z mestských parkov, má rozlohu a ročne ho navštívi viac ako 20 miliónov návštevníkov, čo ho radí na druhé miesto za Central Park v New Yorku. S miestom pre viac ako 5000 lodí, Chicago Park District prevádzkuje najväčší obecný prístavný systém, dokonca väčší, ako v New Yorku, Los Angeles alebo Miami. Okrem pokračujúcich projektov skrášľovania a obnovy existujúcich parkov, bolo v posledných rokoch vybudovaných niekoľko nových parkov, napríklad Ping Tom Memorial Park v čínskej štvrti, DuSable Park v Near North Side, ale najmä Millenium Park v centre Chicaga.
Bohatstvo zelene poskytované chicagskymi parkmi je umocnené sieťou prírodných rezervácií Cook County Forest Preserves. Nájdeme v nej lesy, prérie, mokrade, potoky a jazerá, ktoré sú vyčlenené ako prírodné oblasti ležiace na mestskej periférii. V Glencoe do nich patrí Chicagska botanická záhrada a v Brookfielde Zoo.
Cestná sieť.
Ulice v Chicagu sú usporiadané do mriežky, ktorá sa rozširovala s postupným rozrastaním mesta. Ulice, ktoré kopírovali katastrálne hranice (Public Land Survey System) sa neskôr stali hlavnými ulicami v okrajových častiach. Ako do mesta pribúdali nové územia, mestská vyhláška požadovala, aby cestná sieť mala hustotu osem ulíc na míľu v jednom smere a šestnásť ulíc na míľu v druhom smere. Pravidelnosť mriežky poskytla účinný prostriedok na budovanie nových nehnuteľností. Mestom prechádza aj niekoľko diagonálnych ulíc, mnohé z nich na pôvodne indiánskych chodníkoch. V pláne výstavby Chicaga bolo doporučených viacero ďalších diagonálnych ulíc, ale zrealizované bolo iba predĺženie Ogden Avenue. 
Jedna z najznámejších mestských tepien, Western Avenue je jednou z najdlhších mestských ulíc na svete. Medzi ďalšie známe ulice patria Belmont Avenue, Pulaski Road a Division Street. Chicagske bulváre a diaľnice boli inšpirované hnutím City Beautiful movement.
Kultúra.
Najväčším lákadlom pre turistov a obyvateľov mesta je pobrežie jazera a nočný život. Viac ako jedna tretina populácie mesta je sústredená v štvrtiach pri jazere (od Rogers Park na severe až po South Shore na juhu). Dve časti North Side, Lakeview a oblasť Andersonville v okolí Edgewater, sú domovom mnohých LGBT podnikov a organizácií. Územie North Side v okolí križovatiek Halsted Street, Belmont Avenue a Clark Street je štvrť homosexuálov známa ako "Boystown. " V meste sa nachádza množstvo výberových reštaurácií ako aj viacero štvrtí s národnými reštauráciami. Medzi ne patria mexické dediny, ako sú Pilsen na 18. ulici a "La Villita" na 26. ulici, portorická enkláva "Paseo Boricua" v okolí Humboldt Parku, "Greektown" v South Halsted, "Little Italy" na Taylor Street, kúsok na západ od Halsted, "čínska štvrť" v South Side, poľská v Belmont-Central, "Little Soul" okolo Lawrence Avenue, množstvo vietnamských reštaurácií na Argyle Street a juhoázijská štvrť (indická/pakistanská) na Devon Avenue.
Zábava a umenie.
Divadelná komunita Chicaga dala vznik modernému improvizačnému divadlu. Objavili sa dve známe komediálne skupiny - "Second City" a "I.O." (predtým známy ako ImprovOlympic). Medzi renomované chicagske divadelné spoločnosti patria Steppenwolf Theatre Company (v severnej časti mesta), Goodman Theatre a Victory Gardens Theater. Chicago ponúka broadwayský štýl zábavy v divadlách ako sú Ford Center for the "Performing Arts Oriental Theatre", "Bank of America Theatre", "Cadillac Palace Theatre", "Auditorium Building" z Rooseveltovej univerzity a "Drury Lane Theatre". Poľské inscenácie pre veľkú poľskú komunitu uvádza historické "Gateway Theatre" v Jeffersons Park. Od roku 1968 sa každoročne udeľujú ceny "Joseph Jefferson Awards" pre divadlá v chicagskej oblasti.
Ponuka klasickej hudby zahŕňa koncerty Chicagskeho symfonického orchestra (CSO), ktorý je uznávaný ako jeden z najlepších orchestrov na svete, a ktorý vystupuje v Symphony Center. Pravidelné vystúpenia v Symphony Center má aj Chicago Sinfonietta, pestrejší a multikultúrny náprotivok CSO. V lete sa viacero koncertov koná pod holým nebom v Grant Park a Millenium Park. Ravinia Park, ktorý sa nachádza asi severne od Chicaga, je tiež obľúbenou destináciou pre mnohých obyvateľov mesta. Niektoré z tamojších predstavení sú príležitostne uvedené aj v "Harris Theatre". "Civic Opera House" je domovom chicagskej opery. "Lithuanian Opera Company of Chicago", ktorú založili obyvatelia litovskej národnosti v roku 1956, uvádza opery je v litovčine. V roku 2006 oslávila päťdesiat rokov existencie, pôsobí ako nezisková organizácia. Za zmienku stojí jej naštudovanie zriedkavo hranej Rossiniho opery "William Tell" (1986) a Ponchielliho "I Lituani" (1981, 1983 a 1991) a tiež pre vystúpenia skúseného zboru v Chicagskej opere. Opera "Jūratė and Kastytis" od Kazimierasa Banaitisa bola predstavená v Chicagu v roku 1996.
"Joffrey Ballet" a "Chicago Festival Ballet" vystupujú na rôznych miestach, vrátane "Harris Theatre" v Millenium Park. Chicago je domovom niekoľkých ďalších moderných a džezových tanečných skupín, ako napríklad "Hubbard Street Dance Chicago".
Medzi ostatné živé hudobné žánre, ktoré sú súčasťou kultúrneho dedičstva, patria chicago blues, džez a gospel. Mesto je rodiskom house music a miestom vplyvnej hip-hopovej scény. V 80. rokoch 20. storočia bolo mesto centrom priemyselného punku a new wave čo v 90. rokoch prerástlo do alternatívneho rocku. Od 80. rokov bolo mesto epicentrom kultúry rave. Prosperujúca nezávislá rocková hudobná kultúra priniesla chicagske indie. V meste sa každoročne konajú rôzne festivaly, ako sú "Lollapalooza", "Intonation Music Festival" a "Pitchfork Music Festival"
Médiá.
Chicagska metropolitná oblasť je tretím najväčším mediálnym trhom v Severnej Amerike, po New Yorku a Los Angeles. Každá zo silnej štvorky amerických televíznych sietí, CBS, ABC, NBC a Fox, v Chicagu priamo vlastní a prevádzkuje televíznu stanicu z vysokým rozlíšením (WBBM, WLS, WMAQ a WFLD v uvedenom poradí). WGN-TV, ktorá je vo vlastníctve "Tribune Company", má niektoré programové rozdiely oproti "WGN America" na celonárodnej a čiastočne karibskej káblovej televízii. Mesto je domovom niekoľkých talk show, vrátane"The Oprah Winfrey Show" na WLS-TV, zatiaľ čo "Chicago Public Radio" produkuje programy, ako sú "This American Life" na PRI a "Wait Wait... Don't Tell Me!" na NPR. Chicagska stanica PBS, ktorá vysiela na WTTW, produkuje napríklad "Sneak Previews", "The Frugal Gourmet", "Lamb Chop's Play-Along" a "The McLaughlin Group".
V Chicagu vychádzajú dvoje hlavné denné noviny, "Chicago Tribune" a "Chicago Sun-Times", ktoré mali v minulosti širší záber. Je tam tiež niekoľko regionálnych a špecializovaných novín a časopisov, ako sú "Chicago", "Dziennik Związków" (poľský denník), "Draugas" (litovský denník), "Chicago Reader", "SouthtownStar", "Chicago Defender", "Daily Herald", "StreetWise" a "Windy City Times".
Chicago je obľúbené miesto pre natáčanie filmov. Od roku 1980 tu boli natočené napríklad filmy "Bratia Bluesovci", "Voľný deň Ferrisa Buellera", "Sám doma", "Utečenec", "", "Ja, robot", "Smiem prosiť?", "Wanted", "Batman začína", "Temný rytier" a "Transformers 3".
V Chicagu tiež vysiela viacero národných rozhlasových programov, vrátane "Beyond the Beltway" s Bruce Dumontom v nedeľu večer.
V Chicagu sa tiež odohrávalo a odohráva niekoľko seriálov, napr. : Shameless(Hriešnici), ER(Pohotovosť seriál), a seriáli Chicago Med, Chicago Fire, Chicago PD, Chicago Justice a Chicago Hope.
Kuchyňa.
Chicago charakterizuje veľký počet regionálnych špecialít, ktoré odrážajú rôzne národnostné zloženie a tradíciu robotníckej triedy. Medzi inými je to najmä známa chicagska pizza. Tento druh vraj vznikol v "Pizzerii Uno". Táto pizza s tenkou kôrkou je populárna aj v meste. Počet pizzerií špecializujúcich sa na chicagsku pizzu s tenkou kôrkou je oveľa vyšší, mnohé z nich ako obchody v štýle "Mum and Pop". 
Typický chicagsky hotdog je párok "Vienna Beef" s prílohou, ktorá zvyčajne obsahuje nakladanú zeleninu, žltú horčicu, čili papričky, krájané paradajky a kyslú uhorku, všetko posypané zelerovou vňaťou. "Fanúšikovia" chicagskeho hotdogu kečup na ňom nemajú radi, radšej si pridávajú giardinieru.
Existuje niekoľko rôznych chicagskych sendvičov, medzi nimi aj taliansky hovädzí, ktorý obsahuje tenké plátky pomaly vareného hovädzieho mäsa au jus (vo vlastnej šťave) a podáva sa na talianskej rolke so sladkou paprikou, alebo pikantnou giardinierou. Populárna modifikácia je tzv. Combo - taliansky hovädzí sendvič v kombinácii s talianskou klobásou. Ďalším je "Maxwell Street Polish", grilovaná alebo opečená klobása v rožku s grilovanou cibuľou, žltou horčicou a pikantnými papričkami.
Medzi národnostné špeciality patrí kuracie Vesuvio, pôvodom talianska špecialita z 30. rokov 20. storočia. Ide o pečené kura na oleji a cesnaku s cesnakovými pečenými zemiakmi a zeleným hráškom. Ďalšou je portorické "jibarito", sendvič s vyprážaným zeleným banánom namiesto chleba. Za zmienku ešte stojí grécke "saganaki", predjedlo z flambovaného syra.
Stovky miestnych reštaurácií sa pravidelne zúčastňujú festivalu "Taste of Chicago" (Chuť Chicaga), ktorý sa koná každoročne v Grant Park posledný týždeň v júni do víkendu Dňa nezávislosti. 
Množstvo slávnych šéfkuchárov má v Chicagu svoje reštaurácie. Patria medzi nich Charlie Trotter, Rick Tramonto, Jean Joho, Grant Achatz a Rick Bayless.
Chicago ponúka aj široký výber vegetariánskych jedál. Nachádza sa tu 22 úplne vegetariánskych reštaurácií a mnoho k vegetariánom ústretových zariadení.
Cestovný ruch.
V roku 2008 Chicago prilákalo 32,4 milióna domácich turistov, 11,7 milióna ľudí na služobných cestách a 1,3 milióna zahraničných návštevníkov. Títo návštevníci prispeli ekonomike Chicaga viac ako 11,8 mld. dolárov. Nákupy na Magnificent Mile a State Street, tisícky reštaurácií a jedinečná architektúra aj naďalej lákajú turistov z celého sveta. Mesto je treťou najväčším cieľom zhromaždení v Spojených štátoch. Väčšina zhromaždení sa koná v McCormick Place, južne od Soldier Field. Historické Chicago Cultural Center (1897), pôvodne slúžiace ako verejná knižnica, je dnes mestským informačným centrom s galériami a výstavnými halami. Strop jeho Preston Bradley Hall tvorí 12 metrová kupola z Tiffanyho skla. Grant Park zahŕňa Millenium Park, "Buckingham Fountain" (1927) a Art Institute of Chicago. V parku sa tiež organizuje každoročný festival "Taste of Chicago" (Chuť Chicaga). V Millenium Parku sa nachádza zrkadlová socha "Cloud Gate". V zimnom období sa vonkajšia reštaurácia mení na klzisko. Dve vysoké sklenené plastiky tvoria "Crown Fountain". Dve veže fontány pomocou vizuálnych efektov zobrazujú LED obrázky tvárí obyvateľov spolu s vodou vytryskujúcou z ich úst. Kryté javisko z nehrdzavejúcej ocele architekta Franka Gehryho, Jay Pritzker Pavilion, hostí sériu koncertov klasickej hudby "Grant Park Music Festival". Za ním sa nachádza "Harris Theatre", krytý priestor pre stredne veľké umelecké súbory, vrátane "Chicago Opera Theater" a barokovej hudby.
Navy Pier, ktorý sa nachádza východne od "Streeterville", je 900 metrov dlhé mólo s obchodmi, reštauráciami, múzeami, výstavnými sieňami a hudobnými sálami. Jeho vysoké ruské koleso je jednou z najnavštevovanejších pamiatok na Stredozápade, ročne pritiahne asi 8 miliónov ľudí.
V roku 1998 mesto oficiálne otvorilo Museum Campus, štvorhektárový pobrežný park, obklopujúci tri hlavné mestské múzeá, každé celoštátneho významu: Adler Planetarium &amp; Astronomy Museum, Field Museum of Natural History a Shedd Aquarium. Museum Campus je spojené s južnou časťou Grant Parku, so známym Art Institute of Chicago. "Buckingham Fountain" zas spája centrálny park s pobrežím. University of Chicago Oriental Institute má rozsiahlu zbierku archeologických artefaktov zo starovekého Egypta a Blízkeho východu. Medzi ostatné múzeá a galérie v Chicagu patria Chicago History Museum, DuSable Museum of African American History, Museum of Contemporary Art, Peggy Notebaert Nature Museum, Polish Museum of America, Museum of Broadcast Communications a Museum of Science and Industry.
Až 33 % všetkých turistov prichádza do Chicaga za zábavou. K takému vysokému percentu prispievajú zariadenia ako sú McCormick Place a Chicago Theatre.
Šport.
"The Sporting News" označil Chicago za "Najlepšie športové mesto" () v Spojených štátoch v roku 1993 a 2006. Mesto je domovom dvoch klubov Major League Baseball (MLB): Chicago Cubs z National League (NL), ktorý hrá na Wrigley Field v North Side a Chicago White Sox z American League (AL), ktorý hrá na U.S. Cellular Field v South Side. Chicago je jediné mesto v Severnej Amerike, ktoré má viac ako jeden klub MLB od začiatku AL v roku 1900. Chicago Machine, člen Major League Lacrosse, hrá svoje domáce zápasy v Toyota Parku. Chicago Bears je jedným z dvoch posledných zakladajúcich členov National Football League (NFL). Celkovo získal deväť ligových titulov, vrátane Super Bowl XX. Druhým zakladajúcim členom je Chicago Cardinals, ktorý tiež začínal v Chicagu, je ale teraz známy ako Arizona Cardinals. Medvede hrajú svoje domáce zápasy na Soldier Field v centre mesta.
Chicago Bulls z NBA je jedným z najznámejších basketbalových klubov na svete. V 90. rokoch 20. storočia ich Michael Jordan doviedol k šiestim titulov v ôsmich sezónach (neuspeli iba v dvoch sezónach pri Jordanovej absencii). Ženskú basketbalovú ligu (WNBA) v meste reprezentuje klub Chicago Sky, založený v roku 2006.
Klub Chicago Blackhawks v National Hockey League (NHL), ktorý začal hrať v roku 1926, získal štyri Stanleyho poháre. Posledný v sezóne 2009-10, kedy bol aj hostiteľom NHL Winter Classic 2009 na Wrigley Field. Svoje najväčšie úspechy tu prežil jeden z velikánov NHL, hokejista slovenského pôvodu Stan Mikita. Ďalší úspešný slovenský hokejista, Marián Hossa, tu získal svoj prvý Stanleyho pohár. Bulls a Blackhawks hrajú svoje domáce zápasy v United Center v Near West Side. Chicago Fire je členom Major League Soccer a hrá v Toyota Parku na predmestí Bridgeview, potom, čo prvých osem sezón hral na Soldier Fielde. Od svojho založenia v roku 1997, Fire získali jeden ligový titul a štyri U.S. Open Cup.
Od roku 1977 sa každoročne koná Chicagsky maratón, s výnimkou roku 1987, kedy sa namiesto maratónu bežal polmaratón. Chicagsky maratón je jedným z piatich hlavných svetových maratónov. V roku 1994, Spojené štáty hostili úspešné Majstrovstvá sveta vo futbale, ktorých niektoré zápasy sa hrali na Soldier Field v centre Chicaga.
Po mesiacoch dlhého procesu, v ktorom bolo eliminovaných niekoľko amerických a medzinárodných miest, bolo 14. apríla 2007 Chicago vybrané, aby reprezentovalo Spojené štáty na medzinárodnej úrovni v kandidatúre na Letné olympijské hry 2016. Chicago predtým hostilo Panamerické hry 1959 a Gay Games 2006. Chicago malo v roku 1904 hostiť olympijské hry, ale tieto boli preložené do St. Louis, aby sa to zhodovalo so svetovou výstavou. 4. augusta Medzinárodný olympijský výbor zúžil kandidátku z vybral Chicago ako jedno zo štyroch miest pre hry v roku 2016. 2. októbra 2009 bolo za usporiadateľské mesto Letných olympijských hier 2016 vybrané Rio de Janeiro.
Hneď vedľa Navy Pier každoročne v júli štartujú jachtárske preteky Race to Mackinac organizované miestnym jachtárskym klubom. Ide o najdlhšie sladkovodné jachtárske preteky na svete. V roku 2010 sa konal už 102. ročník.
Na univerzitnej úrovni, Chicago a predmestie Evanston v dvoch národných atletických konferenciách reprezentujú DePaul University v Big East Conference a Northwestern University z Evanstonu v Big Ten Conference. Loyola University Chicago a University of Illinois at Chicagu hrajú v prvej divízii NCAA ako členovia Horizon League.
Ekonomika.
Chicagska metropolitná oblasť je, čo sa týka hrubého regionálneho produktu, tretia najväčšia v Spojených štátoch s približne 506 miliardami $ podľa odhadu z roku 2007. Mesto má tiež najviac vyváženú ekonomiky v Spojených štátoch, vzhľadom k vysokej úrovni diverzifikácie. Vo svetovom indexe obchodných centier podľa Mastercard () je Chicago vedené ako štvrté najdôležitejšie obchodné centrum na svete. Navyše Chicagska metropolitná oblasť zaznamenala najväčší počet nových alebo rozšírených firiem v Spojených štátoch po dobu šiestich zo siedmich rokov 2001 až 2008. Chicagska metropolitná oblasť má tretiu najväčšiu vedeckú a inžiniersku pracovnú silu v Spojených štátoch. V roku 2009 bolo Chicago na 9. miesto zoznamu najbohatších miest podľa UBS. Chicago bolo základňou pre podnikanie Johna Crerara, Johna Bunna, Richarda Tellera, Marshalla Fielda, Johna Farwella, Morrisa Selza a mnohých ďalších vizionárov, ktorí položili základy priemyslu na Stredozápade, ale aj v globálnom meradle.
Chicago patrí medzi hlavné svetové finančné centrá, s druhou najväčšou centrálnou obchodnou štvrťou v Spojených štátoch. V meste má sídlo Federal Reserve Bank of Chicago (siedmy okrsok Federálneho rezervného systému). Mesto je tiež domovom pre tri hlavné finančné a futures burzy, Chicago Stock Exchange, Chicago Board Options Exchange (CBOE) a Chicago Mercantile Exchange ("Merc"), ktorý zahŕňa bývalý Chicago Board of Trade (CBOT). Snáď v dôsledku vplyvu chicagskej ekonomickej školy sa v meste nachádzajú trhy pre neobvyklé komodity, ako sú emisie (Chicago Climate Exchange) a pasívne investovanie (U.S. Futures Exchange).
Mesto a jeho metropolitná oblasť poskytujú druhý najväčší objem pracovnej sily v Spojených štátoch s približne 4,25 milióna pracovníkov. 
Dôležitú úlohu v ekonomike mesta hrá výroba, tlač, nakladateľstvo a spracovanie potravín. V Chicagu sídli aj niekoľko firiem, ktoré vyrábajú zdravotnícke produkty a poskytujú zdravotnícke služby, vrátane Baxter International, Abbott Laboratories a divízie Healthcare Financial Services firmy General Electric. Okrem toho výstavba kanálu, ktorý pomohol presunúť tovar z Veľkých jazier na juh na rieku Mississippi, a železníc v 19. storočí spravila z mesta jedno z hlavných dopravných centier v Spojených štátoch. V 40. rokoch 19. storočia bolo Chicago hlavným obilným trhom. V nasledujúcich dvoch desaťročiach sa v meste rozšíril priemysel s bravčovým a hovädzím mäsom. S rastom tohto priemyslu sa z mnohých firiem, ako napríklad Armour and Company, stali globálne korporácie. Aj keď jatočný priemysel hrá v súčasnosti menšiu úlohu v miestnej ekonomike, Chicago je aj naďalej jedno z hlavných prepravných a distribučných centier v Spojených štátoch.
Kým ku koncu 19. storočia Chicago, ako domov firmy Western Wheel Company, ktorá do výrobného procesu zaviedla razenie a výrazne znížila náklady, zasiahla móda bicyklov, začiatkom 20. storočia bolo mesto súčasťou automobilovej revolúcie. V roku 1907 tu bola založená automobilka Bugmobile, ktorá vyrábala autá v tzv. mosadznej ére automobilizmu. V Chicagu sídlila aj firma Schwinn Bicycle Company.
Chicago je jeden z hlavných cieľov rôznych kongresov. Hlavným kongresovým centrom je McCormick Place. Sa štyrmi prepojenými budovami, je to najväčšie kongresové centrum v Spojených štátoch a tretie najväčšie na svete. Chicago sa tiež radí na tretie miesto v USA (za Las Vegas a Orlandom) v množstve uskutočnených konferencií. Navyše sa v Chicagu nachádza jedenásť a v celej metropolitnej oblasti 32 spoločností zaradených do Fortune 500. Štát Illinois je domovom 66 spoločností z Fortune 1000, vrátane tých, ktoré sa nachádzajú v Chicagu. V meste má hlavné sídlo 12 spoločností Fortune Global 500 a 17 spoločností Financial Times 500. V meste sídli aj jedna spoločnosť Dow 30: letecký obor Boeing, ktorá sa presídlila zo Seattlu do Chicago Loop v roku 2001. "Globalization and World Cities Research Network" na Loughborough University v Anglicku, vo svojej štúdii z roku 2008, zaradila Chicago medzi najvplyvnejšie svetové veľkomestá ohodnotené známkou „Alpha“.
Demografia.
Počas prvých 100 rokov mesta Chicago patrilo k najrýchlejšie rastúcim mestám na svete. V rozpätí štyridsiatich rokov vzrástol počet obyvateľov z menej ako 30 000 na viac ako 1 milión v roku 1890. Ku koncu 19. storočia bolo Chicago piate najväčšie mesto na svete, a najväčšie z miest, ktoré neexistovali na začiatku tohto storočia. Do päťdesiatich rokov od Veľkého požiaru v roku 1871 sa počet obyvateľov strojnásobil na viac ako 3 milióny, a dosiahol vôbec najvyšší zaznamenaný stav a to 3,6 milióna obyvateľov v roku 1950.
Pri sčítaní obyvateľov v roku 2000 Chicago malo 2 896 016 obyvateľov, 1 061 928 domácností a 632 558 rodín. Viac ako polovica populácie štátu Illinois žije v Chicagskej metropolitnej oblasti. Hustota obyvateľstva samotného mesta bola 4923 obyv/km2, čo ho robí jedným z najhustejšie zaľudnených miest v Spojených štátoch. V meste bolo narátaných sa 1 152 868 bytových jednotiek s priemernou hustotou 1960 jednotiek na kilometer štvorcový. Z 1 061 928 domácností 28,9 % mali deti do veku 18 rokov, 35,1 % tvorili manželské páry v spoločnej domácnosti, 18,9 % domácností bez manžela a 40,4 % bez rodiny. Priemerný príjem pre domácnosť v meste bol 38 625 dolárov a priemerný príjem pre rodinu bol 42 724 dolárov. Muži mali priemerný príjem 35 907 $, ženy 30 536 $. Asi 16,6 % rodín a 19,6 % obyvateľstva žije pod hranicou chudoby.
Mesto má tiež veľkú asýrsku populáciu v počte 80 000 až 100 000, ktorá sa nachádza v blízkosti sídla hlavy Asýrskej cirkvi Východu, Mar Dinkha IV.
Podľa prieskumu American Community Survey z obdobia rokov 2006 až 2008
 bolo rasové zloženie mesta nasledovné: 39,9 % belosi (nehispánski belosi: 31,5 %), 34,6% černosi alebo Afroameričania, 0,2 % indiáni, 4,9% aziati, 18,6 % z nejakej inej rasy a 1,7 % z dvoch alebo viacerých rás. Hispánci a Latinskoameričania (akejkoľvek rasy) tvoria 27,8 % populácie.
Pri zisťovaní pôvodu väčšina obyvateľov, 64 % z 2 986 974, uviedla svojich predkov ako "iné skupiny". 36 % obyvateľov zaradilo svoj pôvod do skupín, ktoré uviedol Úrad sčítania obyvateľov, takto: írsky (6,6 %), nemecký (6,5 %), poľský (5,8 %),slovenský (4,7 %), taliansky (3,4 %), anglický (1,98 %), subsaharská Afrika (1,2 %), americký (1,1 %), ruský (0,97 %), švédsky (0,91 %), francúzsky (0,85 %), arabský (0,68 %), grécky (0,63 %), holandský (0,53%), nórsky (0,52 %), škótsky (0,49 %), európsky (0,47 %), indický (0,46 %), litovský (0,43 %), ukrajinský (0,38 %), český (0,33 %), maďarský (0,27 %), škótsko-írski (0,21 %), waleský (0,20 %), dánsky (0,18 %), kanadsko-francúzsky (0,16 %),britský (0,12 %), švajčiarsky (0,10 %) a portugalský (0,05 %).
Náboženstvo.
Vzhľadom k pestrému národnostnému zloženiu obyvateľstva Chicaga, je pestré aj náboženstvo. V celej oblasti sa nachádzajú rôzne kresťanské denominácie, vrátane rôznorodých pravoslávnych, katolíckych a protestantských cirkví. Okrem kresťanov sa v Chicagu môžeme stretnúť s prívržencami judaizmu, islamu, budhizmu, hinduizmu, sikhizmu, bahaizmu a mnohými inými. Výsledkom je, že mesto má množstvo úžasných architektonických pamiatok rôznych náboženských vyznaní, od katedrály poľského typu až k Sikh Gurdwara a hinduistického chrámu.
Pápež Lev XIV. sa narodil v roku 1955 v Chicagu a vyštudoval teológiu s titulom magister teológie na Catholic Theological Union v Hyde Parku.
Politika.
Chicago je hlavné mesto Cook County. Vláda mesta Chicago je rozdelená na výkonnú a zákonodarnú. Starosta Chicaga je najvyšší predstaviteľ mesta, ktorý je volený vo všeobecných voľbách na obdobie štyroch rokov a to bez obmedzenia počtu funkčných období. Starosta vymenúva komisárov a iných úradníkov, ktorí dohliadajú na rôzne oddelenia správy mesta. Okrem starostu sú v Chicagu aj dvaja iní volení úradníci a to vedúci úradu a pokladník.
Rada mesta je zákonodarný orgán, ktorý sa skladá z 50 radných, po jednom z každého okrsku v meste. Rada uzákoňuje miestne zákony a schvaľuje rozpočet mesta. Vládne priority a činnosti sú stanovené v rozpočte, ktorý sa prijíma každoročne, zvyčajne v novembri. 
V druhej polovici 19. storočia v chicagskej politike dominovala rastúca Demokratická strana, ktorá stavala na podpore etník. V 80. a 90. rokoch 19. storočia malo Chicago silnú radikálnu tradíciu s veľkým počtom vysoko organizovaných socialistických, anarchistických a odborových organizácií. Väčšinu 20. storočia Chicago patrilo medzi najväčšie a najspoľahlivejšie bašty Demokratickej strany v Spojených štátoch. S prevahou demokratov v Chicagu je štát Illinois "spoľahlivo modrý" v prezidentských voľbách od roku 1992. Občania Chicaga si nezvolili republikánskeho starostu od roku 1927, kedy bol do úradu zvolený William Thompson. Sila strany v meste je čiastočne dôsledkom politiky štátu Illinois, keď republikáni skôr zastupujú záujmy reprezentujú záujmy poľnohospodárskeho vidieka, zatiaľ čo demokrati sa sústreďujú na mestské otázky, ako je napríklad financovanie verejného školstva v Chicago. V Chicagu žije takmer 25 % populácie štátu, takže osem z devätnástich Illinois zástupcov v Snemovni reprezentantov má vo svojich okrskoch aj časti Chicaga.
Bývalý chicagsky starosta Richard J. Daley udržal chicagsky demokratický klientelizmus dlho potom, ako tento zlyhal v iných veľkých mestách USA. V tom období sa opozícia formovala najmä z radov liberálnej "nezávislej" frakcie Demokratickej strany. Nezávislí nakoniec získali kontrolu nad správou mesta v roku 1983 so zvolením Harolda Washingtona. Od roku 1989 bolo Chicago pod vedením Richarda M. Daleyho, syna Richarda J. Daleyho. Vzhľadom k dominancii Demokratickej strany v Chicagu, sú demokratické primárky na jar vo všeobecnosti zaujímavejšie ako všeobecné voľby v novembri.
Kriminalita.
Počet vrážd v meste dosiahol prvý vrchol v roku 1974 (970), keď populácia mesta bola viac ako tri milióny ľudí čo bolo okolo 29 vrážd na 100 000 obyvateľov. Druhý vrchol dosiahol v roku 1992 (943), čo bolo okolo 34 vrážd na 100 000 obyvateľov V Chicagu, spolu s inými veľkomestami v USA, došlo k významnému zníženiu násilných činov v 90. rokoch 20. storočia. V roku 2004 bolo zaznamenaných 448 vrážd, čo bol najnižší počet od roku 1965 (15,65 na 100 000). Počet vrážd v Chicagu sa v rokoch 2005, 2006 a 2007 veľmi nemenil (449, 452 resp 435).
V roku 2008 počet vrážd vyskočil až na 510, čo bol druhý najvyšší počet v krajine, prelomil hranicu 500 po prvýkrát od roku 2003. V roku 2009 vraždy klesli asi o 10 % na 458.
Školstvo.
V Chicagu sa nachádza 675 verejných škôl, 394 súkromných škôl, 83 vysokých škôl a 88 knižníc. Riadiacim orgánom školského okrsku v Chicagu je Chicago Public Schools (CPS) a má na starosti verejné základné a stredné školy, vrátane deviatich výberových škôl. Výberové školy boli zriadené pre potreby nadaných študentov z oblasti Chicaga. Ponúkajú základný učebný plán a pokročilé vzdelávacie kurzy (). Najlepšou školou štátu Illinois je Walter Payton College Preparatory High School. Poradie škôl v štáte Illinois určujú výsledky testu "Prairie State Achievement Exam", ktorý každoročne absolvujú žiaci na 11. stupni. Školský okrsok je so 400 000 študentmi (štat. 2005) tretí najväčší v USA Súkromné školy v Chicagu sú do značnej miery riadené náboženskými skupinami, dva najväčšie systémy sú katolícky a protestantský. Rímskokatolícka arcidiecéza Chicago v meste prevádzkuje katolícke školy vrátane jezuitských prípravných škôl. Medzi prominentné katolícke školy patria De La Salle Institute, Gordon Technical High School, Cristo Rey Jesuit High School, Brother Rice High School, St. Ignatius College Preparatory School, St. Scholastica Academy, Mount Carmel High School, Mother McAuley Liberal Arts High School, Marist High School, St. Patrick High School a Resurrection High School. Okrem siete 32 protestantských škôl, existuje aj niekoľko súkromných škôl iných denominácií a cirkví, ako sú napríklad Ida Crown Jewish Academy vo West Ridge a Fasman Yeshiva High School na blízkom predmestí Skokie. Okrem toho existuje niekoľko súkromných škôl, ktoré majú úplne sekulárne vzdelávacie prostredie, ako sú Latin School of Chicago, University of Chicago Laboratory Schools v Hyde Parku, Francis W. Parker School, Chicago City Day School v Lake View, Feltre School v River North a Morgan Park Academy. Chicago je tiež domovom súkromnej Chicago Academy for the Arts, vysokej školy zameranej na šesť rôznych kategórií umenia a to mediálne umenie, výtvarné umenie, hudba, tanec, hudobné divadlo a divadlo.
Vysoké školy a univerzity.
Už od 50. rokov 19. storočia bolo Chicago bol svetovým centrom vysokoškolského vzdelávania a výskumu s niekoľkými vysokými školami priamo v meste alebo v bezprostrednom okolí. Tieto inštitúcie sa podľa "US News &amp; World Report" dlhodobo radia medzi najlepšie vysoké školy v Spojených štátoch. V meste alebo v blízkom okolí sa nachádzajú tri špičkové vedecko-výskumné (RU/VH) inštitúcie: University of Chicago, Northwestern University a University of Illinois v Chicagu. Medzi ostatné výberové národné univerzity patria Illinois Institute of Technology, Loyola University Chicago a DePaul University. Ďalšie významné školy sú Chicago State University, School of the Art Institute of Chicago, East-West University, National-Louis University, North Park University, Northeastern Illinois University, Columbia College Chicago, Robert Morris University, Roosevelt University, Saint Xavier University a Rush University.
Prvý prezident University of Chicago, William Rainey Harper, sa spolupodieľal na vytvorení konceptu junior college, ktorý sa po prvýkrát uplatnil v roku 1901 na Joliet Junior College. Jeho koncept pokračuje na niekoľkých community College aj v Chicagu. Medzi nich patria City Colleges of Chicago, Richard J. Daley College, Kennedy–King College, Malcolm X College, Olive–Harvey College, Harry S Truman College, Harold Washington College, Wilbur Wright College a súkromná vysoká škola MacCormac College.
V Chicagu je tiež veľká koncentrácia odborných škôl, seminárov a teologických škôl, ako sú Adler School of Professional Psychology, The Chicago School of Professional Psychology, Catholic Theological Union, Moody Bible Institute a University of Chicago Divinity School.
Infraštruktúra.
Doprava.
Chicago je významný dopravný uzol v Spojených štátoch. Hrá dôležitú úlohu v celosvetovej distribúcii, po Hongkongu a Singapure je tretím najväčším prekladiskom pre kontajnerovú dopravu na svete. Všetkých šesť železníc I. triedy prechádza Chicagom. V roku 2002 trvalo ťažkým nákladným vlakom dostať sa cez Chicago rovnako dlho ako dostať sa do Chicaga zo západného pobrežia krajiny (cca 2 dni). Asi jedna tretina všetkých nákladných vlakov krajiny prechádzala mestom, čo z neho robí hlavný dopravný lievik v Spojených štátoch. V roku 2003 Chicago Region Environmental and Transportation Efficiency (CREATE) predstavilo investíciu okolo 1,5 miliardy dolárov zo súkromných, štátnych, miestnych a federálnych zdrojov na zlepšenie železničnej infraštruktúry v regióne a zvýšenie priepustnosti nákladnej železničnej dopravy o jednu tretinu. Táto investícia by mala mať pozitívny vplyv aj záťaž v osobnej železničnej a cestnej doprave ako aj na tvorbu nový zelených zón.
Chicago je jedným z najväčších uzlov osobnej železničnej dopravy v krajine. Množstvo vlakov Amtrak na dlhé vzdialenosti vychádza z Union Station a končí v New Yorku, Seattli, Portlande, New Orleans, San Franciscu, Los Angeles, San Antoniu a Washingtone. Amtrak takisto prevádzkuje niekoľko kratších tratí po celom Illinois a smerom k neďalekému Milwaukee, Indianapolisu, St. Louis a Detroitu. Na začiatku 20. storočia boli pokusy spojiť Chicago s New Yorkom pomocou vlakov na vzduchových vankúšoch. Časti tohto projektu boli postavené, ale nedokončené.
Cez Chicago a jeho predmestia vedie deväť medzištátnych diaľnic. Ich časti, ktoré vedú do centra mesta sú pomenované po vplyvných politikoch, z toho štyri po bývalých amerických prezidentoch. Miestni občania majú tendenciu používať viac názvy rýchlostných ako čísla a to najmä preto, že názvy označujú určité časti medzištátnych diaľnic.
Kennedyho diaľnica () a diaľnica Dana Ryana () sú najvyťaženejšie štátne cesty na území Chicaga a jeho predmestí.
Regional Transportation Authority (RTA) koordinuje činnosť všetkých troch dopravných podnikov: CTA, Metra a Pace. Chicago Transit Authority (CTA) má na starosti verejnú dopravu v Chicagu a niekoľkých priľahlých predmestiach za hranicami mesta. CTA prevádzkuje rozsiahlu sieť autobusov a nadzemný a podzemný systém metra známy ako Chicago 'L' (L pre „nadzemné“), s linkami rozlíšenými farbami. Tieto rýchlovlaky slúžia aj pre obidve medzinárodné letiská Midway a O’Hare. CTA prevádzkuje trate pre tieto linky Červenú, Modrú, Zelenú, Oranžovú, Hnedú, Fialovú, Ružovú a Žltú. Červená a Modrá linka ponúkajú 24 hodinový servis, čo Chicago radí k jedným z mála miest na svete (a jedným z iba troch miest v Spojených štátoch), ktoré ponúkajú nepretržité železničné služby po celý rok. CTA plánuje aj novú nadzemno/podzemnú linku metra, Circle Line. Metra, druhá najpoužívanejšia regionálna železničná sieť v Spojených štátoch, v Chicagu a predmestiach prevádzkuje 11 liniek prímestskej železnice. Metra Electric Line zdieľa koľajiská s linkou South Shore Line z dopravného okrsku severnej Indiany, ktorá zabezpečuje prímestskú dopravu medzi South Bendom a Chicagom. Pace zabezpečuje autobusovú a paratransit dopravu vo viac ako 200 predmestiach s niektorými linkami smerujúcimi až do mesta. Štúdia z roku 2005 zistila, že jedna štvrtina cezpoľných používa verejnú dopravu. Medzimestskú autobusovú dopravu v Chicagu zabezpečuje spoločnosť Greyhound Lines.
Chicago ponúka širokú škálu akcií a zariadení na podporu cyklistiky, vrátane niekoľkých kilometrov cyklistických chodníkov, 10 000 stojanov na bicykle, 270 kilometrov označených cyklotrás, cyklistické centrum v Millenium Parku a každoročný festival Bike Chicago. Sieť zahŕňa pouličných cyklistických pruhov a cyklistických chodníkov. Bicykle sa smú prevážať vo vlakoch CTA a ich flotila viac ako 2 000 autobusov je tiež vybavená držiakmi na bicykle. Úspechy cyklistického programu sú z veľkej časti zásluhou starostu Daleyho a začlenenia cyklistiky do programu Chicago Department of Transportation, CTA, Chicago Park District a Úradu primátora pre špeciálne akcie, v spolupráci s Active Transportation Alliance.
Chicago obsluhujú medzinárodné letisko Midway na South Side a medzinárodné letisko O'Hare, druhé najrušnejšie letisko na svete, na Northwest Side. V roku 2005 bolo letisko O'Hare najrušnejšie letisko na svete podľa počtu príletov a odletov a druhé najrušnejšie čo sa týka počtu cestujúcich. Obidve letiská vlastní a prevádzkuje mesto Chicago. Gary/Chicago International Airport, ktoré sa nachádza v blízkosti Gary, slúži ako tretie letisko v okolí Chicaga. Chicago je sídlom United Airlines, druhej najväčšej leteckej spoločnosti na svete podľa tržieb-pasažierov-kilometrov a svoj hub tu má aj spoločnosť American Airlines. Midway je hub pre nízkonákladového dopravcu Southwest Airlines.

</doc>
<doc id="39037" url="https://sk.wikipedia.org/wiki?curid=39037" title="Červené námestie">
Červené námestie

Červené námestie () je najznámejšie námestie v hlavnom meste Ruskej federácie – Moskve. Námestie oddeľuje Kremeľ, bývalú kráľovskú pevnosť a dnešné sídlo ruského prezidenta od moskovskej obchodníckej štvrti, známej ako Kitajgorod.
Keďže všetky dôležité moskovské ulice sa stretávajú práve tu, na Červenom námestí, hovorí sa o ňom ako o hlavnom námestí Moskvy i celého Ruska.
Dejiny.
Na mieste kde sa rozprestiera dnešné Červené námestie, kedysi stálo množstvo drevených budov. Cár Ivan III. však rozhodol svojim nariadením z roku 1493 o ich zbúraní, pretože predstavovali riziko vzniku požiaru. Novootvorené námestie, známe ako „požiar“ (rus.: "Пожар" - "Požar"), sa postupne stalo hlavným moskovským trhoviskom. Neskôr slúžilo ako dejisko rôznych slávností a príležitostne sa tu konalo korunovanie ruských cárov. Rokmi bolo námestie zastavané rôznymi významnými budovami a využívané všetkými ruskými vládami ako dejisko oficiálnych štátnych ceremónií. 
Červené námestie nepomenovali ani podľa farby tehál, ktoré ho lemujú, ani vďaka spojeniu komunistickej ideológie s červenou farbou. Ruské slovo красная ("krasnaja") znamená síce „červená“, ale zastarano „krásna“. 
Meno "Krásne námestie" dostalo v súvislosti s Chrámom Vasilija Blaženého (alebo Pokrokovský Chrám), ktorý bol dokončený za vlády cára Ivana IV. Hrozného v roku 1561 ako pamiatka víťazstva nad Kazaňským chanátom v roku 1552. Predpokladá sa, že námestie získalo svoje terajšie meno, ktoré nahradilo starý názov Požar, v 17. storočí.
Počas éry Sovietskeho zväzu hralo Červené námestie dôležitú úlohu – okrem miesta oficiálnych príhovorov vládnych predstaviteľov a štátnych osláv, to bolo aj miesto okázalých vojenských prehliadok. Mnohé budovy boli zbúrané, medzi nimi Kazaňská katedrála a Iverská kaplnka, aby mali ťažké vojenské vozidlá priestor na manévrovanie. Existovali aj plány na odstránenie jednej z najznámejších a najkrajších moskovských budov - Chrámu Vasilija Blaženého. 
Traduje sa historka, podľa ktorej Lazar Kaganovič, Stalinov spolupracovník, zodpovedný za plán rekonštrukcie Moskvy, priniesol Stalinovi maketu námestia a snažil sa mu vysvetliť ako katedrála zavadzia pri premávke a prehliadkach. Keď ju Kaganovič vyrval z makety námestia, Stalin sa iba pozrel a vyslovil jeden zo svojich slávnych výrokov: "Lazar! Daj ju späť!"
Dve najvýznamnejšie vojenské prehliadky sa na námestí konali v rokoch 1941 a 1945. Prvá sa konala vtedy, keď nacistického Nemecka obliehali Moskvu a sovietski vojaci odchádzali do bojov na frontové línie. Druhá, Víťazná prehliadka sa konala na konci vojny, keď spolu s víťaznou Červenou armádou námestím pochodovali aj tisícky nemeckých vojnových zajatcov. 
V roku 2005 sa 2. júla na Červenom námestí konal jeden zo série koncertov Live 8, zameraných na podporu afrických krajín trpiacich chudobou. 
Pamiatky.
Červené námestie patrí medzi prvé miesta, kam sa vyberie turista, ktorý je na návšteve Moskvy. Každá z budov na ňom je svojim spôsobom legendou. Jednou z nich je Mauzóleum Vladimíra Iľjiča Lenina, kde je uložené zabalzamované telo zakladateľa Sovietskeho zväzu Vladimíra Iľjiča Lenina. Neďaleko sa nachádza už spomínaný Chrám Vasilija Blaženého (pred ním je umiestnený pamätník Mininovi a Požarskému, ktorý kedysi stál uprostred námestia) a paláce a katedrály Kremľa. Na východnej strane námestia sa nachádza obchodný dom GUM a vedľa neho je obnovený Chrám Ikony Matky Božej Kazanskej. Na severnej strane námestia je Štátne historické múzeum.

</doc>
<doc id="39038" url="https://sk.wikipedia.org/wiki?curid=39038" title="Chicago (rozlišovacia stránka)">
Chicago (rozlišovacia stránka)

Chicago môže byť:

</doc>
