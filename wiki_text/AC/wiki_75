<doc id="635889" url="https://sk.wikipedia.org/wiki?curid=635889" title="Zohorský potok">
Zohorský potok

Zohorský potok je vodný tok na Záhorí, v okrese Malacky. Jedná sa o potok IV. rádu, ľavostranný prítok Maliny, s dĺžkou 5,666 km a plochou povodia o rozlohe 32,178 km². Pramení v nadmorskej výške a vlieva sa, do Maliny vo výške Je to čisto nížinný typ potoka.
Prameň.
Pramení na úpätí Malých Karpát, v podcelku Podmalokarpatská zníženina, neďaleko mesta Stupava, v lokalite Rímska (), v listnatom lese vo výške 
Opis toku.
Najskôr tečie skoro severným smerom, stále v stromovom poraste, popri novovystavanej časti spomínaného mesta. Potom sa oblúkom stáča na severozápad, a takto pokračuje, až pokiaľ nepodtečie cestu I/2, kde sa náhle stočí na západ. Pokračuje stále západným smerom, následne zmení smer na severozápadný, opúšťa Stupavu a voľakedy tu priberal svoj prvý prítok, pravostranný melioračný kanál, ktorý už je dnes zasypaný. Po chvíli križuje elektrické vysokonapäťové vedenie, vlieva sa do neho sprava kanál a hneď potom podteká diaľnicu D2. Tečie ďalej v poraste tŕstia na severovýchod, priberá z pravej strany významnú Dúbravu s prítokom Sedlisko a následne aj ďalší kanál, vteká do močariska a zľava priberá krátky potok. Ešte v tomto smere do neho ústi najvýznamnejší Rakytov, a po sútoku sa tok definitívne stočí na západ. Priberá sprava kanál postavený na odvodnenie železnice Bratislava - Břeclav a následne ju aj podteká. Vteká do umelého koryta, premosťuje ho ešte cestný most, a následne, vo výške ústi zľava do Maliny.

</doc>
<doc id="635890" url="https://sk.wikipedia.org/wiki?curid=635890" title="Vodnopólová extraliga mužov 2003/04">
Vodnopólová extraliga mužov 2003/04

Vodnopólová extraliga mužov v sezóne 2003/04 bol v poradí 12. ročník extraligy vodnopólistov, najvyššej vodnopólovej súťaže mužov na Slovensku, ktorú organizoval Slovenský zväz vodného póla (SZVP). Po 4 rokoch účinkovalo v súťaži opäť 8 družstiev. Desiatykrát získalo titul družstvo KVP NCHZ Nováky.
Systém súťaže.
Systém súťaže ostal rovnaký ako v minulých sezónach. Súťaž sa skladala z dvoch častí. V základnej časti odohrali družstvá zápasy systémom každý s každým jedenkrát doma a vonku. Všetky družstvá potom postúpili do nadstavbovej časti, najlepšie 4 do skupiny o 1.4. miesto a zvyšné do skupiny o 5.8. miesto. Nadstavbová časť sa odohrala formou 4, resp. 3 turnajov; každé družstvo hostilo 1 turnaj, pričom sa započítavali aj body zo základnej časti. Play-off sa nehralo, umiestnenie v nadstavbovej časti určilo majstra i ostatných medailistov. 

</doc>
<doc id="635894" url="https://sk.wikipedia.org/wiki?curid=635894" title="Ústavný súd Českej republiky">
Ústavný súd Českej republiky

Ústavný súd Českej republiky () je špecializovaná česká súdna inštitúcia, ktorá stojí mimo systém všeobecného súdnictva a ktorej základným poslaním je garantovať ústavnosť právneho poriadku a poskytovať ochranu základných ľudských práv fyzických a právnických osôb na základe ústavného poriadku Českej republiky, a to aj proti rozhodnutiam všeobecných súdov, ktoré by neboli v súlade s ústavným poriadkom.
Sídlom Ústavného súdu Českej republiky je v zmysle § 26 zákona 182/1993 Zb. (Zákon o Ústavnom súde) mesto Brno, súd je umiestnený v budove bývalej moravskej Zemskej snemovne, v ktorej od roku 1991 sídlil tiež Ústavný súd Českej a Slovenskej Federatívnej Republiky. V zmysle § 25 Zákona o Ústavnom súde sú v okruhu 100 metrov od budov Ústavného súdu alebo od miest, kde Ústavný súd rokuje zakázané zhromaždenia.
Bol ustanovený od 1. januára 1993 a personálne aj názorovo do značenej miery nadviazal na Federálny ústavný súd.
Jeho súčasným predsedom je JUDr. Josef Baxa, podpredsedami sú doc. JUDr. Vojtěch Šimíček, Ph.D. a prof. JUDr. Kateřina Ronovská, Ph.D.
Český ústavný súd je dlhodobo podľa prieskumov verejnej mienky jednou z najdôveryhodnejších inštitúcií v krajine.
Právomoci.
Úlohou Ústavného súdu Českej republiky je dbať o ochranu ústavnosti.
Ústavný súd rozhoduje:
Organizačné usporiadanie.
Traja z 15 sudcov Ústavného súdu sú priamo pri menovaní prezidentom republiky určení ako funkcionári Ústavného súdu, tj. jeden predseda a dvaja podpredsedovia. Vnútorné predpisy Ústavného súdu rozlišujú dvoch podpredsedov ako „podpredsedu“ a „podpredsedníčku“.
Ostatných 12 sudcov je dlhodobo rozdelených do štyroch trojčlenných senátov, ktoré sú označované rímskymi číslami I až IV. Predsedovia senátov sú predsedom Ústavného súdu vymenovávaní spravidla na dobu jedného kalendárneho roku, pričom žiadny sudca nesmie byť predsedom senátu dva roky po sebe. Predseda a podpredsedovia Ústavného súdu nesmú byť stálymi členmi ani jedného zo senátov. Neprítomného člena senátu zastupuje sudca určený pre ten-ktorý senát podľa rozvrhu práce, zastupujúcim členom senátu nesmú byť predseda a podpredsedovia Ústavného súdu.
Pôvodne bolo obsadenie senátov stabilné, k zmenám dochádzalo len v dôsledku zániku mandátu sudcu Ústavného súdu, od januára 2016 bol však zvolený systém rotáciekaždý druhý rok prechádza dovtedajší predseda senátu k senátu s vyšším číslom (a zo štvrtého k prvému).
Rozhodovanie.
V stanovených závažných alebo sporných prípadoch rozhoduje Ústavný súd v pléne (hlasujú všetci ústavní sudcovia). Pre bežnú agendu (tzv. senátne veci) sú ústavní sudcovia dlhodobo rozdelení do jednotlivých senátov, ktoré rozhodujú samostatne. Vo veci samej rozhoduje Ústavný súd nálezom, ktorý sa vždy vyhlási verejne, a v ostatných veciach uznesením. Okrem toho, že všetky rozhodnutia sú prístupné na internetových stránkach súdu sa všetky nálezy a niektoré zásadné uznesenia vydávajú v "Zbierke nálezov a uznesení Ústavného súdu" (). Najdôležitejšie nálezy, napríklad o zrušení zákonov, sa vyhlasujú tiež v Zbierke zákonov.
Sudcovia ústavného súdu.
Sudcov Ústavného súdu navrhuje prezident republiky a schvaľuje ich Senát Parlamentu Českej republiky. Funkčné obdobie ústavného sudcu je 10 rokov. Za sudcu Ústavného súdu Českej republiky môže byť vymenovaný bezúhonný občan, ktorý je voliteľný do Senátu Parlamentu Českej republiky, teda má vek nad 40 rokov, má vysokoškolské právnické vzdelanie a bol najmenej desať rokov činný v právnickom povolaní. Je možné opakované vymenovanie tej istej osoby.
Schválený sudca Ústavného súdu sa ujíma funkcie zložením tohto sľubu, ktorý je stanovený článkom 85 odsekom 2 Ústavy Českej republiky, do rúk prezidenta Českej republiky:
Predseda súdu vymenúva každému sudcovi na jeho návrh asistenta sudcu.

</doc>
<doc id="635895" url="https://sk.wikipedia.org/wiki?curid=635895" title="Ústavný súd ČR">
Ústavný súd ČR



</doc>
<doc id="635897" url="https://sk.wikipedia.org/wiki?curid=635897" title="Tereza Mašková">
Tereza Mašková

Tereza Anna Žilák Mašková (* 11. apríl 1996, Třinec) je česká speváčka, víťazka piatej série speváckej súťaže Česko Slovenská SuperStar.
Krátko po víťazstve v SuperStar dostala ponuku účinkovať v českej verzii relácie Tvoja tvár znie povedome, kde stvárnila spevákov ako Rihannu, Karla Gotta, Pink alebo repera 50 Centa. Celkovo skončila na 4. mieste.
Dňa 16. novembra 2018 jej vyšiel album "Tereza Mašková (Vítěz Superstar 2018)" a o deň neskôr, 17. novembra 2018, vydala svoju debutovú pieseň "New Me". Dňa 16. júna 2019 jej vyšiel druhý singel Žár. Dňa 13. októbra 2019 vyšiel jej tretí singel „O nás dvou“, ktorý zložila kapela No Name spoločne s herečkou Janou Kolesárovou.
V júni 2020 vydala štvrtý debutový singel „Tažní ptáci“. Dňa 12. júna 2020 vydala svoje prvé debutové album Zmatená. Dňa 4. septembra 2020 vyšla titulná pieseň „Tam za řekou“ k rozprávke Princezna zakletá v čase, ktorú Tereza naspievala spoločne s Markem Lamborou a Natáliou Germáni. Na konci októbra 2020 vydala piaty singel „Nahá“ z albumu Zmatená. 
Dňa 15. mája 2022 vydala singel „Dívej se na mě“, z vtedy pripravovaného druhého štúdiového albumu. Od septembra 2022 je spoločne s Václavom Noidom Bártou novou členkou Orchestru Karla Vlacha. Dňa 21. októbra 2022 vyšlo jej druhé sólové album Svět je málo růžový. Dňa 23. októbra 2022 vyšla titulná pieseň k albumu „Náš Příběh“, ktorú naspievala spoločne s Markom Lamborou. Dňa 22. novembra 2022 vyšla titulná pieseň „Cesta z bodláčí“ k rozprávke Princezna zakletá v čase 2, ktorú naspievala s Markom Lamborou, Jánom Jackuliakom a Simonou Zmrzlou.
Od marca 2023 stvárňuje v alternácii s Evou Burešovou hlavnú rolu Rachel Marron v muzikáli The Bodyguard v Hudobnom divadle Karlín v Prahe.
Dňa 24. apríla 2023 bolo oznámené, že je jednou z účastníčok dvanástej rady súťaže StarDance …když hvězdy tančí (česká verzia Let’s Dance). Dňa 22. júna 2023 bolo oznámené, že si zatancuje s Danielom Kecskemétim. Zo súťaže boli vyradení v 5. kole. 
Dňa 17. septembra 2023 vydala druhý singel „Budu při tobě stát“ z albumu Svět je málo růžový. Dňa 19. novembra 2023 odohrala svoj prvý veľký koncert v Pražskej Lucerne, medzi hosťami sa objavili Marek Lambora, Igor Timko a Zoltán Sallai zo skupiny No Name. Dňa 11. decembra 2023 k päťdesiatemu výročiu rozprávky "Tri oriešky pre Popolušku" naspievala v odlišnom aranžmá song „Tři oříšky“.
V marci 2024 vyšiel jej nový singel „Jíst, spát, meditovat, milovat“. Vo videoklipe si zahrala aj jej sestra Veronika. Dňa 4. a 5. októbra 2024 odohrala koncerty v Pražskej Lucerne, medzi hosťami sa objavili napríklad Marek Ztracený, Ondřej Brzobohatý alebo Darija Pavlovičová.
Dňa 1. decembra 2024 vyšla jej prvá vianočná pesnička „Tebe toužím si přát“.
K rozprávke Čarovné jablko (2024) naspievala titulnú pieseň „Láska hlídá nás“. Slovenskú verziu piesne „Láska stráži nás“ naspievala spoločne s Ondřejom Brzobohatým.

</doc>
<doc id="635899" url="https://sk.wikipedia.org/wiki?curid=635899" title="Vyvažovanie kľukového mechanizmu">
Vyvažovanie kľukového mechanizmu



</doc>
<doc id="635901" url="https://sk.wikipedia.org/wiki?curid=635901" title="Severský gambit">
Severský gambit

Severský gambit vzniká po ťahoch:
Niekedy je možné tento gambit nájsť v literatúre pod názvami Dánsky gambit alebo tiež Nórsky gambit, pretože ho v 19. storočí analyzovali dánski šachisti M. From, G. Nielsen, O. H. Krause, V. Nielsen, A. Sörensen a švédsky majster A. Linden. Patrí medzi otvorené hry. Cieľom bieleho je získať náskok vo vývine za cenu obetovania pešiakov. Pri správnej obrane však čierny svoju pozíciu ubráni a získa výhodu, čo je dôvod, prečo sa toto otvorenie na najvyššej úrovni nevyskytuje. Výskyt tohoto otvorenia je možné pozorovať na nižšej úrovni a tiež môže výborne poslúžiť ako prekvapenie pre nepripraveného súpera alebo začiatočníka.
Aljechinov variant.
1.e4 e5 2. d4 exd4 3. c3 dxc3 4. Jxc3 a biely má kompenzáciu za pešiaka. Čierny môže pokračovať: 4... Jc6 kde po 5. Jf3 hra prechádza do Göringovho gambitu.
Hlavný variant.
1. e4 e5 2. d4 exd4 3. c3 dxc3 4. Sc4
Biely obetuváva aj druhého pešiaka, čierny ho však môže odmietnuť.
Odmietnutý gambit.
1. e4 e5 2. d4 exd4 3. c3 d5
4. exd5

</doc>
<doc id="635902" url="https://sk.wikipedia.org/wiki?curid=635902" title="Larsenova hra">
Larsenova hra

Larsen-Simaginova hra (alebo len Larsenova hra, A01) je šachové otvorenie charakterizované ťahom 1. b3.
Hru pozdvihol na úroveň celosvetovej elity dánsky veľmajster Bent Larsen, ktorý bol inšpirovaný zakladateľom tzv. hypermodernej školy Aaronom Nimcovičom. Ten často používal vo svojich partiách výstavbu "1. Jf3" a "2. b3". V súčasnosti sa príliš nepoužíva. V tomto zahájení sú časté prechody do iných otvorení, najčastejšie do Anglickej hry alebo tiež do Rétiho hry.
Hlavné varianty.
Čierny má obrovské množstvo možností, ako odpovedať na ťah 1. b3, najčastejšie sú používané ťahy:

</doc>
<doc id="635905" url="https://sk.wikipedia.org/wiki?curid=635905" title="Škoda 27Tr Solaris">
Škoda 27Tr Solaris

Škoda 27Tr Solaris (od roku 2022 obchodným názvom T'City 18) je kĺbový trolejbus s dĺžkou 18 m. Výrobcom karosérie je poľská firma Solaris Bus &amp; Coach, dodávateľom elektrickej výzbroje je plzenská Škoda Electric, ktorá tento voz aj kompletizuje.
Týmto trolejbusom sa rozšírilo výrobné portfólio plzenskej Škody Electric o druhý typ kĺbového trolejbusu (po 25Tr s karosériou Irisbus). Obdobným typom trolejbusu so zhodnou skriňou vozu Solaris, ale s odlišnou elektrickou výzbrojou, je Solaris Trollino 18.
Dejiny.
Prototyp trolejbusu 27Tr, ktorý bol vyrobený v roku 2009, bol v roku 2010 spoločne s dvoma dvanásťmetrovými vozmi Škoda 26Tr Solaris dodaný Dopravnému podniku Ostrava. Prototyp 27Tr vyšiel na prvé skúšobné jazdy v Plzni okolo Vianoc 2009, v Ostrave 4. februára 2010 a do skúšobnej prevádzky s cestujúcimi bol prvýkrát vypravený 11. februára 2010 s evidenčným číslom 3802. Ako typ bol voz 27Tr dráhovým úradom schválený ešte v prvom štvrťroku 2010.
Jeden z dvoch trolejbusov 27Tr určených pre Plzenské mestské dopravné podniky vyšiel v Plzni na prvú skúšobnú jazdu bez cestujúcich 22. júla 2010. V prevádzke s cestujúcimi sa prvýkrát objavil 27. septembra 2010 s evidenčným číslom 526. Zvyšné vozy zo šesťkusovej dodávky označené číslami 525 a 527 až 530 boli do prevádzky zaradené do konca roku 2010. Ďalších šesť trolejbusov bolo dodaných v novembri 2012 (č. 535–539), posledných päť vo februári 2012 (č. 540–544).
Jedenásť vozov 27Tr bolo v rokoch 2013 a 2014 dodaných Dopravnej spoločnosti Zlín-Otrokovice. Dva vozy boli na jeseň 2013 dodané do Českých Budějovíc. V rokoch 2014 a 2015 bolo vyrobených 10 trolejbusov 27Tr pre Dopravný podnik mesta Ústí nad Labem.
Zmluvu na dodávku 50 trolejbusov 27Tr s pomocným dieselagregátom uzavrela Škoda Electric so spoločnosťou Stoličen Elektrotransport, ktorá prevádzkuje trolejbusy v Sofii. Tieto vozy boli do Bulharska dodané v rokoch 2013 a 2014.
V rokoch 2014 – 2018 dodá Škoda Electric spoločnosti Rīgas satiksme, dopravnému podniku v lotyšskej Rige, 125 vozov 27Tr s dieselagregátom; súčasťou kontraktu je aj opcia na ďalších 38 trolejbusov.
V septembri 2014 podpísala Škoda Electric zmluvu na dodávku 6 trolejbusov pre Dopravný podnik Ostrava, na ktorú má nadviazať dodávka 2 trolejbusov v roku 2017.
V októbri 2016 dodala Škoda Electric do Českých Budějovíc prvé dva kĺbové trolejbusy s pomocným batériovým pohonom.
V roku 2016 uzavrela Škoda Electric zmluvu na dodávku 12 trolejbusov 27Tr do Žiliny, ktoré sú ako prvé vybavené karosériou Solaris Urbino 4. generácie.
V apríli 2017 vyhrala Škoda Electric tender na dodávku 2 trolejbusov 27Tr so superkondenzátormi do Ostravy. V auguste 2017 podpísala Škoda Electric zmluvu na dodávku 10 trolejbusov typu 27Tr pre Dopravný podnik miest Chomutova a Jirkova.
V roku 2018 bolo dodaných do Českých Budějovíc 11 trolejbusov s batériovým pohonom v karosérii IV. generácie ako vôbec prvé v Česku. V januári 2021 vyhrala Škoda Electric tender na dodávku 20 trolejbusov pre Dopravný podnik mesta Brna s opciou na ďalších 20 kusov, ktorú dopravca využil v júli toho istého roku. Prvé vozidlo bolo dodané v novembri 2021. V septembri toho istého roku vyhrala Škoda Electric tender na 23 parciálnych vozidiel pre Dopravný podnik Bratislava, prvý kus bol dodaný v auguste 2023. V októbri 2022 vyhrala Škoda Electric súťaž na dodanie až 33 vozidiel pre Dopravný podnik mesta Ústí nad Labem. Oproti predtým dodaným vozidlám 27Tr majú disponovať dvoma motormi s celkovým výkonom 250 kW. Celkom 21 parciálnych trolejbusov 27Tr s dvoma hnacími nápravami objednal z rámcovej zmluvy na až 33 vozidiel ústecký dopravný podnik v decembri 2022. Kontrakt na dodávku 4 vozidiel Škoda 27Tr s trakčnými batériami v roku 2025 uzavreli Plzeňské mestské dopravné podniky so Škodou Electric v decembri 2022. Rámcová zmluva umožňuje využiť do roku 2030 aj opciu na ďalších až 16 kusov. Začiatkom roku 2023 zvíťazila Škoda Electric v súťaži na dodanie 6 vozidiel s batériovým pohonom pre Dopravný podnik mesta Prešov. V júli toho istého roku zvíťazila Škoda v súťaži na dodanie 4 vozidiel pre Dopravný podnik Ostrava s opciou na ďalšie 2 vozidlá.

</doc>
<doc id="635909" url="https://sk.wikipedia.org/wiki?curid=635909" title="Encián (syr)">
Encián (syr)

Encián alebo plesnivec je označenie pre slovenský syr s bielou ušľachtilou plesňou typu camembert.
História.
Názov.
Keďže francúzska vláda nechcela, aby sa pre syry camembert vyrobené v Československu používal tento názov, uzatvorila v 60. rokoch s ČSSR medzivládnu dohodu, na základe ktorej sa prestal názov camembert používať. Samotné označenie camembert je však druhové označenie, ktoré sa môže voľne používať. Celoeurópsky chránené označenie pôvodu nesie názov „Camembert de Normandie“.
Výroba.
Výroba sa začala v Kežmarku na základe technológie a receptúry kúpenej z Nemecka, keď sa v roku 1982 spustila linka Alpma na výrobu syra.
Vlastnosti.
Je to syr bieleho kruhovitého vzhľadu a vyzerá ako puk.

</doc>
<doc id="635911" url="https://sk.wikipedia.org/wiki?curid=635911" title="Frank Castañeda">
Frank Castañeda

Frank Andersson Castañeda Vélez (* 17. júl 1994) je profesionálny kolumbijský futbalista hrajúci za moldavský klub FC Šeriff Tiraspoľ. Na drese nosí číslo 10 a hráva ako útočník, prípadne ofenzívny záložník.
Klubová kariéra.
FK Senica.
Za Senicu debutoval proti Podbrezovej v zápase hranom 3. marca 2018 vo Fortuna lige.

</doc>
<doc id="635912" url="https://sk.wikipedia.org/wiki?curid=635912" title="Vodnopólová extraliga mužov 2004/05">
Vodnopólová extraliga mužov 2004/05

Vodnopólová extraliga mužov v sezóne 2004/05 bol v poradí 13. ročník extraligy vodnopólistov, najvyššej vodnopólovej súťaže mužov na Slovensku, ktorú organizoval Slovenský zväz vodného póla (SZVP). V súťaži účinkovalo 8 družstiev, rovnako ako v minulej sezóne. Družstvo KVP NCHZ Nováky, ktoré pre rekonštrukciu vlastného bazéna hralo domáce zápasy v Topoľčanoch, získalo jedenásty titul.
Systém súťaže.
Systém súťaže ostal rovnaký ako v minulých sezónach. Súťaž sa skladala z dvoch častí. V základnej časti odohrali družstvá zápasy systémom každý s každým jedenkrát doma a vonku. Všetky družstvá potom postúpili do nadstavbovej časti, najlepšie 4 do skupiny o 1.4. miesto a zvyšné do skupiny o 5.8. miesto. Nadstavbová časť sa odohrala formou 4, resp. 2 turnajov; každé družstvo hostilo 1 turnaj, pričom sa započítavali aj body zo základnej časti. Play-off sa nehralo, umiestnenie v nadstavbovej časti určilo majstra i ostatných medailistov. 

</doc>
<doc id="635913" url="https://sk.wikipedia.org/wiki?curid=635913" title="Hypernova (obchodný reťazec)">
Hypernova (obchodný reťazec)

Hypernova bola obchodná značka reťazca hypermarketov prevádzkovaných na území Česka a Slovenska skupinou AHOLD. V júni 2009 boli všetky predajne v Česku premenované na Albert hypermarket a v roku 2014 získala slovenské predajne spoločnosť Terno.
Reťazec rovnako pôsobil v Poľsku, kde mal 15 pobočiek. V roku 2007 boli ale prevzaté reťazcom Carrefour.
Predajne.
Hypernova vo Vestci bola, ako prvá, zrekonštruovaná a premenovaná na HyperAlbert. Ďalší HyperAlbert bol otvorený v roku 2007 v Moste a v Třebíči od 1. októbra 2008. Neskôr sa názov ešte upravil na Albert hypermarket.
V roku 2014 prevzala slovenské aktivity spoločnosti Ahold spoločnosť Terno, ktorá nahradila predajne Hypernova svojimi prevádzkami. V roku 2018 začala postupne zatvárať tieto prevádzky a na začiatku roka 2018 sa na Slovensku nachádzali len 4 predajne. Posledným bol 31. júla 2018 hypermarket Hypernova v Považskej Bystrici.
Ústredie spoločnosti.
Akciová spoločnosť Ahold, vlastník reťazca Albert, má svoju českú centrálu po presťahovaní z Brna a Netluk v Prahe 13 v Nových Butoviciach. 
Reklama.
Obdobne ako ostatné reťazce na českom trhu tiež Hypernova vydávala a zadarmo distribuovala po širokom okolí svoj reklamný časopis, týždenník s názvom "h - hypernova" v rozsahu 6-8 listov. Distribúciu im zaisťuje spoločnosť TNT Post (viď tiráž), okrem iného systémom vhadzovania do schránok potenciálnych zákazníkov.

</doc>
<doc id="635915" url="https://sk.wikipedia.org/wiki?curid=635915" title="Juraj Topor">
Juraj Topor

Juraj „Ďuro“ Topor (* 22. máj 1965, Topoľčany) je súčasný basgitarista slovenskej hard rockovej skupiny Tublatanka. Pochádza z Topolčian, kde si najskôr založil vlastnú skupinu a v Tublatanke pôsobí od roku 1994, no najskôr len v pozíciach ochrankára a technika. V roku 1995, keď odišiel z Tublatanky basgitarista Paľo Horváth, Topor úspešne zvládol konkurz a od vtedy je v skupine dodnes na poste basgitaristu.
Na prvých dvoch albumoch ("Znovuzrodenie" a "Pánska jazda"), čo nahral s Tublatankou hral aj gitarista Dodo Dubán, ktorý v roku 2003 tragicky zahynul. Odvtedy nahral so skupinou ešte ďalšie albumy, na ktorých skupina účinkuje ako trio. Na niektorých piesňach („Dobrá správa“, „Veľký deň“...) sa podieľal autorsky, a to po hudobnej i textárskej stránke. Juraj Topor sa, okrem hudby, vo voľnom čase rád zaoberá varením.

</doc>
<doc id="635918" url="https://sk.wikipedia.org/wiki?curid=635918" title="Ján Hudacký">
Ján Hudacký

Ing. Ján Hudacký (* 24. február 1959, Vranov nad Topľou) je slovenský politik, člen KDH, pôvodným povolaním elektrotechnik, neskôr podnikateľ a manažér. V rokoch 2004-2009 bol europoslancom, neskôr štátnym tajomníkom na Ministerstve dopravy, výstavby a regionálneho rozvoja Slovenskej republiky a taktiež poslancom NR SR do roku 2016. V rokoch 2009 a 2013 tiež neúspešne kandidoval na post predsedu Prešovského samosprávneho kraja.
Mladosť a štúdium.
Ján Hudacký sa narodil 24. februára 1959 vo Vranove nad Topľou. V roku 1983 ukončil štúdium na Elektrotechnickej fakulte TUKE. Následne absolvoval medzi rokmi 1991-2000 viaceré krátkodobé a semestrálne študijné programe zamerané na manažment, podnikateľstvo a ekonomický rozvoj v Spojenom kráľovstve, Francúzsku, USA a Izraeli.
Profesionálna kariéra.
Po ukončení štúdia najprv pracoval na JRD v obci Soľ ako hlavný energetik. Medzi rokmi 1986-1992 pôsobil ako vývojový pracovník, neskôr vedúci marketingový pracovník vo firme ZPA-KŘIŽÍK Prešov. V roku 1992 sa stal riaditeľom Podnikateľského poradenského centra v Prešove. To sa v roku 1993 pretransformovalo na Regionálne poradenské a investičné centrum (RPIC). Hudacký bol riaditeľom RPIC až do roku 2004. V rokoch 2009-2010 opätovne pôsobil v RPIC ako projektový manažér. Okrem iného bol tiež viceprezidentom Asociácie kresťanských podnikateľov a manažérov.
Po ukončení pôsobenia v NR SR v roku 2016 pracuje Hudacký ako vlastník poradenskej spoločnosti JH Consultancy s.r.o., predseda Správnej rady RPIC Prešov a predseda Inštitútu kresťanskej sociálnej politiky.
Politická kariéra.
Do politiky Hudacký vstúpil v roku 1992, kedy sa stal členom strany KDH. V roku 2004 kandidoval za KDH v prvých eurovoľbách a bol zvolený za europoslanca, s členstvom vo frakcii Európskej ľudovej strany (EPP-ED). V EP bol členom Výboru pre priemysel, výskum a energetiku (ITRE) a Delegácie pre vzťahy s Mercosurom. Angažoval sa okrem iného za podporu rozvoja jadrovej energetiky. Taktiež bol náhradník vo Výbore pre hospodárske a menové veci a v Delegácii pre vzťahy so Švajčiarskom, Islandom a Nórskom a pri Spoločnom parlamentnom výbore Európskeho hospodárskeho priestoru (EHP). Vo voľbách do VÚC v roku 2009 kandidoval v Prešovskom samosprávnom kraji na funkciu predsedu VÚC. Ako kandidát pravicovej koalícia KDH, SDKÚ-DS, SaS získal v prvom kole 37 340 hlasov (24,66 %) a postúpil do druhého kola spolu s vtedajším županom Petrom Chudíkom. V druhom kole získal Hudacký 53 686 hlasov (45,93 %) a nebol zvolený.
V parlamentných voľbách v roku 2010 bol na kandidátke KDH zvolený za poslanca NR SR, avšak mandát nezastával, keďže bol menovaný za štátneho tajomníka na Ministerstve dopravy, výstavby a regionálneho rozvoja Slovenskej republiky. Funkciu zastával do predčasných parlamentných volieb v marci 2012. V nich bol opätovne zvolený za poslanca NR SR. V rokoch 2012-2016 bol predsedom parlamentného Výboru pre hospodárske záležitosti. V roku 2013 opätovne kandidoval do úradu predsedu Prešovského samosprávneho kraja vo voľbách do VÚC, ako kandidát pravicovej koalície KDH, SDKÚ-DS, MOST-HÍD. Znovu skončil na druhom mieste po opätovnej prehre s Petrom Chudíkom. V prvom kole volieb získal 39 105 hlasov (30,28 %), avšak keďže kandidát Smeru-SD Chudík získal už v prvom kole 53,78 % hlasov, bol zvolený za predsedu a druhé kolo voľby sa nekonalo. Vo februári 2018 sa ako bývalý podpredseda KDH podpísal pod otvorený list členov predsedníctvu, ktorý vyzýval k tomu, aby nedošlo ku zmene názvu hnutia. Pred druhým kolom prezidentských volieb v marci 2019 vyhlásil ako predseda Inštitútu kresťanskej sociálnej politiky, aby voliči v záujme voľby menšieho zla nehlasovali za Zuzanu Čaputovú.
Osobný život.
Hudacký žije v Prešove. Je ženatý, s manželkou má dve deti.

</doc>
<doc id="635923" url="https://sk.wikipedia.org/wiki?curid=635923" title="Leerdammer">
Leerdammer

Leerdammer je druh polotvrdého syra vyrobeného z kravského mlieka. Doba zrenia je zvyčajne od 3 do 12 mesiacov, má krémovo-bielu štruktúru a je trochu podobný ementálu. Má jemnú sladkasto-orechovú chuť, ktorá sa vekom stáva zrejmejšou.
Syr sa vyrába vo francúzskej mliekárenskej spoločnosti Groupe Bel. Názov „Leerdammer“ je ochranná známka spoločnosti Bel Leerdammer BV. Pôvodne tento syr pochádza z miestnej časti Schoonrewoerd (obec Leerdam) v Holandsku. Vyrába sa od roku 1977.

</doc>
<doc id="635926" url="https://sk.wikipedia.org/wiki?curid=635926" title="Christopher C. Kraft Jr.">
Christopher C. Kraft Jr.

Christopher Columbus „Chris“ Kraft Jr. (* 28. február 1924, Phoebus, Virgínia, USA – † 22. júl 2019, Houston, Texas) bol americký letecký inžinier, manažér a inžinier NASA. Pomáhal vybudovať štruktúru Riadiaceho strediska Mercury ("Mercury Control Center") na Cape Canaveral, náplň jeho činnosti a letové pravidlá. Neskôr sa zapojil aj do stavby nového Strediska pilotovaných letov ("Manned Spacecraft Center") v texaskom Houstone.
Život.
Narodil sa vo Phoebus v štáte Virgínia. Meno Christopher Columbus dostal po otcovi, ktorý sa narodil v predvečer 400. výročia objavenia Ameriky Krištofom Kolumbom. Absolvoval Virginia Tech v Blacksburgu, kde v roku 1944 získal titul bakalár vied ("Bachelor of Science") v leteckom inžinierstve. Potom nastúpil do Národného poradného výboru pre letectvo ("National Advisory Committee for Aeronautics", "NACA"), čo bol predchodca NASA. Viac ako desať rokov pracoval v leteckom výskume, než bol v roku 1958 požiadaný, aby sa pripojil ku Space Task Group. Space Task Group bol malý tím, ktorý dostal za úlohu vyslať prvého Američana do vesmíru. Kraft bol pridelený do letového úseku a stal sa tak prvým letovým riaditeľom NASA. Počas jeho pôsobenia na tejto pozícii sa uskutočnilo niekoľko prelomových misií – prvý americký pilotovaný kozmický let, prvý pilotovaný orbitálny let, a prvý výstup do otvoreného vesmíru. Pod Kraftovým dohľadom vstúpila na scénu aj nová generácia letových riaditeľov, ktorí sa neskôr stali legendami, napríklad Glynn Lunney a Gene Kranz. 
Po misiách Gemini 7 a Gemini 6A, ktoré sa uskutočnili v decembri 1965, Kraft odstúpil z pozície letového riaditeľa, aby sa mohol viacej sústrediť na program Apollo. Mal však pocit, že nie je v centre diania a so začiatkom programu Apollo očakával, že naďalej bude pôsobiť ako letový riaditeľ. Po tragickom požiari Apolla 1 na štartovacej rampe v januári 1967, počas ktorého zahynuli traja astronauti, Kraft neochotne priznal, že jeho manažérske povinnosti mu bránia v ďalšom pôsobení na pozícii letového riaditeľa, a tak túto funkciu definitívne opustil a sústredil sa na riadenie a plánovanie misií. V januári 1970 bol menovaný za zástupcu riaditeľa Strediska pilotovaných letov (dnešné Johnsonovo vesmírne stredisko) a 14. januára 1972 sa nakoniec stal jeho riaditeľom, čím nasledoval svojho mentora Roberta R. Gilrutha. Na tejto pozícii pôsobil až do roku 1982, kedy odišiel do dôchodku. Počas dôchodku poskytoval konzultačné služby viacerým spoločnostiam, vrátane IBM a Rockwell International, a vydal autobiografiu nazvanú "Letový: Môj život v riadiacom stredisku" (Flight: My Life in Mission Control).
Viac ako ktokoľvek iný bol zodpovedný za formovanie organizácie a kultúry riadiaceho strediska NASA. Jeho chránenec Glynn Lunney sa pri jednej príležitosti vyjadril: "„Dnešné riadiace stredisko ... je odrazom Chrisa Krafta.“" Keď Kraft v roku 1999 získal Národnú vesmírnu cenu Rotary klubu, organizácia ho opísala ako „hnaciu silu amerických pilotovaných vesmírnych letov od ich počiatku až do éry raketoplánov, muža, ktorého činy sa stali legendou.“ V roku 2011 NASA ocenila jeho významný podiel na vzniku konceptu riadiaceho strediska slávnostným ceremoniálom, počas ktorého bol komplex "Mission Control Center" premenovaný na "Christopher C. Kraft Jr. Mission Control Center". Zomrel v roku 2019.

</doc>
<doc id="635927" url="https://sk.wikipedia.org/wiki?curid=635927" title="Ranobyzantské termálne kúpele (Nesebar)">
Ranobyzantské termálne kúpele (Nesebar)

Ranobyzantské termálne kúpele () v Nesebare sú ruiny termálnych kúpeľov zo 6. storočia nachádzajúce sa v historickej časti mesta Nesebar v juhovýchodnom Bulharsku. Stavby májú priznaný štatút kultúrnej pamiatky a sú súčasťou Architektonicko-historickej rezervácie Nesebar.
Charakteristika.
Areál kúpeľov sa nachádza v centrálnej časti Starého Nesebaru v bezprostrednej blízkosti chrámu svätej Paraskevy.
Preskúmané sú v súčasnosti zhruba dve tretiny plochy, ktorú kúpele zaberali - jedná sa o celkovo päť kúpeľných miestností, centrálnu sálu a koridor. Zvyšnú časť areálu žiaľ nie je možné preskúmať, keďže tieto zvyšky sa nachádzajú pod neskôr vybudovanými ulicami a budovami.
Steny boli postavené zo striedajúcich sa radov kamenných blokov s radami tehál a na niektorých miestach sa zachovali až do výšky troch metrov. Najimpozantnejšia zo zachovalých častí je centrálna sála, kde sa nachádzajú aj zvyšky štyroch masívnych mramorových stĺpov s korintskými hlavicami, ktoré v minulosti podopierali strechu, alebo kupolu budovy. Dlážka bola pokrytá mramorom.
Kúpele boli napájané vodou cez vodovod, ktorý do budovy viedol v jej západnej časti a bol súčasťou vodovodného systému vybudovanom v 5. - 6. storočí, ktorý rozvádzal vodu po celom území mesta.
Dejiny.
Termálne kúpele v Nesebare boli vybudované v 6. storočí počas panovania byzantského cára Justiniána I.. Svoj účel plnili približne do konca 8. storočia. Počas svojho fungovania boli podrobené niekoľkým opravám.
Začiatkom 9. storočia boli kúpele prestavané a celý areál sa zmenil na komplex obytných a úžitkových budov. V centrálnej sále boli v tomto období vybudované vápenné pece a ako materiál sa do nich používal mramor z dlážky a stien, kde bol použitý ako obklad.

</doc>
<doc id="635929" url="https://sk.wikipedia.org/wiki?curid=635929" title="Kostol Narodenia Najsvätejšej Panny Márie (Harklowa)">
Kostol Narodenia Najsvätejšej Panny Márie (Harklowa)

Kostol Narodenia Najsvätejšej Panny Márie () je budova dreveného kostola z prelomu 15. a 16. storočia, nachádzajúca sa v dedine Harklowa v malopoľskom vojvodstve v Poľsku. Má priznaný štatút kultúrnej pamiatky.
Charakteristika.
Kostol Narodenia Najsvätejšej Panny Márie sa nachádza na hlavnej ulici v centre dediny Harklowa.
Typovo je kostol budova zrubovej konštrukcie postavená v gotickom slohu, ktorého ráz si zachovala dodnes. Patrí medzi najlepšie zachované neskorogotické drevené kostoly v poľskom Podhalí. Samotná zrubová konštrukcia pochádza z konca 14. storočia, ale zvyšné prvky sú o niečo mladšie.
Presbytérium je štvoruholníkového pôdorysu, rovnako ako pomerne široká loď. Kostolná veža má štvorcový pôdorys a stĺpovú konštrukciu. Jej steny sú šikmé a na vrchole je veža pokrytá prečnievajúcou tzv. prilbovitou ihlanovitou strechou. Na južnej strane kostola sa nachádza predsieň a na severnej strane je kaplnka. Kaplnka je zakončená kupolou s lampášom. Strecha kostola je strmá a sedlovitá a pokrýva loď aj presbytérium. Na vrchole hrebeňa strechy sa nachádza malá vežička so zvonom a lampášom.
V interiéri sa taktiež zachovali dobové gotické elementy. Ide predovšetkým o dva gotické portály, z ktorých jeden je s ogiválnym výkrojom a druhý je uzavretý oblúkom v tvare tzv. oslieho chrbta. Celkovo sa v kostole nachádza päť oltárov. Najdôležitejší je hlavný gotický oltár na ktorom sa nachádzajú vzácne maľby - neskorogotický triptych zo začiatku 16. storočia s vyobrazením Svätej rodiny. V uličke v lodi kostola sa nachádzajú dva bočné barokové oltáre a v kaplnke sú umiestnené dva rokokové oltáre, ktoré boli zakúpené v 19. storočí z Matejovce Matejoviec na Slovensku. Na nosníku z roku 1931 sa nachádza barokový kríž a dosiek vyrobené maľované figúrky svätcov. Steny a klenby sú vyzdobené polychrómiou z 30. rokov 20. storočia. Na strope v predsieni pod vežou sa nachádzajú odkryté gotické maľby, ktoré boli predtým niekoľkokrát premaľované.
Areál kostola je ohradený múrom s bránami ktoré sú zakončené sférickou prilbovitou strechou pokrytou šindlami.
Dejiny.
Kostol bol postavený na samom konci 14. storočia na mieste, kde už predtým stával iný kostol. Na prelome 16. a 17. storočia bola na západnej strane kostola pristavaná veža zvonice. V priebehu 18. storočia bola na južnej strane pristavaná predsieň a v druhej polovici 19. storočia v roku 1866 bola na severnej strane pristavaná kaplnka. V roku 1877 prebehla rekonštrukcia kostola v rámci ktorej kostol získal dnešné okná a na streche bola pristavaná neogotická vežička. Pri ďalšej reštaurácii, ktorá prebiehala v roku 1931 boli odkryté pôvodné gotické stropné maľby. Pri tejto rekonštrukcii boli reštaurované predovšetkým tzv. soboty (kostolné arkády).

</doc>
<doc id="635938" url="https://sk.wikipedia.org/wiki?curid=635938" title="Vodnopólová extraliga mužov 2005/06">
Vodnopólová extraliga mužov 2005/06

Vodnopólová extraliga mužov v sezóne 2005/06 bol v poradí 14. ročník extraligy vodnopólistov, najvyššej vodnopólovej súťaže mužov na Slovensku, ktorú organizoval Slovenský zväz vodného póla (SZVP). V súťaži účinkovalo 8 družstiev, rovnako ako v minulej sezóne. Pôvodne ich však malo byť 9, spolu s tímom Sláviou ATU Košice, ktorý sa odhlásil zo súťaže až po jej vyžrebovaní a tá sa posunula o týždeň neskôr. Družstvo KVP NCHZ Nováky získalo dvanásty titul.
Systém súťaže.
Systém súťaže sa oproti minulým sezónam čiastočne zmenil. Súťaž sa skladala z troch častí. V základnej časti odohrali družstvá zápasy systémom každý s každým jedenkrát doma a vonku. Do nadstavbovej časti postúpili iba 4 najlepšie družstvá. Nadstavbová časť sa odohrala formou 4 turnajov, každé družstvo hostilo 1 turnaj, pričom sa započítavali aj body zo základnej časti. Umiestnenie v nadstavbovej časti určilo majstra i ostatných medailistov. Zvyšné 4 družstvá po základnej časti odohrali duely o konečné umiestnenie na 4 hrané stretnutia. Posledné 2 družstvá v budúcej sezóne zostúpili do znovuvytvorenej nižšej ligy.
Účastníci.
Poznámky: 
Výsledky.
Základná časť.
Poznámky: 

</doc>
<doc id="635939" url="https://sk.wikipedia.org/wiki?curid=635939" title="Karol I. (Rumunsko)">
Karol I. (Rumunsko)

Karol I., celým menom Karl Eitel Friedrich Zephyrinus Ludwig von Hohenzollern-Sigmaringen (20. apríl 1839 – 10. október 1914) bol nemecký princ z vedľajšej vetvy dynastie Hohenzollernovcov, ktorý bol 20. apríla 1866 zvolený rumunským domnitorom (kniežaťom). V marci roku 1881 bol prehlásený za kráľa a panoval až do svojej smrti.
Životopis.
Kráľ Karol I. sa narodil ako tretie dieťa a druhý syn princa Karola Antona von Hohenzollern-Sigmaringen a jeho manželky Jozefíny Bádenskej v Sigmaringene, ktoré v tom čase prináležalo do kniežatstva Hohenzollern-Sigmaringen. 
Po získaní základného vzdelania navštevoval Kadetskú školu v Münsteri, v roku 1857 Delostreleckú školu v Berlíne. Do roku 1866 bol dôstojníkom pruskej armády. Bojoval v prusko-dánskej vojne (1864), v ktorej sa zúčastnil útoku na citadely Friederica a Dybbøl. Získal povesť príkladného vojaka.
Karol rumunským domnitorom.
Po prevrate z 10. na 11. februára roku 1866 a vyhnaní Alexandra Ioana Cuzy sa Rumunské kniežatstvo, ktoré bolo stále formálne súčasťou Osmanskej ríše, ocitlo na pokraji chaosu a hrozil mu rozpad. Aj napriek odporu istej časti obyvateľov a väčšiny rumunských politických elít bol dňa 20. apríla 1866 zvolený za nové knieža ("domnitor") princ Karol Hohenzollernský, a to najmä vďaka podpore francúzskeho cisára Napoleona III., ktorý bol jeho vzdialeným príbuzným. Karol sa vydal inkognito vlakom do Rumunska, kde ho na hraniciach privítal Ion Brătianu. Spoločne sa kočiarom, keďže v tej dobe ešte Rumunsko nemalo železnice, vydali do Bukurešti, kde Karol dorazil 10. mája a bol privítaný búrlivými ováciami.
Po jeho príchode prijal parlament 29. júna 1866 novú ústavu, ktorá znamenala ďalší dôležitý krok na ceste Rumunska k úplnej nezávislosti. Ústava dávala možnosť reorganizácie štátu a jeho vymanenie sa z anarchie. Karol I. teda vládol ako konštitučný panovník, jeho právomoci boli obmedzené. Vo vláde sa striedali len dve strany: liberálna a konzervatívna, podľa britského modelu. Ukončenie vlády a povolanie novej bolo v právomoci panovníka.
Keď sa Karol I. rozhodol vstúpiť na strane Ruska do rusko-tureckej vojny, prebiehajúcej v rokoch 1877 – 1878, krajina vyhlásila 10. mája 1877 nezávislosť. Rusko uznalo nezávislosť Rumunska aj tým, že oficiálne požiadalo o prechod svojej armády na bulharské územie. Vo vojne sa rumunská armáda vedená panovníkom zaslúžila o pád pevnosti Plevno (Pleven), ktorá padla 28. novembra 1877. Následný kongres predstaviteľov mocností v Berlíne v roku 1878 priniesol uznanie nezávislosti Rumunska na Osmanskej ríši a tiež jeho uznanie mocnosťami. Navyše bola k jeho územiu pripojená Dobrudža. Karol bol napokon 10. mája 1881 korunovaný kráľom a Rumunsko sa premenilo na kráľovstvo, čo potvrdila aj zmena ústavy v roku 1881.
V roku 1883 sa Karol I. pripojil k tajnému vojenskému paktu Nemecka, Rakúsko-Uhorska a Talianska, ktorý je známy ako Trojspolok. Dôvodom k tomuto kroku bola jeho snaha zabezpečiť ochranu Rumunska európskymi mocnosťami (Francúzsko bolo po porážke v prusko-francúzskej vojne slabým a nestabilným partnerom).
Osobná charakteristika a jeho rodiny.
Karol I. bol typom zodpovedného a politicky rozhľadeného panovníka, za jeho vlády Rumunsko zažívalo polstoročie hospodárskeho a kultúrneho vzostupu, zároveň sa krajina rýchlo modernizovala. V osobnom kontakte bol kráľ strohý a k podriadeným veľmi odmeraný.
Jeho manželkou bola od roku 1869 nemecká aristokratka Alžbeta zu Wied (1843 – 1916). Vzájomný vzťah medzi manželmi po svadbe rýchlo ochladol, k čomu prispelo aj úmrtie dcéry Márie v roku 1874. Kráľovná sa uchyľovala do svojho vlastného sveta, veľa času trávila v paláci Peleș v lokalite Sinaia a venovala sa tiež literárnej tvorbe (publikovala pod pseudonymom Carmen Sylva). V roku 1891 opustila Rumunsko a žila v nemeckom meste Neuwied, kde v roku 1916 zomrela.
Keďže kráľovský pár nemal mužského potomka, Karol I. v roku 1881 adoptoval svojho synovca Ferdinanda Hohenzollernského, ktorého predurčil za svojho nástupcu.
Kráľ Karol I. zomrel 10. októbra 1914 v obľúbenom paláci Peleș v lokalite Sinaia. Pochovaný bol v katedrále starobylého mesta Curtea de Argeș, kde boli pochovaní aj ďalší členovia rumunskej panovníckej rodiny. Jeho žena ho prežila o rok a pol – zomrela 2. marca 1916 vo veku 72 rokov a bola pochovaná po boku manžela a dcérky.

</doc>
<doc id="635940" url="https://sk.wikipedia.org/wiki?curid=635940" title="Zvi Aviner Vapni">
Zvi Aviner Vapni

Zvi Aviner Vapni (; * 1963, Petach-Tikva) je izraelský diplomat, od roku 2015 do roku 2019 veľvyslanec Izraela na Slovensku.
Životopis.
Zvi Aviner Vapni získal bakalársky (odbor Európska a židovská história) aj magisterský titul (odbor Európska história) na Hebrejskej univerzite. Univerzitné vzdelanie ukončil v roku 1991. v rokoch 1991 až 1993 bol kadetom na Škole diplomacie na Ministerstve zahraničných vecí.
Diplomatické pôsobenie.
Od roku 1993 pracuje v diplomacii. Začal ako námestník vedúceho zastupiteľského úradu v bulharskej Sofii. V rokoch 1996 až 1998 bol námestníkom generálneho konzula v americkej Atlante. V rokoch 1998 až 2000 pracoval ako vedúci kancelárie pre vzťahy s Kongresom na Ministerstve zahraničných vecí Izraela. V rokoch 2000 až 2005 bol námestníkom generálneho konzula v Los Angeles. V rokoch 2005 až 2007 pracoval opäť v Izraeli, ako poradca Severo-americkej divízie. V roku 2007 bol menovaný za veľvyslanca Izraela na Filipínach. V tomto poste zostal do roku 2011 kedy sa stal riaditeľom Oddelenia pre vzťahy s kongresom na Ministerstve zahraničných vecí. V rokoch 2013 až 2015 pracoval v kancelárii premiéra ako diplomatický poradca.
Veľvyslanec na Slovensku.
Prezident Andrej Kiska prevzal Vapniho poverovacie listiny 8. decembra 2015. Jeho nástupca, Boaz Modai svoje poverovacie listiny odovzdal prezidentke Zuzane Čaputovej 16. októbra 2019.

</doc>
<doc id="635943" url="https://sk.wikipedia.org/wiki?curid=635943" title="F-35">
F-35



</doc>
<doc id="635946" url="https://sk.wikipedia.org/wiki?curid=635946" title="Pavol Zajac">
Pavol Zajac

Ing. Pavol Zajac (* 7. február 1967, Sedliská) je slovenský politik, bývalý poslanec NR SR a od roku 2014 podpredseda Kresťanskodemokratického hnutia a od marca 2020 do augusta 2020 bol aj jeho povereným predsedom.
Mladosť, štúdium, profesionálna kariéra.
Zajac navštevoval v rokoch 19811985 gymnázium vo Vranove nad Topľou. Následne v rokoch 19851990 vyštudoval na Stavebnej fakulte Vysokej školy technickej v Košiciach odbor Konštrukčné a dopravné stavby. Po skončení štúdia pracoval najprv do roku 1994 ako stavbyvedúci v štátnom podniku Chemkostav vo Vranove nad Topľou, následne medzi rokmi 19942012 pôsobil ako živnostník v odbore stavebníctva.
Politická kariéra.
Do KDH vstúpil Zajac v roku 1997. Viedla ho k tomu potreba boja proti mečiarizmu. Od roku 1998 do roku 2014 bol 16 rokov obecným poslancom v Sedliskách za KDH. Postupne sa v strane stal členom okresného predsedníctva, okresným predsedom a v roku 2011 sa stal krajským predsedom KDH pre Prešovský kraj. V roku 2012 bol zvolený za poslanca NR SR. V októbri 2014 bol zvolený za podpredsedu hnutia po tom, ako sa uvoľnilo miesto po Pavlovi Abrhanovi, ktorý odstúpil po neúspechu prezidentskej kandidatúry Pavla Hrušovského. V roku 2016 sa do NR SR nedostal, nakoľko KDH neprekročilo hranicu 5 % hlasov. Po neúspechu v parlamentných voľbách 2020 bol odstúpeným predsedom Alojzom Hlinom poverený vedením KDH.
Osobný život.
Zajac žije v obci Sedliská v okrese Vranov nad Topľou. Je ženatý, s manželkou má syna.

</doc>
<doc id="635947" url="https://sk.wikipedia.org/wiki?curid=635947" title="Medzinárodný mládežnícky kongres 2019">
Medzinárodný mládežnícky kongres 2019

75. medzinárodný mládežnícky kongres (IJK) organizácie TEJO sa konal v roku 2019 v Liptovskom Hrádku na Slovensku. V tom istom roku sa v Lahti vo Fínsku uskutočnil 104. svetový kongres esperanta.
Organizačný tím.
Organizačný tým pozostáva z 10 ľudí:
Uchádzači o IJK.
O organizovanie IJK 2019 sa uchádzali dve organizácie: 
29. januára 2018 TEJO rozhodlo, že sa IJK uskutoční na Slovensku. Nasledujúci rok TEJO vybralo Holandsko ako krajinu pre IJK 2020 podľa rovnakého návrhu NEJ.

</doc>
<doc id="635949" url="https://sk.wikipedia.org/wiki?curid=635949" title="IJK 2019">
IJK 2019



</doc>
<doc id="635954" url="https://sk.wikipedia.org/wiki?curid=635954" title="Persepolis FC">
Persepolis FC

Persepolis FC, () známy tiež ako Persepolis a familiárne ako PFC je futbalový klub v meste Teherán v Iráne.

</doc>
<doc id="635955" url="https://sk.wikipedia.org/wiki?curid=635955" title="Osman Bukari">
Osman Bukari

Osman Bukari (* 13. december 1998, Akkra) je profesionálny ghanský futbalista hrajúci za belgický klub KAA Gent.
Klubová kariéra.
AS Trenčín.
Bukari debutoval za Trenčín v zápase Fortuna ligy proti Ružomberku 29. júla 2018. Trenčín prehral 1–4 a Bukari bol v 63. minúte vylúčený po druhej žltej karte.

</doc>
<doc id="635962" url="https://sk.wikipedia.org/wiki?curid=635962" title="Dejan Dražić">
Dejan Dražić

Dejan Dražić (; * 26. september 1995, Vladimirovac, Srbsko) je profesionálny srbský futbalista hrajúci za slovenský klub ŠK Slovan Bratislava. Na drese nosí číslo 11 a hráva ako krídelník alebo ofenzívny záložník.
Klubová kariéra.
OFK Belehrad.
Dražić ako malý hrával za mládežnícke tímy klubov FK Teleoptik a FK Partizan. Pred podpisom prvej profesionálnej zmluvy s OFK Belehrad bol aj na skúške v ruskom Rubine Kazaň, kde ale neuspel.
Debutoval 21. septembra 2013, keď vystriedal svojho neskoršieho spoluhráča zo Slovana Bratislava, Aleksandara Čavrića. OFK Belehrad vonku prehralo s FK Partizan 0–2. Prvý gól dal 19. októbra pri domácej prehre 2–3 s FK Radnički 1923.
9. novembra 2013 Dražić dvoma gólmi rozhodol o víťazstve 3–2 nad FK Jagodina. Prvú sezónu ukončil so 4 ligovými gólmi v 23 odohraných zápasoch.
Celta Vigo.
7. augusta 2015 Dražić podpísal 5-ročný kontrakt so španielskym tímom Celta Vigo. Debutoval pri remíze 1–1 s Eibarom, keď vystriedal Thea Bongondu.
Real Valladolid.
30. augusta 2016 išiel Dražić na rok hosťovať do druholigového Realu Valladolid.
Slovan Bratislava.
V lete 2018 prišiel Dražić do bratislavského Slovana. Debutoval v zápase predkola Európskej ligy UEFA proti Milsami Orhei, kde odohral 9 minút. Slovan vyhral 4–2. V lige debutoval pri výhre 4–1 v Zlatých Moravciach. Sezónu ukončil so 7 gólmi v 31 odohraných zápasoch a so Slovanom získal ligový titul.

</doc>
<doc id="635970" url="https://sk.wikipedia.org/wiki?curid=635970" title="Zemnárka krátkozobá">
Zemnárka krátkozobá

Zemnárka krátkozobá ("Cereopsis novaehollandiae") je veľký austrálsky zúbkozobec z čeľade kačicovitých. Hniezdi pri južnom pobreží Austrálie.
Vedecký názov.
Rodové meno "cereopsis" má pôvod v gréčtine a je zložené z dvoch slov, ktorými sú "keros", ktoré v slovenčine znamená "vosk" a "opsis", ktoré má v slovenčine význam "podobný". Názov je odvodený lesklého vzhľadu, ktorý pripomína navoskovaný materiál.
Druhové meno "novaehollandiae" je prídavné meno, pozostávajúce z dvoch latinských slov "novae" a "hollandiae", ktoré má v preklade do slovenčiny význam "novoholandský". Druhové meno bolo odvodené od faktu, že vták bol prvýkrát pozorovaný holandskými objaviteľmi.
Lokálne názvy.
Oficiálny anglický názov zemnárky krátkozobej je "Cape Barren Goose". Názov je odvodený od ostrova Cape Barren, kde bola zemnárka krátkozobá prvýkrát pozorovaná európskymi objaviteľmi.
Okrem tohto názvu je v Austrálii známa aj pod názvom "Pig Goose". Tento názov je odvodený od chrochtavého zvuku, ktorý vydáva.
Taxonómia.
Zemnárka krátkozobá je monotypický druh a je teda jediným predstaviteľom rodu Cereopsis.
Opis.
Patria medzi husy, ale nepatria k ich typických predstaviteľom. Stavbou kostry a inými morfologickými znakmi sa podobajú skôr húskam, ale spôsobom života pripomínajú husy. Väčšinu času trávia na zemi a len zriedka lietajú. Na vode sa nezdržujú prakticky vôbec.
Dĺžka tela dosahuje približne 75 – 100 centimetrov, pričom samice sú o niečo menšie ako samci. Váha sa pohybuje zvyčajne medzi 3,2 – 6,8 kilogramami, ale niektoré jedince môžu byť aj ťažšie.
Okrem veľkosti sú si obidve pohlavia podobné a sú aj rovnako sfarbené. Prevažujúca farba peria je popoľavo sivá. Na vrchole hlavy sa od zobáku tiahne biely pás. Krídla sú prevažne sivé s tmavšími, až čiernymi škvrnami. Konce krídiel sú čierne, rovnako ako operenie na chvoste. Oči majú orieškovo hnedú farbu. Zobák je čierny so žlto-zeleným ozobím. Pokožka spodnej časti nôh je zafarbená žlto alebo ružovo, operené časti nôh sú čierne.
Sfarbenie mladých jedincov sa vyznačuje výraznou kresbou. Vrchné časti tela vrátane vrchnej časti hlavy a krku sú tmavohnedé. Bočné časti hlavy sú sivé s čiernohnedým pásom tiahnúcim sa naprieč, ktorý prekrýva aj oko. Na obidvoch stranách chrbtovej časti sa nachádza svetlo-sivý široký pruh. Krídla sú sivé. Oči sú u mladých jedincov čiernej farby, zobák je čierny so zeleným ozobím a nohy majú zeleno-sivé zafarbenie.
Zemnárka krátkozobá je endemitom Austrálie a patrí jedným z najvzácnejších a najmenej početných zástupcov kačicovitých.
Hlas.
Samice sa vyznačujú hlboko posadeným chrochtaním. Samce chrochtajú tiež, ale tón je vyššie posadený a okrem chrochtania vydávajú aj zvuky podobné trúbeniu.
Obidve pohlavia sú tiché, ak sa nachádzajú na zemi a naopak veľmi hlasné počas letu. Na zemi sa hlasovo prejavujú, len ak sú vystrašené.
Výskyt.
Rozmnožovanie a hniezdenie priebieha na ostrovoch pri južnom pobreží Austrálie. Tento areál je široký a siaha od súostrovia Furneaux Group pri severnom pobreží Tasmánie na východe až po súostrovie Recherche v Západnej Austrálii na západe.
Niektoré jedince ostávajú na ostrovoch aj mimo obdobia hniezdenia a niektoré sa v tomto období presúvajú na priľahlé oblasti južného pobrežia Austrálie.
Biotop.
Obýva predovšetkým pastviny, trávnaté územia, vresoviská a okraje močarísk.
Spôsob života.
Zemnárky krátkozobé vytvárajú celoživotné monogamické páry.
V období hniezdenia vytvárajú páry malé teritóriá (jednotlivé hniezda od seba bývajú vzdialené najmenej 20, ale zvyčajne o niečo viac metrov), ktoré sú samcom zúrivo bránené, zatiaľ čo samica sedí v hniezde.
Po vyliahnutí mláďat teritórium bránia obidve pohlavia a to približne po dobu 6 týždňov, kedy mláďatá opustia a tie sú nutné sa osamostatniť. O mladé sa v tomto období starajú tiež obaja rodičia.
Mladé jedince následne vytvárajú skupiny o približne 50 jedincoch a neskôr ešte väčšie nomádske skupiny.
Aj dospelé jedince sa po skončení hniezdenia združujú do väčších skupín.
Hniezdenie.
Rozmnožovanie a hniezdenie prebieha zvyčajne od mája do augusta.
Zemnárky krátkozobé budujú vyvýšená hniezda z akéhokoľvek dostupného materiálu v blízkosti pobrežia. Hniezdo je často ukryté vo vysokej tráve. V strede hniezda sa nachádza zhruba 90 milimetrov hlboká priehlbeň, kde samička znáša 1 – 7 (obvykle 4 – 5) vajec.
Vajcia sú biele s hrubou škrupinou, elipsoidného tvaru. Ich dĺžka sa pohybuje medzi 73. až 92. milimetrami a šírka v najširšej časti dosahuje 44 – 59 milimetrov.
Mláďatá sa liahnu po 35 dňoch. Osamostatňujú sa približne v šiestich týždňoch a pohlavnej dospelosti dosahujú vo veku troch rokov.
Potrava.
Potravu konzumujú spásaním, pričom sa živia predovšetkým rôznymi travinami, ďaťelinou, bylinkami a ich semienkami a občas aj hmyzom.
Jedince, ktoré žijú v blízkosti pobrežia skonzumujú spoločne s potravou veľké množstvo soli, ktorej prebytky sú vylučované nosnými soľnými žľazami.
Ohrozenie a ochrana.
V minulosti patril k najväším hrozbám lov, keďže zemnárky krátkozobé boli od ich objavenia v roku 1797 intenzívne lovené, ako aj rozvoj priemyslu v oblasti Bassovho prielivu, kedy sa ich stavy v tejto oblasti rapídne znížili.
V súčasnosti je druh na celom území výskytu v plnom rozsahu chránený.
Podľa klasifikácie IUCN patrí k najmenej ohrozeným taxónom. Počet dospelých jedincov sa odhaduje na 11 000 – 12 000 kusov a populácia je považovaná za stabilnú.
Poddruhy.
V rámci druhu sa rozoznávajú dva poddruhy. Ide o:
- Vyznačuje sa žltým sfarbením neoperenej časti nôh a úzkym bielym pásikom na vrchnej časti hlavy.
- Obýva ostrovy súostrovia Recherche a blízke ostrovy v Západnej Austrálii.
- Vyznačuje sa ružovým sfarbením neoperenej časti nôh a širším bielym pásikom na vrchnej časti hlavy.
- Obýva rozsiahly areál, ktorý sa začína pri polostrove Eyre v Južnej Austrálii na západe a tiahne sa až do oblasti Bassovho prielivu medzi austrálskym štátom Viktória a Tasmániou na východe.

</doc>
<doc id="635974" url="https://sk.wikipedia.org/wiki?curid=635974" title="Veterné mlyny (Nesebar)">
Veterné mlyny (Nesebar)

Veterné mlyny () predstavujú dvojicu veterných mlynov z obdobia okupácie Osmanskou ríšou nachádzajúce sa v historickej časti mesta Nesebar v juhovýchodnom Bulharsku. Stavby májú priznaný štatút kultúrnej pamiatky a predovšetkým mlyn nachádzajúci sa na moste spájajúcom novú a starú časť Nesebaru je jedným zo symbolov mesta. Sú súčasťou Architektonicko-historickej rezervácie Nesebar.
Veterný mlyn na moste spájajúcom starú a novú časť Nesebaru.
Budova veterného mlynu sa nachádza na moste, ktorý spája polostrov na ktorom leží staré mesto Nesebaru s jeho novou časťou.
Veterný mlyn bol postavený v období, keď bolo dnešné Bulharsko okupované Osmanskou ríšou, ale presný čas výstavby nie je známy.
Korpus budovy je postavený v pravideĺnom cylindrickom tvare pričom jeho steny sú postavené z kamenných tehál a do budovy vedú kamenné dvere. Samotný korpus je obložený drevenou konštrukciou s vysoko kvalitného dreva. Predpokladá sa že korpus budovy je pozostatok chrámu z byzantských čias.
Budova je trojposchodová, pričom na druhé poschodie vedie z prvého masívne schodisko z dubových trámov. Prvé poschodie budovy bolo využívané ako sklad. Druhé poschodie budovy bolo využívané ako obytná časť. V stene je umiestnené ohnisko s komínom, ktorý prechádza celou budovou. Tretie poschodie bol pracovný priestor, kde sa až do dnešných dní zachovali originálne mlynské kamene a skelet mlynského mechanizmu, ktorý je ale poškodený.
Veterný mlyn je obľúbenou a hojne navštevovanou pamiatkou. Okolie je upravené a nachádza sa tam niekoľko lavičiek na oddych.
Veterný mlyn pri bazilike svätej Bohorodičky Eleusy.
Tento veterný mlyn sa nachádza na severnom okraji polostrova na ktorom sa nachádza historická časť Nesebaru, blízko od brehu mora a v bezprostrednej blízkosti ďalšej významnej pamiatky – baziliky svätej Bohorodičky Eleusy zo 6. storočia. Z tohto veterného mlynu sa však zachovalo len torzo budovy.

</doc>
<doc id="635975" url="https://sk.wikipedia.org/wiki?curid=635975" title="Javorinka (prítok Maliny)">
Javorinka (prítok Maliny)

Javorinka je horský potok VI. rádu na Záhorí, na území okresu Malacky, v katastri obce Kuchyňa. Jedná sa o ľavostranný prítok Maliny, má dĺžku, aj s tokom v nádrži a dlhšou zdrojnicou 4,892 km, dĺžka čistého toku potoka je však 4,036 km. Plocha povodia Javorinky predstavuje 5,625 km². Vzniká v nadmorskej výške a zaúsťuje do vodnej nádrže Kuchyňa vybudovanej na rieke Maline vo výške 
Vznik.
Vzniká sútokom zdrojníc v oblasti Stružný jarok (), pod východným svahom vrchu Čertov kopec () neďaleko obce Kuchyňa, v Malých Karpatoch, v podcelku Pezinské Karpaty, v nadmorskej výške 
Prvá, dlhšia zdrojnica pramení na severnom svahu vrchu Jágrová () vo výške a má dĺžku 695 metrov. Tečie vyrasteným listnatým lesom na sever, neskôr, na rúbanisku urobí meander západným smerom a po ňom znovu pokračuje na sever. Považuje sa za pramenný tok Javorinky. 
Druhá, kratšia zdrojnica pramení tesne pod vrcholom kopca Čertov kopec v nadmorskej výške a má dĺžku 624 metrov. Tečie najprv viac-menej východným smerom v mladom listnatom lese a následne sa mierne stočí na severozápad a tu už pokračuje cez dorastený les.
Opis toku.
Najskôr tečie severným smerom stále v lese rovnakého charakteru. Priberá na vodnatosti z kratších prítokov a po sútokoch sa oblúkom stáča na juhovýchod, ústi do nej zľava krátky potok a následne pokračuje už východným smerom. V tomto smere priberá prítoky v následovnom poradí: sprava, zase sprava a potom zľava. Tečie stále na východ, vlieva sa do nej zľava najvýznamnejší prítok spod Červeného kopčeka (), a po ústí tohto toku sa potok stočí severovýchodným smerom. Prerezáva sa hlbokou Švancpošskou dolinou, preteká okolo miestnej chatovej oblasti a hneď aj okolo turistického bufetu. Svojich posledných nezatopených 150 metrov potok tečie v umelo upravenom koryte, kde sa následne, v nadmorskej výške vlieva do vodnej nádrže Kuchyňa, vybudovanej na sútoku rieky Maliny a potoka Javorinky.

</doc>
<doc id="635976" url="https://sk.wikipedia.org/wiki?curid=635976" title="Rétiho hra">
Rétiho hra

Rétiho hra ("Rétiho systém" alebo aj "Zukertortova hra") vzniká ťahom 1. Jf3. Avšak v slovenskej, českej a anglickej šachovej literatúre sa jednotlivé definície Rétiho hry rôznia, pretože po prvom ťahu bieleho 1. Jf3 môže hra stále prejsť do iných otvorení, najmä do Dámskeho gambitu. Preto sa niekedy za Rétiho hru považuje až sled ťahov: 1. Jf3 d5 2. c4, pretože iné pokračovania nesú vlastné názvy, ale čierny môže odpovedať aj ťahom 1. ... Jf6. Prvá možnosť má ECO kód A05, druhá A06, celkovo má Rétiho hra označenie ECO A04-A09. Rétiho hra je pomenovaná po Richardovi Rétim, ktorý sa zaoberal analýzou tohoto otvorenia. 
Pokračovanie po 1. ... d5.
Hra najčastejšie pokračuje: 2. g3 c5 (pozícia znázorená na diagrame vpravo) 3. c4 d4 ( po 3. ... dxc4 by prišlo 4. Ja3 Se6 5. Da4+ Jc6 6. Jxc4 Jf6 7. Sg2 Sd5 s približne vyrovnanou hrou alebo môže čierny v piatom ťahu zahrať 5. ... Dd7 6. Jb5 s hrozbou dvojšachu a chytením veže na poli a8. 6. ... Jc6 7. Sg2 Vc8 8. Jg5 s pokračujúcim útokom bieleho a snahou dobiť pešiaka na poli c4, avšak čierny stojí trochu lepšie a mal by tohoto pešiaka úspešne ubrániť.) 4. Sg2 Jf6 5. d3 Jc6 6. Da4 Sd7 7. Db3 (cieľom výpadu dámou na pole a4 bolo vyprovokovať strelca, aby mohla dáma následne ohroziť čierneho pešiaka na poli b7)
Hra môže pokračovať aj ťahmi: 2. c4 dxc4 3. e4 Jc6 4. Sxb4 d5 5. Jf3 Sd6 6. d4 exd4 7. Jxd4 a v tomto bode sa čierny môže rozhodnúť, či bude brať bieleho jazdca na poli d4, alebo zahrá niečo iné, napr. 7. ... Je5.
Pokračovanie po 1. ... Jf6.
Ďalšou prirodzenou odpoveďou čierneho je 1. ... Jf6, na čo biely často odpovedá ťahmi 2. g3 g6 3. Sg2 Sg7 4. 0-0 0-0 (zrkadlová pozícia, obe strany akoby vyčkávajú s útokom na centrum), hra môže pokračovať napr. ťahmi 5. c4 d6. Takto sa hrala aj partia Vladimir Malakhov vs. Baskaran Adhiban z roku 2013 na šampionáte v Berlíne. 

</doc>
<doc id="635979" url="https://sk.wikipedia.org/wiki?curid=635979" title="Peter Schlosser">
Peter Schlosser

Peter Schlosser (* 17. január 1973) je slovenský heavy-metalový bubeník. Do roku 2004 pôsobil v death-metalovej skupine Thalarion, odvtedy dodnes zastáva miesto bubeníka v hard rockovej skupine Tublatanka. Do Tublatanky sa dostal ako náhrada bubeníka Martina Uherčíka, ktorý z rodinných dôvodov z kapely odišiel.
So Schlosserom Tublatanka nahrala doteraz dva štúdiové albumy: "Patriot" (2005), "Svet v ohrození" (2010) a jeden album konverzií: "Vianočný deň" (2006). Používa bicie značky "Pearl Master Premium Legend Maple", ktoré dostal ako „firemný hráč“ od dovozcu značky PEARL na Slovensko.
Je spolumajiteľom obchodu s profesionálnymi značkami hudobných nástrojov, hudobniny EDUR, so sídlom v Topoľčanoch.

</doc>
<doc id="635983" url="https://sk.wikipedia.org/wiki?curid=635983" title="Jozef Hatok">
Jozef Hatok

Jozef Hatok (* 11. august 1920, Kendice† 22. február 1973, Prešov) bol sólista spevohry Divadla Jonáša Záborského v Prešove.
Život.
Štátne divadlo Košice.
Študoval na prešovskom gymnáziu a príležitostne vystupoval ako ochotník na ľudových koncertoch. Spevácky talent a dobrý hlasový materiál ho priviedli v roku 1949 do zboru opery Štátneho divadla v Košiciach. Súčasne sa súkromne učil spievať u hlasového pedagóga Enrica Manniho, Imricha Godina a Jarmily Winklerovej. Prvý úspech dosiahol ako Princ v Dvořákovej "Rusalke" (1953) nielen svojím mladistvým, ale aj intuitívnym hereckým prejavom. 
Z operných úloh spieval:
Z operetného repertoáru naštudoval Vojvodu z Urbina (Strauss, "Noc v Benátkach", 1954) a Boleslava Barańského (Nebal, "Poľská krv", 1955).
Divadlo Jonáša Záborského.
V roku 1955 prijal ponuku vedenia prešovského Divadla Jonáša Záborského, kde sa ako nový člen predstavil titulnou postavou v Auberovom Fra Diavolovi (1955), z operných postáv spieval:
Hatokov mäkký, lyrický tenor príjemného timbru našiel uplatnenie v mnohých žánrovo rôznorodých inscenáciách klasickej či súčasnej operety a v moderných hudobno-dramatických dielach. K jeho divácky najúspešnejším postavám v hudobných komédiách patrili:
Ďalšie jeho postavy boli: Giovanni Boccaccio (Suppé: "Boccaccio", 1957), Juraj Hazucha (Dusík: "Zlatá rybka", 1957), Lancelot (Audran: "Bábika", 1961), Renato Tuzzi (Kramer-Garinei-Giovannini: "Keď je v Ríme nedeľa", 1964), Adam (Zeller: "Vtáčnik", 1965), Aristid Forestier (Porter-Burrows: "Kankán", 1965), Freddy Eynsfort-Hill (Loewe-Lerner: "My Fair Lady", 1967), Štefan Baráč (Szirmai: "Magnáš Miško", 1967), Floriš Stacho (Dusík: "Hrnčiarsky bál", 1968). 
V roku 1972 sa musel pre ťažkú chorobu s divadlom rozlúčiť.

</doc>
<doc id="635984" url="https://sk.wikipedia.org/wiki?curid=635984" title="Zoznam šachových otvorení">
Zoznam šachových otvorení

Zoznam šachových otvorení obsahuje najznámejšie tradičné názvy otvorení a priraďuje im špecifický ECO kód, ktorý je odvodený od anglických slov "Encyclopaedia of Chess Openings" (Encyklopédia šachových otvorení). Otvorenia boli zozbierané zo stoviek tisícov partii na vysokej úrovni a usporiadané v zozname významnými svetovými šachistami ako napr. Aleksandar Matanović a mnohými ďalšími. Z tohoto dôvodu niektoré otvorenia, ako napr. Lotyšský gambit spočiatku nemali priradený ECO kód, pretože neboli videné na najvyššej úrovni, neskôr sa však priradil ECO kód všetkým známym otvoreniam, dokonca aj nekorektným ako je napr. Anderssenova hra alebo Grobov útok. ECO klasifikácia je svetovo uznávaná a jej výhodou je fakt, že odstraňuje problém rozličného pomenovania šachových otvorení v jednotlivých jazykoch (napr. Španielska hra sa v anglickej šachovej literatúre nazýva Game of Ruy-Lopez, Talianska hra sa nazýva Giuoco Piano a pod.) ECO kód je rozdelený do piatich hlavných častí od „A“ až po „E“, z ktorých každá sa delí na sto podkategórií. Kategória A obsahuje otvorenia, ktoré začínajú inak ako ťahom "1. e4", okrem iného sem patria aj nekorektné, málo hrané otvorenia, ktoré sú uvedené pod kódom A00 hneď na začiatku zoznamu. Kategória B obsahuje polootvorené hry, teda otvorenia, ktoré začínajú ťahom "1. e4" ale čierny na ne odpovedá inak ako ťahom "1. ... e5". Kategória C obsahuje prevažne otvorené hry, teda hry ktoré začínajú ťahom "1. e4 e5", ale patrí sem napr. aj Francúzska hra, ktorá patrí medzi polootvorené hry. Kategórie D a E obsahujú zatvorené hry. Kategória D obsahuje Dámsky gambit a Grünfeldovú indickú obranu. Kategória E obsahuje všetky ostatné indické obrany a Katalánsky systém.

</doc>
<doc id="635985" url="https://sk.wikipedia.org/wiki?curid=635985" title="Zoznam veľvyslancov Slovenskej republiky">
Zoznam veľvyslancov Slovenskej republiky

Veľvyslanci Slovenskej republiky sú osoby, ktoré vedú diplomatické misie (zastupiteľské úrady, misie, ekonomický a kultúrny úrad) Slovenskej republiky v zahraničí. Mimoriadnych a splnomocnených veľvyslancov menuje prezident republiky po prerokovaní vládou a na návrh ministra zahraničných vecí a európskych záležitostí. Pred odchodom veľvyslanca na nové pôsobiska je nutné dostať od hlavy štátu, v ktorom má byť akreditovaný, súhlas s jeho osobou (agrément). Bez neho sa veľvyslanec nemôže ujať svojej funkcie. Odmietnutie alebo neudelenie agrémentu je zvyčajne značne ostrým krokom proti žiadajúcej, resp. vysielajúcej krajine. Za dátum začatia oficiálnej misie veľvyslanca je považované odovzdanie poverovacích listín hlave prijímajúceho štátu (prezidentovi republiky, monarchovi, atď).
Je diplomatickou zvyklosťou, že veľvyslanec Slovenskej republiky pôsobí v zahraničí štyri roky a následne sa na dva roky vráti na Slovensko, avšak toto pravidlo nie je uzákonené a niektorí veľvyslanci pôsobia na jednom mieste aj dlhšie.
V auguste 2023 Ministerstvo zahraničných vecí a európskych záležitostí oznámilo, že sa od septembra 2024 začali procesy vzniku nových veľvyslanectiev v Alžírsku, na Filipínach, v Malajzii a Tanzánii. Zároveň dôjde ku koncu roku 2024 k „uzatvoreniu slovenských veľvyslanectiev v Dánsku a Nórsku, generálnych konzulátov v Krakove a Petrohrade a styčného úradu v Kosove“.

</doc>
<doc id="635986" url="https://sk.wikipedia.org/wiki?curid=635986" title="Argentínska republika">
Argentínska republika



</doc>
<doc id="635987" url="https://sk.wikipedia.org/wiki?curid=635987" title="Bieloruská republika">
Bieloruská republika



</doc>
<doc id="635988" url="https://sk.wikipedia.org/wiki?curid=635988" title="Kazašská republika">
Kazašská republika



</doc>
<doc id="635989" url="https://sk.wikipedia.org/wiki?curid=635989" title="Kubánska republika">
Kubánska republika



</doc>
<doc id="635990" url="https://sk.wikipedia.org/wiki?curid=635990" title="Libanonská republika">
Libanonská republika



</doc>
<doc id="635991" url="https://sk.wikipedia.org/wiki?curid=635991" title="Lotyšská republika">
Lotyšská republika



</doc>
<doc id="635992" url="https://sk.wikipedia.org/wiki?curid=635992" title="Slovinská republika">
Slovinská republika



</doc>
<doc id="635993" url="https://sk.wikipedia.org/wiki?curid=635993" title="Uzbecká republika">
Uzbecká republika



</doc>
<doc id="635997" url="https://sk.wikipedia.org/wiki?curid=635997" title="Konštantín Hudec">
Konštantín Hudec

PhDr. prof. Konštantín Hudec (* 11. marec 1901, Gbely† 23. marec 1952, Bratislava) bol slovenský učiteľ, muzikológ a hudobný historik. Jeho manželkou bola operná speváčka a pedagogička Zita Hudcová 
Životopis.
Študoval na gymnáziu v Skalici, potom teológiu v Olomouci (Česko) a v Trnave. V rokoch 1931 – 1935 študoval hudobnú vedu na FiF v Bratislave, neskôr v Regensburgu (Nemecko) a v Mníchove (Nemecko). V rokoch 1928 – 1941 vyučoval na Hudobnej škole a na organovom oddelení Hudobnej a dramatickej akadémie pre Slovensko, v rokoch 1946 – 1952 na Filozofickej fakulte Slovenskej univerzity a na VŠMU v Bratislave. Vo výskume sa zameral najmä na dejiny slovenskej hudby a estetické problémy hudobných diel. Autor prvých syntetických dejín hudobnej kultúry na Slovensku, koncipovaných na základe vlastných archívnych výskumov. Všímal si aj etnomuzikologickú problematiku, zbieral slovenské ľudové piesne (Slovenské ľudové piesne, 1950). Od r. 1932 publikoval v časopisoch "Bratislava, Cyril, Elán, Kultúra, Slovensko, Tvorba".

</doc>
<doc id="635998" url="https://sk.wikipedia.org/wiki?curid=635998" title="Damianova hra">
Damianova hra

Damianova hra je šachové otvorenie definované ako sekvencia ťahov 1. e4 e5 2. Jf3 f6?.
Toto otvorenie je vysoko nekorektné a nevyskytuje sa na žiadnej úrovni. Občas sa vyskytne medzi úplnými začiatočníkmi, ktorí nepoznajú otvorenia a môže sa im toto otvorenie spočiatku podobať na Philidorovu obranu, v ktorej čierny taktiež bráni svojho pešiaka na poli e5 druhým pešiakom. Na rozdiel od Damianovej hry je však Philidorova obrana korektná a dokonca sa istý čas tešila obľube aj medzi silnejšími hráčmi. Problém Damianovej hry spočíva v tom, že čierny smrteľne oslabuje svoje kráľovské krídlo a aj pri najlepšej možnej obrane čierny prichádza o materiál. V zle vedenej obrane dokonca prichádza mat. Ako pochybné označil toto otvorenie vo svojej učebnici už portugalský majster Pedro Damiano da Odemira v roku 1512. Toto tvrdenie podložil analýzou. Je preto pozoruhodné a do istej miery absurdné, že tento systém bol v priebehu histórie po ňom pomenovaný, akoby toto otvorenie propagoval alebo hrával. Sám toto otvorenie nazýval „bastardské otvorenie“.
Pokračovanie po 3. Jxe5!
Najčastejšie biely ihneď berie pešiaka na poli e5. Hra pokračuje: 3. ... fxe5? 4. Dh5+! g6? (absolútne nedostatočné) 5. Dxe5+ a čierny príde o vežu na poli h8. Ak zahrá 5. ... Kf7, biely v nasledujúcom ťahu ihneď berie vežu, ak by čierny zahral 5. ... De7, biely taktiež berie vežu, čierny by síce dobral pešiaka na poli e4 a dokonca dal šach bielemu kráľovi, no biely jednoducho ustúpi ťahom 7. Kd1 ( je to pravdepodobne lepšie ako predložiť strelca ťahom 7. Se2, pretože tak by biely prišiel o pešiaka na poli c2 v nasledujúcom ťahu) a čierny sa môže v oboch prípadoch vzdať.
Iný priebeh vzniká po ťahoch: 1. e4 e5 2. Jf3 f6? 3. Jxe5! fxe5? 4. Dh5+! Ke7? (Čierny sa dopustil v poradí niekoľkých slabých ťahov, čo biely potrestá silným útokom a ziskom výhody: 5. Dxe5+! Kf7 6. Sc4+ d5 (Zúfalý výkrik do tmy, zmysel tohoto ťahu je snáď len v tom, že čierny získava možnosť zapojiť do hry neskôr svojho strelca, biely mu však na to nedá príležitosť.) 7. Sxd5+ Kg6 8. h4! h5 (ešte jediná obrana) 9. Sxb7! (teraz čierny nemôže zobrať bieleho strelca ťahom 9. ... Sxb7?, lebo by prišlo 10. Df5+ Kh6 11. d4+ g5 12. Df7 Sb4+ 13. c3 Sxc3+ 14. Jxc3 Ja6 15. hxg5+ Dxg5 16. Vh5#) 9. ... Sd6 10. Da5 Sb4 (Opäť nešlo brať strelca na poli b7 pre 11. Df5+! a mat 7. ťahom.) 11. Dxb4 Sxb7 12. Dxb7 a čierny môže vzdať, pretože aj pri najlepšej teoretickej obrane má o strelca menej a úplne rozbitú pešiakovú štruktúru, čo objektívne stačí k jednoduchej výhre bieleho. 
Väčšina šachistov však po ťahoch 1. e4 e5 2. Jf3 f6? 3. Jxe5! fxe5? 4. Dh5+! Ke7? 5. Dxe5+! Kf7 6. Sc4+ d5 7. Sxd5+ Kg6 8. h4! nevolí najlepšiu teoretickú obranu, ktorú sme si ukázali vyššie a partia často končí matom, napr. po ťahu 8 ... Jf6?? Príde okamžité 9. Dg5# po 8. ... Se7 príde 9. Dg3+ Sg5 (jediná možná odpoveď čierneho, pretože po 9. ... Kf6?? príde 10. Dg5#) 10. d4! Jc6 11. Sxg5 Dxd5 (tento ťah je v danej pozícii najsilnejší, ak by čierny ustúpil so svojou dámou akokoľvek inak, prišiel by okamžitý mat) 12. exd5 a čierny môže vzdať.
Trochu lepšia obrana vzniká, ak čierny v treťom ťahu ihneď neberie jazdca na poli e5 svojim f pešiakom, ale zahrá 3. ... De7 (Tento ťah je v podstate jedinou možnou obranou čierneho v danej pozícii, nie je však dostatočnou obranou, pretože biely bude mať v nasledujúcom priebehu hry niekoľko hrozieb, ktorým čierny musí čeliť a aj pri najlepšej obrane biely získa výhodu.) 4. Jc4 Dxe4! 5. Je3 Je7 6. Jc3 d4 7. Df3 a6 (zabraňuje bielym jazdcom skočiť na pole b5 a ohroziť pole c7, biely má však aj inú možnosť, ako toto pole ohroziť) 8. Jd5! Jed5 9. Jxd5 De5+ 10. Se2 Jc6 11. c3 Je7 12. Jxe7 Dxe7 13. 0-0 a biely má náskok vo vývine.
Westman–Havanski.
Ťah 3. ... De7 zvolil čierny v partii študentských MS družstiev v Krakove v roku 1964. Hralo sa: 1. e4 e5 2. Jf3 f6? 3. Jxe5 De7 4. Jf3 d5 5. d3 dxe4 6. dxe4 Dxe4+ 7. Se2 Jc6 8. 0–0 Sd7 9. Jc3 De6. Člen poľského družstva na akademickom majstrovstve sveta samozrejme poznal nekorektnú Damianovu hru. Fakt, že toto otvorenie čierny použil, možno považovať za trúfalosť či akýsi šachový čierny humor. Možno dúfal, že súper nebude teoreticky dobre pripravený a bude ho môcť zmiasť. Biely sa však nenechal vyviesť z miery a rýchlo čierneho nekorektnú obranu vyvrátil. 10. Sf4 0–0–0 11. Jb5 Se8 12. Sd3 Sd6. Ako inak môže pokryť pešiaka na poli c7? 13. Ve1 Dg4 (Ani po iných ústupoch dámy čierny nezíska protihru 13. ... Df7 14. Sxd6 cxd6 15. Sf5+ Kb8 16. J×d6 +/-, 13. ... Dd7 14. Sxd6 cxd6 15. Jfd4 s rozhodujúcim útokom)14. Sxd6 cxd6 15. Vxe8! V×e8 16. Sf5+ 1–0 a čierny vzdal.
Pokračovanie po 3. d4.
Biely môže pokračovať namiesto okamžitého brania pešiaka na poli e5 svojim jazdcom aj inak. Jedna z ďalších silných pokračovaní je aj 3. d4 a hra pokračuje 3. ... exd4 4. Jxd4 Jc6 5. Jxc6 bxc6 ( po 5. ... dxc6 by prišlo 6. Dxd8+ Kxd8 a čierny prišiel o možnosť rošády) 6. Sd3 Je7 7. 0-0 Jg6 8. Dh5 Se7 9. Se3 0-0 10. f4 d6 11. Jc3 Sd7 12. Sc4+ Kh8 13. f5 Je5 14. Vf4! h6 (ak by čierny zahral 14. ... Jxc4? príde 15. Vh4! a biely dá mat 7. ťahom: 15. ... h6? 16. Sxh6! Kg8 17. Sxg7 Sxf5 18. exf5 Je5 19. Sxf6 Jf3+ 20. gxf3 Vxf6 21. Dh8+ Kf7 22. Vh7#) 14. ... h6 15. Sb3 a biely ma výrazne lepšiu pozíciu.
Pokračovanie po 3. Sc4.
Ďalšie dobré pokračovanie, ktoré biely môže zvoliť vzniká ťahom 3. Sc4 Jc6 4. c3 d6 5. d4 Ja5 (ešte celkom dobrá odpoveď čierneho) 6. Sd3 exd4 7. cxd4 d5 8. exd5 Dxd5 9. Jc3 De6 10. Se3 Sd7 11. 0-0 0-0-0 12. d5! Df7 13. Vc1 Kb8 14. a3 s lepšou pozíciou bieleho.

</doc>
<doc id="636002" url="https://sk.wikipedia.org/wiki?curid=636002" title="Mediátor (osoba)">
Mediátor (osoba)

Mediátor je osoba vykonávajúca mediáciu.
Mediátori na Slovensku.
Na Slovensku mediátorov a mediáciu upravuje zákon o mediáciácii (zákon č. 420/2004 Z. z.). Podľa tohto zákona je mediátorom "fyzická osoba zapísaná v registri mediátorov, na ktorej sa osoby zúčastnené na mediácii dohodnú a ktorá s osobami zúčastnenými na mediácii uzavrie dohodu o začatí mediácie". Výkon činnosti mediátora sa považuje za podnikanie. 
Mediátor je v postavení nestrannej a nezávislej osoby, ktorá stranám sporu vytvára vhodné podmienky pre komunikáciu a na zmierlivé riešenia, ktoré zohľadňuje ich záujmy.
Povinnosti mediátora.
Podľa zákona o mediácii je mediátor povinný:

</doc>
<doc id="636005" url="https://sk.wikipedia.org/wiki?curid=636005" title="Najkratší mat">
Najkratší mat

Najkratší mat je v šachovej partii mat, na ktorého uskutočnenie je potrebný teoreticky najnižší počet ťahov. Takýto mat je možné dať už v druhom ťahu, avšak existujú hneď štyri možnosti, ako dať teoreticky najkratší dvojťahový mat. V prvom prípade ide o nasledujúci sled ťahov: 1. f4 e5 2. g4?? Dh4# 0-1. V druhom prípade ide o sled ťahov 1. f4 e6 2. g4?? Dh4# 0-1. V treťom prípade ide o sled ťahov 1. f3 e5 2. g4?? Dh4# 0-1 a napokon v štvrtom prípade ide o sled ťahov 1. f3 e6 2. g4?? Dh4# 0-1. Teda rozdiel je nepatrný a spočíva len v pohybe čierneho pešiaka na e-stĺpci, ktorý sa môže pohnúť buď o jedno alebo o dva polia a v pohybe bieleho pešiaka na f-stĺpci, ktorý sa taktiež môže pohnúť o jedno alebo o dve polia. Tento nepatrný rozdiel nemá samozrejme žiadny vplyv na mechaniku matu. Vo všetkých týchto pozíciach je bieleho kráľ ohrozený čierneho dámou, no keďže je dusený vlastnými figúrami a zároveň nemá žiadnu figúru, ktorú by mohol predložiť, ide o mat. Prakticky je zrejme najpravdepodobnejší mat, pri ktorom biely začína ťahom 1. f4, pretože je možné predpokladať, že chcel hrať Birdovu hru. Práve pre hrozbu tohoto duseného matu má biely podľa teórie v druhom ťahu v Birdovej hre zahrať 2. Jf3, pretože funkcia jazdca na poli f3 je okrem iného aj fakt, že pôsobí na pole h4 a zabraňuje čiernemu matovať bieleho kráľa.
Tento mat slúži ako dobrý príklad toho, prečo sa začiatočníci majú najprv zoznamovať s otvorenými hrami ako je Španielska hra či Talianska hra a až neskôr so zatvorenými hrami ako je Birdova hra, pretože otvorené hry neoslabujú kráľovské krídlo a zväčša spočiatku ponúkajú viacero prirodzených možností, ako dobre otvoriť šachovú partiu, zatiaľ čo v Birdovej hre musí biely poznať teoreticky správne ťahy od začiatku.
V zahraničnej šachovej literatúre je tento mat známy pod rôznymi názvami. V českej šachovej literatúre je možné nájsť ho pod pomenovaním "Mat bláznů" alebo tiež "Mat hlupáků", v anglickej literatúre je známy pod názvom "Fool's mate" (mat bláznov) alebo tiež pod miernejším názvom "Two-Move Checkmate" (Dvoj-ťahový mat). 

</doc>
<doc id="636007" url="https://sk.wikipedia.org/wiki?curid=636007" title="Rovienková veža">
Rovienková veža

Rovienková veža (, , ) je prostredná z troch najvýraznejších veží v hlavnom hrebeni Vysokých Tatier medzi Svišťovým a Malým Javorovým šítom.
Vypína sa nad Rovienkovou kotlinou a Veľkou Studenou dolinou. Od Hranatej veže je oddelená Vyšným Rovienkovým sedlom a od Kresaného rohu Rovienkovym sedlom.
Názov.
Je odvodený od Rovienok. Pochádza zo začiatku 20. storočia. V období prvej svetovej vojny boli Rovienková veža a Kresaný roh spoločne označované ako Rovienkové veže.
Turistika.
Na vrchol je možné vystúpiť len s horským vodcom.

</doc>
<doc id="636074" url="https://sk.wikipedia.org/wiki?curid=636074" title="Imunoglobulín D">
Imunoglobulín D

Imunoglobulín D (IgD) je izotyp protilátky, ktorý tvorí asi 1 % proteínov plazmatických membrán nezrelých B lymfocytov a súčasne sú exprimované väčšinou aj s IgM. Je produkovaný taktiež v rozpustnej forme v séru v množstve asi 0,25 % zo všetkých imunoglobulínov ako monomerná protilátka s dvoma ťažkými reťazcami triedy delta (δ) a dvoma ľahkými reťazcami Ig. Relatívna molekulová hmotnosť IgD je 186 kDa, polčas rozpadu je takmer 3 dni.
Funkcia.
IgD je prítomný u rôznych živočíšnych druhov, pravdepodobne okrem vtákov. Funkciou IgD je poskytovať B bunkám signál k aktivácii. Aktiváciou sú B bunky pripravené k imunitnej obrane tela. Behom diferenciácie B buniek je nezrelými B bunkami produkovaný izotyp IgM. IgD začína byť produkovaný až po opustení kostnej drene, keď osídľujú sekundárne lymfatické orgány. Keď B bunky začnú dozrievať, exprimujú súčasne IgM i IgD. IgD môže hrať rolu pri alergických reakciách. IgD sa viaže na bazofily a žírne bunky a aktivuje ich k produkcii antimikrobiálnych faktorov, ktoré hrajú rolu v imunitnej obrane v dýchacom trakte. Taktiež stimulujú bazofily k uvoľneniu homeostatických faktorov B buniek. IgM a IgD interagujú s B receptormi asociovanými proteínmi. B bunky taktiež exprimujú autoreaktívne IgD, ktoré môžu viesť k anergiu a imunitnej tolerancii.

</doc>
<doc id="636176" url="https://sk.wikipedia.org/wiki?curid=636176" title="Premier League 2019/2020">
Premier League 2019/2020

Premier League 2019/2020 bola 28. sezóna Premier League, najvyššej anglickej futbalovej súťaže od jej zavedenia v roku 1992. Obhajcom titulu z predchádzajúcej sezóny bol Manchester City, nováčikmi boli Norwich City, Sheffield United a Aston Villa.
Víťazom sa stal Liverpool, pre ktorý to bol 19. titul v histórii klubu a 1. od zavedenia Premier League. Zostúpili Bournemouth, Watford a Norwich City.

</doc>
<doc id="636206" url="https://sk.wikipedia.org/wiki?curid=636206" title="Labuť čierna">
Labuť čierna

Labuť čierna alebo staršie labuda čierna (lat. "Cygnus atratus") je veľký predstaviteľ zúbkozobcov z čeľade kačicovitých. Hniezdi na území Austrálie a vysadené populácie aj na území Nového Zélandu.
Vedecký názov.
Druhové meno "atratus" je latinského pôvodu a doslovne by sa dal preložiť do slovenčiny ako "v smútočnom šate". Je odvodený od sfarbenia labute čiernej.
Vedecké synonymá.
Okrem v súčasnosti platného vedeckého názvu "Cygnus atratus" bola labuť čierna v minulosti popísaná pod názvami "Anas atrata (Latham, 1790)", "Chenopsis atrata (Latham, 1790)", "Anas cygnus niger (Perry, 1811)", "Anser novaehollandiae (Bonnaterre, 1791)", "Anas plutonia (Shaw, 1792)" a "Chenopis atrata roberti (Mathews, 1912)".
Lokálne názvy.
V angličtine sa pre labuť čiernu používa názov "Black Swan" a anglický názov je teda odvodený od sfarbenia labute a významovo totožný s názvom v slovenčine.
Opis.
Samci sú o niečo väčšie než samice a samice majú proporčne k telu o niečo kratší krk než samci.
Geneticky je najbližšou príbuznou labute čiernej labuť veľká ("Cygnus olor").
Tvar tela je typický labuťovitý s dlhým prehnutým krkom a výrazným obočím.
Sfarbenie je prevažne čierne, len niektoré letkové perá bývajú biele. U niektorých jedincov sa na tele vyskytujú aj hnedé časti. Dúhovky bývajú červenej, alebo ružovej farby, pričom mimo obdobia hniezdenia ich farba bledne a to až do biela. U samíc býva farba o niečo svetlejšia než u samcov. Zobák je oranžový až jasne červený s bielymi znakmi pri špičke. Aj pri zobáku býva farba u samíc o niečo svetlejšia než u samcov. Neoperené časti nôh sú tmavo-sivé.
Sfarbenie mladých jedincov je sivohnedé. Konce bielych letkových krídiel sú u mláďat čierne. Dúhovky očí majú červenohnedú farbu. Zobák je zafarbený menej výrazne ako u dospelých jedincov. Vyskytujú sa na ňom aj sivé časti a to predovšetkým špička.
Ku komunikácii využívajú labute čierne hlasové prejavy, ako aj gestá. 
Hlas.
Hlasový prejav je pomerne slabý, ale produkovaný vo vysokom tóne. Ide o trúbivý zvuk pričom u samcov je tón hlbší a trúbenie trvá dlhšiu dobu ako u samice.
Výskyt.
Vyskytuje sa na veľkej časti územia Austrálie, vrátane Tasmánie, pričom preferuje najmä vlhké oblasti v južnej časti kontinentu a severným tropickým oblastiam sa skôr vyhýba. Najrozšírenejšia je v juhovýchodnej a juhozápadnej časti kontinentu, ako aj pozdĺž takmer celého východného pobrežia, kde na severe jej výskyt zasahuje až do oblastí pri meste Townsville v austrálskom štáte Queensland v severovýchodnej časti kontinentu. V Tasmánii sa vyskytujú predovšetkým v jej juhovýchodnej časti.
Labuť čierna bola introdukovaná na území Nového Zélandu, kde sa následne úspešne rozšírila a v súčasnosti tam jej počty dosahujú desiatky tisíc jedincov. 
Mimo územia Austrálie a Nového Zélandu sa labuť čierna objavuje aj na území Indonézie, kde však nehniezdi a v Európe bola introdukovaná na území Španielska, kde sa stala permanentným rezidentom.
Introdukcia tohto druhu prebehla aj na území Severnej Ameriky.
Biotop.
Obýva vnútrozemné územia s vodnými plochami, ako aj pobrežné regióny. Obývané vodné plochy sú predstavované predovšetkým riekami a jazerami, ale aj močariskami. Preferujú miesta s vodnou vegetáciou. Nevadí im akýkoľvek typ vody a tak sa vyskytujú na plochách s vodou sladkou, slanou, ako aj brakickou. V období nedostatku potravu sú schopné vzdialiť sa od permanentných vodných plôch a vtedy sa objavuje aj na zaplavených lúkach, prípadne aj suchých pastvinách a iných typoch poľnohospodársky využívanej pôdy.
Spôsob života.
Ide o nemigrujúceho vtáka.
Labute čierne vytvárajú monogamné páry v ktorých ostávajú po celý život. U mladších jedincov sa však stáva, že počas prvých rokov hniezdenia vytvoria dočasné sezónne páry.
Mladé jedince sa po opustení rodinnej skupiny združujú do kolónií v ktorých ostávajú 1 – 2 roky predtým než vytvoria páry a začnú s hniezdením. Aj dospelé jedince sa často presúvajú v kŕdloch, pričom niekedy v skupinách prebieha aj hniezdenie, a sú najmenej teritoriálne zo všetkých druhov labutí.
Preferujú ostávať na jednom mieste a zvyčajne sa nepresúvajú, len v prípade nedostatku potravy žijú nomádskym spôsobom života. Aktívne sú predovšetkým počas dňa, aj keď potravu prijímajú najradšej za súmraku. V prípade presunov sa presúvajú v priebehu noci a počas presunu sa hlasovo prejavujú. 
Každý rok v období medzi septembrom a februárom prichádza u labutí čiernych k výmene operenia, pričom v tomto období nie sú schopné lietať a zdržujú sa na otvorených vodných plochách v kŕdloch ktoré čítajú až niekoľko tisíc jedincov.
Hniezdenie.
V priebehu párenia si obvykle vytvoria párové teritórium, ktoré hája, sú však známe prípady, kedy k páreniu prichádza aj v kolóniách. Obranné gestá u samcov pri obrane teritória počas hniezdenia sú podobné ako u labutí veľkých, teda dvojité, alebo trojité zamávanie krídľami nasledované zvukovým prejavom. Rozdieľ je v postoji, pri ktorom držia labute čierne krk vzpriamene so zobákom nasmerovaným nadol a našuchoreným perím a tiež vo zvukovom prejave, ktorý je u labutí čierných hlasnejší, než u labutí veľkých.
Špeciálny prvok, ktorý sa u labutí čiernych vyskytuje, je takzvaná "Triumfálna ceremónia", ktorá slúži ako na spevnenie puta medzi partnermi, prípadne rodičmi a mladými jedincami, tak aj ako odstrašujúce teritoriálne gesto. Ceremóniu začína samec, ktorý sa približuje k samici so zdvihnutými krídlami a hlavou, pričom sa opakovane hlasovo prejavuje, načo samica zopakuje rovnaký hlasový prejav. Následne obidve pohlavia pokyvujú hlavami, ktoré stále držia vo vzpriamenej polohe. Nasleduje zvukový prejav, pri ktorom majú labute natiahnuté krky a ich zobáky sú nasmerované hore. Neskôr sa uhol natiahnutých krkov zmení, tak že sú v približne v 45 stupňovom uhle so zobákmi nasmerovanými nadol v určitom uhle a v tejto polohe labute plávajú v kruhu. Tieto ceremónie sí iniciované samcom a ich frekvencia je tým vyššia, čím viac jedincov sa nachádza v blízkosti teritória.
Hniezdenie prebieha od februára do septembra. V severných častiach výskytu je to obvykle obdobie od februára do mája a v južných častiach výskytu obdobie od mája do septembra.
Hniezdo je plávajúce, prípadne upevnené medzi trsmi rastlín, prípadne aj postavené na ostrovčeku, kopcovitého tvaru, postavené predovšetkým z konárikov, lístia a rôznych organických zvyškov. Býva približne 35 centimetrrov vysoké a v priemere môže dosahovať až dvoch metrov. Stavia ho obvykle samica, ale stane sa, že je postavené aj samcom.
Na vajciach sedia obaja rodičia.
Samica znáša 3 – 9 (obvykle 5 – 6 vajec), pričom v priebehu jedného dňa je znesené len jedno vajce a ďalšie je znesené až nasledujúci deň. Vajcia sú po znesení modrozelené, ale neskôr sa ich farba mení na hnedú. Vajcia sú elipsoidného tvaru a dosahujú dĺžky medzi 9,5 – 11,5 centimetrami a šírky medzi 6 – 7,3 centimetrami.
Mladé jedince sa liahnu po 35 – 48 dňoch od znášky, pričom inkubácia sa začína až po znesení všetkých vajec. 
Po vyliahnutí mladé jedince ostávajú na hniezde približne po dobu 2 – 3 týždňov. Už v tomto období sú pomerne samostatné a sú schopné plávať a samostatne prijímať potravu. Operia sa 150 – 170 dní po vyliahnutí. Schopné letu sú mladé jedince približne po 6 mesiacoch, ale až do približne 9 mesiacov ostávajú v rodinnej skupine. Pohlavnej dospelosti dosahujú mladé labute čierne vo veku 18 – 36 mesiacov.
Potrava.
Labute čierne sú bylinožravce a obvykle sa živia podvodnou vegetáciou. K najčastejšie konzumovanej vegetácii patria zástupcovia rodov Typha, Potamogeton, Myriophyllum a Ruppia, ako aj rôzne vodné riasy. V prípade potreby sú schopné spásať aj vegetáciu nezávislú na vodnom prostredí. Ojedinele konzumujú aj hmyz.
Ohrozenie a ochrana.
K prirodzeným predátorom, ktorí ohrozujú vajcia a mladé jedince patria predovšetkým rôzne druhy hlodavcov, ako aj iné, predovšetkým dravé, vtáky.
Podľa klasifikácie IUCN patrí k najmenej ohrozeným taxónom. Súčasná populácia je považovaná za stabilnú a pohybuje sa v desiatkach tisíc jedincov.
Miestami dochádza aj k premnoženiu a tak sa občasne využívajú aj regulačné odstrely. Inak je ale v Austrálii chránená zákonom.
Interakcie s človekom.
Vajcia labute čiernej sa v oblasti jej výskytu konzumujú a samotné labute čierne bývajú držané pre okrasné účely.
Labuť čierna patrí k obľúbeným taxónom pozorovateľov vtákov.
Poddruhy.
V rámci druhu sa rozoznávajú dva poddruhy. Ide o:
- Nominátny a v súčasnosti jediný žijúci poddruh labute čiernej.
- Pôvodne tento poddruh obýval len územie Austrálie a bol teda endemitom tohto kontinentu.
- Vyhynutý poddruh, ktorý pôvodne obýval len územie Nového Zélandu.

</doc>
<doc id="636208" url="https://sk.wikipedia.org/wiki?curid=636208" title="Alice Cooper (skupina)">
Alice Cooper (skupina)

Alice Cooper bola americká hudobná skupina hrajúca hudbu medzi rockom a heavy metalom. Vznikla v roku 1964 vo Phoenixe v štáte Arizona. Zostavu skupiny tvoril spevák Vincent Furnier, gitaristi Glen Buxton a Michael Bruce, basgitarista Dennis Dunaway a bubeník Neal Smith.
V roku 1975 si Vincent Furnier po rozpade skupiny adoptoval názov Alice Cooper ako svoj pseudonym a začal sólovú kariéru. Ostatní členovia však vytvorili skupinu s názvom Billion Dollar Babies. V neskorších rokoch (1999, 2010, 2011, 2015) skupina Alice Cooper obnovila svoju činnosť štyrikrát a zorganizovala jednorazové vystúpenia.

</doc>
<doc id="636210" url="https://sk.wikipedia.org/wiki?curid=636210" title="Hranatá veža">
Hranatá veža

Hranatá veža (, , ) je najmasívnejší objekt úseku hlavného hrebeňa Vysokých Tatier od Svišťového štítu po Malý Javorový štít, medzi Rovienkovou priehybou a (Rovienkovou stenou) Vyšným Rovienkovým sedlom (Rovienkovou vežou). Má dva takmer rovnako vysoké končiare, hlavný juhozápadný a vedľajší severovýchodný. Bezprostredne pod hlavným vrcholom je zo strany Veľkej Studenej doliny výrazná kamenná terasa.
Názov.
Bol ovplyvnený tvarom končiara. Nemci a Maďari videli v Hranatej veži podobu mýtneho kameňa. V podobe Mýtnik prešlo toto meno ojedinele aj do slovenčiny, ale neujalo sa.
Turistika.
Na vrchol je možné vystúpiť len s horským vodcom.

</doc>
<doc id="636211" url="https://sk.wikipedia.org/wiki?curid=636211" title="Martina Balunová">
Martina Balunová

Martina Balunová (* 30. apríl 1975, Bratislava) je slovenská diplomatka, bývalá veľvyslankyňa Slovenska vo Švédsku.
Životopis.
Martina Balunová absolvovala v roku 1998 Filozofickú fakultu Prešovskej univerzity. Po absolvovaní kurzu taliančiny v Taliansku začala v roku 1999 pracovať na Ministerstve zahraničných vecí ako referentka 2. teritoriálneho odboru. V rokoch 2002 až 2006 bola 3. tajomníčka na veľvyslanectve vo Viedni. Následne pracovala na ministerstve ako referentka pre V4 a ako koordinátorka v Kabinete ministra. V rokoch 2008 až 2013 bola radkyňa a zástupkyňa veľvyslanca na veľvyslanectve v Ríme. Od roku 2013 pracovala opäť na Ministerstve zahraničných vecí a európskych záležitostí: v Odbore pre prípravu predsedníctva SR v Rade EÚ (2013), v roku 2014 bola vedúcou Oddelenia organizácie a logistiky tohto odboru, v rokoch 2015 až 2017 riaditeľka Odboru pre organizáciu a logistiku Sekretariátu predsedníctva SR v Rade EÚ a v roku 2017 bola koordinátorkou Sekcie európskych záležitostí.
Veľvyslankyňa Slovenska vo Švédsku.
Prezident Andrej Kiska ju do funkcie vymenoval 7. novembra 2015. Svoje poverovacie listiny kráľovi odovzdala 7. decembra 2017. Jej predchodcom vo Švédsku bol Jaroslav Auxt. V novembri 2022 ju vo funkcii nahradil Ľubomír Čaňo.

</doc>
<doc id="636216" url="https://sk.wikipedia.org/wiki?curid=636216" title="Kresaný roh">
Kresaný roh

Kresaný roh, dávnejšie Východná Rovienková veža (, , ) je samostatná skalná veža v hlavnom hrebeni Vysokých Tatier, najvýchodnejšia a najvyššia z troch výrazných elevácií medzi Svišťovým a Malým Javorovým štítom nad Veľkou Studenou dolinou a Rovienkami.
Názov.
Prv ako na štít vystúpili poľskí horolezci upútal pozornosť Karola Englischa, ktorý v štíte videl podobnosť s alpským Schreckhornom. Preto ho nazval tatranským Schreckhornom: Tátra – Schreckhorn, Tátra – Rémszarv. Okolo prvej svetovej vojny boli Rovienková veža a Kresaný roh spoločne označované ako Rovienkové veže ("Rovinkitüre", "Rovinkitornyok"), alebo Rovienkové rohy ("Rovinkihörner", "Rovinkiszarvak"). V prípade potreby ich rozlišovali polohopisnými adjektívami a pokiaľ Kresaný roh nedostal osobitné meno, bol Východnou Rovienkovou vežou.
Turistika.
Na vrchol je možné vystúpiť len s horským vodcom.

</doc>
<doc id="636219" url="https://sk.wikipedia.org/wiki?curid=636219" title="Légalov mat">
Légalov mat

Légalov mat je 7-ťahový mat, ktorý vzniká po ťahoch "1. e4 e5 2. Jf3 d6 3. Sc4 h6 4. Jc3 Sg4 5. Jxe5? Sxd1? 6. Sxf7+ Ke7 7. Jd5#", ale poradie prvých troch ťahov môže byť aj prehodené, napríklad "1. e4 e5 2. Sc4 d6 3. Jf3 Jc6". Je pomenovaný po Sirovi de Légalovi, ktorý tento mat s obľubou skúšal proti svojim súperom v 18. storočí. Tento mat nie je korektný, pretože v piatom ťahu biely zahrá chybu "5. Jxe5?", na čo správna odpoveď čierneho je "5. ... Jxe5!" a čierny za pešiaka jednoducho získal figúru, pokryl strelca na poli "g4" a zároveň napadol bieleho strelca na poli "c4" spolu s ohrozením dámy na poli "d1". Biely má v tejto pozícii jediné dobré pokračovanie, a to "6. Se2", no to aj tak vedie k prehratej pozícii. Pointa tohoto matu spočíva v tom, že biely dúfa, že čierny nepozná správne pokračovanie a že sa ulakomí na dámu na poli "d1", čo mnoho začiatočníkov naozaj urobí. Ak čierny zahrá 5. ... Sxd1?, nasleduje dvojťahový mat 6. Sxf7+ Ke7 7. Jd5# Légalov mat správne demonštruje fakt, že cieľom šachovej partie nie je hnať sa za materiálnym ziskom, čo často šachisti v partiách robia, ale dať súperovi mat.

</doc>
<doc id="636222" url="https://sk.wikipedia.org/wiki?curid=636222" title="RVR">
RVR

RVR môže byť:

</doc>
<doc id="636223" url="https://sk.wikipedia.org/wiki?curid=636223" title="Peter Mazan">
Peter Mazan

Peter Mazan (* 13. máj 1990, Bojnice) je profesionálny slovenský futbalista hrajúci za slovenský klub FK Pohronie, kde je na hosťovaní z poľského klubu Radomiak Radom.
Mazan svoju kariéru začal v Trenčíne, kde pôsobil sedem rokov. Počas tohto angažmá hosťoval v Zlatých Moravciach, Banskej Bystrici a Skalici. V roku 2016 odišiel do Poľska, do mužstva druhej ligy Raków Częstochowa, kde strávil jednu sezónu. Následne sa presunul do Radomiaku Radom. V lete 2019 odišiel na hosťovanie do tímu nováčika slovenskej Fortuna ligy FK Pohronie.

</doc>
<doc id="636224" url="https://sk.wikipedia.org/wiki?curid=636224" title="Liesková píščelka">
Liesková píščelka



</doc>
<doc id="636225" url="https://sk.wikipedia.org/wiki?curid=636225" title="Otáčaná píščelka">
Otáčaná píščelka



</doc>
<doc id="636226" url="https://sk.wikipedia.org/wiki?curid=636226" title="Píščelka">
Píščelka



</doc>
<doc id="636227" url="https://sk.wikipedia.org/wiki?curid=636227" title="Mestský štadión Žiar nad Hronom">
Mestský štadión Žiar nad Hronom

Mestský štadión Žiar nad Hronom je viacúčelový štadión v Žiari nad Hronom na Slovensku. V súčasnosti sa využíva prevažne na futbalové zápasy a je domovom pre klub FK Pohronie (účastník najvyššej futbalovej súťaže od roku 2018). Súčasná kapacita štadióna je 2 309 miest. Rekordná návšteva štadióna 10 048 divákov bola 8. mája 1999 na finálovom zápase Slovenského pohára medzi Slovanom Bratislava a Duklou Banská Bystrica. 
Rekonštrukcia.
11. novembra 2015, na základe splnomocnenia Vlády Slovenskej republiky, VV SFZ schválil dotáciu vo výške 750 tis. €, následne na návrh primátora Petra Antala poslanci Mestského zastupiteľstva jednomyseľne schválili dve uznesenia o spolufinancovaní vo výške 1 mil. €. Realizáciou boli poverené Technické služby Žiar nad Hronom. V apríli 2016 sa začalo so stavebnými prácami, búraním oceľových konštrukcií. 
Pôvodná kapacita 12 910 bola znížená na 2 309 divákov (všetky miesta na sedenie a kryté). Náklady na rekonštrukciu dosiahli približne 2 milióny EUR. Okrem dotácie a príspevku mesta 250 až 300 tis. € bolo od ďalších súkromných sponzorov ako napr. "Nemak Slovakia". Štadión po rekonštrukcii slávnostne otvorili v sobotu 12. augusta 2017. 
Súčasnosť.
V súčasnosti sa využíva prevažne na futbalové zápasy FK Pohronie, ktorý hrá v najvyššej futbalovej lige.
Zápasy Majstrovstiev Európy hráčov do 19 rokov v roku 2022 sa uskutočnia na tomto mieste spolu s mestami Trnava, Senec a Zvolen.

</doc>
<doc id="636228" url="https://sk.wikipedia.org/wiki?curid=636228" title="Nevýhoda z ťahu">
Nevýhoda z ťahu



</doc>
<doc id="636230" url="https://sk.wikipedia.org/wiki?curid=636230" title="Zygmunt Klemensiewicz">
Zygmunt Klemensiewicz

Zygmunt Klemensiewicz (* 24. máj 1886, Krakov, Poľsko† 25. marec 1963, Glivice) bol poľský chemik a fyzik, profesor na Ľvovskej politechnike v Ľvove, horolezec.
Zo života.
Bol synom Roberta (učiteľa histórie a geografie, riaditeľa gymnázia) a Marii Józefy z Reichmanów (spisovateľky a prekladateľky škandinávskej literatúry). Od roku 1892 žil s rodičmi vo Ľvove, kde v roku 1904 ukončil gymnaziálne štúdiá. Potom v rokoch 19041908 študoval chémiu, fyziku a matematiku na Ľvovskej univerzite. V júli 1908 získal titul doktora filozofie. Pôsobil ako štipendista v Karlsruhe, kde spolu s profesorom Fritzom Haberom vyvinul prvú sklenenú elektródu, ktorá našla využitie v ďalších desaťročiach. V roku 1912 habilitoval na Ľvovskej univerzite, kde bol menovaný docentom. V roku 1913 dostal štipendium Carnegie-Curie na Ústave pre rádium v Paríži, kde pracoval až do začiatku prvej svetovej vojny pod vedením Marie Curieovej-Skłodowskej. Počas vojny pracoval aj v Pasteurovom inštitúte. Počas rokov 19201940 bol profesorom na Ľovovskej polytechnickej univerzite.
Po vypuknutí druhej svetovej vojny a po obsadení východnej časti Poľska Červenou armádou bol okupačnými sovietskymi vojskami väznený od 19. marca 1940 v Nowosielicach, Stryji, Charkove a Starobiľsku, kde v októbri 1940 bol odsúdený na 5 rokov väzenia v trestaneckom tábore. Trest si odpykal v Kazachstane v rokoch 19401942. Po uzavretí Dohody Sikorski-Majski bol 28. augusta 1942 prepustený. Cez Irán a Egypt odišiel do Veľkej Británie, kde žil až do roku 1956. Po návrate do Poľska bol profesorom na Sliezskej politechnike v Gliviciach.
Výlety do Vysokých Tatier.
Bol zapáleným horolezcom a alpinistom. V roku 1913 vydal prvú poľskú horolezeckú učebnicu ("Zasady taternictwa"). Bol skúseným lyžiarom, zaujímal sa o fotografovanie, najmä o horskú fotografiu. V medzivojnovom období bol viceprezidentom Poľského lyžiarskeho zväzu. Na mnohých horolezeckých túrach mu robila spoločnosť jeho manželka († 2. marca 1975, Krakov). Bol spoluzakladateľom Himalaya Clubu.

</doc>
<doc id="636234" url="https://sk.wikipedia.org/wiki?curid=636234" title="Ústav etnológie Slovenskej akadémie vied">
Ústav etnológie Slovenskej akadémie vied



</doc>
<doc id="636236" url="https://sk.wikipedia.org/wiki?curid=636236" title="Dobrivoj Rusov">
Dobrivoj Rusov

Dobrivoj Rusov (* 13. január 1993, Trnava) je bývalým profesionálnym slovenským futbalistom, hrajúcim na poste brankára.
Rusov začal kariéru v drese trnavského Spartaka ako jeho odchovanec. Po štyroch rokoch v mužstve prestúpil do poľského tímu Piast Gliwice, kde chytal tri ďalšie sezóny. V roku 2018 sa vrátil naspäť do Trnavy. V roku 2019 vyhral s Trnavou Slovenský pohár. 
14. mája 2025 oznámil koniec svojej kariéry.

</doc>
<doc id="636238" url="https://sk.wikipedia.org/wiki?curid=636238" title="ÚESA SAV">
ÚESA SAV



</doc>
<doc id="636243" url="https://sk.wikipedia.org/wiki?curid=636243" title="Stromárka bielohlavá">
Stromárka bielohlavá

Stromárka bielohlavá (iné názvy: stromárka bielohrdlá, kačica vdova, stromárka vdovská, kačica bielochrbtá; lat. "Dendrocygna viduata") je malý predstaviteľ zúbkozobcov z čeľade kačicovitých. Žije a hniezdi na území subsaharskej Afriky a väčšej časti Južnej Ameriky.
Taxonómia.
Druh popísal v roku 1766 Carl Linné v kolumbijskej Cartagene pod názvom "Anas viduata".
Opis.
Ako všetky stromárky má aj stromárka bielohlavá dlhý krk a končatiny, čo jej dáva vzhľad podobný husiemu.
Od ostatných stromárok rodu Dendrocygna je ľahko rozoznateľná vďaka sfarbeniu hlavy, ktoré je čierno-biele, pričom čierna je zadná časť a biela je lícna a frontálna časť hlavy. Krk je taktiež v zadnej časti čierny. Sfarbenie tela je prevažne orieškovo hnedé s čierným chvostom a perami na letkách. Oči sú hnedé a zobák je čierny. Neoperená čiasť nôh je modrá s čiernymi znakmi. Samice sú sfarbené rovnako ako samci, len na prednej časti hlavy a na krku majú aj hrdzavo sfarbené znaky.
Hlas.
Hlasový prejav je trojslabikový hvízdavý zvuk trvajúci 1,5 – 2 sekundy.
Výskyt.
Vyskytuje sa vo veľkej časti subsaharskej Afriky, vrátane Madagaskaru a obýva aj väčšiu časť územia Južnej Ameriky. Výskyt čiastočne zasahuje aj na územie Strednej Ameriky.
Na území Strednej a Južnej Ameriky výskyt siaha od Kostariky na severe cez územie severnej a východnej Kolumbie a na východe cez Guayanu až po územie severnej Argentíny a Uruguaje na juhu.
V Afrike sa vyskytuje v jej subsaharskej časti od Mauritánie, Senegalu a Eritrey na severe až po južné časti Južnej Afriky na juhu. Najrozšírenejšie sú v Afrike na území Zimbabwe, Mozambiku, severnej Namíbie, východnej Botswany a vo východnej časti Južnej Afriky. Mimo kontinentálnej Afriky obýva aj Madagaskar a Komory.
Biotop.
Vyskytuje sa na rôznych typoch území s vodnými plochami pričom preferuje sladkovodné biotopy. Zvyčajne ide o rôzne močiare a jazerá, zarastené vodné plochy ale aj ryžové polia.
Spôsob života.
Stromárka bielohlavá nie je teritoriálna.
Často lokálne migruje v závislosti od dostupnosti vodných plôch a potravy.
Obvykle sa vyskytuje v skupinách, ktoré čítajú desiatky až stovky jedincov. Často sa zdržujú v spoločnosti stromárky hrdzavej. 
Vytvárajú trvalé monogamné páry.
Lietajú prevažne v noci, kedy prebieha aj kŕmenie.
Ačkoľvek má dlhý krk a nohy, narozdieľ od ostatných stromových kačiek, netrávi veľa času na stromoch a preferuje zem v čom sa podobá skôr husám, alebo klasickým kačiciam. Preferuje predovšetkým piesočné brehy u vodných plôch.
Hniezdenie.
Hniezdenie sa začína začiatkom obdobia dažďov, pričom najviac vajec je znášaných v období najväčšej kumulácie zrážok. Toto sa môže v rôznych miestach výkytu líšiť a tak napríklad vo Venezuele hniezdenie prebieha od júla do septembra a napríklad v Etiópii od júla do októbra. K hniezdeniu dochádza v nestálych kolóniách. Hniezdo býva postavené vo vysokej tráve, alebo tŕstí a na výstavbu používajú stromárky okolitú vegetáciu.
Samica znáša 4 – 13 (16) vajec. Na vajciach sedia obaja rodičia. Mladé jedince sa liahnu po 26 – 28 dňoch a operia sa približne po 8 týždňoch od vyliahnutia.
Potrava.
Potrava je rôznorodá a zahŕňa rôzne druhy vegetácie a semien, ale konzumuje aj vodných bezobratlých. Potravu konzumuje prevažne v noci, pričom sa za ňou potápa.
Ohrozenie a ochrana.
Podľa klasifikácie IUCN patrí k najmenej ohrozeným taxónom. Je hojne rozšírená na celom území výskytu a jej populácia je považovaná za stúpajúcu.
Interakcie s človekom.
V oblastiach výskytu s vysokou koncentráciou tohto druhu môže dochádzať k poškodzovaniu poľnohospodárskych plodín.

</doc>
<doc id="636245" url="https://sk.wikipedia.org/wiki?curid=636245" title="Heckler &amp; Koch HK416">
Heckler &amp; Koch HK416

Heckler &amp; Koch HK416 je útočná puška vyrábaná nemeckou firmou Heckler &amp; Koch. Je vo výzbroji mnohých ozbrojených zložiek po celom svete a svoju obľubu si získala aj u špeciálnych jednotiek (napr. 5. PŠU). Túto zbraň mali členovia SEAL Team Six počas operácie Neptun Spear, pri ktorej bol zabitý Usáma Bin Ládin.
História.
Jednotka Delta Force z armády Spojených štátov spolupracovala pri výrobe náhrady za M4 a britskú SA 80. s nemeckým výrobcom zbraní Heckler &amp; Koch, pričom firma využila skúseností získané pri navrhovaní HK G36.
HK416 je nástupca zrušeného projektu XM8 (2005). Pôvodne sa nazývala HK M4, ale po súdnom procese s firmou Colt Defense, kvôli právam na označenie M4, sa názov zmenil na HK 416, čo má odkazovať ako narážka na obe kategórie M4/16. Plynový piest s krátkym zdvihom prevzatý z HK G36 znížil poruchovosť zbrane.
V roku 2004 bola testovaná jednotkou Delta Force, ktorá následne nahradila M4 novými HK416. Do ozbrojených zložiek je zaradená ako štandardná zbraň Francúzska a Nórska a jej verziu M27 IAR má vo výzbroji USMC ako ľahký guľomet.
Konštrukcia.
Základná konštrukcia je odvodená od AR 15, presnejšie od americkej M4. Na rozdiel od M4 ale používa plynový piest s krátkym zdvihom, pričom pre tento mechanizmus sa H&amp;K rozhodlo po aktualizačných prácach na britských SA80.
HK416 je navrhnutá s lištami Picatinny MIL-STD-1913 na štyroch stranách. Keďže sú pridané od výroby, sú na pevno a neprerušované. Vďaka tomu môže zbraň niesť veľa dodatočného príslušenstva. Hlaveň HK416 je vyrobená z chrómovanej ocele, čo jej dáva životnosť 20 000 rán. Pažba sa dá nastaviť do 6 polôh. Splnila tiež test "Over the Beach", teda je funkčná aj ihneď po vynorení z vody.

</doc>
<doc id="636246" url="https://sk.wikipedia.org/wiki?curid=636246" title="Protoanemonín">
Protoanemonín

Protoanemoním je jedovatá látka, ktorá vzniká enzymatickým štiepením ranunkulínu, ktorý sa prirodzene vyskytuje v rastlinách z čeľade iskerníkovité ("Ranunculaceae"). Takéto štiepenie nastáva, keď je rastlina mechanicky poškodená (napríklad odtrhnutím, rozomletím, atď...), pričom ranunkulín sa štiepi na glukózu a samotný toxický protoanemonín.
Kontakt kože alebo slizníc s touto látkou môže spôsobiť na mieste styku svrbenie a tvorbu vyrážok a pľuzgierov. Pri požití spôsobuje nevoľnosť, zvracanie, paralýzu a akútny zápal pečene, z ktorého môže následne vzniknúť žltačka. LD50 pre myši sa udáva na 190 mg/kg.
Na vzduchu dimerizuje na anemoním, ten sa následne hydrolýzou mení na neškodnú kyselinu 4,7-dioxodek-2-éndiovú.
Z chemického hľadiska ide o laktón kyseliny 4-hydroxypentán-2,4-diovej. Jeho systematický názov podľa názvoslovia IUPAC pre organické zlúčeniny je 5-metylidénfuran-2-ón.

</doc>
<doc id="636248" url="https://sk.wikipedia.org/wiki?curid=636248" title="Scarborough">
Scarborough

Scarborough môže byť:

</doc>
<doc id="636252" url="https://sk.wikipedia.org/wiki?curid=636252" title="Ovčí mat">
Ovčí mat

Ovčí mat (alebo slangovo šustermat), je štvorťahový mat charakterizovaný včasným výpadom bielej dámy na pole f3 alebo h5 s cieľom napadnúť pešiaka f7 za pomoci strelca z c4, napríklad ťahmi 1. e4 e5 2. Sc4 Jc6 3. Df3 d6 4. Dxf7 mat. Tento postup je objektívne nekorektný, pretože predčasné zapojenie dámy do hry je považované za neprincipiálne, navyše čierny má možnosti, ako matu na poli f7 zabrániť. Podľa teórie by sa do hry mali najprv zapojiť ľahké figúry (jazdci, strelci) a až neskôr ťažké (veže, dáma). Tento bieleho výpad môže čierny potrestať postupným tempovaním (získavaním temp, t.j. času) bieleho dámy, čím vyvinie figúry rýchlejšie ako biely a získa tak výhodu. 
Po ťahoch 1. e4 e5 2. Sc4 Jc6 3. Df3 čierny pokračuje 3. ... Jf6 4. Je2 (po 4. Jc3 by sa po odpovedi čierneho 4. ... Jd4 biela dáma musela vrátiť na pole d1, kde by čierny disponoval možnosťou rýchlejšieho vývinu figúr) 4. ... Ja5 5. Sd3 Sc5. Biely má blokovaného d pešiaka a celkovo horšiu pozíciu.

</doc>
<doc id="636255" url="https://sk.wikipedia.org/wiki?curid=636255" title="Klasický filológ">
Klasický filológ



</doc>
<doc id="636256" url="https://sk.wikipedia.org/wiki?curid=636256" title="Manul">
Manul

Manul alebo manul stepný ("Otocolobus manul") je zástupca malých mačiek pôvodom z oblasti Strednej Ázie.
Taxonómia.
Prvýkrát opísaný bol manul Petrom Simonom Pallasom v roku 1776 pod názvom "Felis manul". Po svojom objaviteľovi manul získal aj svoje meno v angličtine "Pallas's cat", teda v preklade do slovenčiny "mačka Pallasova".
Rozšírenie.
Manul je rozšírený vo veľkej časti Strednej Ázie od horských oblastí v okolí Kaspického mora a časť Sibíre v okolí Bajkalského jazera, cez Pakistan, Afganistan, Mongolsko a Tibet až po Čínu. Rozšírenie siaha až do južnej časti Ázie a to do Indie. Na území Indie sa vyskytuje len v oblasti Ladaku na území indického štátu Džammú a Kašmír.
Opis.
Jedná sa o malú mačku, ktorá sa dá veľkostne zrovnať s mačkou domácou.
Manul sa vyznačuje pomerne širokou hlavou s nízko posadenými ušami. Uši sú malé a sú od seba z dôvodu nízkeho posadenia pomerne dosť vzdialené. Oči sú posadené pomerne vysoko. Chvost je cylindrický a pomerne hrubý. Telesná stavba je pomerne robustná. Srsť je dlhá, hustá a mäkká. Na chvoste a spodných častiach tela býva až dvakrát dlhšia než na bokoch a chrbte.
Hlava je väčšinou sivá. Sfarbenie tela sa pohybuje od sivo-striebornej farby až po žltkastú, pričom hrudné a brušné partie bývajú skôr hnedé. Na bokoch sa objavujú čierne pásy. Vrchná časť hlavy je posiata čiernymi škvrnami, na lícach sa objavujú čierne pásiky. Na pomerne krátkych končatinách sa tiež objavujú náznaky tmavších pásov. Na chvoste sa nachádza 4 - 6 čiernych pásov a koniec chvosta je čierny.
Hlas.
Zvukový prejav manula je podobný štekaniu.
Biotop.
Obľubuje skalnatý terén a prostredie horských alpínskych lúk v pomerne veľkej nadmorskej výške, ktorá sa pohybuje obvykle medzi 2500 - 4800 metrami nad morom. Okrem toho sa vyskytuje aj v chladných púštnych a stepných podmienkach náhorných plošín.
Spôsob života.
Aj keď žije vo vysokej nadmorskej výške, vyhýba sa najvyšším častiam hôr, kde sa nachádza silná snehová pokrývka.
Žije samotárskym spôsobom života. Napriek malej veľkosti, teritórium samcov môže mať v niektorých miestach výskytu rozlohu aj viac než 100 km².
Je aktívny počas celého dňa, ale k najvyššej aktivite dochádza počas úsvitu a súmraku.
Odpočíva väčšinou v jaskyniach, alebo využíva nory vyhĺbené inými zvieratami.
Reprodukcia.
K páreniu prichádza v zimných mesiacoch.
Mačatá sa rodia po 66 - 75 dňoch obvykle v priebehu apríla - mája. Rodí sa ich rôzny počet od jedného až po osem a pri narodení vážia približne 80 gramov. Obvyklý počet mláďat je však 2 - 6.
Potrava.
Loví rôzne menšie živočíchy. Patria k nim napríklad líšky, svište a rôzne iné druhy hlodavcov, ale aj rôzne druhy vtákov. Kŕmi sa aj hmyzom a nepohrdne ani zdochlinou. Bol zaznamenaný prípad, kedy manul ulovil aj jahňa ovce argali.
Ohrozenie a ochrana.
Podľa klasifikácie IUCN patrí k takmer ohrozeným taxónom.
V rámci CITES klasifikácie je manul zaradený do CITES APPENDIX: II.
K najväčším hrozbám patrí nelegálny lov za účelom získania kožušín. Populácia sa považuje za klesajúcu.
Predpokladá sa, že sa na planéte vyskytuje okolo 15 000 jedincov. Tento počet je však len odhadovaný, keďže údaje o počte z väčšiny krajín, kde sa manul vyskytuje nie sú známe. Presnejšie počty sú známe z Ruska, kde sú v rámci jednotlivých administratívnych jednotiek nasledovné:
Predpokladá sa, že najviac jedincov žije na území Mongolska. V Aganistane a Pakistane sa populácia pravdepodobne znižuje. V indickom Ladaku sú vzácne.
Interakcie s človekom.
Pri náhodnom stretnutí s človekom neprejavuje manul strach a býva aj agresívny.
Manul v slovenských Zoo.
Túto nádhernú malú mačku chová Zoologická záhrada Košice. V roku 2025 tu zaznamenali historicky prvý úspešný odchov. Tri mláďatá prirodzene odchovala matka.
V minulosti ho chovala aj Bojnická zoo, kde sa v roku 2000 podaril vôbec prvý úspešný odchov v podmienkach českých a slovenských zoo. Išlo o umelo, ošetrovateľkou odchovanú samičku, ktorá bola potom odoslaná do českej Zoo Ústí n/L.
Poddruhy.
V rámci druhu sú rozlišované tri poddruhy.:
Je však možné, že poddruhy budú v budúcnosti vyhlásené za neplatné a budú všetky zlúčené v rámci nominátneho poddruhu.

</doc>
<doc id="636259" url="https://sk.wikipedia.org/wiki?curid=636259" title="Pasca Noemovej archy">
Pasca Noemovej archy

Pasca Noemovej archy je sled ťahov v Španielskej hre, ktorými sa biely snaží nalákať čierneho do pasce a získať materiálnu výhodu. Ide o ťahy 1. e4 e5 2. Jf3 Jc6 3. Sb5 a6 4. Sa4 d6 5. d4 (priame, prirodzené a aktívne pokračovanie) b5 6. Sb3 Jxd4 7. Jxd4 exd4 V tomto momente by si biely mal všimnúť, že čierny potrebuje práve dva ťahy svojím c pešiakom na to, aby uzavrel bieleho strelca, ktorý sa nachádza na poli b3. Ak biely doberie pešiaka dámou, bielym tým čiernemu poskytne práve potrebný ťah, pretože čierny prostredníctvom ohrozením dámy ťahom c7-c5 získa potrebné tempo a následným c5-c4 uzavrie strelca 8. Dxd4?? c5! 9. Dd5 Se6 10. Dc6+ Sd7 11. Dd5 c4 a biely príde o svojho bielopoľného strelca.
Rozbor.
Po ťahoch 1. e4 e5 2. Jf3 Jc6 3. Sb5 a6 4. Sa4 (otvorený variant Španielskej hry) d6 5. d4 b5 6. Sb3 má čierny prirodzenú a zároveň silnú odpoveď a to 6. ... Jxd4. Silná odpoveď bieleho je jednoduché branie jazdcom ťahom 7. Jxd4 a po čierneho dobraní 7. ... exd4 stačí zahrať 8. Sd5! a biely o svojho strelca nepríde, navyše po 8. ... Vb8 9. Sc6+ Sd7 10. Sxd7+ Dxd7 11. Dxd4 a v tomto momente biely dobral pešiaka na poli d4 a úplne predišiel pasci čierneho.
Iné pokračovanie vzniká, ak biely v 7. ťahu pokračuje ťahom 7. c3!?, čierny najlepšie urobí, ak vezme strelca na poli b3 ťahom 7. ... Jxb3 8. Dxb3 (z dlhodobejšieho hľadiska stojí možno za zváženie aj 8. axb3) 8. ... Sb7 a v tejto pozícii má biely viacero možností, ako môže bez problému pokryť pešiaka na poli e4.

</doc>
<doc id="636260" url="https://sk.wikipedia.org/wiki?curid=636260" title="Stromárka bielohrdlá">
Stromárka bielohrdlá



</doc>
<doc id="636261" url="https://sk.wikipedia.org/wiki?curid=636261" title="Kačica vdova">
Kačica vdova



</doc>
<doc id="636262" url="https://sk.wikipedia.org/wiki?curid=636262" title="Stromárka vdovská">
Stromárka vdovská



</doc>
<doc id="636263" url="https://sk.wikipedia.org/wiki?curid=636263" title="Kačica bielochrbtá">
Kačica bielochrbtá



</doc>
<doc id="636264" url="https://sk.wikipedia.org/wiki?curid=636264" title="Dendrocygna viduata">
Dendrocygna viduata



</doc>
<doc id="636266" url="https://sk.wikipedia.org/wiki?curid=636266" title="Mustafa Kemal">
Mustafa Kemal



</doc>
<doc id="636272" url="https://sk.wikipedia.org/wiki?curid=636272" title="Sèvreská zmluva">
Sèvreská zmluva

Sèvreská zmluva je mierová zmluva a súčasť Parížskych predmestských zmlúv, podpísaná medzi štátmi Dohody a Osmanskou ríšou 10. augusta 1920 v meste Sèvres pri Paríži. Osmanská ríša sa v nej vzdala všetkých nárokov na neturecké územia. Turecko podľa zmluvy stratilo 4/5 svojho územia (v Európe mu zostalo iba územie hlavného mesta a úzky pruh okolo úžin Bospor a Dardanely, ktoré mali byť demilitarizované a postavené pod správu Spoločnosti národov). Okrem reparácií musel sultán súhlasiť s obmedzením armády na 50 000 mužov a so zabavením vojnového loďstva. Zmluva mala vďaka vytýčeniu mnohých nových hraníc na Blízkom Východe značný dopad na medzinárodné dianie v regióne s presahom až do súčasnosti.
Územné úpravy.
Veľká časť pôvodného územia ríše sa osamostatnila alebo sa dostala do rúk cudzích štátov. Okrem nižšie zmienených oblastí malo mať v Malej Ázii zónu vplyvu aj Taliansko.
Zóna úžin.
Zóna úžin mala zahŕňať úžiny Bospor, Dardanely a Marmarské more. Vody nemohli byť blokované a Dardanely museli byť otvorené pre všetky plavidlá v čase vojny aj mieru. V rámci bývalej Osmanskej ríše mali tiež vzniknúť viaceré voľné zóny, teda prístavy medzinárodného záujmu, kde všetky strany si mali byť rovné v zaobchádzaní a obchodovaní. Mali to byť prístavy Istanbul (od štvrte San Stefano ku palácu Dolmabahçe), Haydarpaşa na ázijskej strane istanbulského Bosporu, Smyrna, Alexandretta, Haifa, Basra, Trabzon, a Batumi.
Trácia.
Východná Trácia až po líniu Çatalca, ostrovy Imbros a Tenedos a ostrovy v Marmarskom mori boli pridelené Grécku. Ich okolité pobrežie však bolo medzinárodné, v správe Zóny úžin.
Kurdistan.
Prezident USA Woodrow Wilson navrhol, aby vznikol tiež samostatný štát Kurdistan - po referende, ktoré sa malo neskôr medzi obyvateľmi kurdských regiónov v Osmanskej ríši konať. Miestni Kurdi sa však nevedeli dohodnúť na hraniciach plánovaného štátu. Hranice Kurdistanu na základe etnických kritérií nakoniec navrhol Şerif Paša.
Arménsko.
Arménsko bolo uznané signatármi za nezávislý štát. Jeho západné hranice navrhol prezident Wilson.
Irak.
Irak sa stal britským mandátom, čo bolo potvrdené 25. apríla 1920 na konferencii v San Reme. 
Palestína.
Pri mierovej zmluvy boli zahrnuté tri princípy z Balfourovej deklarácie z roku 1917, Palestína a Zajordánsko sa stali britským mandátnym územím. 
Sýria a Libanon.
V Sýrii a Libanone, vrátane územia okolo dnešnej tureckej Antakye vznikol francúzsky mandát. Francúzi v roku 1920 zvrhli kráľa Faisala, ktorý sa v marci 1920 za pomoci Sýrskeho národného kongresu vyhlásil za kráľa Sýrie.
Kráľovstvo Hidžáz.
Kráľovstvo Hidžáz získalo medzinárodné uznanie potom, ako sa už počas svetovej vojny pretransformovalo z osmanského vilájetu na nezávislé kráľovstvo pod britským vplyvom. Zahŕňalo sväté mestá islamu Mekka a Medina. 
Neúspech mierovej zmluvy.
Mier zo Sèvres bol predovšetkým kvôli ziskom Grécka (väčšina ostrovov v Egejskom mori a východná Trácia) jednoznačne odmietnutý tureckými nacionalistami a parlament zmluvu odmietol ratifikovať. Dňs 10. augusta roku 1920 bol osmanský sultán Mehmed VI. Spojeným kráľovstvom a jeho spojencami donútený k podpísaniu mierovej zmluvy, ktorá turecké územia redukovala na Istanbul a oblasť okolo Marmarského mora a vytvárala z Turecka de facto bábkový štát. Tato dohoda však nebola uznaná tureckou národnou vládou na čele s Mustafom Kemalom, ktorá už v tej dobe bola jedinou relevantnou silou nezávislou na sultánovi i silách Dohody. Charakter mierovej zmluvy zo Sèvres bol motiváciou pre turecké kemalistické vojská vo vojne za nezávislosť, na konci ktorej došlo k anulovaniu platnosti výsledkov Sèvreskej zmluvy a ku revízii výsledkov vojny, čo bolo spečatené podpisom novej Lausannskej zmluvy v roku 1923.

</doc>
<doc id="636273" url="https://sk.wikipedia.org/wiki?curid=636273" title="Mierová dohoda zo Sévres">
Mierová dohoda zo Sévres



</doc>
<doc id="636274" url="https://sk.wikipedia.org/wiki?curid=636274" title="Sèvreská mierová zmluva">
Sèvreská mierová zmluva



</doc>
<doc id="636277" url="https://sk.wikipedia.org/wiki?curid=636277" title="Rétiho koncovka">
Rétiho koncovka

 
Rétiho koncovka je pozícia znázornená na diagrame vpravo, v ktorej biely na ťahu remizuje. Na prvý pohľad sa zdá, že biely jasne prehrá, pretože nestihne dobehnúť čierneho pešiaka na h stĺpci a čierny ľahko doberie bieleho pešiaka na c stĺpci. Biely však v tejto pozícii remizuje, a to tak, že sa bude naraz pohybovať k svojmu pešiakovi na c stĺpci a zároveň k čiernemu pešiakovi na h stĺpci. Hlavná myšlienka tohoto postupu tak neguje známy aforizmus Senecu: Kto súčasne naháňa dvoch zajacov, nielenže oboch nechytí, ale pravdepodobne nechytí žiadneho.
Richard Réti túto šachovú štúdiu publikoval 4. decembra 1921 v Ostrauer Morgenzeitung a patrí medzi jeho najslávnejšie šachové štúdie. Savielly Tartakower označil toto dielo ako šachovú kvadratúru kruhu. Správny postup bieleho je: 1. Kg7! h4 2. Kf6 h3 3. Ke5 Kb6 4. Kd6 h2 5. c7 h1D 6. c8D remíza. Ak by čierny chcel najprv chytiť bieleho pešiaka na poli c a potom premeniť svojho na dámu, hra by vyzerala nasledovne: 1. Kg7 Kb6 2. Kf6 Kxc6 3. Kg5 h4 4. Kxh4 remíza alebo aj 1. Kg7 Kb6 2. Kf6 h4 3. Ke5! (po 3. ... Kxc6 by prišlo 4. Kf4 h3 5. Kg3 h2 6. Kxh2 remíza) 3. ... h3 4. Kd6 h2 5. c7 (alebo aj 5. ... Kb6 6. Kd7 h1D 7. c8D remíza) 5. ... h1D 6. c8D remíza.

</doc>
<doc id="636282" url="https://sk.wikipedia.org/wiki?curid=636282" title="Vláda Českej republiky">
Vláda Českej republiky

Vláda Českej republiky je vrcholný orgán výkonnej moci v Česku. Jej postavenie vymedzuje tretia hlava Ústavy Českej republiky. Úrad vlády sídli v budove Strakovej akadémie v Prahe na Malej Strane. Vládu vymenúva prezident republiky a zodpovedá sa Poslaneckej snemovni Parlamentu Českej republiky. Keď Snemovňa vysloví vláde nedôveru, alebo jej odoprie vysloviť dôveru, vláda musí podať demisiu.
Zakotvenie v Ústave.
O vláde hovorí tretia hlava Ústavy Českej republiky v článkoch 67 až 80.
Zloženie vlády.
Vláda sa skladá z predsedu vlády, podpredsedov vlády a ministrov.
Vymenovanie vlády.
Vláda je vymenovaná vždy po demisii alebo odvolaní vlády predchádzajúcej. Prezident republiky podľa zvyklosti najprv niekoho poverí zostavením vlády, potom dotyčnú osobu vymenuje do funkcie predsedu vlády a následne na jeho/jej návrh vymenuje ostatných členov vlády a poverí ich riadením jednotlivých ministerstiev alebo iných úradov. Člen vlády skladá do rúk prezidenta republiky sľub, ktorý je stanovený Ústavou Českej republiky (čl. 69, ods. 2) a znie:
Vyslovenie dôvery.
Vyslovenie dôvery po vymenovaní vlády.
Novovymenovaná vláda musí do 30 dní požiadať Poslaneckú snemovňu Parlamentu Českej republiky o vyslovenie dôvery.
V prípade, že Poslanecká snemovňa odoprie vysloviť vláde dôveru, vláda podá demisiu a prezident republiky vymenuje nového premiéra (môže ísť o tú istú osobu, ktorej vláda už raz nezískala dôveru, napr. Andrej Babiš, Mirek Topolánek).
Ak ani druhá vláda nezíska dôveru dolnej komory parlamentu, podá demisiu a prezident republiky vymenuje tento raz už na návrh predsedu Poslaneckej snemovne ďalšieho predsedu vlády. Ak by sa stalo, že ani vláda toho premiéra nezíska dôveru Snemovne, prezident republiky môže rozpustiť Poslaneckú snemovňu.
Vyslovovanie dôvery či nedôvery počas volebného obdobia.
O dôvere vláde sa v Poslaneckej snemovni hlasuje vždy, keď o to vláda požiada. Snemovňa vláde dôveru vysloví, keď sa za návrh vysloví nadpolovičná väčšina prítomných poslancov. Toto hlasovanie sa dá spojiť s hlasovaním o prijatí vládneho návrhu zákona.
Hlasovanie o vyslovení nedôvery prebehne vždy, keď oň požiada najmenej 50 poslancov. Nedôvera je vláde vyslovená, keď sa za návrh vysloví nadpolovičná väčšina všetkých poslancov, t.j. 101.
Ak je vláde vyslovená nedôvera, alebo jej bolo odopreté vysloviť dôveru, vláda podá demisiu.
Hlasovanie o dôvere, resp. nedôvere prebieha podľa Zákona o rokovacom poriadku Poslaneckej snemovne podľa mien, teda tak, že je postupne každý poslanec vyzvaný, tento sa postaví a povie buď: „"Za návrh"“, „"Proti návrhu"“ alebo: „"Zdržujem sa"“. Predsedajúci každú odpoveď zopakuje. Akýkoľvek iný prejav poslanca sa podľa rokovacieho poriadku považuje za zdržanie sa hlasovania.
Demisia a odvolávanie členov vlády.
Vláda môže kedykoľvek podať demisiu. Po voľbách do Poslaneckej snemovne, alebo potom ako jej bola vyslovená nedôvera, či odopreté vysloviť dôveru, vláda demisiu podať musí. Ak vláda demisiu napriek tomu, že musela, nepodala, prezident republiky je povinný takú vládu odvolať.
Každý člen vlády môže podľa článku 73 Ústavy podať do rúk prezidenta republiky prostredníctvom predsedu vlády svoju demisiu, ten sa rozhodne či demisiu prijme, alebo nie.
Prezident je povinný odvolať ministra z vlády, ak mu to navrhne predseda vlády. Lehota dokedy má tak učiniť nie je v Ústave stanovená. Ústavní právnici však hovoria, že by tak mal spraviť bez zbytočného odkladu.
Postavenie predsedu vlády.
Predseda vlády organizuje činnosť vlády a vystupuje jej menom. Bez jeho spolupodpisu nie sú platné prezidentove rozhodnutia, ktoré to vyžadujú, a to podľa čl. 63 Ústavy. V čase, keď niet prezidenta, alebo prezident nie je schopný vykonávať svoje právomoci, väčšina prezidentských právomocí prechádza na predsedu vlády. Predsedu vlády zastupuje podpredseda vlády, prípade iný poverený člen vlády.
Kompetencie a rokovanie vlády.
Vláda disponuje zákonodarnou iniciatívou, teda môže Parlamentu predkladať návrhy zákonov a má takisto právo sa k zákonom vyjadrovať. K prevádzaniu zákonov vydáva vláda nariadenia.
Vláda rozhoduje v zbore, na prijate uznesenia je potrebná nadpolovičná väčšina hlasov jej členov.
Vzťah k Parlamentu.
Aj keď je vláda menovaná prezidentom republiky, zodpovedá sa Poslaneckej snemovni Parlamentu Českej republiky. Po svojom vymenovaní si musí získať jej dôveru, o ktorú môže počas volebného obdobia prísť. Poslanci môžu členov vlády interpelovať a tí sú im povinní do 30 dní odpovedať.
Každý člen vlády sa môže zúčastňovať schôdzí oboch komôr Parlamentu, ich výborov a komisií. Slovo sa mu udelí vždy, keď o to požiada. Na základe uznesenia Poslaneckej snemovne je člen vlády povinný zúčastňovať sa jej schôdzí; to platí aj o schôdzach snemovných výborov a komisiítu sa ale môže ospravedlniť a nechať sa zastúpiť.

</doc>
<doc id="636285" url="https://sk.wikipedia.org/wiki?curid=636285" title="Bolehlav škvrnitý">
Bolehlav škvrnitý

Bolehlav škvrnitý (lat. "Conium maculatum") je prudko jedovatá dvojročná krytosemenná rastlina, patriaca do čeľade mrkvovité (Apiaceae). Prirodzene sa vyskytuje v Európe a severnej Afrike, vyskytuje sa však aj mimo tohto územia v častiach Severnej a Južnej Ameriky a taktiež v častiach Austrálie a západnej Ázie, kam bola táto rastlina dovezená a udomácnila sa tam. V dvanástich štátoch USA sa táto rastlina považuje za invázny druh.
Opis.
Bolehlav škvrnitý dorastá do výšky 1,5 až 2,5 m. Má zelenú dutú byľ, ktorá má zvyčajne na spodnej polovici červeno-fialovú škvrnu. Listy sú trojito perovito zložené, dlhé môžu byť až 50 cm a široké až 40 cm a majú približne trojuholníkový tvar. Kvety sú malé a biele, a majú 5 lupeňov. Na žiadnej z častí rastliny sa nenachádzajú trichómy.
Vyskytuje sa na vlhkých miestach, ako napríklad pri potokoch, prameňoch a ostatných vodných plochách. Vyskytujú sa však aj na suchších miestach ako napríklad na okraji ciest, na okraji hospodárskych polí a rumoviskách.
Toxicita.
Bolehlav škvrnitý je jedovatý pre ľudí aj zvieratá. Najčastejšie sa však vyskytujú otravy zvierat, ktoré pri pasení sa zjedia voľne rastúce rastliny.
Obsahuje viacero piperidínových alkaloidov ako koniín, N-metylkoniín, konhydrín a pseudokonhydrín, pričom najviac zastúpený z nich je koniín.
Koniín je z hľadiska svojej štruktúry chemicky podobný nikotínu. Preto priamo pôsobí na Centrálnu nervovú sústavu inhibíciou nikotínových acetylcholínových receptorov, čo spôsobuje svalovú paralýzu, ktorá ovplyvňuje aj dýchacie svaly. Smrť nakoniec nastane udusením. Otrava sa podobá otrave kurare, t.j. paralýza postupuje od nôh smerom hore. Smrti sa dá predísť podávaním umelého dýchania až kým sa účinky jedu nevytratia (približne za 48 - 72 hodín po otrave).
Okrem účinkov na CNS má toxické účinky aj na obličky, pričom u pacientov, ktorí zomreli na otravu bolehlavom, bola zistená akútna tubulárna nekróza a rabdomyolýza. U istej časti pacientov bolo taktiež zistené akútne zlyhanie obličiek. Toxicita pre obličky spočíva v zovretí zvierača močového mechúra, čo vedie k nahromadeniu moču.
Historický význam.
V starovekom Grécku sa bolehlav škvrnitý používal na popravy odsúdených väzňov. Najznámejšia je poprava Sokrata, ktorého v roku 399 p. n. l. odsúdili za bezbožnosť a marenie výchovy aténskej mládeže.

</doc>
<doc id="636286" url="https://sk.wikipedia.org/wiki?curid=636286" title="Mieczysław Świerz">
Mieczysław Świerz

Mieczysław Świerz (* 25. máj 1891, Krakov† 5. júl 1929, Vysoké Tatry) bol jeden z najaktívnejších poľských horolezcov dvadsiatych rokov 20. storočia. Študoval polonistiku na Jagelonskej univerzite. Štúdia dokončil doktorátom. Bol učiteľom a vášnivým milovníkom a historikom poľskej literatúry. Syn Zofie a Leopolda Świerza.
Bol aktívnym členom Polskiego Towarzystwa Tatrzańskiego. Tvrdil, že poľské horolezectvo musí z Vysokých Tatier vystúpiť na vyššie a ťažšie svetové horolezecké steny. Urobil takmer sto prvovýstupov, okrem iných východnou stenou Veľkého Mengusovského štítu. Podarilo sa mu vystúpiť aj takými horolezeckými cestami, ktoré sa v tom čase pokladali za takmer neprekonateľné. V roku 1911 urobil prvovýstup v západnej stene Zmrzlej veže (spolu s Januszom Chmielowskim a Zdzisławom Kleszczyńskim).
Bol spoluautorom (s Januszom Chmielowskim) priekopníckeho štvorzväzkového horolezeckého sprievodcu "Tatry Wysokie" (1925).
Zahynul vo veku 38 rokov počas pokusu o zopakovanie výstupu Stanisławského cesty v západnej stene Kostolíka. Sisalové lano neudržalo jeho pád v komíne, ktorý sa dnes volá "Komín Świerza". Pochovaný je na Novom cintoríne v Zakopanom.

</doc>
<doc id="636287" url="https://sk.wikipedia.org/wiki?curid=636287" title="Karl Friedrich von Grävenitz">
Karl Friedrich von Grävenitz

Gróf Karl Friedrich von Grävenitz (* 28. október 1866, Bratislava† 14. júl 1948, Jungsthausen) bol nemecký šľachtic a veľkostatkár, ktorý patril k popredným činovníkom v obci Častkovce (nem. "Czastkowitz").
Celým menom nemecky: Carl Friedrich Ludwig Albert Georg Franz Alfred Graf von Grävenitz, Freiherr von Welzheim, Waibelhueb und Ober-Limpach.
Narodil sa v Bratislave v roku 1866 a zomrel v roku 1948 v dedine Jungsthausen pri meste Stuttgart v spolkovej krajine Bádensko-Württembersko.
Rodinné väzby.
Karl Friedrich pochádzal zo známej nemeckej šľachtickej rodiny von Grävenitz. Jeho otec bol Karl Victor Graf von Grävenitz, Freiherr von Welzheim, Waibelhueb und Ober-Limpach, ktorý sa narodil 17. júla 1826 v Stuttgarte v Nemecku a zomrel 7. apríla 1905 v Častkovciach. Slúžil v rakúsko-uhorskej armáde a 17. apríla 1896 bol povýšený cisárom Františkom Jozefom I. na generála jazdectva ("General der Kavallerie"). Jeho matka bola Eleonora Gräfin von Grävenitz (rodená Gräfin Zay von Csömor), ktorá sa narodila 3. apríla 1831 v Trnave a zomrela 28. januára 1917 v Častkovciach. S manželom sú obaja pochovaný na podolskom cintoríne.
Prastará rodina Graevenitovcov ("Grävenitz, Grevenitz, Grewenitz, Gräbenitz") sa objavuje v nemeckom meste Altmark v roku 1290 a neskôr sa rozvetvuje do dvoch rodových vetiev so sídlom v mestách Neumark a Prignitz, ktoré sa neskôr rozšírili do Meklenburska, Sliezska, Württemberska, Rakúska, Slovenska a Ruska. Rodina prosperuje dodnes a pôsobí na území Spolkovej republiky Nemecko.
Častkovce.
Otec Karla Friedricha, Karl Victor sa narodil v Stuttgarte, kde mali Grävenitzovci jedno zo svojich sídiel. Gróf si však za svoje sídlo zvolil Častkovce. Podľa niektorých názorov kúriu, v ktorej rodina bývala, dal vystavať práve Grävenitz, a preto sa nazývala práve po ňom.
V roku 1940 sa Karl Friedrich von Grävenitz stáva aj majiteľom kaštieľa v Častkovciach, ktorý kupuje od jeho predchádzajúceho vlastníka. Bývalý majiteľ opúšťa územie Slovenského štátu a predáva ho. Pravdepodobne vďaka výhodnej polohe kaštieľa k polohe pozemku na ktorom stojí von Grävenitzová kúria prebehla táto obchodná transakcia a kaštieľ sa tak stáva na pár rokov majetkom rodiny von Grävenitz. V roku 1945, kedy dochádza k bojom o Častkovce slúži kaštieľ ako sídlo nemeckého štábu.
V roku 1945 odchádza Karl Friedrich von Grävenitz s ustupujúcou nemeckou armádou.
Majetky Grävenitzovcov boli skonfiškované v dvoch vlnách a to v roku 1947 a 1948 pre účely pozemkovej reformy. Po skonfiškovaní majetku sa aj budova kúrie zoštátnila a prestavala na ľudovú školu.

</doc>
<doc id="636290" url="https://sk.wikipedia.org/wiki?curid=636290" title="Wojciech Roj">
Wojciech Roj

Wojciech Roj, vlastným menom Wojciech Raj-Gąsienica (* 3. január 1839, Zakopané, Poľsko, † 21. január 1924, Zakopané) – poľský gazda, kováč, tesár a horský vodca.
Bol najstarším dieťaťom gorala Andrzeja Gąsienicu a Katarzyny Budzovej. Roľu Gąsienicových prezývali „Rajom”, z toho pomenovania pochádza tradícia prídomku Roj. Časom ho začal používať ako priezvisko. Venoval sa rôznym remeslám. Od malička pomáhal doma na gazdovstve, učil sa remeslu kováča a tesára, príležitostne pracoval v uhoľných baniach v Maďarsku. V Zakopanom mal kováčsku dielňu.
Od roku 1873 sa zúčastňoval (najprv ako nosič) na tatranských túrach s Józefom Stolarczykom a Tytusom Chałubińským. Často to boli pionierske výpravy, na ktorých sa zúčastňovali aj iní horskí vodcovia Jan Krzeptowski–Sabała a Bartłomej Obrochta. Po niekoľkých rokoch jeho úloha na Chałubińského vychádzkach do hôr významne vzrástla. Stal sa hlavným sprievodcom a organizátorom výprav. Bol talentovaný, vedel dobre variť, bol dobrý spoločník.
Pri kolíske Rojovho horského vodcovstva stáli Macieja Sieczkę a Szymon Tatar. Jeho vodcovské schopnosti sa rozvíjali počas výprav s Tytusom Chałubińským. V roku 1874 spolu s Tatarom vystúpil novou cestou na Gerlachovský štít, keď sprevádzal Stolarczyka. O tri roky neskôr (28. júna 1877) spolu so Sieczkom a Chałubińským prví vystúpili na Veľký Mengusovský štít. Bol to jeden z najväčších horolezeckých počinov vo Vysokých Tatrách v druhej polovici 19. storočia. V tom čase Roj a Obrochtą sa pokúšali o prvovýstup na Ganek, pokus nevyšiel. Zastavili sa v Galérii Ganku. V roku 1884 boli druhí na vrchole W roku 1884 Baraních rohoch spoločne s Karolom Potkańskym a Ludwikiom Chałubińskym, synom Tytusa Chałubińského.
Na pozvanie Chałubińského niekoľko razy navštívil Varšavu, kde sa vzdelával v zámočníctve. Pod jeho vedením ako prvý začal pestovať krmoviny. V rokoch 18811882 postavil Chałubińskému v Zakopanom dom. Chałubińský ho, okrem iných, spomenul v testamente.
Bol hlavným dodávateľom výstavby domov zakopanského architektonického štýlu. Postavil domy mnohým známym poľským osobnostiam. Mnohé osobnosti medzi inými aj Henryka Sienkiewicza sprevádzal na horských túrach. Rojove spomienky o Chałubińskom zaznamenal Adam Wrzosek, zachovala sa tiež korešpondencia Roja z Chałubińským z rokov 18791884. Bol členom goralských záujmových organizácií v Zakopanom.
Ženatý bol s Katarzynou Ustupskou (* 1843, † 1919), s ktorou mal syna Józefa (* 1863, † 1892), ktorý Chałubińskému pomáhal pri vedeckých výskumoch minerálov a machov v Tatrách.
Po smrti Tytusa Chałubińského bol často chorý a zanechal horské vodcovstvo. Rodinné problémy – synova smrť, skon dcéry i zaťa a zakrátko i jeho manželky zhoršili jeho zdravie a posilnili vieru. Zomrel vo veku 85 rokov. Pochovali ho na Nowom Cmentarzi (Novom cintoríne) v Zakopanom.

</doc>
<doc id="636295" url="https://sk.wikipedia.org/wiki?curid=636295" title="Conium maculatum">
Conium maculatum



</doc>
<doc id="636296" url="https://sk.wikipedia.org/wiki?curid=636296" title="Anton Fabian">
Anton Fabian

Mons. Prof. Anton Fabian ThDr., JCDr., PhD. (* 11. jún 1950, Ražňany) je slovenský duchovný, profesor pastorálnej teológie na Teologickej fakulte v Košiciach Katolíckej univerzity v Ružomberku, docent sociálnej práce a kanonik Košickej kapituly pri Dóme svätej Alžbety. Od roku 2023 je prepoštom kapituly.
Život.
Narodil sa 11. júna 1950 v Ražňanoch, okr. Prešov. Pôsobil vo farnosti Hýľov.

</doc>
<doc id="636297" url="https://sk.wikipedia.org/wiki?curid=636297" title="Jędrzej Wala (1841)">
Jędrzej Wala (1841)

Jędrzej Wala mladší (* 25. júl 1841, Zakopané† po 1900 v okolí Prešova) bol vysokotatranský horský vodca, syn Jędrzeja Walu st.
Bol predstaviteľom mladšej generácie poľských horských vodcov a spomedzi nich jeden z najlepších. Od roku 1877 bol držiteľom odznaku horského vodcu I. triedy. Bol známy výbornými znalosťami tatranského prostredia. Na horských túrach sprevádzal takých vynikajúcich horolezcov ako boli Tytus Chałubiński, Leopold Świerz, Karol Potkański, Kazimierz Przerwa-Tetmajer, Janusz Chmielowski alebo Mieczysław Karłowicz. Žiakom Jędrzeja Walu bol „Kráľ Tatier“ Klimek Bachleda.
Vystúpil na mnohé tatranské štíty. Medzi jeho najväčšie úspechy a prvovýstupy patria: „Cesta po balvanoch“ (Droga po Głazach) na Veľký Mengusovský štít (1883), prechod východnou stenou Ľadového štítu (1889), prvovýstup na Mlynár, urobil prvý známy výstup na Jasińského sedlo (1895) a výstup na Ganek s Leopoldom Świerzom (1877), ktorý pre tmu nedokončili.
V roku 1898 odcestoval do Uhorska. V okolí Prešova si založil gazdovstvo a rodinu. Pravdepodobne krátko potom zomrel. Jeho menom nazvali "Walow rebrík" vo východnej stene Ľadového štítu a "Walow žľab" v západnej stene Gerlachu.

</doc>
<doc id="636304" url="https://sk.wikipedia.org/wiki?curid=636304" title="Jędrzej Wala">
Jędrzej Wala

Jędrzej Wala môže byť:

</doc>
<doc id="636309" url="https://sk.wikipedia.org/wiki?curid=636309" title="Jędrzej Wala (1820)">
Jędrzej Wala (1820)

Jędrzej Wala starší, (* 15. júl 1820, Zakopané, Poľsko† 29. január 1896, Zakopané) bol horský vodca, otec Jędrzeja Walu ml.
Bol pytliakom, preto veľmi dobre poznal Tatry. Poľoval na kamzíkov a svište. Na vodcovskú dráhu sa dal po roku 1850 a veľmi rýchlo po boku Macieja Sieczku sa stal jedným z naviac vyhľadávaných vodcov. Rovnako ako jeho priateľ Sieczka na radu Maksymiliana Nowického a Eugeniusza Janotu zanechal pytliačenie a stal sa jedným z najhorlivejších ochrancov prírody. Pomáhal zoológovi profesorovi Nowickému počas jeho vedeckých výskumov kamzíkov a svišťov.
Vo Vysokých Tatrách sprevádzal mnohých umelcov a vedcov, okrem iných Józefa Stolarczyka, Leopolda Świerza i jednu z prvých tatranských turistiek učiteľku Mariu Steczkowsku, ktorá ho považovala za „dokonalého horského vodcu, poctivého človeka, na ktorého je možné spoľahnúť sa“. Jeho služby si cenili pre výbornú znalosť vysokohorského terénu Vysokých Tatier. Aj napriek tomu, že bol negramotný mal veľa informácii aj o iných pohoriach a o ich prírode.
Jędrzej Wala urobil veľa prvovýstupov na tatranské štíty. Okrem iných v roku 1867 sprevádzal Józefa Stolarczyka na Baranie rohy a v roku 1861 spoločne s priateľmi urobil prvý známy výstup do Vyšného Kôprovského sedla. Do neskorého veku si zachoval fyzickú silu. Ešte v roku 1895 sprevádzal turistov na Krížnu. Pochovaný je na Cmentarzi Zasłużonych na Pęksowym Brzyzku.
Jeho menom boli nazvané Valove veže Zadná Valova veža, Prostredná Valova veža, Predná Valova veža, Predná Valova lávka, Zadná Valova lávka a Prostredná Valova lávka na Hrubom hrebeni a Valova lúka. Wala patril k najlepším znalcom Hrubého. Keďže slovenčina nepozná písmeno W, ale meno Wala je na Slovensku známe, používa sa v jeho slovenskej transkripcii takáto podoba.

</doc>
<doc id="636310" url="https://sk.wikipedia.org/wiki?curid=636310" title="Ã">
Ã

Ã (ã, a s vlnovkou) je písmeno portugalskej, guaraníjskej, kašubskej, arumunskej a vietnamskej abecedy. V minulosti sa používalo aj v grónčine.

</doc>
<doc id="636311" url="https://sk.wikipedia.org/wiki?curid=636311" title="Krížna (vrch v Západných Tatrách)">
Krížna (vrch v Západných Tatrách)

Krížna zriedkavo Krížne (; , , ) je vrch v Tatrách na Slovensku. Leží nad Podbanským, približne severovýchodne od Liptovského Hrádku. 
Názov.
Na jeho vrchole sa schádzajú, križujú tri horské hrebene. Meno Krizno sa v literatúre prvý raz objavuje u Mateja Bela (Notitia, 1735).
Poloha.
Nachádza sa v centrálnej časti Tatier, v geomorfologickom podcelku Západné Tatry a ich geomorfologickej časti Liptovské kopy. Leží v Prešovskom kraji, v okrese Poprad a na katastrálnom území mesta Vysoké Tatry. Najbližším sídlom je juhozápadne situované Podbanské, juhovýchodne sa nachádza Štrbské Pleso a Štrba, južne Východná a Važec a severne mesto Zakopané. Vrch sa nachádza v Tatranskom národnom parku a hrebeňom vedie hranica národnej prírodnej rezervácie Tichá dolina a Kôprová dolina.
Opis.
Krížna je druhý najvyšší vrch v masíve Veľkej kopy, tvoriacej samostatnú časť Liptovské kopy. Tie sú na hlavný hrebeň Vysokých Tatier napojené sedlom Závory v masíve Hladkého štítu (). Ohraničuje ich na západe a severe Tichá dolina a na juhu a východe Kôprová dolina, ktorými voda z celej oblasti odteká riekou Belá do Váhu. Severozápadné svahy odvodňuje potok Kôprovnica, juhozápadné Krížny potok, oba do Tichého potoka, z východných a južných odteká do Kôprovského potoka. 
Vrch leží v juhozápadnej časti hlavnej osi hrebeňa, medzi Nižným kôprovickým sedlom (Predným Holým vrchom) a Opáleným. Krížna je uzlovým bodom a odtiaľ v pokračovaní hlavnej osi rázsochy leží Opálené a Všiváky, pokým vo vedľajšom ramene medzi Kôprovicou a Krížnou dolinou je Malé Krížne, Koniarčisko (sedlo) a Štíty.
Západným smerom sa nachádza Holý vrch (), Bystrá (), Veľká Kamenistá (), Brdárová zvonica () a Smrečiny (), severným Poľská Tomanová (), Veľká Brdárova grapa (), Kondratova kopa (), Predný Holý vrch () a Veľká kopa (), východným Zadná Garajová kopa (), Hrubá kopa (), Nefcerské veže (), Hrubý vrch (), Furkotský štít () a Kriváň () a južným Malý Kriváň (), Vyšná Priehyba (), Grúnik (), Všiváky () a Štíty (). Na vrchol nevedie značený turistický chodník.
Na jeseň v roku 1943 veľký požiar zničil lesné porasty na južných stráňach štítu. V zime po holých stráňach padajú veľké lavíny. V minulosti vypásali chrbty vrchu miestni pastieri z Liptovskej Kokavy a Východnej. Počas Slovenského národného povstania sa tu nachádzal štáb partizánskeho oddielu Vysoké Tatry.
Výhľady.
Turisticky neprístupný skalnato-hôľnatý vrchol umožňuje kruhový rozhľad. Viditeľné sú mnohé vrcholy a okolité doliny Vysokých a Západných Tatier a Nízke Tatry.
Prístup.
Vrch sa nachádza na území národnej prírodnej rezervácie s najvyšším stupňom ochrany a Tatranského národného parku, preto vstup do tejto časti Tatier je zakázaný. Prvý zaznamenaný zimný výstup uskutočnili 13. januára 1903 Karol Englisch a Karol Jordán.

</doc>
<doc id="636315" url="https://sk.wikipedia.org/wiki?curid=636315" title="Obdobie Reiwa">
Obdobie Reiwa

Obdobie Reiwa alebo éra Reiwa alebo Reiwa je aktuálne obdobie dejín Japonska. Táto éra začala nástupom cisára Naruhita na trón po abdikácií predchádzajúceho cisára Akihita 1. mája 2019

</doc>
<doc id="636316" url="https://sk.wikipedia.org/wiki?curid=636316" title="Rohlederova koľajnica">
Rohlederova koľajnica

Rohlederova koľajnica je koľajnica, ktorá je súčasťou Rohlederovej koľaje a slúži na jazdu železničných vozňov na trati s oblúkom s veľmi malým polomerom. Vymyslel ju rakúsko-uhorský inižinier Max Rohleder.
Svojou konštrukciou umožňuje prejazd vlakov na trati s oblúkom s polomerom od 30 do 70 metrov. Jej princíp spočíva v tom, že vozeň sa pohybuje po koľajnici tak, že po koľajnici jazdí okolesník kolesa na vonkajšej strane oblúka, pričom sa odvaľuje po upravenej hlave koľajnice. Protiľahlé koleso sa odvaľuje po svojej koľajnici, ale aby sa zabránilo vykoľajeniu, je dvojkolesie vedené prídržnou koľajnicou.
Jedna takáto koľaj sa nachádza aj v Bratislave na bývalej železničnej stanici Bratislava-Filiálka, ktorá viedla do elektrotechnického závodu Siemens-Schuckert a postavená bola v roku 1902.

</doc>
<doc id="636325" url="https://sk.wikipedia.org/wiki?curid=636325" title="Trojuholníkové číslo">
Trojuholníkové číslo

Trojuholníkové číslo je také číslo formula_1, ktoré je možné zapísať v tvare trojuholníka diskrétnych bodiek. Prvých 5 trojuholníkových čísel: 3, 6, 10, 15, 21 ...

</doc>
<doc id="636326" url="https://sk.wikipedia.org/wiki?curid=636326" title="OVB Holding">
OVB Holding

OVB Holding AG je nadnárodná akciová spoločnosť, zaoberajúca sa poskytovaním finančných služieb a finančného poradenstva. Bola založená v roku 1970 v Kolíne nad Rýnom. Od roku 2006 je kótovaná na frankfurtskej burze. Pôsobí v 14 európskych krajinách, kde získala približne 2,8 miliónov zákazníkov.
Manažment materskej spoločnosti OVB Holding AG tvorí predstavenstvo a dozorná rada. Do predstavenstva patria predseda Mario Freis, podpredseda Oskar Heitz a člen predstavenstva Thomas Hücker. Dozornú radu tvorí predseda, podpredseda a ďalší 4 členovia dozornej rady.
OVB Allfinanz Slovensko.
OVB Allfinanz Slovensko je dcérskou spoločnosťou nadnárodnej akciovej spoločnosti OVB Holding AG. Na Slovensko prišlo OVB v roku 1993, kedy v Bratislave založili prvú centrálu.
Na Slovensku sa spoločnosť rozrástla a v súčasnosti má 128 kancelárii (aktuálnosť informácie k 1. augustu 2019).
Slovenský manažment je zastrešený predsedom predstavenstva Ing. Jaroslavom Vonkomerom a Mgr. Robertom Schmidtom, ktorý je členom predstavenstva.

</doc>
<doc id="636329" url="https://sk.wikipedia.org/wiki?curid=636329" title="Robert Frank Borkenstein">
Robert Frank Borkenstein

Robert Frank Borkenstein (* 31. august 1912, Fort Wayne, Indiana – † 10. august 2002, Bloomington, Indiana) bol americký policajný dôstojník a vedec, autor vynálezu prístroja Breathalyzer na dychové skúšky.
Životopis.
Borkenstein sa narodil 31. augusta 1912 vo Fort Wayne v štáte Indiana.
V roku 1938 spolupracoval s Rollom Neil Hargerom na Indiana University School of Medicine na vývoji Drunkometra. V roku 1936 sa pridal k štátnej polícii v štáte Indiana a bol neskôr povýšený na kapitána veliaceho forenznému oddeleniu štátnej polície. V roku 1954 vyvinul Breathalyzer.
Urobil tiež veľkú časť prvotnej práce na polygrafe. a bol žiadaný expert na tento prístroj. V roku 1988 sa stal členom Safety and Health Hall of Fame International (Medzinárodnej siene slávy pre bezpečnosť a zdravie). V roku 1999 zomrela jeho manželka Marjorie K. Buchananová.
Borkenstein zomrel 10. augusta 2002 v Bloomingtone vo veku 89 rokov.

</doc>
<doc id="636332" url="https://sk.wikipedia.org/wiki?curid=636332" title="Sunshine Coast">
Sunshine Coast

Sunshine Coast môže byť:

</doc>
<doc id="636334" url="https://sk.wikipedia.org/wiki?curid=636334" title="Mikaela Kumlinová Granitová">
Mikaela Kumlinová Granitová

Mikaela Kumlinová Granitová (; * 1. november 1967, Štokholm, Švédsko) je švédska diplomatka, bývalá veľvyslankyňa Švédska v Rakúsku, na Slovensku a v Slovinsku a stála zástupkyňa Švédska pri organizáciách OSN vo Viedni.
Životopis.
Vzdelanie získala na Štokholmskej univerzite, kde získala bakalársky titul z ekonómie.
Diplomatické pôsobenie.
Od roku 1994 pracuje pre švédske ministerstvo zahraničných vecí. V rokoch 1997 až 1999 pracovala ako druhá tajomníčka na veľvyslanectve v Zimbabwe, v rokoch 1999 až 2004 ako prvá tajomníčka v Spojených štátoch. Od roku 2004 pracovala na Ministerstve zahraničných vecí. Na začiatku ako zástupkyňa riaditeľa pre záležitosti Spojených štátov, neskôr ako vedúca oddelenia. V rokoch 2007 až 2010 bola riaditeľkou a poradkyňou pre zahraničné vzťahy Kancelárie predsedu vlády. V rokoch 2010 až 2012 bola poradkyňou pre zahraničné vzťahy v kabinete Predsedu Európskej rady. V roku 2012 sa stala zástupkyňou riaditeľa a vedúcou oddelenia pre európske záležitosti na Ministerstve zahraničných vecí. Na tomto poste bola do roku 2018.
Veľvyslankyňa v Rakúsku, na Slovensku a pri OSN.
Bola stála veľvyslankyňa a zástupkyňa Švédska pri organizáciách OSN vo Viedni. Prezident Andrej Kiska prevzal jej poverovacie listiny 5. decembra 2018. Jej nástupkyňou je Annika Markovicová, ktorú 7. decembra 2021 prijala prezidentka Zuzana Čaputová.
Od 28. septembra 2020 bola na obdobie jedného roku predsedníčka Rady guvernérov MAAE, hlavného výkonného orgánu Medzinárodnej agentúry pre atómovú energiu. V roku 2020 ju nahradila vtedajšia veľvyslankyňa Kanady, Heidi Alberta Hulan.
Veľvyslankyňa v Spojenom kráľovstve.
V auguste 2021 bola privítaná ako veľvyslankyňa Švédska v Spojenom kráľovstve.
Osobný život.
Kumlinová Granitová hovorí švédsky, anglicky, francúzsky a nemecky. Je vydatá a má tri deti.

</doc>
<doc id="636350" url="https://sk.wikipedia.org/wiki?curid=636350" title="Reform UK">
Reform UK

Reform UK je britská pravicovo-populistická a euroskeptická politická strana, ktorá bola založená 23. novembra 2018 pod názvom Strana brexitu (). Stranu zakladal Nigel Farage, ktorý je od júna 2024 opäť jej predsedom; medzi rokmi 2021 a 2024 bol jej predsedom Richard Tice. Strana je registrovaná ako firma. Strana mala 29 poslancov v európskom parlamente a štyroch poslancov vo „Welsh Assembly”. Prvým veľkým volebným úspechom strany bolo získanie najväčšieho podielu v národnom hlasovaní v roku 2019 do Európskeho parlamentu za Spojené kráľovstvo len štyri mesiace po založení tejto strany.
Kampaň „Strany brexitu” riadila Catherine Blaiklocková. Bola to kampaň za britský odchod z Európskej únie za účelom umožnenia obchodovania cez WTO - Svetová obchodná organizácia. Tento akt je opisovaný ako „jasný prielom brexitu”. Všeobecne sa táto strana definuje ako populistická. Podporuje tých, ktorí sú frustrovaní z nevykonávania rozhodnutia o referende z roku 2016 a chcú odísť z EÚ bez toho, aby zostali súčasťou jednotného európskeho trhu alebo colnej únie Európskej únie.
Mnohí z podporovateľov Catherine Blaiklockovej patrili do strany UKIP (UK Independence Party), takisto aj do Konzervatívnej strany, vrátane vysokopostavených odpadlíkov ako je Ann Widdecombová a Annunziata Rees-Moggová. Títo dostali podporu od ľavého krídla podporovateľov brexitu, napríklad bývalý člen „Labour Party” a „Respect Party” poslanec George Galloway a bývalá členka „Revolutionary Communist Party” Claire Foxová, ktorá bola zvolená v máji 2019 ako poslankyňa „Brexit Party” za oblasť North-West.
Strana brexitu sa štylizuje ako zameraná na obnovu suverenity Spojeného kráľovstva. Jej primárna politika presadzuje stiahnutie sa z EÚ a obchodovanie cez WTO až do toho času, keď budú vytvorené formálne dohody o obchode. Vo voľbách do Európskeho parlamentu v 2019 sa stala Strana brexitu najväčšou britskou stranou a najväčšou európskou stranou v EP.
História.
Pod názvom Brexit Party bola registrovaná 23. novembra 2018. Verejne oznámená bola 20. januára 2019 bývalou hovorkyňou UKIP Catherine Blaiklockovou, ktorá sa stala v strane jej prvou predsedkyňou. 5. februára 2019 bola zaregistrovaná „Volebnou komisiou Spojeného kráľovstva” pre voľby v Anglicku, Škótsku, Walese a Európskej únii.
V deň zverejnenia založenia strany, Nigel Farage, ako nezávislý poslanec od decembra 2018 vyhlásil, že táto strana bol Blaiklockovej nápad, ale konala s jeho plnou podporou. 24. januára 2019 povedala v jednom interview: „"Nebola som nikým a nemala som nikoho, aby mi povedal, že som niekým".“. Tiež uviedla, že "Som šťastná, že môžem Nigelovi pomôcť a urobiť pre neho ťažkú prácu, ale nemám žiadne ilúzie o samej sebe" 8. februára 2019 Farage vyhlásil, že by sa chcel stať kandidátom strany v potenciálnych budúcich voľbách do EP uskutočnených v Spojenom kráľovstve. Poslanci EP Steven Woolfe a Nathan Gill, tiež bývali členovia UKIP, vyhlásili, že by sa chceli stať členmi tejto strany.
1. februára 2019 Blaicklocková povedala pre „The Daily Telegraph”, že strana dosiahla 1mil. libier šterlingov darov a že okolo 200 osôb sa ponúklo stáť pri nej vo voľbách do EP v máji 2019, ak Spojené kráľovstvo neopustí dovtedy EÚ. „Private Eye” informoval, že odporcovia brexitu sa prihlásili online ako „kandidáti, aktivisti alebo darcovia s nesprávnymi údajmi“, aby stranu pripravili o čas.
Po zverejnení informácií o strane Blaiklocková pritiahla na seba kritiku kvôli skorším komentárom, ktoré ju opisovali ako islamofóbnu. Ako líderka strany rezignovala 20. marca 2019 potom, ako vymazala antiislamské komentáre na twitteri, vrátane prevzatých správ od postáv krajnej pravice a tiež vrátane tých od Marka Colletta, Tommy Robinsona a Joe Walsha. Nigel Farage povedal, že by sa chcel stať lídrom a že Blaiklocková nebola nikdy zamýšľaná byť lídrom natrvalo a že strana „"je v tomto momente virtuálnou stranou – je to webová stránka"“. Počas štartu strany 12. apríla na otázku o záležitosti s Blaicklockovou odpovedal, že: „"Ja som založil stranu, ona bola len administrátorka. Boli sme len dvojica s detskými chorobami, áno, ale boli sme hlboko intolerantní vo všetkých formách intolerancie? Áno"“
V apríli 2019 bol zo svojej funkcie odstránený pokladník Michael McGough kvôli jeho homofóbnym a antisemitským príspevkom na internete.
Stranu sa v roku 2021 premenovala na Reform UK, a v tom istom roku sa stal jej predsedom Richard Tice, kým Nigel Farage sa stal jej čestným prezidentom. V júni 2024 sa stal Nigel Farage opäť predsedom Reform UK; Richard Tice sa stal výmenou čestným prezidentom. Odkedy sa stal Farage opäť predsedom, strana v prieskumoch pred všeobecnými voľbami v roku 2024 značne vzrástla, pričom v niekorých sa dostala menej ako 2% od vládnucej Konzervatívnej strany.
Politická reprezentácia.
Európsky parlament.
Vo februári 2019 prestúpilo z UKIP do „Strany brexitu” 9 členov parlamentu: Tim Aker, Jonathan Bullock, David Coburn, Bill Etheridge, Nigel Farage, Nathan Gill, Diane Jamesová, Paul Nuttall a Julia Reidová. Všetci boli pôvodne zvolení ako kandidáti za UKIP, ale všetci opustili stranu súc v opozícii voči Geraldovi Battenovi väčšinou v decembri 2018. Od apríla všetci prešli do skupiny „the Europe of Freedom and Direct Democracy” (EFDD). Člen parlamentu a bývalý člen UKIP Steven Woolfe tiež oznámil svoju podporu.
V polovici apríla vstúpili do skupiny aj Jane Collinsová, Ray Finch, Jill Seymourová a Margot Parkerová, keď predtým opustili UKIP. Jonathan Arnott, rezignoval v UKIP tri mesiace predtým tiež vstúpil do tejto skupiny. Celkový počet členov bol teda 14 a boli to tí, ktorí boli zvolení do UKIP v 2014 ako súčasť 24 členov. Pre nomináciu kandidátov do volieb do EP v máji 2019 bolo oznámené, že len traja zo spomenutých členov v skupine EFDD vstúpia do Strany brexitu: Farage, Gill a Bullock.
23. mája 2019 bola Strana brexitu zvolená do EP vrátane Richarda Ticea a bývalej poslankyne za konzervatívcov Ann Widdecombovej, zatiaľčo Jonathan Bullock, Nigel Farage a Nathan Gill si svoje kreslá podržali. Strana zvíťazila podielom hlasov 31,5 %.

</doc>
<doc id="636353" url="https://sk.wikipedia.org/wiki?curid=636353" title="Ivan Mesík">
Ivan Mesík

Ivan Mesík (* 1. jún 2001, Banská Bystrica) je profesionálny slovenský futbalista hrajúci za nórsky klub Odds. Mesík hráva ako obranca a na drese nosí číslo 5.
Svoju kariéru odštartoval v klube zo svojho rodného mesta, teda v Banskej Bystrici. Za klub ale nastupoval len v mládežníckych kategóriách. V roku 2016 odišiel do trnavského Spartaka. V roku 2019 debutoval v slovenskej najvyššej súťaži. 28. januára 2020 bolo oznámené, že Mesík bude vo svojej kariére pokračovať v Dánsku. 5-ročný kontrakt podpísal s účastníkom najvyššej dánskej súťaže, FC Nordsjælland. Stal sa tak druhým Slovákom v histórii tohto klubu (prvým bol pred pár rokmi predtým Stanislav Lobotka).

</doc>
<doc id="636356" url="https://sk.wikipedia.org/wiki?curid=636356" title="Rádio KIKS">
Rádio KIKS

Rádio KIKS je od 90. rokov regionálne rádio so sídlom v Košiciach.
História.
Dejiny pôvodného Rádia KIKS sa začali písať v prvej polovici 90-tych rokov. V decembri 1993 sa slovenským éterom začal šíriť signál rádia, ktoré vysielalo z Michaloviec. Vysielanie rádia Kiks sa v éteri prvýkrát objavilo na Mikuláša, presne 6. decembra 1993, kedy začalo vysielať zo štúdia v Michalovciach, ako súkromná lokálna rozhlasová stanica na „historickej“ frekvencii 103,3 z vrchu Hôrka, vzdialeného 8 km severozápadne od mesta Michalovce. Signál pokrýval okolie v okruhu 30-50 km. Prvé vysielacie štúdio a sídlo spoločnosti boli na ulici Sama Chalupku č. 20, v budove bývalej hematológie michalovskej nemocnice. Kedysi miesto, kde sa rádio vysielalo, no dnes svojím vzhľadom ani zďaleka nepripomína nielen vysielacie štúdio, ale ani nemocnicu. Vtedy išlo o najvýchodnejšie položené rozhlasové štúdio a FM vysielač na Slovensku. Rádio KIKS začínalo ako 28-členný kolektív, patrilo medzi prvé rozhlasové stanice, ktoré začali na Slovensku vysielať. Rozširovanie pokrytia pokračovalo o rok neskôr, keď v októbri 1994 rádio KIKS „zavítalo“ do metropoly východného Slovenska prostredníctvom druhej frekvencie 104,5 MHz, ktorá sa šírila zo stožiara umiestneného na streche Fakultnej nemocnice na Triede SNP v Košiciach. V druhej polovici 90-tých rokov sa rádio presťahovalo do Košíc na ulicu Masarykova (budova Jumbo Centra).
Z míľnikov histórie 90-tých rokov Rádia KIKS:
Vysielanie rádia KIKS ako FM rozhlasovej stanice bolo ukončené 31.10.2005. Deň nato, 01.11.2005, bolo Rádio KIKS premenované na Rádio Kiss.
Súčasnosť.
Rádio KIKS opäť spustilo svoje vysielanie 30. marca 2019 prostredníctvom internetu a je zamerané na hity, ktoré sa hrávali v rokoch 1980-2005 a po dlhých rokoch opäť oslovilo „starých“ poslucháčov, ale i mladšiu generáciu. Zmenil sa spôsob vysielania a aktuálne šíri signál ako internetový stream do celého sveta. Poslucháčov sa snaží osloviť nielen prostredníctvom vysielania, ale aj sociálnych sietí. Interakcia a spojenie s poslucháčmi je základný pilier živého vysielania rádia KIKS. Kým v minulosti to boli iba telefonáty a klasická listová pošta, dnes sú možnosti ďaleko väčšie.
Moderátori.
V súčasnosti sa na živom vysielaní podieľajú piati moderátori a hudobný dramaturg žijúci nielen na Slovensku, ale aj vo Veľkej Británii:

</doc>
<doc id="636358" url="https://sk.wikipedia.org/wiki?curid=636358" title="Dusený mat na poslednom rade">
Dusený mat na poslednom rade

Dusený mat na poslednom rade je označenie pre jednoduchý mat, pri ktorom veža alebo dáma stojaca na prvej alebo ôsmej rade (v závislosti od farby) útočí na súperovho kráľa na tomto rade a úniku kráľa zo šachu v tomto prípade fyzicky bránia jeho vlastní pešiaci. Tento spôsob matu často využívajú amatérski hráči, u silných šachistov býva motív slabého prvého/ôsmeho radu súčasťou zložitejších kombinácií.
V partii Ossip Bernstein − José Raúl Capablanca (Moskva, 1914) zahral po 29. ťahu bieleho Capablanca vyhrávajúci ťah 29… Db2!!, ktorý využíva slabosť prvého radu. Čierna dáma napáda bielu dámu a vežu. Pokiaľ biely zahrá 30. Dxb2, čierny dáva mat 30… Vd1#. Pokiaľ biely zahrá 30. De1, čierny vezme vežu 30… Dxc3 a dámu nie je možné opäť brať pre mat na d1, takže čierny získa rozhodujúcu materiálnu prevahu. Po inom možnom ťahu 30. Vc2 čierny zahrá 30… Db1+ a po pokračovaní 31. Df1 Dxc2 má čierny opäť vyhratú pozíciu.
Matu na poslednom rade je možné predchádzať postupom pešiakov pred kráľom, ktorí mu tak uvoľňujú ústupové pole. Tento postup pešiakov však môže v niektorých pozíciach vytvárať iné taktické slabiny okolo kráľa, napríklad pri malej rošáde a postupe g-pešiaka bývajú často slabé polia f3 a h3, respektíve f6 a h6.

</doc>
<doc id="636376" url="https://sk.wikipedia.org/wiki?curid=636376" title="Twin Towers">
Twin Towers

Twin Towers môže byť:

</doc>
<doc id="636379" url="https://sk.wikipedia.org/wiki?curid=636379" title="Tetrahydridoboritan sodný">
Tetrahydridoboritan sodný

Tetrahydridoboritan sodný (iné názvy: bórhydrid sodný, hydrid sodno-boritý) je biela kryštalická pevná anorganická zlúčenina. Je to redukovadlo, ktoré sa využíva pri chemických reakciách ako aj v laboratórnom meradle, tak aj pri priemyselnej chemickej veľkovýrobe. Rozpustný je v alkoholoch, niektorých éteroch a aj vo vode, s tou však reaguje za vzniku vodíku.
Túto zlúčeninu objavil americký chemik Hermann Irving Schlesinger v 40. rokoch minulého storočia, ktorý spolu so svojím výskumným tímom skúmal prchavé zlúčeniny uránu. Výsledky výskumu boli po vojne uverejnené v roku 1953.
Výroba.
Priemyselne sa vyrába reakciou hydridu sodného a trimetylboritanu pri rozmedzí teplôt 250 - 270 °C, pričom prebieha nasledovná reakcia:
B(OCH3)3 + 4 NaH → NaBH4 + 3 NaOCH3
Okrem toho sa dá vyrobiť aj tzv. Bayerovým spôsobom, t.j. reakciou medzi bóraxom, oxidom kremičitým, vodíkom a sodíkom. Táto reakcia prebieha podľa chemickej rovnice:
Na2B4O7 + 16 Na + 8 H2 + 7 SiO2 → 4 NaBH4 + 7 Na2SiO3
Kvôli vysokej cene sodíku existujú pokusy o nahradenie sodíka iným lacnejším, vhodným kovom ako napríklad horčík. Napriek týmto pokusom nebola však táto upravená reakcia preskúmaná natoľko, aby boli nájdené vhodné reakčné podmienky, pri ktorých je výťažok dostatočne vysoký aby bola finančne výhodná a zároveň prebehla dostatočne rýchlo. Takéto reakcie by mohli byť:
8 MgH2 + Na2B4O7 + Na2CO3 → 4 NaBH4 + 8 MgO + CO2
A taktiež 
MgH2 + NaBO2 → NaBH4 + 2 MgO
Redukčné vlastnosti.
Tetrahydridoboritanom sodným sa dajú reduvať mnohé karbonylové zlúčeniny. V laboratóriu sa najčastejšie používa na redukciu ketónov a aldehydov na príslušné alkoholy. Taktiež dokáže redukovať aj acylchloridy, organické anhydridy, tioestery a imíny za izbovej teploty, poprípade nižšej.
S vodou a alkoholmi reaguje za vzniku vodíku a boritanu. Reakcia s alkoholmi je však dostatočne pomalá na to aby sa dali použiť ako rozpúšťadlo.
Okrem Tetrahydridoboritanu sodného existujú aj iné, silnejšie štruktúrne podobné redukčné činidlá. Ide o látky v ktorých sú vodíky nahradené alkylovými skupinami (ako napríklad trietylbórhydrid lítny), poprípade nahradením centrálneho atómu atómom hliníku (napr. hydrid sodno-hlinitý).
Reaktivita samotného bórhydridu sodného sa dá ovplyvniť rôznymi reaktantmi. Napríklad oxidáciou jódom v tetrahydrofuráne vznikne boritanovo-tetrahydrofuránový komplex, ktorým sa dajú redukovať karboxylové kyseliny.

</doc>
<doc id="636381" url="https://sk.wikipedia.org/wiki?curid=636381" title="Bórhydrid sodný">
Bórhydrid sodný



</doc>
<doc id="636382" url="https://sk.wikipedia.org/wiki?curid=636382" title="Hydrid sodno-boritý">
Hydrid sodno-boritý



</doc>
<doc id="636383" url="https://sk.wikipedia.org/wiki?curid=636383" title="Diazán">
Diazán



</doc>
<doc id="636384" url="https://sk.wikipedia.org/wiki?curid=636384" title="Marko Tešija">
Marko Tešija

Marko Tešija (* 14. január 1992, Split, Chorvátsko) je chorvátsky futbalista hrajúci za grécky klub Xanthi.
Tešija svoju kariéru započal v rodnom Splite, kde hral za RNK. V roku 2012 odišiel do Dugopolja, odkiaľ o dva roky neskôr zavítal do Zadaru. V roku 2015 bol súčasťou tímu Zrinjski Mostar, kde ale neodohral ani jeden zápas. V kariére pokračoval v chorvátskom Záhrebe. Hral aj za Rudeš, opäť aj za Dugopolje a štrnásť ligových duelov odohral aj za Goricu. V roku 2018 odišiel do slovenskej Senice, kde bol počas sezóny 2018/19 oporou tímu a pomohol k ôsmemu miestu v tabuľke. Po sezóne odišiel do Spartaka Trnava.

</doc>
<doc id="636385" url="https://sk.wikipedia.org/wiki?curid=636385" title="ŠKF iClinic Sereď">
ŠKF iClinic Sereď



</doc>
<doc id="636386" url="https://sk.wikipedia.org/wiki?curid=636386" title="Junior Eurovision Song Contest 2019">
Junior Eurovision Song Contest 2019

Junior Eurovision Song Contest (franc. Concours de la Chanson Eurovision Junior 2019, slov. Detská eurovízna pesničková súťaž 2019 alebo skrátene Detská Eurovízia 2019, Pol. Konkurs Piosenki Eurowizji dla Dzieci 2019, slie. Ojrowizyjŏ Junior 2019)
je to 17. ročník ročnej súťaže detskej verzie súťaže ESC. Španielsko sa na festival vráti o štrnásť rokov neskôr po jeho stiahnutí a na druhej strane sa Azerbajdžan a Izrael prestanú zúčastňovať (hoci pôvodne potvrdili svoju účasť).
Účastníci.
Z 16 zakladajúcich krajín sa tohto vydania zúčastňuje šesť krajín: Bielorusko, Španielsko, Severné Macedónsko, Malta, Holandsko a Poľsko.

</doc>
<doc id="636388" url="https://sk.wikipedia.org/wiki?curid=636388" title="Adam Morong">
Adam Morong

Adam Morong (* 16. jún 1993, Galanta) je profesionálny slovenský futbalista hrajúci za slovenský klub MFK Ružomberok. Väčšinou hráva na pozícii záložníka, niekedy ako hrotový útočník.
Morong je odchovancom Trenčína, v prvom tíme sa ale nepresadil. Hosťoval v Liptovskom Mikuláši, a v Seredi. V roku 2015 odišiel do Nitry, odkiaľ po polroku prestúpil do Senice. V rokoch 2016-2022 bol hráčom Serede, v ktorej patril k ústredným postavám pri historickom postupe do Fortuna ligy a dvoch postupoch do nadstavbovej časti o titul. Keďže však Seredi nebola udelená licencia pre sezónu 2022/23 kvôli nevyhovujúcim podmienkam, prestúpil v lete 2022 do Ružomberka.

</doc>
<doc id="636392" url="https://sk.wikipedia.org/wiki?curid=636392" title="Katedra technológie a manažmentu stavieb">
Katedra technológie a manažmentu stavieb

Katedra technológie a manažmentu stavieb je jednou zo ôsmich katedier Stavebnej fakulty Žilinskej univerzity v Žiline. Katedra začala pôsobiť 1. júla 2002 pod názvom Katedra realizácie stavieb. Súčasný názov sa používa od 1. septembra 2004. Jej vznik bol podmienený dlhodobo evidovaným dopytom zo strany stavebnej praxe, ktorá požadovala výchovu technológov a manažérov, ktorí by dokázali riadiť procesy spojené s prípravou stavebného diela, jeho výstavbou, prevádzkou a likvidáciou.
Štúdium.
Katedra technológie a manažmentu stavieb vzdeláva v študijnom odbore stavebníctvo odborníkov v oblasti technológie, riadenia a ekonomiky stavebníctva, investičného procesu, skúšobníctva, manažérstva kvality a riadenia správy s osobitným zameraním na pozemné a inžinierske stavby. 
Absolvent štúdia dokáže samostatne pripraviť a riadiť výstavbu zložitých inžinierskych a pozemných stavieb, podieľať sa na odbornom riadení stavebného podniku, s vysokou mierou tvorivosti a samostatnosti. Absolvent dokáže analyzovať a riešiť problémy stavebnej výroby, optimalizovať stavebné postupy a zavádzať nové technológie do stavebných procesov.
Výskum a vývoj.
Vo výskumnej činnosti katedra rieši úlohy z oblasti technológií a technologických procesov používaných pre stavebnú činnosť, materiálového inžinierstva, deformačných vlastností a únavy väzkopružných a kompozitných materiálov, recyklovaných materiálov a netradičných materiálov na báze modifikovaných spojív, technológii rekonštrukcie, obnovy a údržby inžinierskych a pozemných stavieb. Katedra rieši problematiku rozvoja dopravnej infraštruktúry, optimalizácie jej financovania a metód prípravy a hodnotenia investičných projektov. Dlhodobo rieši otázky systémových metód prevádzky a správy dopravných stavieb. Katedra sa zaoberá aj problematikou prevádzky tunelov z hľadiska konštrukčného usporiadania a analýzy rizík.
Akademickí pracovníci.
Vedúcim katedry je v súčasnosti: prof. Ing. Ján Mikolaj, CSc.
Katedra pozostáva z nasledovných pracovníkov:
Zázemie.
Katedra sídli v priestoroch budovy AE (na prízemí) v rámci univerzitného kampusu Veľký Dieľ.
Laboratórium na zrýchlené testovanie vozovky.
Zariadenie na zrýchlené testovanie vozovky je koncipované ako vlastný návrh pracovníkov katedry. Testovanie prebieha  prejazdom kolies po vozovke  oboma smermi. Pre dosiahnutie  požadovaného  zaťaženia sú na zariadení umiestnené závažia. Mobilná časť zariadenia sa z koncovej polohy rozbehne požadovaným zrýchlením na požadovanú konštantnú rýchlosť a následne požadovaným spomalením zastane. Po zastavení  dôjde k zmene smeru a mobilná časť  sa rovnakým postupom, rozbehne opačným smerom z mobilnej časti – pojazdu a statickej časti. Zodpovedným pracovníkom je Ing. Ľuboš Remek, PhD.
Laboratórium - simulátor riadenia tunelov.
Simulátor je realizovaný ako reálne pracovisko operátora pre virtuálny dvojrúrový diaľničný tunel s dĺžkou cca 1 km a možnosťou spracovávania údajov operátora z reálnej prevádzky tunelov v simulátore. Technologická vybavenosť virtuálneho tunela je v súlade s nariadením vlády Slovenskej republiky č. 344/2006 o minimálnych bezpečnostných požiadavkách na tunely v cestnej sieti. Zodpovedným pracovníkom je Ing. Peter Danišovič, PhD.
Zariadenie umožňuje:
Laboratórium na skúšky deformačných vlastností a únavy asfaltových zmesí.
Laboratórium je vybavené zariadením umožňujúcim stanoviť formou dvojbodového ohybu deformačné vlastnosti a únavu  druhov asfaltových zmesí. Zodpovedným pracovníkom je Ing. Juraj Šrámekč, PhD.

</doc>
<doc id="636402" url="https://sk.wikipedia.org/wiki?curid=636402" title="Inaugurácia Rudolfa Schustera">
Inaugurácia Rudolfa Schustera

Inaugurácia prezidenta Rudolfa Schustera sa uskutočnila v utorok 15. júna 1999 v Bratislave v budove Slovenskej filharmónie zvanej "Reduta" na námestí Eugena Suchoňa 1.
Priebeh inaugurácie.
Prezident Schuster napoludnie zložil do rúk predsedu Ústavného súdu Slovenskej republiky Milana Čiča sľub. Text sľubu je presne stanovený Ústavou Slovenskej republiky (čl. 104, ods. 1) a znie nasledovne:Potom ako prezident prečítal text sľubu, jeho zloženie potvrdil podaním ruky predsedovi Ústavného súdu a následne text sľubu podpísal, Milan Čič osvedčil, že ústavný akt prebehol v súlade so základným zákonom štátu a vyhlásil, že sa Rudolf Schuster ujal funkcie prezidenta Slovenskej republiky na obdobie piatich rokov.
Na znak toho, že sa prezident ujal úradu zaznela Slovenská hymna a z nábrežia Dunaja bolo vypálených 20 delostreleckých sálv.
Prezident potom predniesol prejav, v ktorom okrem iného povedal, že chce zjednocovať politickú scénu.
Ďalší program.
Popoludňajší program okrem iného obsahoval aj ďakovnú bohoslužbu Te Deum, či tlačová beseda v Dome novinárov na Župnom námestí. Traja najvyšší ústavní činitelia pri príležitosti inaugurácie prezidenta symbolicky zviazali tri Svätoplukove prúty ako symbol ich perspektívnej spolupráce a hľadania jednoty v rôznosti.

</doc>
<doc id="636403" url="https://sk.wikipedia.org/wiki?curid=636403" title="Denis Ventúra">
Denis Ventúra

Denis Ventúra (* 1. august 1995, Senica) je profesionálny slovenský futbalista hrajúci za rumunský klub Academica Clinceni. Hráva ako stredový záložník a na drese nosí číslo 19.
Ventúra je odchovancom senického futbalu, kde sa aj narodil. V roku 2016 ale ako voľný hráč odišiel do vtedy ešte druholigovej Serede, s ktorou sa v priebehu dvoch rokov dostal až do Fortuna ligy. Pri historickom postupe patril k oporám tímu.

</doc>
<doc id="636404" url="https://sk.wikipedia.org/wiki?curid=636404" title="Dejan Iliev">
Dejan Iliev

Dejan Iliev (; * 25. február, 1995, Strumica) je profesionálny macedónsky futbalista hrajúci za poľský klub Jagiellonia, kde je na hosťovaní z anglického klubu Arsenal FC. Na drese nosí číslo 1 a hráva ako brankár.
Klubová kariéra.
Arsenal.
V roku 2012 odišiel Iliev z klubu z jeho rodného mesta Belasica do londýnskeho Arsenalu, kde hral za mládežnícke tímy. Podpísal trojročný kontrakt, ktorý si v marci 2015 predĺžil až do júna 2018. V júni 2018 ho predĺžil opäť. Počas sezón 2017/18 a 2018/19 sa Iliev trikrát objavil na lavičke prvého tímu Arsenalu; prvýkrát to bolo v zápase s Norwichom v Carabao Cupe v októbri 2017, druhýkrát v zápase proti Karabachu a tretíkrát dokonca vo finále Európskej ligy UEFA proti Chelsea. Do hry však nezasiahol ani raz.
Sereď.
V júli 2019 odišiel Iliev na jednoročné hosťovanie do slovenského klubu ŠKF Sereď. 22. júla 2019 debutoval za Sereď v zápase proti Spartaku Trnava vonku. Sereď prehrala 0–2.
Reprezentačná kariéra.
Iliev reprezentoval Severné Macedónsko vo výbere do 19 aj do 21 rokov. Dohromady odohral desať zápasov. Bol povolaný aj do seniorskej reprezentácie, kde si odsedel na lavičke desať zápasov. Do hry sa nedostal ani v jednom zo zápasov.

</doc>
<doc id="636405" url="https://sk.wikipedia.org/wiki?curid=636405" title="Prvá inaugurácia Ivana Gašparoviča">
Prvá inaugurácia Ivana Gašparoviča

Prvá inaugurácia prezidenta Ivana Gašparoviča sa uskutočnila v utorok 15. júna 2004 v Bratislave na námestí Eugena Suchoňa v budove Slovenskej filharmónie zvanej "Reduta".
Priebeh inaugurácie.
Inaugurácia sa podľa programu začala o 11.40 hod. a prezident Gašparovič napoludnie zložil do rúk predsedu Ústavného súdu Slovenskej republiky Jána Mazáka sľub, ktorého znenie je presne stanovené Ústavou Slovenskej republiky (čl. 104, ods. 1) a sľub teda znie nasledovne:Potom ako prezident prečítal text sľubu, jeho zloženie potvrdil podaním ruky predsedovi Ústavného súdu a následne text sľubu podpísal, Ján Mazák osvedčil, že ústavný akt prebehol v súlade so základným zákonom štátu a vyhlásil, že sa Ivan Gašparovič ujal funkcie prezidenta Slovenskej republiky na obdobie piatich rokov.
Na znak toho, že sa prezident ujal úradu zaznela Slovenská hymna a z nábrežia Dunaja bolo vypálených 20 delostreleckých sálv.
Inauguračný prejav.
Prezident okrem iného vyhlásil, že je: „"pripravený obhajovať ústavné a široké slovenské národné záujmy. A tie sú v prvom rade ekonomické, sociálne, kultúrne, jedným slovom – humánne, ľudské.“" Celé znenie prejavu je možné zobraziť kliknutím na externý odkaz na konci článku.
Te Deum.
Po skončení programu v Redute sa zhromaždenie presunulo do Dómu svätého Martina, kde bola prebehla ekumenická ďakovná bohoslužba Te Deum, ktorej predsedal Ján Sokol, arcibiskup metropolita Bratislavsko-trnavskej arcidiecézy za účasti nitrianskeho diecézneho biskupa Jána Chryzostoma kardinála Korca, havanského arcibiskupa Jaime Lucasa kardinála Ortegu y Alamina. Na bohoslužbe boli prítomní aj zástupcovia ďalších cirkví a náboženských spoločností pôsobiacich na Slovensku, napríklad generálny biskup Evanjelickej cirkvi augsburského vyznania na Slovensku Július Filo.

</doc>
<doc id="636406" url="https://sk.wikipedia.org/wiki?curid=636406" title="Parížsky šalát">
Parížsky šalát

Parížsky šalát (hovorovo "parižák") je druh šalátu, ktorý má v rôznych krajinách rôzne zloženie.
V Česku a Slovensku to je druh šalátu, vyrábaného z parížskej (lokálna napodobenina "saucisson à l'ail") či inej mäkkej salámy, sladkokyslých sterilizovaných uhoriek, cibule, sterilizovaného hrášku, majonézy, horčice, soli, mletého korenia, worcestra, octu a cukru.

</doc>
<doc id="636408" url="https://sk.wikipedia.org/wiki?curid=636408" title="Cléber Nascimento da Silva">
Cléber Nascimento da Silva

Cleber Silva Nascimento (* 3. jún 1986, São Paulo) je profesionálny brazílsky futbalista hrajúci za slovenský klub ŠKF Sereď. Hráva ako záložník alebo krídelník a na drese nosí číslo 10.
Cleber odštartoval kariéru v klube São Carlos. V roku 2006 prišiel do svojho prvého európskeho klubu. V Arménsku hral za FC Mika. V roku 2008 odišiel na Slovensko, kde sa upísal Petržalke. Po dobrých výkonoch ho angažovalo české Slovácko. Po angažmá v Slovácku sa vrátil do rodnej Brazílie, kde hral za Corinthians Alagoano. V roku 2012 sa vrátil na Slovensko, konkrétne do Nitry. Po dvoch rokoch odišiel do trnavského Spartaka. V roku 2016 ho získal bratislavský Slovan. V drese belasých sa ale Cleber nedostal do dobrej formy a po sezóne odišiel do Zlatých Moraviec. Od leta 2019 je hráčom Serede.

</doc>
<doc id="636413" url="https://sk.wikipedia.org/wiki?curid=636413" title="Ľadová drvina">
Ľadová drvina



</doc>
<doc id="636414" url="https://sk.wikipedia.org/wiki?curid=636414" title="Drvený ľad">
Drvený ľad



</doc>
<doc id="636415" url="https://sk.wikipedia.org/wiki?curid=636415" title="Gordon Ramsay">
Gordon Ramsay

Gordon James Ramsay OBE (* 8. november 1966 Johnstone, Škótsko) je britský šéfkuchár a televízna osobnosť. Získal celkovo 16 Michelinskych hviezd a v roku 2001 sa stal jedným z troch šéfkuchárov v Spojenom kráľovstve, ktorý držal 3 hviezdy pri troch reštauráciach naraz. Je známy predovšetkým moderovaním televíznych reality show o varení, ako je "Ramsay’s Kitchen Nightmares" alebo (Enough boss)"Už dosť, šéfe!" (niekedy uvádzaná aj ako "Pekelná kuchyňa", v origináli "Hell’s Kitchen").
Osobný život.
Od svojich piatich rokov vyrastal v Stratford-upon-Avon. Neskôr, v šestnástich rokoch sa presťahoval z rodinného domu do bytu v Banbury v Anglicku. V roku 1996 si vzal Cayetan Elizabeth Hutchesonovú, známu ako Tanu Ramsayovú. Pár má 4 deti: dcéru Megan Jane (* 1998), dvojčatá Jacka Scotta a Holly Annu (* 1999) a dcéru Matildu Elizabeth (* 2001)
Na začiatku svojej kariéry pracoval v Londýne pod kuchárom Marcom Pierrom Whitom v reštaurácii Harveys.
V roku 2011 účinkoval v americkom animovanom seriáli Simpsonovci ako animovaná postavička, ktorú aj sám nadaboval. Do češtiny ho nadaboval šéfkuchár Zdeněk Pohlreich.
Meria 189 cm a je ľavákom.

</doc>
<doc id="636417" url="https://sk.wikipedia.org/wiki?curid=636417" title="Panini">
Panini

Panini môže byť:

</doc>
<doc id="636418" url="https://sk.wikipedia.org/wiki?curid=636418" title="Panini (jedlo)">
Panini (jedlo)

Panini (jednotné číslo "panino" - žemľa) je taliansky výraz pre sendvič, žemlu pripravený z iného ako plátkovaného chleba (takéto sendviče sa v Taliansku nazývajú "tramezzino").
Panini sa typicky pripravujú z ciabatty, z michetti alebo aj z bagety. Chlieb sa pozdĺžne rozreže a vyplní lahôdkovou náplňou, ako je saláma, šunka, syr, mortadela či iné pochúťkové potraviny . Panini sa vždy podáva teplé, ohriate, zapečené v grile či v zapekacej piecke alebo v toustovači. 
Obľúbená stredotalianska verzia panini sa plní plátkami bravčovej porchetty pečené so soľou, rozmarínom a šalviou. 
História.
Prvé písomné záznamy o predchodcoch týchto sendvičov sa síce objavili v talianskych kuchárskych knihách už v 16. storočí a prvé americké zmienky o nich sa datujú do roku 1956, avšak tento pokrm prišiel v milánskych baroch zvaných "paninoteche" do kurzu až v 70. a 80. rokoch 20. storočia. 

</doc>
<doc id="636419" url="https://sk.wikipedia.org/wiki?curid=636419" title="Piadina">
Piadina

Piadina (tal. piadina romagnola, v romaňolskom nárečí "pida, pieda" alebo "piè") je druh tenkej pšeničnej placky, typickej predovšetkým pre taliansky región Romagna. Podáva sa slaná, plnená syrom, salámou, tvarohom a zeleninou alebo sladká s marmeládou, medom alebo čokoládou.
Pôvod.
História romaňolskej piadiny siaha až do dávnych čias, keď išlo o jedlo skôr chudobných obyvateľov. Postupom času si však vyslúžila aj miesto na stoloch strednej a vyššej vrstvy.
Prvý, kto pripravil pšeničnú placku (aj keď pravdepodobne nie v jej terajšej podobe) boli Etruskovia, ktorí sa dobre vyznali v pestovaní a spracovaní obilia. Piadina sa podávala aj v antickom Ríme, kde však patrila medzi pochúťky bohatých obyvateľov a vyšších vrstiev, pretože musela byť podávaná hneď po upečení, pretože po nejakej dobe stvrdla a nebola požívateľná. Nebola preto vhodná pre bežné meštianstvo, ktoré muselo jedlo uchovávať dlhšiu dobu.
V stredoveku boli všetky kysnuté výrobky jedlom panstva a výrobky bez droždia, nekysnuté, vyrobené iba z múky a vody sa stali jedlom chudobných.
V roku 1900 sa piadina pomaly dostávala na všetky romaňolské stoly, stala sa jedlom ľahko dostupným a pripravovaným na počkanie. Vďaka turistom sa stala medzinárodne známou a vyhlásenou pochúťkou.
Piadina je zapísaná do zoznamu tradičných talianskych agropotravinárskych výrobkov (P.A.T.) kraja Emilia-Romagna.
Keďže je územie, pre ktoré je piadina typická široké, neexistuje len jeden recept, ako túto pšeničnú pochúťku urobiť. Líšia sa od seba tiež vzhľadom. Čím viac sa nachádzate na severe je piadina hrubšia a naopak čím viac idete na juh, je tenšia.

</doc>
<doc id="636422" url="https://sk.wikipedia.org/wiki?curid=636422" title="Inaugurácia Michala Kováča">
Inaugurácia Michala Kováča

Inaugurácia prezidenta Michala Kováča sa uskutočnila 2. marca 1993 so začiatkom o 11.00 hod. v Bratislave v budove Slovenskej filharmónie nazývanej "Reduta". Išlo o prvú prezidentskú inauguráciu v histórii samostatného slobodného Slovenska.
Pozadie.
Inaugurácii predchádzala voľba prezidenta, ktorá, narozdiel od všetkých nasledujúcich, prebehla v Národnej rade Slovenskej republiky a nie vo volebných miestnostiach. Medzi kandidátmi HZDS prebehli tzv. primárky a potenciálnymi kandidátmi hnutia na prezidenta republiky sa stali Roman Kováč a Michal Kováč. O konečnom poradí kandidátov rozhodlo širšie vedenie HZDS dňa 16. januára 1993, toto rozhodlo tak, že neskoršieho prezidenta postavilo na druhé miesto a usilovali sa o zvolenie Romana Kováča. Kandidát HZDS sa dostal do druhého kola prvej voľby, kde mal za súpera Milana Ftáčnika, ani jeden z nich však nezískal potrebných 90 hlasov. 
Keď tento neuspel v prvej voľbe v NR SR, museli do voľby druhej postaviť iného kandidáta. Iným kandidátom bol práve Michal Kováč, proti nemu nepostavili ďalšie strany žiadnych protikandidátov, a teda sa hlasovalo len o ňom. Na zvolenie potreboval získať dôveru aspoň 90 zástupcov ľudu, nakoniec hlasovanie dopadlo nasledovne: zo 148 prítomných hlasovalo za 106, proti bolo 19, zdržalo sa 20, jeden hlas bol neplatný a dvaja nehlasovali.
Michal Kováč bol za prezidenta Slovenskej republiky zvolený 15. februára 1993.
Inaugurácia v Redute.
Ako miesto pre skladanie sľubov slovenských prezidentov bola vybraná neoslohová budova Slovenskej filharmónie, Reduta.
S úderom 11. hodiny vstúpili do slávnostnej siene za zvuku slávnostných fanfár zvolený prezident Michal Kováč v sprievode svojej manželky, predseda Ivan Gašparovič a predseda Vladimír Mečiar. Predseda parlamentu potom otvoril slávnostnú schôdzu Národnej rady, krátko sa prihovoril zhromaždeniu a potom vyzval zvoleného prezidenta, aby sa zložením sľubu ujal funkcie.
Prezident Michal Kováč napoludnie zložil v zmysle vtedajšieho znenia Ústavy Slovenskej republiky do rúk predsedu Národnej rady Slovenskej republiky Ivana Gašparoviča sľub. Sľub prezidenta republiky stanovuje Ústava Slovenskej republiky (čl. 104, ods. 1) a znie:Na znak toho, že sa prvý prezident ujal úradu zaznela Slovenská hymna a bolo vypálených 20 oslavných delostreleckých sálv. Po zložení sľubu prezident predniesol prejav.
Po inaugurácii.
Popoludní sa už ako úradujúci prezident Michal Kováč zúčastnil na ďakovnej ekumenickej bohoslužbe Te Deum, ktorú v Katedrále svätého Martina odslúžil Ján Sokol, arcibiskup metropolita Trnavskej arcidiecézy, za účasti predstaviteľov iných cirkví a náboženských spoločností. Podvečer pozdravil nový prezident občanov z balkóna Bratislavského hradu.
Hostia a gratulanti.
Na inaugurácii boli medzi inými prítomní aj prezidenti susedných štátov: český prezident Václav Havel, rakúsky prezident Thomas Klestil, maďarský prezident Árpád Göncz a poľský prezident Lech Wałęsa. V ich krátkom rozhovore zazneli prísľuby úzkej spolupráce susediacich krajín v mene priateľstva a prosperity ľudí žijúcich v stredoeurópskom regióne.
Novému prezidentovi prišla zablahoželať aj 19-členná delegácia z jeho rodnej obce Ľubiša. Anna Hrínová z Ľubiše podľa archívnej správy TASR povedala: „"Žiadny dar sme mu nepriniesli, odovzdali sme mu len kvety a zaželali dobré zdravie, pevné nervy, silu, trpezlivosť a dobrú spoluprácu s vedúcimi predstaviteľmi politických strán."“

</doc>
<doc id="636423" url="https://sk.wikipedia.org/wiki?curid=636423" title="Arabská Wikipédia">
Arabská Wikipédia

Arabská Wikipédia je arabská jazyková verzia Wikipédie – internetovej encyklopédie so slobodným obsahom, na ktorej tvorbe ako autori a redaktori spolupracujú dobrovoľní prispievatelia.
Založená bola 9. júla 2003. Počtom článkov bol k 2. augustu 2019 s 913 358 na 17. mieste, mala 4 367 aktívnych redaktorov.
Obsah.
V auguste 2019 získala indikátor 167 v hĺbke článkov. Umiestnila sa tak na 10. mieste spomedzi Wikipédií s viac než 100 000 článkami. Pre porovnanie anglická má najviac s 965, druhá srbo-chorvátska 765 a tretia thajská 268. Slovenská má 19.
Návštevnosť.
Medzi 1. a 30. septembrom 2018 na arabskú Wikipédiu prichádzajú návštevníci z týchto krajín (10 najčastejších) pričom arabská Wikipédia tvorí 1,2 % z celkového počtu návštev:
Blokovanie.
Arabská Wikipédia bola bez udania dôvodu zablokovaná sýrskou vládou.
Na Wikimánii 2008 Jimmy Wales tvrdil, že významné zatknutia (ako egyptský bloger Kareem Amer) by mohli spomaliť vývoj arabskej Wikipédie odstrašovaním záujemcov o prispievanie.

</doc>
<doc id="636424" url="https://sk.wikipedia.org/wiki?curid=636424" title="Alexios I. (Byzantská ríša)">
Alexios I. (Byzantská ríša)

Alexios I. Komnénos (, , * asi 1057, Konštantínopol† 15. august 1118, tamže) bol byzantský cisár v rokoch 1081 až 1118. Bol druhým vládcom Byzantskej ríše z rodu Komnénovcov a zakladateľom komnénovskej dynastie na byzantskom tróne.
Alexiova vláda sa niesla v znamení bojov. Na východe krajiny boli jeho protivníkmi Seldžuci, na severe kmene Kumánov a Pečenehov, na západe sicílski Normani. Jedným z najvýznamnejších počinov jeho vlády bolo iniciovanie prvej križiackej výpravy. Alexios zaviedol početné reformy v krajine, uskutočnil menovú a daňovú reformu i reformu armády. Centralizoval riadenie štátu a potlačoval herézy. Zastavil vojenský a kultúrny úpadok Byzantskej ríše a krajine priniesol rozsiahle teritoriálne zisky. Obdobie byzantských dejín započaté jeho vládou býva nazývané aj komnénovská renesancia.
Vzhľad a osobnosť.
Byzantská kronikárka Anna Komnéna, Alexiova dcéra, vykresľuje svojho otca ako smelého, no pokojného človeka, dušou bojovníka. Bol strednej, no pevne stavanej postavy, elegantný no neúnavný jazdec. Mal čierne vlasy, tmavé hnedé oči a tmavšiu pleť. Bol vynikajúcim, vzdelaným rečníkom a miloval vojenské remeslo. Hoci ako bojovník údajne nepôsobil nebezpečne a veľkolepo, na cisárskom tróne mal vzbudzovať úctu a pôsobiť vznešene. Podporoval vzdelanosť a i vďaka jeho matke Anne Dalasséne sa mu podarilo obnoviť poriadok v paláci a lesk cisárskeho dvora. Spravidla mal pevnú vôľu a neváhal učiniť rázne rozhodnutia. Zároveň však v jeho živote zohrávali dôležitú úlohu ženy, ktoré často ovplyvňovali jeho rozhodnutia (najprv jeho matka Anna Dalasséna, neskôr i jeho žena Irena Dukaina). Kriticky sa voči nemu stavajú historici Ióannes Zónaras a Ióannes Oxeites.
Životopis.
Raný život a rodina.
Alexios sa narodil pravdepodobne v roku 1057, ako tretí syn "kuropalata" a "domestikona" Ióanna Komnéna, brata byzantského cisára Izáka I. Komnéna a ambicióznej aristokratky Anny Dalassény. Dalasséna dúfala, že niekto z jej rodiny raz siahne na cisársku korunu. Po tom, čo cisársky diadém nezískala pre neschopnosť a nezáujem jej manžela, začala k zisku koruny všemožne podporovať a nabádať svoje deti. Keď v roku 1067 zomrel Alexiov otec, stala sa Anna hlavou rodiny a jedinou vychovávateľkou svojich ôsmich detí, z ktorých väčšina už ale bola dospelá. Okrem štyroch bratov mal Alexios ešte tri sestry. Podobne veľkú rodinu založil aj samotný Alexios, ktorý si v roku 1078 zobral za manželku Irenu z rodu Dukovcov, s ktorou mal celkovo deväť detí – dcéry Annu, Máriu, Eudokiu, Theodóru a Zóé a synov Jána, Andronika, Izáka a Manuela.
Život pred nástupom na trón.
Po abdikácii cisára Izáka I. a smrti svojho otca sa Alexios spolu s svojimi staršími bratmi Izákom a Manuelom zamestnali v cisárskych službách. Keďže Manuel čoskoro zomrel, štrnásťročný Alexios začal vojenskú kariéru pod vedením svojho brata Izáka. Bojoval vo vojskách Romana IV. proti Seldžukom na východných hraniciach ríše. Po neúspešnej bitke pri Mantzikerte (1071) sa novým cisárom stal Michal VII. (10711078), ktorého neskôr vystriedal Nikefor III. (10781081) Alexios v tomto čase za oboch cisárov vybojoval viacero bitiek v Malej Ázii i na Balkáne. Po tom, čo v roku 1074 vypuklo v Anatólii povstanie normanského žoldnierskeho vodcu Roussela de Bailleula, ktorý tam chcel založiť vlastný štát, poslal Michal VII. Alexia, aby vzburu porazil, čo sa mu aj podarilo. Už o dva roky neskôr (1076) bol Alexios novým cisárom Nikeforom III. vyslaný na Balkán, kde mal poraziť povstanie dračského správcu Nikéfora Bryennia. Po ďalšej úspešnej kampani získal Alexios čestný titul "nobilissimus." O čosi neskôr mal v Anatólii bojovať proti svojmu švagrovi Nikéforovi Melissénovi, čo však odmietol.
Situácia v ríši sa medzi tým zhoršovala. Cisár Nikefor III. mal už vysoký vek a celkovo sa ukázal byť neschopným vládcom. Na východe sa rozmáhala moc Turkov a na západe vznikal Byzancii nový protivník v podobe sicílskych Normanov. Po tom, čo v roku 1074 dobyl normanský vodca Robert Guiscard byzantskú pevnosť Bari a po páde spojenectva, ktoré s Normanmi uzavrel Michal VII., bol v Byzancii očakávaný skorý normanský vpád na Balkán. 
V roku 1078 sa Alexios priženil do rodiny Dukovcov a jeho vplyv opätovne vzrástol. Kým cisárova popularita klesala, mladý Alexios v spoločenskom rebríčku rástol. Tešil sa tiež priazni byzantskej cisárovnej Márie Alanskej, ktorá bola pôvodne manželkou cisára Michala VII. Duku. Mária bola verná rodu Dukovcov a staršieho Nikefora nemilovala. Po tom, čo bezdetný cisár odmietol ustanoviť Máriinho a Michalovho maloletého syna Konštantína za dediča a uprednostnil svojho príbuzného Synodéna, stratila s cisárom trpezlivosť úplne.
V roku 1079 vypuklo v Byzancii ďalšie povstanie – tentoraz dračského stratéga Nikéfora Basilaka, ktoré opäť potlačoval Alexios. Za službu získal ďalší vysoký titul "sebastos", ktorý mu priniesol obrovské uznanie. Nasledujúceho roku (1080) Alexia len o niekoľko rokov staršia cisárovná Mária Alanská adoptovala za svojho syna. Nikefor proti tomuto kroku nič nepodnikol, ba dokonca znovu dosadil Alexia na čelo vojsk a vyslal ho proti Seldžukom, ktorí práve obsadili maloázijský prístav Kyzikos.
Nástup na trón.
Alexios pod rúškom chystanej kampane začal zhromažďovať vojsko a s pomocou aristokratov Geórgia Palaiologa a Ióanna Duku v polovici februára 1081 vytvorili plán zvrhnutia senilného cisára. Na Alexiovej strane stálo aj značné množstvo žoldnierov. V marci vojsko vytiahlo na Konštantínopol, do ktorého sa dostalo takmer bez boja. Alexiovo vojsko, ktoré sa z veľkej časti skladalo z tureckých a barbarských žoldnierov začalo mesto rabovať. Cisár uvedomiac si vážnosť situácie na radu patriarchu Kosma vystúpil 1. apríla v Chráme Božej múdrosti a ohlásil svoju abdikáciu. Alexios okamžite potlačil rabovanie vojakov a predstúpil pred súd konštatínopolského patriarchu, ktorý mu udelil pôst ako pokánie. O pár dní neskôr bol korunovaný za cisára.
Už krátko po Alexiovom nástupe na trón sa však v jeho spojenectve s rodom Dukovcov objavili trhliny. Dukovcov pobúrilo to, že Alexios povolil Márii Alanskej aby a ním zotrvala v hlavnom paláci Boukeleon, kým svoju manželku Irenu Dukainu a jej rodinu usídlil v menšom dolnom paláci. Mestom sa navyše začali šíriť zvesti o tom, že cisár sa chystá s Irenou rozviesť a chce si Máriu Alanskú vziať za ženu (už pred tým sa šírili zvesti, že sú milenci). Fámy boli zosilnené tým, že Alexios na radu svojej matky Anny Dalassény nepovolil korunováciu svojej manželky spolu s ním. Irena Dukaina tak bola korunovaná až v máji po tom, čo patriarcha Kosmas Dalasséne sľúbil, že po jej korunovácii rezignuje v prospech jej obľúbeného eunucha Eustratia Garida.
Mária Alanská následne musela palác opustiť, vymohla si ale, že je syn Konštantín bol menovaný Alexiovým spolucisárom. Aby si cisár zachoval priazeň Dukovcov a udržal ríšu pre svoj rod, zasnúbil dcéru (a v tom čase i dedičku) Annu Komnénu s Konštantínom Dukom. Z potreby komnénovsko-dukovskej únie zišlo po tom, čo sa Alexiovi v roku 1087 narodil mužský dedič (Ján II.) a Konštantín Dukas v roku 1096 zomrel.
Vojny s Normanmi.
Po tom, čo padla pevnosť Bari (1074) a po tom, čo bolo Normanmi v roku 1075 rozvrátené posledné lombardské panstvo v južnom Taliansku – Salerno, sa dominantnou silou v oblasti stalo normanské panstvo apúlijského a kalábrijského vojvodcu Roberta Guiscarda. Cisár Michal VII. sa s Guiscardom snažil udržiavať priateľské vzťahy a vyjednal taktiež svadbu medzi svojím synom Konštantínom Dukom a normanskou princeznou Helenou. Po páde cisára Michala však princezná bola poslaná do kláštora a vzťahy medzi krajinami sa opäť zhoršili. Chystaná vojna Normanov s Byzantskou ríšou však už nezastihla cisára Nikefora III., ale Alexia I.
V máji 1081 vyplávali Normani spolu so sicílskymi Arabmi na veľkej flotile k epirským brehom. Tu sa k nim pridala menšia námorná flotila z Ragúsy. Po dobytí strategického ostrova Korfu sa Normani vydali dobyť pevnosť Drač ("Dyrrhachion"), po ktorého páde by im otvorilo celé byzantské vnútrozemie. Alexios si uvedomoval, že byzantské loďstvo nestačí na normanskú porážku a na pomoc si povolal Benátčanov, s ktorými Byzantská ríša udržiavala prerušované námorné spojenectvo už od čias Bazila II. Dóža Domenico Selvo, obávajúc sa normanskej vlády nad Otrantskou úžinou, Byzancii ihneď poslal na pomoc veľkú benátsku flotilu. Za ich pomoc, poskytol Alexios Benátkam privilégium založiť si v Konštantínopole svoju obchodnú základňu a obchodovať v ríši bez ciel, čím ich výrazne zvýhodnil oproti domácim i zahraničným obchodníkom a položil základy neskorších sporov s Benátkami.
Benátčania Normanov v námornej bitke pri Drači porazili, no Normani aj napriek tomu naďalej pokračovali v obliehaní pevnosti po súši a v záškodníckej činnosti v Epire, čo Alexia prinútilo vyslať voči Robertovi pešie vojsko. V októbri 1081 bolo byzantské, najmä žoldnierske, turkické a normanské vojsko na čele s Geórgiom Palaiologom pri Drači úplne rozdrvené. Vo februári nasledujúceho roku (1082) pevnosť padla a Normani postupne obsadili celý Epirus.
Normani sa následne chceli po "Via Egnatia" vydať ďalej do vnútrozemia a dobyli dokonca Kastoriu, kde sídlila veľká posádka varjagov. V ďalšom postupe ich ale v apríli zastavili správy zo Sicílie. Pápež Gregor VIII. žiadal normanskú pomoc proti rímsko-nemeckému kráľovi Henrichovi IV., ktorý s armádou prišiel do Ríma so žiadosťou o cisársku korunováciu. Samotný Alexios Henrichovi poslal vyše 360 000 zlatých mincí za to, že zaútočí na Normanov. K tomu Alexios navyše podnietil Robertovho synovca Abelarda, aby sa vrátil do Apúlie a aby tam spolu s jeho bratom Hermanom podnietil vzburu. Robert preto zobral časť armády a vrátil do Apúlie. V Epire však zanechal Bohemunda z Tarentu, ktorý dokázal Byzantíncov poraziť pri Janine a Arte, v dôsledku čoho obsadil rozsiahlu časť Macedónie a Thesálie.
Posledným mestom na normanskej ceste k Peloponézu bola Larisa. Bohemund Larisu 3. októbra obľahol, čím Alexia prinútil vyslať už tretiu rozsiahlejšiu výpravu proti normanskému vpádu. Tento raz vojsko rozdelil na dve časti. Jedna časť, ktorú viedol Geórgios Melissénes, predstierala ústup, čím Normanov vylákala z nepriateľského tábora. Následne Basileios Kourtikius na čele menšej časti vojska vtrhol do normanského tábora a zaútočil na Bohemunda. Normani sa museli vzdať obliehania Larisy a stiahli sa do Kastorie a krátko na to Byzanciu opustili.
Po tom, čo v máji 1084 apúlijský a kalábrijský knieža Robert obsadil Rím, začal chystať novú výpravu na východ. Na jeseň 1084 znovu vyplával ku Korfu, kde sa stretol s benátskym loďstvom, ktoré porazil. V zime normanské vojsko postihla epidémia týfu, na ktorú ochorel aj Robert. Na následky ochorenia počas svojej výpravy na Kefalóniu 17. júna 1085 aj zomrel. Robertovou smrťou sa normanská hrozba na čas rozplynula, pretože jeho dedičia rozpútali spory medzi sebou.
Pečenežský a kumánsky vpád.
Krátko po tom, čo sa Alexios zbavil normanskej hrozby, zakročil proti bogomilským a paulikiánskym heretikom, ktorí sa rozmohli v byzantskom Bulharsku. Heretici odmietali poslušnosť cisárovi a dezertovali z jeho vojsk, za čo im Alexios hromadne odňal pôdu, ktorú užívali. To však viedlo k vypuknutiu povstania v Plovdive. Do čela povstania sa postavil bývalý paulikiánsky heretik Traulos, ktorého vyprovokovalo odňatie pôdy jeho sestrám. Vzbúrenci sa spojili s nomádskymi kmeňmi Pečenehov (a čiastočne i Kumánov), ktoré sídlili v Paristrione a už v predchádzajúcom období plienili byzantské územie. Na jar v roku 1086 byzantské vojsko na čele s Grégoriom Pakurianom prehrali s Pečenehmi bitku pri Beliatobe a len protiofenzíva vedená Kónstantinom Humbertopoulom od Plovdivu zabránila ďalším škodám.
Najneskôr na jar 1087 Pečenehovia znovu vtrhli do Byzantskej ríše, tentoraz však šlo o iné kmene – asi 40 000 Pečenehov a Uzov spoza Dunaja, ktorých viedol chán Tzelgu (Čelgü). Pečenežskej ofenzívy sa zúčastnil (a v nej aj zomrel) aj zvrhnutý uhorský kráľ Šalamún. Pečenehovia prenikli hlboko do byzantského územia, kde sa odohrala pre Byzanciu víťazná bitka pri hrade Kulé, ktorého poloha je ale neznáma. Chán Tzelgu zomrel a Alexios osobne na čele protiofenzívy zaútočil a dobyl pevnosť Dorostolon ("Silistrium"). Počas svojho návratu bol však kočovníkmi v auguste 1087 pri Dristre obkľúčený a len s veľkými ťažkosťami unikol zajatiu. Na jar 1088 Pečenehovia prenikli až k Plovdivu, ktorý dobyli a vyplienili. Na jeseň bol uzavretý krehký mier, ktorý však Pečenehovia už v roku 1090 porušili. Tento raz ich vpád Alexios definitívne potlačil až po tom, čo ich s pomocou kumánskych spojencov porazil 29. apríla 1091 v bitke pri Lebounione v Trákii.
V rokoch 1094 – 1095 vtrhli do Byzancie i Alexiovi bývalí spojenci Kumáni. Podľa Anny Komnény mohol za nomádsky vpád pretendent, falošný syn Romana IV., León Diogenes, (niekedy sa hovorí o Kónstantinovi Diogenovi). Podľa Mareka Meška môže byť za vpádom aj byzantsko-ruský spor o čiernomorský Tmutarakaň, zdroj ropy potrebnej na výrobu gréckeho ohňa. Byzantínci Kumánov porazili po tom, čo v bitke pri Adrianopole padol ich vodca.
Byzantsko-seldžucké vojny.
Po bitke pri Mantzikerte (1071) obsadili Seldžuci Arméniu a ich vazali postupne prenikli ďalej na západ Malej Ázie. Seldžuci sa v tomto období začali skôr orientovať na svoje južné a východné hranice, kde bojovali najmä s Fátimovcami. Až nový seldžucký sultán Malikšáh I. poveril Sulejmana ibn Kutalmiša, aby si podmanil jednotlivé byzantské panstvá, v dôsledku čoho sa celá vnútorná Anatólia s výnimkou niektorých pobrežných miest dostala pod tureckú nadvládu. Byzancia zmietaná vnútornými nepokojmi nedokázala efektívne zareagovať, ba niektorí byzantskí veľmoži si dokonca najímali tureckých žoldnierov do svojich služieb. Sulejman ibn Kutalmiš sa v žoldnierskych službách dokonca zmocnil miest Nikaia a Nikomédia a v roku 1077 založil v Anatólii Rumský sultanát. Po Sulejmanovej smrti sa novým sultánom stal jeho syn Kilič Arslan I., ktorý pokračoval v rozširovaní moci. Byzancia aj napriek Alexiovmu nástupu na trón, stratila v 80. rokoch 11. storočia ďalšie maloázijské mestá, medzi aj Smyrnu (1084) a sýrsku Antiochiu. V Smyrne sa okolo roku 1088 usadil bývalý byzantský veliteľ turkického pôvodu Tzachas (Çaka), ktorý odtiaľto začal po mori ohrozovať ďalšie byzantské dŕžavy a obsadil niekoľko egejských ostrovov. Medzi inými Lesbos, Samos, Chios či Rodos. 
Do roku 1091 bola prakticky celá Malá Ázia stratená a samotný emir Tzachas sa v roku 1092 prehlásil za cisára. V spojení s Pečenehmi sa dokonca chystal vtrhnúť do Konštantínopola. Jeho plán nakoniec zlyhal a vojskám Ióanna Duku a Kónstantina Dalaséna sa podarilo Tzacha vyhnať z niektorých ostrovov. Po smrti seldžuckého sultána Malikšáha v roku 1092 sa Seldžucká ríša sa rozpadla na viacero malých emirátov a sultanátov a seldžucká moc slabnúť. V roku 1093 na Alexiovo naliehanie pozval rumský sultán Kilič Arslan svojho zaťa Tzacha (ktorý bol tŕňom v oku i jemu samotnému) na hostinu, kde ho podlo zabil. Následne sa byzantským generálom podarilo do roku 1097 obsadiť všetky Tzachove panstvá vrátane Smyrny.
Po tom, čo sa Alexios vysporiadal s problémami na západe a zaistil dunajskú hranicu, obrátil svoju pozornosť na východ. Alexios si uvedomoval, že stav byzantskej armády nie je dobrý. Klasický byzantský armádny systém zažíval krízu a v byzantských armádach stále častejšie bojovali žoldnieri s pochybnou povesťou, úmyslami a nie príliš veľkou oddanosťou. Alexios preto začal hľadať spojencov pre byzantskú "reconquistu" a obrátil sa na pápeža Urbana II. a západný katolícky svet.
Prvá križiacka výprava.
Vzťahy medzi Byzanciou a pápežstvom produkovali po stáročia zlomové úseky byzantských dejín. Zásadný zlom v ich vývoji znamenala schizma v roku 1054. Vzťahy medzi cisárstvom a pápežstvom ochladli a komunikácia takmer umĺkla. Do takejto situácie vstúpil i Alexios, na ktorého pápež Gregor VII. rozšíril kliatbu uvalenú na uzurpátora Nikefora III. Alexios dokonca prikázal zatvoriť všetky latinské chrámy v Konštantínopole. Zvrat nastal po tom, čo na pápežský stolec nastúpil pápež Urban II. Obaja štátnici si výborne porozumeli a v rámci normalizácie vzťahov Alexios v roku 1089 znovu otvoril latinské chrámy. zvolaná synoda znovu povolila pripájanie pápežovho mena pri vykonávaní eucharistie. Urban II. zase odvolal kliatbu uvalenú na cisára a medzi Rímom a Konštantínopolom sa znovu rozhorela korešpondencia. Byzantínci boli taktiež prizvaní na koncil (resp. skôr synodu), ktorý sa mal konať v Piacenze, od čoho si Alexios sľuboval získanie podpory pre jeho východné ťaženie. Byzantskí diplomati na koncile svojimi prejavmi o utrpení východných kresťanov ohromili prítomného pápeža Urbana II. a západný klér natoľko, že pápež zvolal na 18. novembra 1095 koncil do francúzskeho Clermontu, kde svojim entuziastickým prejavom vyzval na usporiadanie prvej križiackej výpravy.
Výzva pápeža Urbana II. vyvolala obrovskú odozvu. Tisíce ľudí od najnižších vrstiev po vládnucich šľachticov sa rozhodli zúčastniť pripravovanej kruciáty, ktorá sa mala začať 15. augusta 1096 na sviatok Nanebovzatia Panny Márie. Na rozdiel od západných účastníkov, v Byzancii vyvolalo chystané ťaženie mierny nepokoj. Pre Byzantíncov neboli vojny s moslimami nič nové a samotný Alexios skôr očakával pomoc menších armád, ktoré by včlenil do svojho vojska. Takisto Alexios nemal v pláne oslobodiť priamo Jeruzalem. Mesto bolo pre ríšu stratené od 7. storočia a Alexios skôr dúfal v prinavrátenie anatólskych území. Každopádne, po tom, čo výprava začala, nebolo možné ustúpiť. Keď sa cisár dozvedel o budúcom príchode obrovských vojsk, začal pripravovať zásoby pre putujúcich križiakov, aby zabránil rabovaniu a plieneniu. Veľká časť proviantu bola uskladnená v Drači a menšie časti v jednotlivých zastávkach po ceste do Orientu. Samotná križiacka výprava sa delila na dva hlavné, zjavne odlišné prúdy. Jeden symbolizovala francúzska a nemecká šľachta a druhý chudobní poddaní roľníci.
Ľudová výprava.
Ešte pred samotnou križiackou výpravou, ktorá dorazila do Jeruzalema a na Blízkom východe vytvorila rad križiackych štátov, sa uskutočnila križiacka výprava chudobných. Na čele tejto výpravy stál postavil francúzsky kazateľ Peter Pustovník z Amiensu. Asi tridsaťtisícová masa žobrákov, roľníkov a najchudobnejších obyvateľov miest spôsobila počas cesty viaceré problémy. Po svojej ceste nemeckými krajinami spôsobila viacero pogromov a často sa uchyľovala k rabovaniu. Výprava putovala pobrežím cez Uhorsko, kde vyplienila mesto Semlin (dnes Zemun, mestská časť Belehradu) a po prechode do Byzancie aj mestá Belehrad a Niš. Po ceste k Bosporu neusporiadané vojsko spôsobilo ďalšie škody a cisárovi Alexiovi bolo zrejmé, že ľudové vojsko nesmie naďalej zostať pod hradbami Konštantínopola. Takisto vedel i to, že proti skúseným tureckým bojovníkom príliš neobstojí. 6. augusta 1096 sa križiacke vojsko preplavilo cez úžiny a pri Nikomédiii rozložilo tábor zvaný Kibotos. Nedočkavé masy sa však čoskoro pustili do ofenzívy a dobyli bohatú Nikáju. Pád mesta posmelil neorganizovanú chudinu k rabovaniu a plieneniu, pri čom ich však zastihol seldžucký útok a obrovský masaker a porážka. Zajatci boli predaní do otroctva a len niekoľkým sa podarilo nájsť úkryt za Bosporom. Ľudová križiacka výprava sa do Jeruzalema nedostala.
Rytierska výprava.
Čoskoro po príchode ľudovej armády sa na cestu vydala aj výprava zložená z organizovanejších a skúsenejších bojovníkov – rytierov a šľachticov západnej Európy. Alexios sa na prichádzajúce vojská pozeral s nedôverou. Uvedomoval si, že tieto vojská majú väčšiu šancu uspieť, zároveň sa však ich plány nie úplne kryli s plánmi Byzantskej ríše. Cisár dúfal v prinavrátenie byzantských kresťanských území, no bolo zrejmé, že križiaci netúžia podporiť rozširovanie jeho ríše. Naopak, mali svoje vlastné ciele – vytvorenie vlastných panstiev a dobytie Jeruzalema. Alexios si preto od niektorých šľachticov vynútil aspoň zloženie lénneho sľubu, čím sa "de iure" stali jeho vazalmi. Po dobytí križiackych území však križiaci na tento sľub zabudli. 
Ako prvý prišiel do Byzancie francúzsky princ Hugo z Vermandois, ktorého loď búrka priviala k Draču, kde ho zastihol a ujal sa cisársky vyslanec Ióannes Komnénos. K výprave sa okrem neho pripojilo viacero západných šľachticov, medzi nimi Róbert II. Flanderský, Róbert II. Normandský, Štefan z Blois, či Alexiovi bývalí nepriatelia Bohemund Tarentský a jeho synovci Tankréd a Guillame.
Medzitým z Uhorska prišlo ďalšie križiacke vojsko z Lotrinska vedené Godefroym Lotrinským a jeho bratmi. Tu nastal medzi krehkými spojencami rozpor, pretože Godefroy odmietol Alexiovi zložiť sľub vernosti a po tom, čo Byzantínci pozastavili zásobovanie križiackych vojsk, začali títo začali plieniť okolie Konštantínopola a dokonca zaútočili na mesto. Obrancom sa útok podarilo odraziť a Godefroy nakoniec ustúpil a Alexiovi sľub zložil. Následne sa vojsko preplavilo do Nikomédie. Ku križiakom sa ďalej pridali juho-francúzske vojská Raimonda IV. z Toulous, Gastona IV. z Béarn. 
V máji 1096 križiaci zaútočili na Nikáju, sultán Kilič Arslan, ktorý práve bojoval na východe i napriek snahe mesto zachrániť neuspel a 19. júna 1097 mesto padlo. Po predchádzajúcich skúsenostiach so západnými armádami sa mesto vzdalo byzantským vojskám na čele s Butumilom a križiakom bol vstup do mesta povolený len v malých skupinách. Byzantínci povolili Turkom vykúpiť sa zo zajatia a nespokojnosť križiakov umlčali bohaté dary. Týždeň po páde Nikáje sa križiaci pohli ďalej na východ. Vo vojsku sa rozhoreli spory o vrchné velenie, o ktoré sa uchádzal Bohemund Tarentský (ktorý už pred tým neúspešne požiadal Alexia o vedenie a titul "domestikona východu"), najstarší a najbohatší účastník výpravy, Raimond IV. z Toulous a lotrinský Godefroy, ktorý sa výpravy zúčastnil so svojimi bratmi. Byzantské vojská viedol generál Tatikios.
Alexios využil seldžuckú prehru a obnovil byzantskú kontrolu nad západnou časťou Malej Ázie. V roku 1097 boli okrem Smyrny a egejských ostrovov získané aj lýdske mestá Sardy, Filadelfia a Laodikeia. Koncom júna 1097 boli križiaci pri Dorylaione prepadnutí seldžuckým sultánom Kiličom Arslanom a jeho danišmendovskými spojencami. Iniciatívu prevzal Bohemund z Tarentu a Normani, ktorí jediní poznali seldžuckú taktiku boja. Po príchode posíl sa Kilič Arslan dal na útek. Na to križiaci vtrhli do vyprázdneného Ikonionu a prenasledovali moslimov ďalej na východ až do Cézarey. Cesta vyprahnutou Anatóliou vojsku spôsobovala viaceré choroby a niesla sa v znamení rozporov medzi križiakmi a Byzantíncami. Ďalší stret so Seldžukmi nastal pri Herakleii, ale Kilič Arslán aj tam nariadil ústup.
Križiaci postupne prekročili kilíkijské hory a prešli do Sýrie. Výpravu využili Arméni v Malej Arménii, ktorí sa osamostatnili spod nadvlády Seldžukov a vybudovali nezávislý štát. V roku 1098 získal Balduin z Boulogne kresťana Thora podriadeného Seldžukom Edessu a vytvoril prvý križiacky štát Edesské grófstvo. Na severe v Malej Ázii zatiaľ byzantské vojská a menšie križiacke oddiely útočili na Seldžukov a ich spojencov Danišmendovcov, pričom dosiahli striedavé úspechy (napr. dobytie Ankyry) a prehry (napr. porážka pri Amasei).
20. októbra 1097 obľahli križiaci sýrsku Antiochiu, v ktorej od roku 1085 vládli Seldžuci. Zložité obliehanie trvalo osem mesiacov. Križiakov trápil hlad a choroby a morálka klesala. Vojská čakali pomoc od Byzantíncov, no dočkali sa len útokov moslimov z Damašku, Aleppa a Mosulu. Absencia Alexiovej pomoci viedla k tomu, že väčšina križiakov odmietla Antiochiu vrátiť Byzantskej ríši a podporila vznik nezávislého antiochijského kniežatstva.
Zvyšní križiaci pokračovali ďalej na juh, kde vznikli ďalšie dva križiacke štátyv roku 1099 Jeruzalemské kráľovstvo a v roku 1102 Tripoliské grófstvo. Alexios s výsledkami výpravy nebol spokojný. Podarilo sa mu síce získať vplyv nad časťou ríše, ktorú pred tým ovládali Seldžuci, zároveň však v Oriente vzniklo niekoľko štátov, ktoré odmietali uznať jeho zvrchovanosť nad nimi, ba dokonca v niektorých prípadoch sa voči jeho ríši dokonca stavali nepriateľsky.
Problémy s Antiochiou a Bohemundom Tarentským.
Vyslovene nepriateľsky sa voči Byzantskej ríši staval normanský vodca Bohemund Tarentský, ktorý sa stal nezávislým antiochijským kniežaťom. S tým nesúhlasil ani Alexios, ani niektorí križiacki velitelia. Roztržku posilnilo i to, že krátko po svojom nástupe na trón Bohemund zosadil ortodoxného antiochijského patriarchu a dosadil na stolec latinského patriarchu, čím sa východná schizma rozšírila i do Antiochie. Niekedy v roku 1101 bol Bohemund po prehranej bitke na istý čas zajatý Danišmendovcami, no jeho spolubojovníci ho zo zajatia vykúpili. Po prehratej bitke o Harrán v roku 1104 sa na jeseň sa vypravil do Talianska, kde sa snažil presvedčiť nového pápeža Paschala II. o potrebe novej križiackej výpravy proti Byzantskej ríši. 
Pápežský stolec na žiadosť nereagoval, no zjavne bol naklonený tejto myšlienke a Alexios preto posilnil posádky a loďstvo na západe. Aby sa Alexios mohol venovať novej normanskej hrozbe, musel uzavrieť prímerie s rúmskym sultánom Kilíč Arslanom. V roku 1107 sa Alexiova flotila znovu stretla s Normanmi pri pevnosti Drač a Normanov rozdrvila. Normanské, asi 34 000 vojsko, medzitým zostalo na pobreží, ale po roku bojov a troch neúspešných pokusoch o dobytie pevnosti bol bolo prinútené ustúpiť a podriadiť sa Byzancii. Výsledkom Devolskej (Diabolskej) dohody (podľa albánskej pevnosti Devol) bolo, že sa Antiochia "de iure" znovu stala byzantským lénom a bol na stolec bol znovu dosadený ortodoxný antiochijský patriarcha. Skutočnú moc nad mestom však Byzancia nezískala, pretože Bohemund v roku 1111 zomrel a moci v Antiochii sa ujal jeho synovec Tankréd.
Posledné roky Alexiovej vlády.
Okrem Benátok mali svoje obchodné záujmy v Levante aj talianske republiky Janov a Pisa. Pre byzantsko-benátske spojenectvo však svoje zisky neustále strácali na úkor Benátok, v dôsledku čoho začali koncom 11. storočia korzárčiť vo vodách Iónskeho mora podporovali Normanov. Alexios, ktorý stále pomýšľal i nad možnou výpravou na normanské územie sa preto snažil s nimi nadviazať priateľské vzťahy a v októbri 1111 uzavrel s Pisou zmluvu, v ktorej sa zaviazal rešpektovať jej záujmy v Levante a povolil Pise založiť v Konštantínopole obchodnú kolóniu.
Na východe sa medzitým opäť rozmohli boje so Seldžukmi, ktorí znovu začali napádať byzantské územia a v roku 1111 dokonca s vojskom prekročili Bospor a vtrhli do Trákie. V roku 1112 Alexios vážne ochorel, no už o rok úspešne ubránil Nikáju a porazil turecké vojsko v druhej bitke pri Dorylaione. V tom čase sa na severe znovu ozvali Kumáni, ktorých výboj využil aj rúmsky sultán. Na jeseň 1116, po tom čo boli Kumáni odrazení, usporiadal Alexios novú výpravu do Anatólie a zatlačil Malika až po Ikonion, pričom pri návrate domov bol prepadnutý pri Filomelione (Akşehire). Byzantské vojsko však Seldžukov porazilo. Krátko po uzavretí mieru začali Turci útočiť znovu a obsadili aj Laodikeiu. Zlý zdravotný stav však už Alexia od nového chystaného ťaženia do Anatólie a Sýrie odradil.
Smrť a nástupníctvo.
Napriek zhoršujúcej sa dne cisár ešte dokázal vybojovať niekoľko víťazstiev. Po tom, čo sa však jeho ochorenie v roku 1118 prejavilo naplno, musel cisár znovu uľahnúť. Ťažko dýchal a mal obrovské bolesti žalúdka. Následne dostal zápal hrdla a jazyka, v dôsledku čoho nemohol prehĺtať potravu a telo mu začalo rýchlo chradnúť. O chorého cisára sa v Manganskom paláci starala jeho manželka Irena Dukaina a jeho dcéra Anna Komnéna, ktorá mala s ošetrovaním choroby bohaté skúsenosti. Spolu so svojou matkou, sa zomierajúceho cisára snažili presvedčiť, aby sa jeho nástupcom nestal jeho syn Ján, ale Annin manžel Nikéforos Bryennios mladší, hoci on sám po tom netúžil. Alexios I. návrh odmietol a byzantský kronikár Nikétas Choniates vo svojom diele tvrdil, že sám cisár raz povedal, že by bol Rimanom (t. j. Byzantíncom) na smiech, ak by trón nezanechal svojmu synovi, ale „"tomu Macedónčanovi"“. Na smrteľnej posteli nakoniec Alexios dal svojmu synovi cisársky prsteň a poslal ho za patriarchom, aby ho korunoval. 15. augusta 1118 cisár Alexios I. zomrel a o deň neskôr bol v tichosti pochovaný v kláštore Krista Filantrofa v Konštantínopole, ktorý založila jeho žena Irena.
Vnútorná politika a počiatok komnénovskej renesancie.
Po tom, čo ríša po bitke pri Mantzikerte stratila Anatóliu, prišla cisárska pokladnica o obrovské príjmy a jedno z ťažísk byzantskej ekonomiky. Nutnosť obnovy armády prinútila Alexia k zvýšeniu daní. Ďalšie reformy sa týkali peňažnej politiky krajiny. Vyše pol storočia platiaca, výrazne devalvovaná, zlatá mena "solidus", v tomto období nazývaná "tetarteron," "histamenon" alebo "nomisma", bola v roku 1092 nahradená menším zlatým "hyperpyronom" a jeho dvomi čiastkami, striebornými "tracheami (asprónmi)" a novým medeným "tetarteronom". "Hyperpyron" vážil podobne ako solidus 4, 55 g, ale mal menší objem zlata. Reforma meny z dlhodobého hľadiska priniesla Byzantskej ríši ekonomickú stabilitu, trvalo však takmer dve desaťročia kým sa nová mena zaužívala.
Alexios výrazne podporoval obchod a provinciálne mestá, ktoré sa snažil chrániť pred vplyvnými aristokratmi. Snažil sa o centralizáciu a obmedzenie vplyvu aristokracie a byrokracie na život v paláci a na správu ríše, ale najmä spočiatku svojej vlády musel robiť ústupky rodu Dukovcov, s ktorými ho viazala spolupráca počas nástupu na trón.
V tomto období vzniká proniový systém, ktorý bol byzantskou obdobou lénneho systému. Šlo o udelenie pozemkov – pronii ("pronoiai") a ich roľníkov do užívania proniárovi, ktorý sa za to zaviazala k vojenskej službe. Pronie boli udeľované aj cudzím šľachticom a bojovníkom. Systém sa však viac rozvíjal najmä za vlády Alexiových nástupcov (Jána II. a Manuela I.) a neskôr ho prevzali i krajiny v byzantskom kultúrnom okruhu.
Napriek tomu, že Alexios zaviedol zdanenie cirkevných majetkov a v roku 1082 pre vojnu s Normanmi skonfiškoval niektoré cirkevné majetky, bol hlboko veriacim človekom a horlivým podporovateľom duchovenstva a ortodoxie. Samotná konfiškácia cirkevného majetku (v tomto rozsahu druhá v dejinách Byzantskej ríše; prvá bola v období perzskej invázie v 7. storočí), bola pokrytá cirkevnou synodou, ktorú na žiadosť Anny Dalassény zvolal patriarcha Eustratios Garidas do Chrámu Hagie Sofie. Alexios sa taktiež snažil bojovať proti heretickým hnutiam paulikiánov a bogomilom, ktorých vodcu Bogomila nechal upáliť. Perzekučne taktiež postupoval voči filozofovi Ióannovi Italovi, ktorý bol obvinený z helénizmu.
V ranom období svoje vlády sa taktiež Alexios pričinil o reformu kláštorného systému v Byzantskej ríši. Dlhodobú tradíciu "charistikariátu", podľa ktorej bola všetka administratívna činnosť a majetok kláštorov riadená patrónmi (najmä zakladateľmi) kláštorov obmedzil povinnosťou schválenia transakcií s kláštorným majetkom patriarchom. Venoval sa tiež zvýšovaniu zdravotnej a sociálnej úrovni v Konštantínopole. Nechal postaviť niekoľko sirotčincov, chudobincov a nemocnicu, na ktorej čelo postavil svoju dcéru Annu Komnénu.
Pretendenti a rebélie voči Alexiovi I..
Okrem zahraničných protivníkov Byzantskú ríšu podobne ako mnohokrát pred tým, aj za vlády Alexia I. postihli viaceré vnútorné konflikty a boje o moc. Alexios I. z viacerých dôvodov (dĺžka vlády, zložité historické obdobie...) musel potlačiť značné množstvo takýchto vzbúr, vďaka čomu o ňom možno hovoriť ako o byzantskom panovníkovi, ktorý potlačil najviac pretendentských povstaní. Starší britský byzantológ George Finlay uvádza najmä nasledovných pretendentov:

</doc>
<doc id="636428" url="https://sk.wikipedia.org/wiki?curid=636428" title="Oshawa">
Oshawa

Oshawa je kanadské mesto v južnom Ontáriu, ležiace na brehu Ontárijského jazera.
V sčítaní obyvateľstva v roku 2016 malo 159 458 obyvateľov. Názov Oshawa pochádza z jazyka Ojibwa: "aaz haway" s významom križovatka alebo kríž. Oshawa je najväčšou obcou regiónu Durham a sídlia v nej tri vysokoškolské inštitúcie.
Dejiny.
Korene Oshawy sú spojené s automobilovým priemyslom, špeciálne s kanadskou divíziou firmy General Motors, zvanou General Motors Canada. Založená bola v roku 1876 ako McLaughlin Carriage Company. Riaditeľstvo General Motors of Canada je stále v meste. Dom zakladateľa a riaditeľa firmy, Parkwood Estate, je národnou historickou pamiatkou Kanady.
Najstaršie známky osídlenia pochádzajú z 15. storočia. V roku 1849 bola Oshawa založená ako obec („village“). Jej prístav bol v tom čase známy ako Port Sydenham a bol približne 5 kilometrov od mesta. V roku 1856 prišla do Oshawy železnica. V roku 1876 Robert McLaughlin premiestnil svoju firmu na výrobu kočov do Oshawy a v roku 1907 firma začala vyrábať autá. 8. marca 1924 získala Oshawa označenie mesto („City“).
Ekonomika a doprava.
Oshawou prechádza diaľnica 401 a diaľnica 407. Nachádza sa tu letisko Oshawa Executive Airport, prístav a železničné trate spoločností CN a CP. Železničnú dopravu poskytujú spoločnosti VIA (diaľkovú) a GO Transit (regionálnu) a Durham Regional Transit (mestskú hromadnú dopravu).
Inštitúcie.
V meste sídlia tri vysokoškolské inštitúcie, Durham College, Trent University Durham a Ontario Tech University.
Umenie.
V meste sídli filharmonický orchester Ontario Philharmonic a Regent Theatre. Galéria Robert McLaughlin Gallery vlastní približne 4 000 diel, Canadian Automotive Museum prezentuje automobilovú históriu Kanady a Oshawa Museum približuje históriu mesta.
Šport.
V Oshawe je štadión Tribute Communities Centre, sídlom tímu Oshawa Generals. V Oshawe sa konali Majstrovstvá sveta v halovom lakrose mužov 2003 a Majstrovstvá sveta v lakrose žien 2013.

</doc>
<doc id="636436" url="https://sk.wikipedia.org/wiki?curid=636436" title="Vydra ázijská">
Vydra ázijská

Vydra ázijská alebo vydra malá ("Aonyx cinerea") je najmenší predstaviteľ vydier z čeľade lasicovitých. Žije na území južnej, juhovýchodnej a východnej Ázie.
Vedecké synonymá.
Okrem v súčasnosti platného vedeckého názvu "Aonyx cinerea" bola vydra ázijská v minulosti opísaná aj pod názvami "Amblonyx cinerea (Illiger, 1815)", "Amblonyx cinereus (Illiger, 1815)", "Amblonyx horsfieldi", "Amblonyx leptonyx" a "Paronyx cinerea".
Taxonómia.
Do rodu "Aonyx" bola vydra ázijská zaradená po vykonaní DNA testov, ktoré prebehli v rokoch 1998 a 2003. Pri testoch sa zistilo, že vydra ázijská je blízko príbuzná africkým vydrám a to konkrétne vydre konžskej a vydre africkej, ktoré sú zaradené do spomínaného rodu. Keďže rod "Aonyx" bol opísaný skôr, ako rod "Amblonyx", bola vydra ázijská preradená do tohto rodu.
Opis.
Dĺžka lebky: 85 - 95 mm
Dĺžka srsti: až 5 - 6 cm
So svojimi rozmermi ide o najmenší druh vydry na svete.
Sú manuálne veľmi zručné a využívajú predné labky na hľadane potravy (kôrovcov a môkkýšov) medzi skalami, vo vegetácii, alebo v bahne. Plavacie blány sú zakrpatené. Pazúre sú krátke čo výrazne zvyšuje obratnosť končatín, ktorá je pre vydru ázijskú dôležitá pri zháňaní potravy.
Farba srsti je zvyčajne svetlohnedá až hnedá, niekedy aj sivohnedá pričom spodná časť tela je o niečo svetlejšia. Hrdlo, bočné časti krku a líca sú žltohnedé, niekedy až biele.
Hlas.
Repertoár hlasových prejavov je široký. Patria sem rôzne pišťavé zvuky ako aj zvuky podobné mačaciemu mňakaniu. Celkovo bolo zaznamenaných až 12 rôznych vokalizácií.
Výskyt.
Územie výskytu je síce veľké, ale zároveň veľmi fragmentované.
Siaha od úpätí Himalájí cez južnú a juhovýchodnú Áziu až po Filipíny a Indonéziu na juhu. Žije aj na území východnej Ázie v Číne.
Vyskytuje sa teda v častiach Indie, na území južnej Číny, v Mjanmarsku, v Thajsku, vo Vietname, Laose a Kambodži, v pevninskej časti Malajzie, v Singapure, na Filipínach (Palawan), v Bangladéši, v Mjanmarsku, v Bruneji, v Bhutáne a v Nepále.
Z veľkých ostrovov juhovýchodnej Ázie sa vyskytuje na Jáve, Borneu, Sumatre a vo východnej Ázii na ostrovoch Chaj-nan a Taiwan. Žijú však aj na menších indonézskych ostrovoch ako napríklad Bali, Lombok a Sumbawa v oblasti súostrovia Malé Sundy.
Najvyššie počty tohto druhu sa vyskytujú v pevninskej časti Malajzie, v Thajsku a v Indii. Na Srí Lanke je jej štatút v súčasnosti neznámy.
Biotop.
Vydra ázijská sa vyznačuje vysokou schopnosťou adaptácie na životné prostredie, keďže sa vyskytuje od tropických pobrežných oblastí až po horské potoky.
Žijú teda v rôznych typoch biotopov, ktoré zahŕňajú napríklad lužné záplavové lesy, jazerá ,potoky, rieky, ryžové polia, mangrovové a iné pobrežné oblasti, kanály, alebo vodné nádrže.
Na väčšej časti územia výskytu zdieľajú biotopy s inými druhmi vydier, pričom ide o vydru riečnu, vydru hladkosrstú a vydru srstnatonosú.
Spôsob života.
Zo všetkých druhov vydier trávi najviac času na súši, kde trávia viac času než vo vode.
Preferujú plytké vody s dostatkom potravy a s nie veľmi hustou vegetáciou.
Žije v rodinných skupinách, sústredených okolo dominantného alfa páru. Tieto skupiny čítajú niekedy aj viac ako 20 členov. Obvyklý počet členov v skupine je však do 10 pričom sa jedná o množiaci sa pár a ich potomkov.
Sú veľmi sociálne a hravé.
Sú aktívne cez deň aj v noci, len počas najteplejších častí dňa vyhľadáva úkryt v tieni, pričom denná aktivita je obvyklejšia, než nočná.
Úkryty si hĺbia v bahnitých brehoch. V blízkosti brlohu si hĺbia spoločnú toaletu, ktorú využíva celá skupina.
Občas v závislosti od dostupnosti potravy lokálne migrujú.
Rozmnožovanie.
Vytvárajú monogamné páry v ktorých ostávajú po celý život.
K ovulácii dochádza každých 28 dní pričom samotná ovulácia trvá 3 dni. Pária sa v ktoromkoľvek ročnom období. Gravidita trvá približne 60 dní. Počet narodených jedincov sa môže pohybovať od jedného až do šiestich jedincov, obvykle však mávajú 1 - 2 mláďatá.
Samice rodia obvykle dvakrát za rok.
Mláďatá sa rodia málo vyvinuté, slepé a vážia pri narodení okolo 50 gramov. Oči otvárajú približne po 40 dňoch života. Brloh opúšťajú vo veku 10 týždňov, pevnú potravu začínajú prijímať po 80 dňoh života a po troch mesiacoch začínajú aj plávať. Pohlavne dospievajú v 2 - 3 roku života.
Potrava.
Hlavnou zložkou potravy vydry ázijskej sú predovšetkým kôrovce a mäkkýše, ktoré tvoria až 87 % ich stravy. V ďaleko menšej miere konzumujú aj ryby, obojživelníky a vodné vtáctvo.
Ohrozenie a ochrana.
Podľa klasifikácie IUCN patrí k zraniteľným taxónom.
V rámci CITES klasifikácie je vydra ázijská zaradená do CITES APPENDIX: II.
Populácia sa považuje za klesajúcu. Počet dospelých jedincov obývajúcich planétu nie je známy, predpokladá sa však, že ide o menej než 2500 kusov.
Ohrozenie predstavuje predovšetkým strata životného prostredia v dôsledku odlesňovania, pri ktorom zanikajú malé horské riečky a potoky a taktiež poľnohospodárstvo a to predovšetkým rozširovanie čajovníkových a kávovníkových plantáźí. Ohrozené sú však aj v dôsledku znečistenia vôd na území výskytu a v neposlednom rade likvidáciou zo strany človeka, keďže v mnohých častiach výskytu ju a vodohospodári považujú za škodnú. V menšej miere predstavujú ohrozenie aj pytliaci, ktorí lovia vydry ázijské pre srsť, ale aj pre vnútorné orgány, ktoré sa používajú v tradičnej ázijskej medicíne.
Prirodzení nepriatelia neboli zaznamenaní, je však pravdepodobné, že občas padne za obeť hadom, či krokodílom.
Interakcie s človekom.
Vytrhávajú rastliny na ryžových poliach, čo vedie ku konfliktom s pestovateľmi ryže. 
Poddruhy.
V rámci druhu sa rozoznávajú tri poddruhy.
Ide o:

</doc>
<doc id="636437" url="https://sk.wikipedia.org/wiki?curid=636437" title="Enzo Vecciarelli">
Enzo Vecciarelli

Gen. Enzo Vecciarelli (* 13. máj 1957, Colleferro, Taliansko) je taliansky vojak a generál. Bol veliteľom Talianskych vzdušných síl. Od novembra 2018 je náčelník štábu Ozbrojených síl Talianska.
Životopis.
Vecciarelli je stíhací pilot. Väčšinu svojej kariéry pracoval vo 4. krídle v Grosseto. V rokoch 1999 až 2002 krídlu velil. Potom slúžil v štábnych pozíciách. V roku 2003 velil kontingentu talianskych vzdušných síl v Iraku. V rokoch 2007 až 2010 bol vojenským atašé v Berlíne s akreditáciou tiež pre Dánsko a Holandsko. V roku 2011 sa stal náčelníkom Štábu vzdušných síl pre operácie. V rokoch 2012 až 2015 pracoval v Národnom stredisku pre vyzbrojovanie. Od 26. februára 2015 do 29. februára 2016 bol zástupcom náčelníka Generálneho štábu. V období od 30. marca 2016 do 5. novembra 2018 bol Náčelníkom štábu Talianskych vzdušných síl. Od 5. novembra 2018 je náčelníkom Generálneho štábu Talianskych ozbrojených síl.

</doc>
<doc id="636440" url="https://sk.wikipedia.org/wiki?curid=636440" title="Múzeum Karola Plicku">
Múzeum Karola Plicku

Múzeum Karola Plicku je bývalé štátne múzeum, ktoré obsahovalo expozície venované slovenskému folkloristovi Karolovi Plickovi (18941987) s osobitným zreteľom na jeho zobrazenie slovenskej ľudovej kultúry. Nachádzalo sa v Prónayovskej kúrii v Blatnici pri Martine, ktorú spolu s príslušnými pozemkami získalo Slovenské národné múzeum (SNM) v roku 1986 od vtedajšieho Štátneho majetku Blatnica. Múzeum bolo slávnostne otvorené 13. augusta 1988.
V roku 2019 bolo múzeum trvalo zatvorené pre nevyhovujúci technický stav, ktorý priamo ohrozoval samotnú expozíciu. Expozícia bola presťahovaná do hlavnej budovy SNM v Martine.

</doc>
<doc id="636442" url="https://sk.wikipedia.org/wiki?curid=636442" title="Bogdan Mitrea">
Bogdan Mitrea

Bogdan Alexandru Mitrea (* 29. september 1987, Kluž, Rumunsko) je profesionálny rumunský futbalista.
Mitrea počas svojej kariéry hrával prevažne v Rumunsku. V roku 2019 sa stal novou posilou Spartaka Trnava. V klube je momentálne kapitánom a dôležitou súčasťou obrany. Kapitánom bude dovtedy, kým sa nevráti zranený Erik Grendel.

</doc>
<doc id="636443" url="https://sk.wikipedia.org/wiki?curid=636443" title="Die to Live (Volbeat)">
Die to Live (Volbeat)

„Die to Live“ je štvrtá skladba dánskej hudobnej skupiny Volbeat z ich siedmeho štúdiového albumu "Rewind, Replay, Rebound", ktorý vydali 2. augusta 2019 vydavateľstvá Universal, Vertigo a Republic Records. Ako singel skladba vyšla 1. novembra 2019.

</doc>
<doc id="636444" url="https://sk.wikipedia.org/wiki?curid=636444" title="Die to Live">
Die to Live

Die to Live môže byť:

</doc>
<doc id="636447" url="https://sk.wikipedia.org/wiki?curid=636447" title="Dusty Springfieldová">
Dusty Springfieldová

Mary Isobel Catherine Bernadette O'Brienová, OBE (; * 16. apríl 1939, Londýn, Anglicko† 2. marec 1999, Henley-on-Thames, Oxfordshire, Anglicko), známa ako Dusty Springfieldová (), bola britská speváčka. V roku 1999 bola uvedená do Rock and Roll Hall of Fame. V tom istom roku ju časopis "Mojo" zaradil medzi 25 najlepších speváčok v rockovej hudbe.
Filmografia.
Dusty Springfield bola moderátorkou alebo hosťom v niekoľkých televíznych reláciách:

</doc>
<doc id="636448" url="https://sk.wikipedia.org/wiki?curid=636448" title="Dusty Springfield">
Dusty Springfield



</doc>
<doc id="636450" url="https://sk.wikipedia.org/wiki?curid=636450" title="Kitty Wells">
Kitty Wells

Kitty Wells, vlastným menom Ellen Muriel Deasonová (angl. Ellen Muriel Deason; * 30. august 1919, Nashville, Tennessee, USA – † 16. júl 2012, Nashville) bola americká country speváčka, skladateľka a členka Grand Ole Opry.
Jej hit z roku 1952 "It Wasn't God Who Made Honky Tonk Angels" z nej urobil prvú ozajstnú ženskú spevácku country hviezdu, ktorá bola označovaná lichotivým prídomkom "Kráľovná Country Music". Vrchol jej kariéry nastal v 50. a 60. rokoch 20. storočia. Spoločne s Dolly Partonovou, Lorettou Lynnovou, Rebou McEntirovou, Tammy Wynettovou, Patsy Clinovou a Tanyou Tuckerovou patrí medzi najväčšie ženské legendy americkej country scény. V roku 1976 bola uvedená do americkej country siene slávy Country Music Hall of Fame, ktorej bola aj najstarším doposiaľ žijúcim členom.

</doc>
<doc id="636451" url="https://sk.wikipedia.org/wiki?curid=636451" title="Kitty Wellsová">
Kitty Wellsová



</doc>
<doc id="636453" url="https://sk.wikipedia.org/wiki?curid=636453" title="Rafael Tavares">
Rafael Tavares

Rafael Tavares dos Santos (* 26. jún 2000, Porto Seguro, Brazília) je profesionálny brazílsky futbalista hrajúci za brazílsky klub Capivariano z ktorého je na hosťovaní MFK Karviná.
Tavares je odchovancom Capivariana, odkiaľ v roku 2018 odišiel na hosťovanie do Spartaka Trnava. Spočiatku hrával len za mládežnícky tím Trnavy, no od začiatku roku 2019 bol stálym členom prvého tímu. Momentálne sa vrátil do svojho klubu Caprivariana. Z Caprivariana je na hosťovaní v Kravinej.

</doc>
<doc id="636455" url="https://sk.wikipedia.org/wiki?curid=636455" title="Rewind the Exit">
Rewind the Exit

„Rewind the Exit“ je tretia skladba dánskej heavy metalovej skupiny Volbeat z ich albumu "Rewind, Replay, Rebound", ktorý vydali 2. augusta 2019 vydavateľstvá Universal, Vertigo a Republic Records. 
V deluxe verzii albumu vyšla aj demonahrávka skladby.

</doc>
<doc id="636458" url="https://sk.wikipedia.org/wiki?curid=636458" title="Zliatina sodíka a draslíka">
Zliatina sodíka a draslíka

Zliatina sodíka a draslíka (častokrát označovaná aj ako NaK) je zliatina ktorá vzniká spoločným tavením sodíka a draslíka. Má eutektické vlastnosti a pri správnom pomere sodíka a draslíka môže byť dokonca kvapalná aj pri izbovej teplote. Táto zliatina je ešte viac reaktívna než samotný sodík či draslík, a pri vystavení atmosférickému vzduchu sa dokonca občas môže samovznietiť.
Vlastnosti a bezpečnosť.
Táto zliatina je kvapalná za izbovej teploty pokiaľ obsahuje 40 - 90% draslíka. Tak ako aj samotné alkalické kovy, ktoré ju tvoria prudko reaguje vodou, a preto sa skladuje v petroleji, alebo inom kvapalnom uhľovodíku. Pokiaľ je nutné aby bola zliatina čo najčistejšia, bez prímesí, ktoré vznikajú jej oxidáciou môže sa uchovávať aj v ochrannej atmosfére vzácneho plynu (napr. hélia alebo argónu).
Pri kontakte so vzduchom sa na povrchu vytvára vrstva oxidov a superoxidov sodíka a draslíka, pričom najnebezpečnejší z nich je superoxid draselný, ktorý sa môže vznietiť. Okrem toho prudko reaguje s vodou, ale aj organickými látkami.
Zliatina NaK má taktiež vysoké povrchové napätie a preto sa pri rozliatí, podobne ako ortuť, spája do guľôčok.
Merná tepelná kapacita tejto zliatiny je 982 J/kg⋅K. Pre lepšiu predstavu, táto hodnota predstavuje zhruba 1/4 mernej tepelnej kapacity vody.
Využitie.
Ako chladiace médium.
Ako chladivo sa využíva najmä v experimentálnych rýchlych atómových reaktoroch. Tieto reaktory využívajú vysoko energetické neutróny, a preto v nich voda, ktorá je neutrónový moderátor (spomaľuje vysokoenergetické rýchle neutróny), nie je vhodným chladivom.
Okrem toho sa využívala aj ako chladivo termoelektrických generátorov BES-5, ktorými boli napájané sovietske radarové družice US-A. Problémom je, že pri niektorých z týchto družíc, ako napríklad Kosmos 1867 a Kosmos 1818, toto chladivo uniklo, pričom pri nízkych teplotách vesmíru zamrzlo, čím vznikli niekoľko centimetrové guľôčky. Pri takomto uniknutom chladive teda ide o tzv. kozmický odpad, ktorý predstavuje hrozbu zrážky pre družice, ktoré sa nachádzajú na obežnej dráhe.
Ako chladivo táto zliatina našla využitie dokonca aj v oblasti počítačových komponentov, ako chladič procesoru Danamics LMX Superleggera, kde NaK obieha vo vnútri chladiča čím odvádza teplo od procesoru.
V organickej chémii.
Tak ako aj samotný sodík a draslík má aj ich zliatina redukčné vlastnosti, a preto sa v organickej chémii využíva ako redukčné činidlo.
Príprava.
Existuje viacero spôsobov ktorým sa dá táto zliatina pripraviť.
Jedným z nich je príprava zo sodíka a draslíka, ktoré sa vložia do nádoby, do ktorej je privádzaný vzácny plyn, tá sa potom nahreje tak aby sa oba kovy roztavili, po vychladení sa vzniknutá zliatina buď zaleje uhľovodíkom alebo sa s ňou pracuje pod ochranou atmosférou vzácneho plynu.
Ďalším z nich je destilácia roztaveného sodíka s roztaveným chloridom draselným, pričom časť sodíka reaguje s chloridom draselným za vzniku draslíka a chloridu sodného a časť sa spolu s draslíkom oddestiluje a vytvorí s ním zliatinu. Táto metóda sa výužíva aj pri priemyselnej výrobe tejto zliatiny.

</doc>
<doc id="636459" url="https://sk.wikipedia.org/wiki?curid=636459" title="Show">
Show

Show môže byť:

</doc>
<doc id="636461" url="https://sk.wikipedia.org/wiki?curid=636461" title="Sidžo">
Sidžo

Sidžo (, hanča 時調) je forma kórejskej krátkej lyrickej básne, ktorú tvorí strofa z troch veršov po 1416 slabikách, spolu najviac 45 slabík. Išlo o veľmi obľúbenú a rozšírenú básnickú formu, ktorá zažívala vrchol rozkvetu v 14.17. storočí.

</doc>
<doc id="636462" url="https://sk.wikipedia.org/wiki?curid=636462" title="Fortuna liga 2019/20">
Fortuna liga 2019/20



</doc>
<doc id="636463" url="https://sk.wikipedia.org/wiki?curid=636463" title="Michal Orság">
Michal Orság

Michal Orság z Gutu (o mene pozri nižšie) (* ?†? 1484) bol uhorský šľachtic, palatín a kráľovský pokladník.
Meno.
Podoby jeho mena sú:
Rodičia a deti.
Jeho otcom bol Gašpar Orság. Michal mal 2 dcéry a 4 synov (z ktorých jeden sa tiež volal Michal).
Pôvod rodu.
Meno Orság (Országh) je priezvisko, ktoré nosili príslušníci jednej vetvy rodu nazývaného "z Gutu" (de Guth, maď. Gúthy), a to vetvy začínajúcej sa práve Michalom Orságom (výraz "z Gutu" zostal v tejto vetve už len prídomkom mena Oszág). Gut(h) označuje sídlo/územie v Sabolčskej župe (v dnešnej Ukrajine). Országh doslova znamená "krajina" a podľa legendy toto meno dostal Michal od kráľa Žigmunda v dôsledku toho, že tento výraz Michal vyslovil počas ich prvého vzájomného rozhovoru, ktorý sa uskutočnil ešte počas Michalovho detstva.
Rod "de Guth" pochádzal z (resp. bol vetvou) rodu Gutkeled (Guth-Keled), o ktorého pôvode uvádza Viedenská obrázková kronika: "„Potom za vlády kráľa Petra, imigrovali Kelad a Gut, traja bratia švábskeho pôvodu. Narodili sa na hrade v Stofe.“" ("Sed postea, tempore Petri regis Kelad et Gut intrant tres frateres ex gente Svevorum procreati. De castello Stof sunt nativi.") 
Život.
V roku 1433 bol Michal hlavným komorníkom a sprevádzal kráľa Žigmunda do Ríma, kde bol tento korunovaný za cisára Svätej rímskej ríše nemeckého národa.
Michal zastával funkciu palatína v rokoch 14581484 a dvakrát funkciu kráľovského pokladníka: prvýkrát v rokoch 1436-1437/1438 (t.j. prevažne za vlády kráľa Žigmunda Luxemburského) a druhýkrát v rokoch 1440-1453 (t.j. do prevzatia vlády Ladislavom Pohrobkom).
V občianskej vojne, ktorá nasledovala po smrti kráľa Žigmunda na konci roku 1437, bojoval Michal spolu s Jánom Huňadym za tzv. národnú (čiže protihabsburskú) stranu. V roku 1445 sa Michal Orság z Gutu stal jedným zo siedmich hlavných kapitánov, ktorí boli zvolení za správcov Uhorska, kým sa už korunovaný ale ešte maloletý Ladislav Pohrobok neujme trónu. Sedem hlavných kapitánov si v roku 1446 zvolilo za svojho vodcu ("gubernátora krajiny") Jána Huňadyho, ktorý bol po úspešných bojoch proti Turkom národným hrdinom. V roku 1447 boli siedmi hlavní kapitáni zrušení. Ladislav Pohrobok nastúpil na trón v roku 1453.
Čachtice a Častkovce.
V roku 1466 sa Michal Orság z Gutu stal majiteľom čachtického hradu a aj opevnenej kúrie v Častkovciach, z ktorej po niekoľkých prestavbách vznikol dnešný kaštiel v Častkovciach. Hrad sa stal sídlom rodiny Orságovcov a zostal v ich vlastníctve, až kým v roku 1597 rodina nevymrela. Zrúcanina hradu dnes priťahuje veľa turistov pre jeho neskoršie spojenie s neslávne známou grófkou Bátoriovou.

</doc>
<doc id="636464" url="https://sk.wikipedia.org/wiki?curid=636464" title="Princ Harry, vojvoda zo Sussexu">
Princ Harry, vojvoda zo Sussexu

Princ Harry, vojvoda zo Sussexu (rod. Henry Charles Albert David; * 15. september 1984, Londýn, Spojené kráľovstvo) je mladší syn kráľa Veľkej Británie, Karola III. a princeznej Diany. Ako vnuk kráľovnej Alžbety II. je piaty v poradí na trón Spojeného kráľovstva a ostatných krajín Commonwealthu.
Mladosť a vojenská služba.
Narodil sa 15. septembra 1984 v nemocnici sv. Márie v Londýne, bol pokrstený 21. decembra v kaplnke sv. Juraja na hrade Windsor. Jeho kmotrami sa stali: princ Andrew, vojvoda z Yorku, lady Sarah Chatto, lady Vestey, lady Bartholomew, Bryan Organ a Gerald Ward.
Navštevoval rovnaké školy ako jeho starší brat William – Wetherby School, Ludgrove School a Eton College (tú poslednú od roku 1998). Na školách našiel lásku k športu, predovšetkým ku konskému pólu a ragby. Po škole si vzal rok prestávku, navštívil Afriku a Austráliu. V Austrálii pracoval s dobytkom, v Afrike v sirotinci. V roku 2005 začal navštevovať kráľovskú vojenskú akadémiu v Sandhurste pod menom Henry Wales.
Dlhú dobu chcel byť ako vojak nasadený do skutočného vojnového konfliktu, jeho účasť v Iraku bola ale zamietnutá. Nakoniec sa v roku 2007 dostal do Afganistanu. Odtiaľ však musel byť odvolaný späť do vlasti po 77 dňoch, pretože sa o jeho službe v Afganistane dozvedeli médiá a zverejňovali o nej informácie. Rozhodnutie o jeho odvolaní padlo preto, lebo mohol byť dobrým terčom pre nepriateľov. Napriek tomu bol ešte po druhýkrát nasadený v Afganistane, a to od septembra 2012 do januára 2013.
Tituly a mená.
Priezvisko.
Od roku 1960 všetci potomkovia kráľovnej Alžbety II. a jej manžela princa Phillipa užívajú priezvisko Mountbatten-Windsor, ktoré kombinuje priezvisko oboch rodičov. Občianske meno a priezvisko princa Harryho je teda Henry Mountbatten-Windsor.
Podľa tradície ako ďalší britskí princovia užíval vo svojej mladosti podľa titulu svojho otca prídomok Wales slúžiace ako priezvisko. Hoci sa zvyčajne toto priezvisko opúšťa a používa sa Mountbatten-Windsor, princ Harry používal priezvisko Wales prevažne v dobe svojej vojenskej kariéry.
Škandály.
Princ Harry v minulosti často upútaval pozornosť škandalóznymi výstupmi. Napríklad údajne fajčil marihuanu, dostal sa do potýčky s fotografmi, na maturitný večierok prišiel oblečený v nacistickej uniforme s hákovým krížom na ľavom rukáve. Jeho otec, princ Charles, mu po tom nariadil povinnú návštevu koncentračného tábora v Osvienčime.
Roku 2012 sa opil na večierku v Las Vegas a bez odevu objímal cudziu ženu.
V roku 2013 po návrate z vojny v Afganistane, kde pôsobil ako druhý pilot a palubný strelec vrtuľníka Apache, prirovnal zabíjanie bojovníkov povstaleckého hnutia Taliban k hraniu počítačovej hry. Harry vyhlásil: „Je to pre mňa radosť, pretože patrím k tým ľuďom, ktorí radi hrajú hry na PlayStation a Xbox. Povedal by som, že som so svojimi palcami celkom užitočný“. Hovorca hnutia Taliban na to reagoval slovami: „Zrejme nie je duševne v poriadku. Veľa silne vyzbrojeným krajinám sa nedarí poraziť svätých bojovníkov a princ prirovnáva túto vojnu k nejakej hre“. Na otázku novinárov Harry odpovedal, že v Afganistane zabil „veľa ľudí“.
Manželstvo s Meghan Markle.
27. novembra 2017 oznámil princ z Walesu oficiálne zasnúbenie svojho syna Harryho s americkou herečkou Meghan Markle. Svadba sa potom uskutočnila 19. mája 2018 na kráľovskom zámku Windsor.
Od svojej svadby žijú princ Harry a vojvodkyňa Meghan v dome zvanom Nottingham Cottage, ktorý sa nachádza na pozemkoch Kensingtonského paláca v Londýne. Dňa 15. októbra 2018 oznámil manželský pár, že očakávajú svoje prvé dieťa. Dňa 6. mája 2019 manželia na svojom oficiálnom instagramovom účte oznámili, že o 5.26 ráno britského času sa im narodil zdravý syn. Dňa 6. júla 2019 bol ich syn, Archie Harrison Mountbatten-Windsor, pokrstený. Dňa 14. februára 2021 bolo oznámené druhé tehotenstvo páru. V rozhovore s Oprah Winfrey oznámili, že očakávajú dcéru. Lilibet „Lili“ Diana Mountbatten-Windsor sa narodila 4. júna 2021 o 11:40 v nemocnici v Santa Barbare, Kalifornia, USA.

</doc>
<doc id="636467" url="https://sk.wikipedia.org/wiki?curid=636467" title="Meghan, vojvodkyňa zo Sussexu">
Meghan, vojvodkyňa zo Sussexu

Meghan, vojvodkyňa zo Sussexu, rodená Rachel Meghan Marklová (neprechýlene Rachel Meghan Markle; * 4. august 1981, Los Angeles, Kalifornia, USA), je manželka britského kráľovského princa Harryho, vojvodu zo Sussexu, humanitárna pracovníčka a bývalá americká herečka.
Mladosť a vzdelanie.
Narodila sa a vyrastala v Los Angeles. Je zmiešaného pôvodu, jej matka Doria Loyce Raglandová je černoška, je nositeľkou magisterského titulu v oblasti sociálnych prác, pracuje ako terapeutka a inštruktorka jogy. Otec Thomas Wayne Markle je pôvodom z Holandska, je držiteľom ceny Emmy za scénické osvetlenie.
Od piatich rokov Meghan Marklová navštevovala veľa súkromných škôl, medzi nimi napríklad Hollywood Little Red Schoolhouse. V dvanástich rokoch začala študovať na rímskokatolíckej dievčenskej škole „Immaculate Heart High School” v Los Angeles. V roku 2003 absolvovala Severozápadnú univerzitu, kde študovala divadelné umenie. Krátko potom začala pracovať na americkom veľvyslanectve v Buenos Aires.
Herecká kariéra.
Ešte v čase svojho hereckého štúdia pracovala ako kaligrafka na voľnej nohe. V roku 2002 sa prvýkrát objavila ako herečka, a to v epizóde televízneho seriálu "General Hospital". V roku 2010 dostala úlohy vo filmoch "Get Him to the Greek" a "Nezabudni na mňa". V roku 2011 hrala vo filme "Šéfovia na zabitie" a o rok neskôr sa podieľala na natáčaní krátkeho filmu "The Candidate", v ktorom hrala úlohu sekretárky. V roku 2009 sa objavila vo dvoch epizódach seriálu "Fringe", natáčaného televíznou sieťou FOX Broadcasting Company. Od roku 2011 sa objavovala v televíznom seriáli "Kravaťáci", a to v roli koncipientky Rachel Zane. Ďalej je tiež známa pre svoju úlohu Amy Jessup, špeciálnej agentky FBI, ktorú stvárnila v sci-fi seriáli "Hranice nemožného". Tiež sa objavila v epizódach snímok "Century City", "", "90210: Nová generácia", "Cuts", "Knight Rider - Legenda sa vracia", "The Apostles", "The League", "Vtierka Castle", "Extant" a v niekoľkých ďalších.
Spoločenské aktivity.
Bola zakladateľkou a šéfredaktorkou webovej stránky "The Tig", zaoberajúcej sa otázkami životného štýlu. V apríli 2017 oznámila, že túto prácu ukončila. V septembri 2016 vyprodukovala spolu s kanadskou odevnou spoločnosťou „Reitmans” rad cenovo dostupných dámskych pracovných odevov.
V roku 2016 sa stala veľvyslankyňou „World Vision Canada”, pre ktorú cestovala do Rwandy v rámci kampane pre čistú vodu ("Clean Water Campaign"). V roku 2014 sa stala poradkyňou pre medzinárodnú charitu One Young World, pre ktorú prehovorila na jej výročnom summite v Dubline. V roku 2016 sa zúčastnila tohoto zhromaždenia aj v kanadskej Ottawe.
Spolupracovala tiež s Organizáciou spojených národov v jej programe United Nations Women, konkrétne pri "United Nations Entity for Gender Equality and the Empowerment of Women" (Odbor OSN pre rovnosť pohlaví a posilnenie žien).
Záľuby a priateľstvo.
Označuje sa za gurmánku, čo bolo tiež vnesené do jej role Rachel Zane v "Kravaťákoch". Je blízkou priateľkou tenistky Sereny Williamsovej, Jessicy Mulroney a Bena Mulroneyho zo spravodajstva E! News.
Vzťahy a manželstvo.
Dňa 20. septembra 2011 sa vydala za filmového herca a producenta Trevora Engelsona, s ktorým mala vzťah už od roku 2004. V máji 2013 sa ale rozišli a po troch mesiacoch nasledoval rozvod. Predtým, než sa zoznámila s princom Harrym, bola vo vzťahu s Corym Vitiello.
Jej zoznámenie s britským princom Harrym v júni 2016 a ich následné priateľstvo z nej urobili najvyhľadávanejšiu herečku na internetovom vyhľadávači Google za rok 2016. Dňa 27. novembra 2017 bola ohlásená ich svadba, ktorá sa potom uskutočnila 19. mája 2018 na kráľovskom zámku Windsor.
Od svojej svadby žijú spoločne v dome zvanom Nottingham Cottage, ktorý sa nachádza na pozemkoch Kensingtonského paláca v Londýne. Dňa 15. októbra 2018 oznámil manželský pár, že očakávajú svoje prvé dieťa a narodenie zdravého syna oznámili 6. mája 2019 na svojom oficiálnom instagramovom účte. Syn menom Archie Mountbatten-Windsor sa narodil 6. mája 2019 o 5.26 ráno britského času. Dňa 6. júla 2019 bol ich syn, Archie Mountbatten-Windsor, pokrstený v súkromnej kaplnke na hrade Windsor. V júli 2020 potratila. Dňa 14. februára 2021 bolo oznámené druhé tehotenstvo páru. V rozhovore s Oprah Winfrey oznámili, že očakávajú dcéru. Lilibet „Lili“ Diana Mountbatten-Windsor sa narodila 4. júna 2021 o 11:40 v nemocnici v Santa Barbare, Kalifornia, USA.

</doc>
<doc id="636468" url="https://sk.wikipedia.org/wiki?curid=636468" title="Princ Harry">
Princ Harry



</doc>
<doc id="636469" url="https://sk.wikipedia.org/wiki?curid=636469" title="Princ Henry">
Princ Henry



</doc>
<doc id="636470" url="https://sk.wikipedia.org/wiki?curid=636470" title="Princ Henry, vojvoda zo Sussexu">
Princ Henry, vojvoda zo Sussexu



</doc>
<doc id="636471" url="https://sk.wikipedia.org/wiki?curid=636471" title="Princ Henry z Walesu">
Princ Henry z Walesu



</doc>
<doc id="636472" url="https://sk.wikipedia.org/wiki?curid=636472" title="Henry Mountbatten-Windsor">
Henry Mountbatten-Windsor



</doc>
<doc id="636473" url="https://sk.wikipedia.org/wiki?curid=636473" title="Harry Mountbatten-Windsor">
Harry Mountbatten-Windsor



</doc>
<doc id="636476" url="https://sk.wikipedia.org/wiki?curid=636476" title="Meghan Markle">
Meghan Markle



</doc>
<doc id="636477" url="https://sk.wikipedia.org/wiki?curid=636477" title="Rachel Meghan Markle">
Rachel Meghan Markle



</doc>
<doc id="636479" url="https://sk.wikipedia.org/wiki?curid=636479" title="Štadión Myjava">
Štadión Myjava

Štadión Myjava je futbalový štadión v slovenskom meste Myjava. Domáce zápasy tu hráva klub Spartak Myjava, ktorý momentálne pôsobí v 3. lige. Kapacita štadióna je 2 709 miest na sedenie. Štadión bol renovovaný počas sezóny 2012/13.

</doc>
<doc id="636481" url="https://sk.wikipedia.org/wiki?curid=636481" title="Dominik Greif">
Dominik Greif

Dominik Greif (* 6. apríl 1997, Bratislava) je slovenský futbalista hrajúci za španielsky klub RCD Mallorca ako brankár.
Greif je rodákom z Bratislavy a odchovancom klubov ŠK Vrakuňa Bratislava a neskôr aj Slovan Bratislava. Za prvý tím Slovana debutoval už v roku 2016, no jednotkou v zostave nebol. V úvode sezóny 2018/19 sa mu z brány podarilo po skvelých výkonoch vytlačiť Michala Šullu a stal sa jednotkou belasých v bráne.

</doc>
<doc id="636483" url="https://sk.wikipedia.org/wiki?curid=636483" title="Dino Špehar">
Dino Špehar

Dino Špehar (* 8. február 1994, Osijek, Chorvátsko) je chorvátsky futbalista hrajúci za slovenský klub ŠKF Sereď.
Špehar sa narodil v chorvátskom meste Osijek, kde aj začínal s futbalom. Po pôsobení v rodnom Osijeku sa presťahoval do konkurenčného Dinama Záhreb. Hosťoval aj v Lokomotive Záhreb, či Istre 1961. Po angažmá v Splite sa v roku 2017 rozhodol po prvýkrát v kariére odísť do zahraničia. Zvolil si rumunský Kluž. Za klub ale neodohral ani jeden zápas a hosťoval v dvoch ďalších rumunských tímoch. V roku 2019 po angažmá v Albánsku prišiel do slovenskej Serede.

</doc>
<doc id="636485" url="https://sk.wikipedia.org/wiki?curid=636485" title="Teenage Bottlerocket">
Teenage Bottlerocket

Teenage Bottlerocket je americká punk rocková hudobná skupina založená v meste Laramie v štáte Wyoming v roku 2000.
Skupinu založili dvojčatá Ray a Brandon Carlisloví, po rozpadnutí ich predchádzajúcej skupiny Homeless Wonders v roku 2000. Na hudbu skupiny silne vplýva gitarista a druhá skupina spolu-speváka Kodyho Templemana s názvom The Lillingtons a punk rockové skupiny ako Ramones, Screeching Weasel, Green Day, Bouncing Souls a Misfits.
Dňa 7. novembra 2015 nečakane umrel bubeník Brandon Carlisle po krátkej hospitalizácii.

</doc>
<doc id="636486" url="https://sk.wikipedia.org/wiki?curid=636486" title="Slnečnica topinambur">
Slnečnica topinambur



</doc>
<doc id="636487" url="https://sk.wikipedia.org/wiki?curid=636487" title="Tekvica obyčajná Skupina Patissonina">
Tekvica obyčajná Skupina Patissonina



</doc>
<doc id="636488" url="https://sk.wikipedia.org/wiki?curid=636488" title="Tekvica obyčajná patizónová">
Tekvica obyčajná patizónová



</doc>
<doc id="636489" url="https://sk.wikipedia.org/wiki?curid=636489" title="Tekvica patizónová">
Tekvica patizónová



</doc>
<doc id="636490" url="https://sk.wikipedia.org/wiki?curid=636490" title="Hank Williams">
Hank Williams

Hank Williams, rodným menom Hiram King Williams (* 17. september 1923, Mount Olive, Alabama, USA – † 1. január 1953, Oak Hill, Západná Virgínia), bol americký spevák, gitarista a pesničkár, legenda country a rokenrolu 20. storočia, charizmatická a rozporuplná osobnosť a jeden zo zakladateľov žánru klasickej country hudby.
V roku 1987 bol uvedený do Rock and Roll Hall of Fame, siene slávy osobností s mimoriadnym prínosom pre vývoj rock and rollu.
Životopis.
Jeho osud bol podobný inej veľkej legende tohto hudobného štýlu, spievajúcemu brzdárovi Jimmiemu Rodgersovi. Obaja prežili pomerne krátke obdobie slávy, obaja sa nedokázali vyrovnať so svojim fenomenálnym úspechom, život ich oboch skončil dosť predčasne. Hank pochádzal z veľmi prostých pomerov, otec bol rušňovodičom na alabamskej železnici, matka chodila hrať do kostola na organ, jeho najväčším učiteľom hudby bol potulný černošský gitarista a spevák Rufus „Tee Tot“ Payne, s ktorým trávil celé dni na železničnej stanici v meste Greenville.
Už v devätnástich rokoch utiekol zo školy a živil sa ako hudobník po divokých vidieckych tancovačkách. Vo svojich dvadsiatich troch rokoch sa vybral za miestnym nakladateľom Fredom Rosom, ktorý mu následne zohnal prvý rozhlasový angažmán. Až keď sa tu etabloval, bol prijatý do nashvillskej Grand Ole Opry. Nasledoval raketový vzrast jeho popularity a štyri roky obrovských úspechov a slávy, sprevádzané flámami a alkoholovými excesmi. Zomrel na následky infarktu myokardu v súbehu s otravou liekmi a alkoholom na zadnom sedadle jedného z jeho piatich Cadillacov. Okrem iného jeho poslucháči boli ochotní zabudnúť na všetky jeho prehrešky, keď začal spievať. Hral a spieval takmer výhradne len vlastné skladby. Jeho skladby neboli nejak originálne po textovej ani po hudobnej stránke, ani jeho hlas nebol nejak výnimočný, bol to však gitarista a spevák, ktorý spieval skutočne od srdca a s veľkou vervou o tom, čo dobre poznal, spieval tak, že mu bol každý poslucháč schopný uveriť, že to, o čom spieva, je čistá pravda a nič ako pravda. Bol to dokonalý autentický ľudový typ prostého speváka z hôr, prototyp obyčajného muža z amerického juhu.

</doc>
<doc id="636493" url="https://sk.wikipedia.org/wiki?curid=636493" title="Spojená škola Ľ. Podjavorinskej">
Spojená škola Ľ. Podjavorinskej

Spojená škola Ľ. Podjavorinskej (SŠĽP) je stredná škola poskytujúca odborné vzdelávanie v oblasti elektrotechniky, strojárstva, mechatroniky a počítačových sietí. Patrí medzi najstaršie a najväčšie stredné školy v kraji. Zriaďovateľom je Prešovský samosprávny kraj.
Zameranie školy.
Škola je zameraná výsostne technicky - na strojárstvo a elektrotechniku, a to vrátane priemyselnej automatizácie v týchto odboroch. Keďže dnes je automatizácia prepájacím prvkom medzi strojárstvom a elektrotechnikou, aj jednotlivé študijné odbory sa navzájom prelínajú. V strojárstve škola poskytuje klasické a CNC obrábanie (sústruženie, frézovanie, brúsenie), robotiku, automatizované linky, zváranie, v elektrotechnike elektroinštalácie vrátane smart inštalácií, mechatroniku, PLC automaty, počítačové a iné siete). Škola poskytuje maturitné štúdium v štvorročných odboroch, aj keď v svojom portfóliu má aj trojročné odbory strojárske a elektrotechnické. Škola tiež v rámci Centra odborného vzdelávania a prípravy poskytuje akreditované vzdelávacie kurzy pre vzdelávanie dospelých. Škola sa snaží sledovať nové trendy a technológie a tieto v maximálnej miere implementovať do výučby. Škola je spätá z výrobnými firmami regiónu, či už duálnym vzdelávaním, alebo vo firmách poskytovanou praxou. Spätosť s firmami umožnila škole získať nadštandardné technické a technologické vybavenie, čo umožňuje žiakom učiť sa na súčasných moderných zariadeniach.
Škola poskytuje aj nadštandardné športové vyžitie. Blízka prítomnosť hokejovej haly, telocvičňa s hľadiskom a viaceré cvičebné priestory a zázemie, ako aj prítomnosť dvoch ligových klubov mužov a žien vo volejbale vytvára zázemie umožňujúce skĺbiť štúdium a športovú prípravu.
História školy.
V roku 1946 vláda ČSR poveruje podnik Křižík postaviť v rámci Industrializácie Slovenska nový závod v Prešove, jednom z najmenej priemyselne rozvinutých miest v ČSR. Základný kameň bol položený 5. júna 1947. V rámci predpokladaného ďalšieho rozvoja podniku si závod potreboval zabezpečiť výchovu mládeže ako budúcich zamestnancov závodu. Žiadaní sú kvalifikovaní elektromechanici, nástrojári, obrábači kovov a zámočníci.
Na žiadosť podniku Kŕižík je zriadená učňovská škola a podniku je zapožičaná učňovská dielňa v budove terajšej Strednej priemyselnej školy elekrotechnickej v Prešove. Vedenie podniku z Prahy-Smíchova vysiela v roku 1947 Karla Hampla a poveruje ho zriadiť a viesť učňovská dielňu. Robí sa nábor do jednotlivých učebných odborov. 28. 10. 1947 dochádza k otvoreniu Strediska pracujúceho dorastu pri podniku Křižík Prešov s celkovo osemnástimi učňami. Hampl je vedúcim strediska a zároveň prvým a jediným majstrom.
Dostavbou závodu sa postupne presťahovalo stredisko do dielní závodu. V roku 1952 došlo k zrušeniu provizórnych ubytovacích priestorov v bytoch a Stredisko pracujúceho dorastu otvára svoj internát priamo v budove závodu. V tomto období v podniku absolvujú odborný výcvik učni v profesiách strojný zámočník; nástrojár, tokár kovov a elektromechanik.
V roku 1954 dochádza na Slovensku k zrušeniu stredísk pracujúceho dorastu pri jednotlivých podnikoch a výchovu učňovského dorastu preberajú Štátne pracovné zálohy. Úlohu zabezpečenia výučby a výchovy učňov preberá školstvo. Učňovská mládež opúšťa závod, čím sa končí prvé obdobie trvania Strediska pracujúceho dorastu v n. p. Křižík Prešov. Podnik sa premenúva na ZPA Dukla Prešov n. p.
V roku 1958 sa pri n. p. ZPA Dukla, v Prešove zriaďuje učňovské zariadenie. Odborný výcvik sa vykonával individuálnou formou s pracovníkmi v dielňach podniku.V roku 1959 nastupuje do funkcie vedúceho školského oddelenia Ladislav Tydor, prijímajú sa učni do nového ročníka a zriaďuje sa učňovská dielňa v časti vtedajšej prototypovej dielne. Počiatky zrodu učňovského strediska boli poznačené nevhodným umiestnením učňovskej dielne, nedostatočným strojovým zariadením, náradím a vybavením. V tomto období sa v stredisku učí priemerne 11 učňov za rok a tento stav zostáva do roku 1961.
V roku 1962 nastupuje do funkcie vedúceho školského oddelenia Viktor Petro, a v tomto roku sa už nastupuje 60 učňov. V ďalších rokoch je to priemerne 80 učňov ročne. Učni sa učia v profesiách strojný a prevádzkový zámočník, nástrojár, elektromechanik, elektromontér, tokár kovov, frézar a brusič kovov. V ďalších rokoch počty učňov v prvom ročníku stúpajú až na 90 ročne. Celkový počet učňov v učebnom pomere sa v tomto období zvyšuje priemerne na 260 učňov.
Teoretické a praktické vzdelávanie (do ktorého patrili aj odborné predmety) boli oddelené a teoretické vyučovanie sa zabezpečovalo v spolupráci s Učňovskou školou č. 1 v Prešove (ktorá zabezpečovala teoretické vyučovanie pre viaceré učňovské strediská). Odborný výcvik sa vykonával v dvoch dielňach učňovského strediska v areáli podniku. Keďže dielne kapacitne nepostačovali, bola zavedená dvojsmenná prevádzka. Odborný výcvik v učňovských dielňach sa zabezpečoval len pre prvý a druhý ročník. Učni tretieho ročníka boli rozdelení na jednotlivé pracoviská podnikov podľa svojich profesií. V školskom roku 1974 / 1975 učňovské stredisko vyradilo posledných absolventov. Učňovské zariadenie za 24 rokov svojej činnosti pri n. p. ZPA Dukla Prešov vyškolilo 1042 absolventov.
Rozvoj priemyslu v Prešovskom okrese a populačný nárast si vyžadoval zriadenie väčšieho učňovského zariadenia. V dôsledku tejto potreby n. p. ZPA Dukla Prešov zahájil výstavbu združeného odborného učilišťa strojárskych podnikov v Prešove. Generálnym investorom tejto akcie sa stáva n. p. ZPA Dukla Prešov a spoluinvestormi n. p. ZVL Prešov, Autobrzdy, n p., Jablonec nad Nisou, závod Prešov a Kovospracujúci podnik pri ONV Prešov. S projekčnou prípravou sa začalo v roku 1968.
Slávnostné položenie základného kameňa Združeného odborného učilišťa pre kapacitu 1000 učňov sa uskutočnilo 11. 12. 1970. Výstavba tohto zariadenia bola plánovaná v dvoch etapách. V prvej išlo o výstavbu školy, učňovských dielní, jedálne, zdravotného strediska a sociálnych zariadení. V druhej etape o výstavbu internátu, telocvične, športového areálu a pomocných prevádzok. Nie všetky etapy však boli zrealizované.
1. 9. 1975 začal nový školský rok v novovybudovaných priestorov Združeného odborného učilišťa, ktoré bolo pričlenené k n. p. ZPA Dukla Prešov. V tomto období vzrastá počet pracovníkov i učňov. Učilište zabezpečuje odbornú prípravu pre 701 učňov. V učilišti pôsobí 22 učiteľov, 32 majstrov odbornej výchovy, 4 vychovávatelia, 26 riadiacich a hospodárskych pracovníkov a 25 robotníkov. Do funkcie riaditeľa učilišťa bol menovaný Rudolf Zanický, ktorý na tomto poste pôsobil do roku 1982.
Pri otvorení učilišťa teoretické vyučovanie nebolo vybavené modernou didaktickou technikou, ani špeciálnymi učebňami. Preto v ďalších rokoch úsilie vedenia školy bolo zamerané na modernizáciu teoretického vyučovania. V roku 1977 bolo teoretické vyučovanie dostatočne vybavené učebnými pomôckami a audiovizuálnymi prostriedkami. V škole boli zriadené tri technické laboratóriá. V školskom roku 1979 / 80 v spolupráci so Strednou priemyselnou školou elektrotechnickou v Prešove bolo dané do prevádzky elektrolaboratórium.
Neuskutočnením II. etapy dostavby učilišťa nebolo vybudované športové zázemie a internát, preto telesná a výchova a ubytovanie sa zabezpečovalo v prepožičaných priestoroch a v iných organizáciách.
V roku 1977 sa spracúva investičný zámer na dostavbu učilišťa s prihliadnutím na nové podmienky, vyplývajúce so zvýšených požiadaviek na počty absolventov pre ZPA, ZVL a Autobrzdy Prešov na predpokladanú kapacitu 1484 učňov.
V školskom roku 1978 / 79 sa zaviedli nové, modernizované odbory obrábač kovov, nástrojár a po prvý krát sa zaviedol štvorročný študijného odboru s maturitou - mechanik nastavovač. Týmto školským rokom bolo učilište zaradené do siete stredných odborných učilíšť s názvom Stredné odborné učilište strojárske ul. Ľudmily Podjavorinskej 22 Prešov-Solivar. V školskom roku 1979 / 80 bol zavedený novo koncipovaný učebný odbor mechanik elektronických zariadení a trojročný odbor elektromechanik. V školskom roku 1980/81 odbor strojný mechanik a v školskom roku 1981/82 dvojročný učebný odbor strojárska výroba pre obrábanie kovov. Zavedením tohto učebného odboru sa v podmienkach učilišťa dovŕšila prestavba učňovského školstva. V školskom roku 1979 / 80 bola pri učilišti zriadená aj Stredná škola pre pracujúcich. Táto forma štúdia sa zabezpečovala do školského roku 1981 / 82. Od 1. 9. 1978 bola škola zaradená do siete stredných odborných učilíšť s názvom SOU strojárske.
V roku 1981 prechodom pod Federálne ministerstvo elektrotechnického priemyslu bolo učilište premenované na Stredné odborné učilište elektrotechnické (SOUE).
Od 1. 9. 1982 bol za riaditeľa školy menovaný Ing. Ján Hric. Počas jeho pôsobenia sa začalo s druhou etapou výstavby školy, výstavbou telovýchovného zariadenia (telocvičňa, bazén, posilňovňa a šatne). Výstavba sa začala v roku 1989 s nákladom 33 mil. Kčs. Investorom bol š. p. ZPA Dukla Prešov. dostavba školy bola ukončená v roku 1992. Ďalšia etapa výstavby vlastného internátu bola zastavená.
Po zmene režimu v roku 1989 sa uskutočnili voľby riaditeľa. Od 1. 2. 1990 bol za riaditeľa bol zvolený Ing. Anton Muška. Zriaďovateľom SOUE sa od 1. 4. 1991 stalo Ministerstvo hospodárstva SR. Dostavba školy v tomto období umožnila vznik gymnázia so zameraním na telesnú výchovu, ktoré v Prešove chýbalo. Gymnázium bolo zriadené od 1. 9. 1992 ako rozpočtová organizácia. Vzhľadom k tomu, že v priestoroch školy sa nachádzali dva právne subjekty, príspevková a rozpočtová organizácia došlo k spojeniu škôl a od 1. 7. 2005 vznikol jeden právny subjekt – Spojená škola, ako rozpočtová organizácia s dvoma organizačnými zložkami –SOUE a gymnáziom. Zriaďovateľom školy sa stal Prešovský samosprávny kraj. Od 1. 9. 2008 došlo k premenovaniu organizačnej zložky Stredné odborné učilište elektrotechnické na Stredná odborná škola technická (SOŠT).
Súčasnosť.
V priebehu rokov sa škola zapojila do viacerých modernizačných programov a projektov. Pomocou nich bola škola kompletne zateplená, rekonštrukciou prešla kotolňa a sociálne zariadenia, pripravuje sa rekonštrukcia haly praktického vyučovania, zrekonštruovala sa telocvičňa od palubovky až po osvetlenie. Technické a technologické vybavenie školy sa zameralo na priemyselnú automatizáciu – CNC stroje, robotizácia, PLC technika, automatizácia v elektrotechnike. V súčasnosti patrí škola medzi technicky najlepšie vybavené školy v kraji.
V roku 2016 bolo v škole otvorené Centrum odborného vzdelávania a prípravy pre priemyselnú automatizáciu a informačné technológie, zamerané na zabezpečenie praktického vyučovania žiakov SOŠ, zabezpečenie rekvalifikačných kurzov, služieb pre zamestnávateľov, prípravy odborníkov na základe požiadaviek firiem, organizovanie odborných technických súťaží a poskytovanie odborného poradenstva.
Centrum slúži ako styčný bod medzi zamestnávateľmi, školou a obyvateľmi mesta.
Vzdelávacie programy školy sa v priebehu rokov menili podľa potrieb podnikov v Prešovskom kraji, podľa záujmu rodičov a trhu práce. V súčasnosti škola ponúka štvorročné študijné odbory, zo strany žiakov je najväčší záujem o odbory mechanik mechatronik, mechanik elektrotechnik a mechanik počítačových sietí.
Zo strany firiem je najväčší záujem o absolventov študijného odboru programátor obrábacích a zváracích strojov a zariadení a mechanik nastavovač, na ktoré sa však zároveň hlási najmenej uchádzačov.
Od školského roku 2016 / 2017 škola poskytuje duálne vzdelávanie v spolupráci s poprednými strojárskymi firmami regiónu. Stúpa prepojenie školy a praxe, značná časť žiakov absolvuje odbornú prax vo firmách.
V rokoch 2016 – 2018 došlo k radikálnemu zlepšeniu technického vybavenia školy, hlavne vďaka lepšej spolupráce s firmami a Prešovským samosprávnym krajom. Hlavné smerovanie školy sa čoraz viac profiluje na moderné strojárstvo a elektrotechniku, kde už značné slovo má automatizácia a digitalizácia.
V roku 2019 sa škola zapojila do projektu Svetovej banky "Catching-Up Regions" pre oblasť stredného školstva, ktorý by mal lepšie pripraviť školy na duálne vzdelávanie a prepojenie s trhom práce. Svetová banka vybrala päť stredných odborných škôl, pre ktoré pripravuje investičné balíky v celkovom objeme približne 16 miliónov eur. Peniaze by mali smerovať do materiálneho a priestorového vybavenia, vytvorenia spoločných pracovísk s podnikateľským sektorom, vytvorení podnikateľských inkubátorov, do spolupráce so strednými školami v Európe, a do tréningu učiteľov a vzdelávania žiakov.
Študijné odbory.
Pre školský rok 2025 / 2026 škola otvára nasledujúce študijné odbory:
Z čoho odbory mechanik mechatronik, programátor obrábacích a zváracích strojov a zariadení a mechanik elektrotechnik sú povolené aj pre duálne vzdelávanie.
Zdroje.
, 

</doc>
<doc id="636494" url="https://sk.wikipedia.org/wiki?curid=636494" title="Cesta III. triedy 3849 (Slovensko)">
Cesta III. triedy 3849 (Slovensko)

Cesta III/3849 je cesta III. triedy v okrese Humenné od križovatky s cestou II/567 až po koniec dediny Vyšná Jablonka. Jej celková dĺžka je 3,569 km. 
Začiatok cesty.
Cesta 3849 vzniká oddelením od cesty II. triedy 567, južne od obce Nižná Jablonka.
Trasa cesty.
Cesta pokračuje pri plynovode SPP a vstupuje do CHKO Východné Karpaty. Trasa cesty ďalej vedie v obci popri domoch, miestnom obecnom úrade a pomníku z 2. svetovej vojny. V intraviláne obce sa na ceste 3849 nachádza mnoho odbočiek a aj paralelná ulica vľavo za potokom Rieka, ktorá sa nazýva "Druhá Strana".
Koniec cesty.
Cesta 3849 končí na konci obce Vyšná Jablonka pri starých kasárňach z 2. svetovej vojny. Ďalej už len pokračuje 1 km starej rozbitej cesty a potom pokračuje už novo vyasfaltovaná cesta do obce Osadné. Vlastnia ju Štátne Lesy SR. Ďalej sa dá dostať do Poľska, Osadného alebo Svetlíc poľnými cestami.
Všeobecné informácie.
Cesta 3849 bola v druhej polovici obce Vyšná Jablonka v októbri 2016 nanovo vyasfaltovaná a opravená. Južná časť cesty je momentálne v dobrom stave, v apríli 2019 boli pridané asfaltové záplaty dier. Stredové pruhy sú potiahnuté od križovatky s cestou 567 po obecný úrad v obci. Na ceste sa nachádzajú aj 3 zastávky SAD Humenné. Cestou prechádza mnoho bicyklov a turistov smerom na vrch Huta alebo Vysoký Grúň.

</doc>
<doc id="636501" url="https://sk.wikipedia.org/wiki?curid=636501" title="Lukáš Čmelík">
Lukáš Čmelík

Lukáš Čmelík (* 13. apríl 1996, Žilina) je profesionálny slovenský futbalista hrajúci za český klub SK Dynamo České Budějovice
Klubová kariéra.
Žilina.
Čmelík debutoval za prvý tím Žiliny 17. novembra 2012 vo vonkajšom zápase s Ružomberkom. Žilina prehrala 0–1. Čmelík sa postupne prepracoval až do základnej zostavy Žiliny a v sezóne 2014/15 dokonca zaznamenal až desať gólov. V rokoch 2016 až 2017 mal ale disciplinárne problémy a hosťoval v švajčiarskom Sione a poľskom Piaste Gliwice.
Dunajská Streda.
V roku 2017 podpísal kontrakt s Dunajskou Stredou. Pod talianskym trénerom Marcom Rossim v sezóne 2017/18 veľa šancí nedostal, no po príchode nemeckého trénera Petra Hyballu začal pravidelne hrávať. V sezóne 2019/20 je dôležitým členom základnej zostavy.

</doc>
<doc id="636503" url="https://sk.wikipedia.org/wiki?curid=636503" title="Matej Oravec">
Matej Oravec

Matej Oravec (* 30. marec 1998, Trnava) je profesionálny slovenský futbalista hrajúci za futbalový klub Železiarne Podbrezová.
Klubová kariéra.
Spartak Trnava.
Oravec sa narodil v Trnave, kde aj začal hrávať futbal. Za prvý tím Spartaka Trnava debutoval 17. júla 2016 v zápase proti Podbrezovej. S Trnavou sa v sezóne 2017/18 tešil zo zisku ligového titulu. Trnava sa následne kvalifikovala do skupinovej fázy Európskej ligy UEFA. Oravec rozhodol o víťazstve 1–0 nad Anderlechtom v prvom kole.
Železiarne Podbrezová.
V januári 2019 odišiel Oravec z Trnavy a podpísal zmluvu s Podbrezovou. Skóroval hneď pri svojom debute, 16. februára 2019 v zápase proti Nitre. Podbrezová vonku vyhrala 3–1. Po sezóne ale Železiari vypadli z najvyššej súťaže.
Dunajská Streda.
V lete 2019 podpísal kontrakt s Dunajskou Stredou. Po odchodoch Šatku či Huka sa stal dôležitou súčasťou tímu.

</doc>
<doc id="636510" url="https://sk.wikipedia.org/wiki?curid=636510" title="Logic (reper USA)">
Logic (reper USA)

Sir Robert Bryson Hall II (* 22. januára 1990), známy ako Logic, je americký reper, spevák, skladateľ a producent.
Logic prejavil záujem o hudbu už ako tínedžer a svoju hudobnú kariéru zahájil začiatkom roka 2009. V roku 2010 vydal mixtape s názvom Young,Broke &amp; Infamous. Neskôr podpísal zmluvu so spoločnosťou Visionary Music Group, vďaka ktorej vydal počas ďalších troch rokov tri ďalšie mixtapy. Jeho štvrtý mixtape, , z roku 2013 mu zabezpečil nahrávaciu zmluvu s Reco Jam Recordings.
Jeho debutový štúdiový album "Under Pressure" bol vydaný v roku 2014. Dostal sa na 4. miesto v americkej hitparáde Billboard 200. V roku 2015 nasledoval štúdiový album "The Incredible True Story", debutový komerčný mixtape Bobby Tarantino v roku 2016, a tretí štúdiový album "Everybody" v roku 2017.
"Everybody" sa stal jeho prvým albumom, ktorý dosiahol 1. miesto v hitparáde Billboard 200 a bol prvý ocenený titulom platinová platňa. Album tiež obsahoval singel „1-800-273-8255“, ktorý bol istý čas na 3. mieste v americkom Billboard Hot 100 a na prvom mieste v medzinárodnom meradle. Jeho ďalší mixtape - "Bobby Tarantino II" a jeho štvrtý album "YSIV" boli vydané v roku 2018; každý debutoval v top-dva na Billboard 200 a tešil sa pozitívnym ohlasom. V roku 2019 vychádza jeho piaty album "Confessions of a Dangerous Mind".
Mimo hudby, Logic vydal v roku 2019 román s názvom "Supermarket", ktorý bol sprevádzaný rovnomenným soundtrackom. Tento román sa stal bestsellerom, bol však aj so soundtrackom negatívne ohodnotený.
Život a kariéra.
1990 – 2005: Detstvo.
Sir Robert Bryson Hall II sa narodil 22. januára 1990 v nemocnici Shady Grove v Rockville, Maryland. Narodil sa Robertovi Brysonovi Hallovi, afroamerickému rodákovi z Marylandu a matke - beloške. Logic strávil veľkú časť svojej mladosti v štvrti West Deer Park v meste Gaithersburg. Jeho otec trpel závislosťou od kokaínu, matka bola alkoholička. Počas ranných adolescentných rokov bol svedkom toho, ako jeho bratia vyrábajú a distribuujú crack pre drogovo závislých, vrátane jeho otca. Navštevoval Gaithersburgskú strednú školu, z ktorej bol čoskoro vylúčený potom, ako prestal chodiť na hodiny. Sám sa k tomu neskôr vyjadril: „Začal som robiť zle a zlyhal som vo všetkom okrem angličtiny, preto ma vyhodili zo školy.“
2005 – 2012: Začiatok kariéry a prvé mixtapy.
Vo veku 13 rokov sa Logic stretol so Solomonom Taylorom, ktorý sa čoskoro stal jeho mentorom. Logic sa začal zaujímať o rap. Po zhliadnutí filmu Kill Bill od režiséra Quentina Tarantina začal viac počúvať hip-hop a získal k nemu hlbokú náklonnosť. Kúpil si album skupiny The Roots "Do you want more? !!! ??." Tento album podnietil Taylora priniesť Logicovi veľké množstvo CD obsahujúce inštrumentálne beaty, a začal pre neho písať texty.
V roku 2009 Logic tvoril pod menom "Psychologic". Toto meno popisoval ako "meno, ktoré je k nemu naozaj prilepené". Vydal neoficiálny mixtape s názvom "Psychological - Logic: The Mixtape". Neskôr si skrátil meno "Psychologic" na "Logic".
15. decembra 2010 vydal svoj prvý oficiálny mixtape "Young, Broke &amp; Infamous". Mixtape bol dobre ohodnotený kritikmi a bol pre Logica impulzom, aby začal pracovať na ďalších. Chris Zarou, prezident Visionary Music Group,ktorému sa mixtape zapáčil, sa rozhodol, že s ním podpíše zmluvu. Mixtape bol stiahnutý na on-line platforme DatPiff viac ako 250 000 krát.
Svoj druhý mixtape "Young Sinatra" vydal Logic v roku 2011. Získal pozitívne ohlasy, napríklad od XXL. Hudobné video "All I Do", vydané na YouTube, získalo za týždeň viac ako milión zhliadnutí.
Po úspechu svojich predchádzajúcich dvoch projektov vydal 30. apríla 2012 svoj tretí mixtape . Zaoberá sa v ňom rôznymi osobnými témami, vrátane svojej budúcnosti, závislosti otca, vyhodenia zo školy a smrťou matky.
2012 – 2013: Young Sinatra: Welcome to Forever a nahrávacia zmluva.
Začiatkom roka 2013 sa Logic objavil v rebríčku "Top 10 nováčikov", spolu s umelcami Travisom Scottom, Trinidad Jamesom, Dizzy Wrightovou, Actionom Bronsonom, Joey Badassom, Angelom Hazom, Ab. -Soulom, Chiefom Keefom, Kirkom Bangzom a Schoolboyom Q. V marci 2013 dokončil svoje prvé európske turné a neskôr potvrdil svoj štvrtý mixtape , ktorý vydal 7. mája 2013. Na jeho podporu oznámil svoje druhé národné turné, dvojmesačné Welcome to Forever Tour.  Mixtape bol veľkým úspechom a dosiahol viac ako 700 000 stiahnutí na DatPiff. Kritici chválili hlavne rýchly rast repera.
15. apríla 2013 Logic oznámil, že podpísal zmluvu s Def Jam Recordings.
2013 – 2014: Under Pressure.
5. novembra Logic oznámil verejnosti, že producentom jeho debutového albumu bude No I.D.. 27. januára 2014 vydala spoločnosť Visionary Music Group skladbu „24 Freestyle“. Bola vydaná na oslavu narodenín Logica a je prvou známou spoluprácou medzi všetkými umelcami tejto spoločnosti. 8. apríla vydal Logic pieseň "Now", ktorá mala byť pôvodne uvedená na jeho plánovanom EP s názvom "While You Wait". 22. apríla vydal "Alright" spolu s Big Seanom, a 7. mája zverejnil „Finding Forever“ poslednú pieseň z tohto projektu.
V lete 2014 oznámil, že na jeho debutovom albume "Under Pressure" sa neobjavia žiadni vedľajší umelci, čo ho robí osobným. 27. augusta vydal skladbu "Driving Ms. Daisy" s Childish Gambinom. Dátum vydania bol stanovený na 21. októbra. Titulná skladba, ktorá slúži ako primárny singel albumu, bola vydaná 15. septembra. 14. októbra Logic vydal druhý singel s názvom "Buried Alive", posledný, ktorý bol vydaný ako propagácia albumu. 21. októbra 2014 vychádza samotný album, ktorého sa predalo viac ako 70 000 kópií v prvom týždni po debute.
12. novembra 2014 sa Logic objavil v programe The Tonight Show Starring Jimmy Fallon , kde predviedol pieseň "I'm Gone" spolu s The Roots, 6ixom a DJ Rhetorikom.
2015 – 2016: The Incredible True Story a Bobby Tarantino.
8. septembra, Logic zverejnil upútávku na svoj druhý album, oznamujúc, že bude vydaný na jeseň roku 2015 a je považovaný za "sci-fi príbeh". Príbeh sa odohráva v ďalekej budúcnosti, kedy sa Zem stáva vďaka činnosti človeka neobývateľnou. Hlavné postavy sa vydávajú na novú planétu s názvom Paradise (Raj) a počas cesty hrajú "The Incredible True Story". Hlavné postavy predstavujú Logic, Steven Blum (ako Thomas), Kevin Randolph (ako Kai), a Anna Elyse Palchikoff (ako Thalia). Celé obsadenie sa zúčastnilo diskusie o albume v New Yorku na Comic Con-e. V roku 2016 sa Logic, Blum, Randolph a 6ix vrátili na Comic Con, kde diskutovali o „živote po Neuveriteľnom pravdivom príbehu“.
22. septembra 2015 Logic s dlhoročným priateľom Big Lenbom vydal prvý singel "Young Jesus". "Like Woah" a "Fade Away" boli vydané 14. októbra a 5. novembra. Samotný album "The Incredible True Story" bol vydaný 13. novembra 2015, a v Billboard 200 prekonal album "Under Pressure". Debutoval na treťom mieste, pričom sa za prvý týždeň predalo viac ako 135 000 kópií. Album obsadil 1. miesto v Billboard Top Hip-Hop / R &amp; B Chart.
Logic oznámil The Incredible World Tour, ktorý sa konal na jar 2016. Po jeho ukončení Logic a reper G-Eazy spolupracovali na The Endless Summer Tour, celoštátnom turné v lete 2016. Dva týždne pred začiatkom Logic vydal pieseň "Flexicution", na ktorej konci sa objavujú vokály, ktoré naspievala Jessica Andrea.  
1. júla 2016 vydal šiesty mixtape s názvom "Bobby Tarantino". 3. októbra 2016 odhalil názov svojho tretieho štúdiového albumu, ktorý sa mal pôvodne volať "AfricAryaN".
2017 – 2018: Everybody, Bobby Tarantino II a YSIV.
29. marca 2017 Logic odhalil nový názov svojho ďalšieho albumu, ktorý nazval "Everybody". Správy o jeho treťom albume boli zdieľané a zverejnené na Twitteri, Instagrame a Logicovom YouTube účte vo forme videí, ktoré odhaľujú oficiálny dizajn albumu navrhnutý Samom Sprattom. Album bol vydaný 5. mája 2017. V rozhovore pre Genius Logic povedal, že jeho štvrtý album bude pravdepodobne jeho posledný.
Album zaznamenal rekord pri najväčšom poklese predaja v druhom týždni všetkých čias, pretože ten klesol o 96% na iba 8 000 kópií. Jeho hlavný singel "1-800-273-8255", pieseň vytvorená v súvislosti s Národnou Linkou Pomoci, bol certifikovaný trojnásobnou platinou RIAA. V auguste 2017 Logic hosťoval v seriáli animovanej komédie "Rick a Morty", kde sa predstavil ako hviezda festivalu. V novembri 2017 vydal pieseň "Broken People".
23. februára 2018 vydal singel s názvom „44 More“. Bolo to pokračovanie "44 Bars", piesne z mixtapu "Bobby Tarantino". Dostala sa iba na 22. miesto v rebríčku USA Billboard Hot 100. Nasledujúci singel "Overnight" bol zverejnený o štyri dni neskôr. Logic nakoniec 2. marca vydal ďalší singel s názvom "Everyday", na ktorom spolupracoval s producentom Marshmellom.
7. marca oznámil svoj šiesty mixtape s názvom "Bobby Tarantino II," ktorý bol vydaný o dva dni neskôr. Obsahoval  hosťujúcich umelcov ako 2 Chainz, Big Sean a Wiz Khalifa. 30. marca bol uvedený v premiérovej epizóde pôvodného dokumentárneho seriálu Netflix, "Rapture".
28. septembra 2018 vydal svoj štvrtý štúdiový album s názvom "YSIV". Pred tým vyšli tri singly: "One Day" s Ryanom Tedderom, "The Return" a "Everybody Dies". Album obsahuje pieseň „Wu Tang Forever“, na ktorej sa podieľali všetci pozostalí členovia klanu Wu Tang. 
Logic oznámil album s názvom "Ultra 85", ktorý momentálne nemá dátum vydania. Ďalej napísal román s názvom "Supermarket", ktorý vydal v roku 2019. Tiež povedal, že plánuje hrať vo svojom vlastnom filme, na ktorom začal pracovať.
2019 – súčasnosť: Supermarket a Confessions of a Dangerous Mind.
Začiatkom nového roka Logic vydal dve piesne "Keanu Reeves" a "Confessions of a Dangerous Mind" ktoré nesúvisia s jeho novým albumom. O pár dní neskôr sa stal prvým raperom, ktorý sa stal zároveň aj najpredávanejším autorom rebríčka New York Times s románom "Supermarket". 11. apríla bol obsadený do videohry "The Last of Us II".
10. mája 2019 vydal svoj piaty album "Confessions of a Dangerous Mind".
Osobný život.
Logic v roku 2009 ukončil päťročný vzťah, aby sa mohol naplno venovať hudbe. Uviedol: „Môžete do vzťahu vložiť všetko, ale to neznamená, že sa vám to vráti. Keď som vytvoril svoj prvý mixtape, uvedomil som si všetko, čo som vložil do svojej hudby – hodiny, texty, čas, brúsenie, bolesť, pot, krv, slzy – dostanem to späť?. Ide o to, že sa cítim ako veľa umelcov, no nie naozaj umelcov, ale ľudí ktorí si myslia, že môžu rapovať a chcú len slávu, peniaze a ženy, ale nechápu, že všetko čo robím a chcem robiť je rým... Myslím, že som veľmi obetoval svoje vzťahy, moje priateľstvá s rodinou. Doslova som obetoval celý svoj život."
22. októbra 2015 sa oženil so speváčkou Jessicou Andreou, s ktorou chodil dva roky. 20. marca 2018 oznámil, že po dvoch rokoch manželstva sa on a Andrea oficiálne rozviedli. Žiadosť o rozvod podal 19. apríla 2018. Napriek tomu zostávajú stále priateľmi.
Logic uviedol, že keď vyrastal, bol hrnčiar. Bol závislý od cigariet a o tejto téme zložil pieseň „Nikki“ z albumu "Under Pressure". Hovorí o fajčení od svojich 13 rokov, a že keď sa vzdal marihuany a alkoholu, nevedel sa vzdať sa cigariet (až do roku 2014).
Logic má tiež kanál na YouTube, kde zverejňuje videá o svojich obľúbených videohrách.
Inšpirácia.
Logic považuje za svoju hlavnú inšpiráciu Franka Sinatru. Vplyv Sinatru možno vidieť v niekoľkých aspektoch jeho osobnosti. Svoje fanúšičky nazýva "BobbySoxers", a on sám sa označuje ako "Young Sinatra". S matkou ako dieťa pozeral na staré čiernobiele filmy, ktorésú za jeho obdivom k spevákovi.

</doc>
<doc id="636511" url="https://sk.wikipedia.org/wiki?curid=636511" title="Ostrožiarka lesklá">
Ostrožiarka lesklá

Ostrožiarka lesklá (iné názvy: ostrožiarka strakatá, hus africká, kačica strakatá; lat. "Plectropterus gambensis") je veľký predstaviteľ zúbkozobcov z čeľade kačicovitých. Žije a hniezdi na území subsaharskej Afriky.
Vedecké synonymá.
Okrem v súčasnosti platného vedeckého názvu "Plectropterus gambensis" bola ostrožiarka lesklá v minulosti popísaná aj pod názvom "Anas gambensis".
Taxonómia.
Druh prvýkrát popísal Carl Linné v roku 1766 na území Gambie.
Niektorí vedci navrhli, aby pre tento pre tento druh bola vytvorená v rámci čeľade kačicovitých vlastná podčeľaď "Plectropterinae" a tribus "Plectropterini".
Opis.
Ostrožiarka lesklá je najväčší vodný vták Afriky a zároveň najväčšia hus na svete. Pohlavia sú si podobné, ale samice sú o niečo menšie. Sú z väčšej časti čierne s bielými lícami a časťami krídiel. Biela je čiastočne aj abdominálna časť tela pričom rozsah bielej farby sa tu líši v závislosti od poddruhu. Nohy sú pomerne dlhé, pričom sú sfarbené ružovkasto. Zobák a ozobie sú červené, rovnako ako časť hlavy pri zobáku a vrchnej čeľusti, pričom u samcov je táto časť väčšia.
Hlas.
Ostrožiarky sa veľmi hlasovo neprejavujú, za letu však zvyknú vydávať vysoký hvízdavý tón. Samci občas za letu vydávajú aj zvuk pripomínajúci bublanie.
Výskyt.
Vyskytuje sa vo väčšej časti subsaharaskej Afriky.
Severná hranica rozšírenia vedie od Gambie na západe po Etiópiu na východe. Južná hranica rozšírenia siaha až do kapských provincií v Južnej Afrike v najjužnejších častiach kontinentu.
Areál rozšírenia pokrýva až .
Biotop.
Vyskytujú sa bežne vo viacerých typoch vodných plôch, ku ktorým patria močiare, väčšie rieky, jazerá, vodné nádrže, riečne delty, ale aj zaplavené pastviny a zaplavené časti savany.
Vyskytuje sa aj na stálych aj na dočasných vodných plochách. Miesta výskytu sú väčšinou blízko savany, alebo poľnohospodársky obrábanej zeme. Vyhýba sa vodným plochám so slanou vodou.
Spôsob života.
Zvyčajne sa vyskytuje v skupinách čítajúcich okolo 50 jedincov, niekedy sa však združujú aj do väćších skupín a to predovšetkým počas výmeny operenia.
Sezónne migruje v závislosti od dostupnosti vodných plôch a to až na vzdialenosť niekoľkých stoviek kilometrov.
Po období hniezdenia dochádza k výmene peria a počas tohto obdobia, ktoré trvá približne 50 dní vtáky nie sú schopné letu, pričom najskôr dochádza k výmene peria u samcov.
V zimnom období v priebehu dňa odpočívajú a kŕmia sa skoro ráno, alebo večer a v niektorých prípadoch aj v noci.
Hniezdenie.
Hniezdenie sa začína ku koncu obdobia dažďov a prebieha tak v rôznych častiach výskytu v rozličnom období.
Napríklad na území Senegalu a Mali prebieha medzi septembrom a decembrom, v Nigérii medzi augustom a novembrom, v Etiópii medzi septembrom a októbrom, v Južnej Afrike medzi septembrom a januárom a v Zambii medzi januárom a marcom.
Ako miesto na hniezdenie využívajú vykotlané stromy, diery v stromoch, alebo hniezda vybudované iynými vtákmi, pričom hniezdia zvyčajne vo výške 20 –  nad povrchom zeme. Ak nie je dostupné takéto miesto, hniezdia aj na zemi, zvyčajne vo vysokej tráve, v skalných otvoroch a rozsadlinách, ale napríklad aj v dierach v termitiskách.
Hniezdia v pároch, ale počas kŕmenia sa zvyknú zhromaždiť do menších skupiniek. Počas hniezdenia sú teritoriálne a agresívne. Nevytvára stále páry, väčšinou sa rozdelia po skončení obdobia hniezdenia.
Samice znášajú 6 – 14 vajec. Vajcia sú slonovinovo biele, dlhé približne 5,6 –  a vážia približne 140 gramov.
Mladé jedince sa liahnu po 30 – 33 dňoch a operujú sa medzi 65 – 75 dňom života
O mladé jedince sa zvyčajne stará len samica, ale na území východnej Afriky sa stáva, že s mladými jedincami ostáva aj samec.
Občas sa u ostrožiarky lesklej stáva, že opustí hniezdo a zanechá ho svojmu osudu.
V zajatí dochádza k rozmnožovaniu len zriedka.
Potrava.
V prevažnej väčšine rastlinná strava.
Skladá sa zo zelených častí rôznych travín a ich semien, ako aj ovocia, poľnohospodárských plodín, vodných rastlín a výnimočne zkonzumuje aj hmyz, alebo drobné ryby.
Ohrozenie a ochrana.
Podľa klasifikácie IUCN patrí k najmenej ohrozeným taxónom.
Je bežným druhom v celej oblasti výskytu.
Populácia je považovaná za stúpajúcu.
Najväčším ohrozením je pravdepodobne nekontrolovaný lov.
Poddruhy.
V rámci druhu sa rozoznávajú dva poddruhy. Ide o:

</doc>
<doc id="636516" url="https://sk.wikipedia.org/wiki?curid=636516" title="Ján Duda">
Ján Duda

Mons. prof. ThDr. ICLic. PaedDr. Ján Duda PhD. (* 14. október 1960, Veľká Lesná) je katolícky kňaz a cirkevný sudca. V súčasnosti pôsobí ako profesor kánonického práva na Právnickej fakulte Univerzity Komenského v Bratislave.
Životopis.
V roku 1987 ukončil Rímskokatolícku cyrilometodskú bohosloveckú fakultu Univerzity Komenského v Bratislave. Následne pokračoval v štúdiu kánonického práva na Fakulte kánonického práva Pápežskej lateránskej univerzity v Ríme, kde v roku 1992 úspešne získal licenciát. V roku 1997 ukončil doktorandské štúdium katolíckej teológie na Rímskokatolíckej cyrilometodskej bohosloveckej fakulte v Bratislave a habilitoval sa v roku 2001 v odbore Katolícka teológia. V roku 2004 bol menovaný za profesora katolíckej teológie.
Od roku 1995 až do konca roka 2017 pracoval ako súdny vikár Spišskej diecézy. V roku 2011 bol vymenovaný za kaplána Jeho Svätosti, čím získal titul Mons. 
Je predsedom Slovenskej spoločnosti kánonického práva. Založil časopis "Tribunál", ktorý sa venuje kánonickému právu, spoluzakladal časopis "Nové Horizonty". V roku 2006 bol ocenený "Osobitným čestným uznaním" v slovenskej súťaži Vedec roka Slovenskej akadémie vied.
V pastorácii pôsobí ako farár vo farnosti Dlhá nad Oravou. Bloguje a publikuje pre Konzervatívny denník Postoj.
Kritika.
V roku 2009 sa zviditeľnil nesúhlasom s plánovaným vystúpením Ivety Radičovej na pôde Katolíckej univerzity v Ružomberku spoločne s kolegami Antonom Ziolkovským a Alozjom Kostelanským. Dôvodom bol termín vystúpenia, ktorý sa nachádzal krátko pred druhým kolom vtedajších prezidentských volieb. 
V roku 2016 kritizoval krok kazateľa Cirkvi Bratskej Daniela Pastirčáka pristúpiť k sv. prijímaniu na zádušnej omši za kňaza Antona Srholca. 

</doc>
<doc id="636520" url="https://sk.wikipedia.org/wiki?curid=636520" title="Liga majstrov UEFA 2019/2020">
Liga majstrov UEFA 2019/2020

Liga majstrov UEFA 2019/2020 bol 65. ročník popredného európskeho futbalového turnaja v Európe, ktorý organizovala UEFA, a 28. ročník, odkedy bola premenovaná z Pohára majstrov európskych krajín na Ligu majstrov UEFA.
Víťaz Ligy majstrov UEFA 2019/2020, Bayern Mníchov, získal právo hrať proti Seville v Superpohári UEFA 2020; taktiež sa kvalifikovali na Majstrovstvá klubov FIFA 2020 v Katare. Taktiež sa automaticky kvalifikovali do skupinovej fázy Ligy majstrov UEFA 2020/2021, a keďže sa kvalifikovali cez svoju domácu ligu, miestenku do skupinovej fázy získal víťaz Eredivisie 2019/2020, Ajax, kde sa liga ukončila predčasne, kvôli pandémii COVID-19.
Kvôli pandémii COVID-19 sa formát štvrťfinále a semifinále skráti na jeden zápas na neutrálnej pôde v Lisabone, Portugalsko (Estádio da Luz a Estádio José Alvalade) od 12. do 23. augusta. Od play-off kola sa používa video asistent rozhodcu (VAR).
Liverpool bol obhájca titulu. Obaja minulí finalisti turnaja, Tottenham Hotspur a Liverpool, vypadli v osemfinále, po prehre proti RB Lipsku, respektíve proti Atléticu Madrid. Finále sa odohralo na Estádio da Luz v Lisabone, Portugalsko. Bayern Mníchov porazil Paris Saint-Germain 1:0 a stal sa prvým víťazom Ligy majstrov UEFA, ktorý vyhral všetky zápasy počas celého turnaja. Nemecký tím si tiež zaistil druhé kontinentálne treble, čím sa stal len druhým európskym klubom, ktorý toto dokázal.
Kvalifikácia.
Predkvalifikačné kolo.
V predkvalifikačnom kole sa tímy rozdelili na nasadené a nenasadené tímy na základe ich klubových koeficientov UEFA v roku 2019, a potom sa vložili do jednozápasového semifinále a finále. Porazení v semifinálových a finálových kolách vstúpili do 2. predkola Európskej ligy UEFA 2019/2020.
Žrebovanie predkvalifikačného kola sa uskutočnilo 11. júna 2019, 12:00 SELČ. Semifinálové kolo sa hralo 25. júna a finálové kolo sa odohralo 28. júna 2019, oboje na Fadil Vokrri Stadium v Prištine, Kosovo.
1. predkolo.
Porazené tímy sa presunuli do 2. predkola Európskej ligy UEFA 2019/2020, s výnimkou jedného tímu, ktorý sa presunul do 3. predkola Európskej ligy UEFA 2019/2020.
Žrebovanie pre 1. predkolo sa uskutočnilo 18. júna 2019, 14:30 SELČ. Prvé zápasy sa odohrali 9. a 10. júla, druhé zápasy 16. a 17. júla 2019.
Dvojzápas Slovan Bratislava - Sutjeska Nikšić
2. predkolo.
2. predkolo bolo rozdelené do dvoch samostatných sekcií: Majstrovská časť (pre ligových šampiónov) a Nemajstrovská časť (pre ostatné tímy). Porazení z Majstrovskej časti aj z Nemajstrovskej časti vstúpili do 3. predkola Európskej ligy UEFA 2019/2020.
Žrebovanie 2. predkola sa uskutočnilo 19. júna 2019, 12:00 SELČ. Prvé zápasy sa konali 23. a 24. júla, druhé zápasy 30. a 31. júla 2019.
3. predkolo.
3. predkolo bolo rozdelené do dvoch samostatných sekcií: Majstrovská časť (pre ligových šampiónov) a Nemajstrovská časť (pre ostatné tímy). Porazení z Majstrovskej časti vstúpili do 4. predkola Európskej ligy UEFA 2019/2020, zatiaľ čo porazení z Nemajstrovskej časti vstúpili do skupinovej fázy Európskej ligy UEFA 2019/2020.
Žrebovanie 3. predkola sa uskutočnilo 22. júla 2019, 12:00 SELČ. Prvé zápasy sa konali 6. a 7. augusta, druhé zápasy 13. augusta 2019.
4. predkolo.
4. predkolo bolo rozdelené do dvoch samostatných sekcií: Majstrovská časť (pre ligových šampiónov) a Nemajstrovská časť (pre ostatné tímy). Porazení z Majstrovskej aj Nemajstrovskej časti vstúpili do skupinovej fázy Európskej ligy UEFA 2019/2020. Od tohto kola bol použitý video asistent rozhodcu (VAR).
Žrebovanie 4. predkola sa uskutočnilo 5. augusta 2019, 12:00 SELČ. Prvé zápasy sa konali 20. a 21. augusta, druhé zápasy 27. a 28. augusta 2019. 
Skupinová fáza.
Los skupinovej fázy prebehol 29. augusta 2019, 18:00 SELČ, v Grimaldi Forum v Monaku. 32 tímov bolo rozdelených do ôsmich skupín po štyroch s tým rozdielom, že tímy z tej istej asociácie nemohli byť v jednej skupine. Pri žrebovaní boli tímy nasadené do štyroch košov na základe nasledujúcich princípov:
V každej skupine hrali tímy proti sebe doma a vonku. Víťazi skupín a druhí postúpili do osemfinále, zatiaľ čo tímy z 3. miesta sa zúčastnili šestnásťfinále Európskej ligy UEFA 2019/2020. Termíny zápasov skupinovej fázy boli 17. a 18. september, 1. a 2. október, 22. a 23. október, 5. a 6. november, 26. a 27. november a 10. a 11. december 2019.
V skupinovej fáze bolo zastúpených celkom 16 asociácii. Atalanta sa po prvýkrát predstavila v skupinovej fáze.
Vyraďovacia fáza.
Koronavírus.
Z dôvodu pandémie koronavírusu bola vyraďovacia fáza Ligy majstrov skrátená. Osemfinálové zápasy sa odohrali podľa klasických pravidiel (ich druhá polovica bola bez divákov). Od štvrťfinále sa hralo na jeden zápas. Zápasy sa odohrali na neutrálnej pôde v Portugalsku. Finále sa odohralo 23. augusta 2020 v Lisabone.
Osemfinále.
Žrebovanie osemfinále sa uskutočnilo 16. decembra 2019 o 12:00 SELČ. Prvé zápasy sa odohrali podľa plánu 18., 19., 25. a 26. februára, ako aj zápasy prvej skupiny druhého kola, ktoré sa odohrali 10. a 11. marca 2020. Z dôvodu obáv v súvislosti s pandémiou COVID-19 v Európe UEFA 13. marca 2020 odložila druhú skupinu zápasov v druhom dvojzápase. UEFA 17. júna 2020 oznámila, že druhé dvojzápasy sa budú hrať 7. - 8. augusta 2020, pričom o mieste konania bude rozhodnuté medzi štadiónom domáceho tímu a neutrálnym štadiónom v Portugalsku (na Estádio do Dragão v Porte a Estádio D. Afonso Henriques v Guimarães). UEFA 9. júla 2020 oznámila, že zostávajúce druhé dvojzápasy sa budú konať na miestach, ktoré boli pôvodne navrhnuté.
Štvrťfinále.
Žrebovanie štvrťfinále sa uskutočnilo 10. júla 2020. Zápasy sa odohrali od 12. do 15. augusta 2020.
Semifinále.
Žrebovanie semifinále sa uskutočnilo 10. júla 2020 (po žrebovaní štvrťfinále). Zápasy sa odohrali 18. a 19. augusta 2020.
Finále.
Finále sa odohralo na Estádio da Luz v Lisabone. „Domáci“ tím (na administratívne účely) bol určený dodatočným žrebovaním, ktoré sa uskutočnilo po štvrťfinále a semifinále.
Štatistiky.
Štatistiky nezahrňujú kvalifikačné zápasy.

</doc>
<doc id="636521" url="https://sk.wikipedia.org/wiki?curid=636521" title="Wikicesty">
Wikicesty

Wikicesty () je webový cestovateľský sprievodca pre turistické destinácie a cestovateľské témy písaný dobrovoľníkmi. Ide o sesterský projekt Wikipédie a spravuje ho Nadácia Wikimedia.
Projekt začal, keď sa redaktori na nemeckej a talianskej verzii projektu Wikitravel rozhodli presunúť svoje editačné aktivity na novú stránku v septembri 2006. Prechod, známy ako forking, bol v súlade s licenciou stránky. Výsledná stránka bola spustená pod názvom „Wikivoyage“ 10. decembra 2006 a vola vlastnená a prevádzkovaná nemeckým združením, ktoré vzniklo na tento účel, Wikivoyage e.V.. Obsah bol publikovaný pod copyleftovou licenciou Creative Commons Attribution-ShareAlike.
V roku 2012 po dlhej dobe problémov s vtedajším hosťovateľom sa anglická komunita Wikitravel tiež rozhodla presunúť svoj projekt. V obojsmernom presune sa anglická komunta zlúčila s Wikicestami pod značkou Wikiciest a všetky jazykové verzie Wikiciest sa presunuli pod hostenie Nadáciou Wikimedia. Po dohodách s rôznymi komunitami a Nadáciou Wikimedia bola stránka v decembri 2012 presunutá na servery WMF a Wikicesty boli oficiálne znovuspustené ako projekt Wikimedie 15. januára 2013.
Popis.
Wikicesty sú tvorené spoluprácou "wikicestovateľov" z celého sveta cez model wiki. Články pokrývajú témy na rôznej geografickej úrovni, od kontinentov po mestské časti. Články sú logicky poprepájané v hierarchii; jeden článok uvádza, že sa nachádza vo väčšom celku inej geografickej lokality. Projekt tiež obsahuje články o cestovateľských témach, konverzačné príručky pre cestovateľov a navrhované cestovné plány.
Wikicesty sú viacjazyčným projektom dostupným v 9 jazykoch, pričom každá jazyková verzia sa rozvíja nezávisle. Aj keď v súčasnosti ide o projekt Wikimedie, začal nezávisle od nej. Obsah Wikiciest je sa vo všeobecnosti rozdeľuje na: destinácie, cestovné plány, konverzačné príručky a cestovateľské témy. 
Destinácie.
Geografické jednotky v rámci geografickej hierarchie sa dajú popísať článkami, ktoré sa zakladajú na kritériu: „Môžeš tu spať?“
Hierarchia zahŕňa:
Atrakcie ako napríklad hotely, reštaurácie, bary, obchody, nočné kluby, prehliadky, múzeá, sochy alebo iné umelecké diela, mestské parky, námestia alebo ulice, festivaly alebo podujatia, dopravné systémy alebo stanice, vodné plochy a neobývané ostrovy sú zahrnuté v článku miesta, v ktorom sa nachádzajú.
Cestovné plány.
Cestovné plány popisujú skupinu destinácií podľa časového, než priestorového rozdelenia a uvádzajú zoznam desitnácií a atrakcií na návštevu počas daného času s odporúčanými dĺžkami pobytu a cestami. Cestovné plány môžu prekročiť geografické regióny, ale väčšinou majú dobre vyznačenú cestu.
Konverzačné príručky.
Konverzačné príručky obsahujú:
Cestovateľské témy.
Cestovateľské témy sú články, ktoré sa zaoberajú špecifickou témou zaujímavou pre cestovateľov ktorá je príliš obsiahla na to, aby bola v špecifickej stránke destinácie; cestovateľské tipy, ktoré sú natoľko všeobecné, že platia pre väčšinu destinácií a nepotrebujú byť v každej cestovateľskej príručke; dôležité udalosti, ktoré sa konajú v rôznych miestach a špeciálne cestovateľské informácie, napríklad cestovateľské príručky k potápačským lokalitám.
Organizácia a prevádzka.
Spôsob prevádzky.
Wikicesty používajú slobodný softvér MediaWiki na umožnenie internetového editovania bez nutnosti registrácie. Kvalita je zabezpečená rovnakým spôsobom ako na Wikipédii: cez vzájomnú kontrolu medzi redaktormi. 
Licencia.
Obsah Wikiciest je licenciovaný pod licenciou Creative Commons Attribution-ShareAlike, nie však GNU free documentation license. Účelom je uľahčiť výrobu tlačených príručiek z právneho hľadiska. Mediálne súbory sú publikované vo verejnom vlastníctve (public domain) alebo pod viacerými licenciami (GNU, Creative Commons).
Informačná štruktúra.
Informácie sú zostavené štruktúrovanejším spôsobom, ako je pre encyklopédie obvyklé. Články patriace pod jednu tému sú zoskupené "kategóriami" známymi pre softvér MediaWiki a tiež omrvinkovou navigáciou, ktorá ukazuje geografické prepojenia medzi článkami.
V nemeckej verzii sa používajú rôzne menné priestore na oddelenie rôznych tém. Hlavný menný priestor obsahuje destinácie v rámci svojej geografickej hierarchie. Dve ďalšie dôležité menné priestory sú vyhradené pre cestovateľské témy a cestovateľské správy so zámerom úzkeho prepojenia medzi destináciami a témami.
O dizajne obsahu sa rozhoduje na základe konsenzu komunity.
Jazykové verzie.
V čase presunu na servery Nadácie Wikimedia bol obsah Wikiciest dostupný v nemčine, taliančine, angličtine, francúzštine, holandčine, ruštine a švédčine. Ruská jazyková verzia projektu sa volá Викигид (čo sa dá preložiť ako „wikisprievodca“).
3. januára 2013 boli vytvorené jazykové verzie v portugalčine a španielčine, nasledované polštinou a rumunčinou v marci 2013. V apríli 2013 sa pridala hebrejčina a ukrajinčina a v máji 2013 gréčtina. Vietmamská jazyková verzia vznikla v auguste 2013 a čínska v januári 2014.
História.
Meno vzniklo skladom slov „wiki“ (internetový softvérový systém, ktorý umožňuje zmenu a rozširovanie obsahu komukoľvek) a „cesty“ (cestovanie). Anglický názov vznikol skladom slov „wiki“ a „voyage“. Zatiaľ čo v angličtine znamená slovo "voyage" spôsob cestovania, cestu alebo výlet, v slovenčine sa prekladá ako plavba. Aby názov neevokoval zameranie projektu len na námorné témy, nebol anglický názov preložený doslovne. Názov bol vybraný po rozsiahlom hlasovaní o názve po znovuspustení medzi etablovanými redaktormi.
Spustenie.
Veľa autorov a správcov Wikicest začali prácou na projekte Wikitravel, ktorý bol spustený 7. októbra 2004. 20. apríla 2006 bola Wikitravel kúpená ziskovou organizáciou Internet Brands, prevádzkovateľom médií a e-shopov. V reakcii na štýl riadenia nových vlastníkov sa zvýšila nespokojnosť, čo viedlo k rozhodnutiu väčšiny nemeckých správcov a autorov pokračovať v projekte ako fork.
Po šiestich mesiacoch príprav bola založená a registrovaná nezisková organizácia Wikivoyage e.V. ako vlastník domény a prevádzkovateľ serverov. 10. decembra 2006 bol projekt spustený s počiatočnými údajmi z nemeckej Wikitravel. Po siedmich mesiacoch bolo 40% článkov nových, čo sa šplhalo k 50% po 10 mesiacoch. V tomto štádiu boli stále prítomné značné medzery v pokrytí obsahu, no bolo tam niekoľko článkov pre destinácie ako napríklad Egypt, Thajsko, Švajčiarsko a cestovateľská téma „bicyklovanie“.
Talianska jazyková verzia Wikiciest bola spustená 10. decembra 2007. 
Projekt bol zmienený v tlači, najmä švajčiarskym rádiom a novinami. Zurichské "Tages-Anzeiger" a švajčiarské rádio DRS1 podali širokú správu o projekte a diskutovali o jeho slabých stránkach.
Ďalšie jazyky a migrácia.
Po dlhodobej nespokojnosti s hostiteľom projektu Wikitravel, Internet Brands, bolo v roku 2012 navrhnuté, že komunita projektu Wikitravel presunie svoju prácu z "Wikitravel" a "Wikitravel Share" a spolu s existujúcimi stránkami na Wikicestách vytvoria novú cestovateľskú wiki hostenú Nadáciou Wikimedia. Po dlhých diskusiách používateľmi všetkých troch komunít, komentároch ich hostiteľoch a potvrdení od Nadácie Wikimedia, že bude hostiť cestovateľský projekt, pokiaľ si budú používatelia priať, sa takmer všetci správcovia a byrokrati na Wikitravel rozhodli presunúť svoju existujúcu prácu na Wikicesty. 
Obsah Wikitravel vo všetkých jazykoch a súvisiaca stránka podobná Wikimedia Commons (pre obrázky, video a ostatné mediálne súbory) boli stiahnuté 2. augusta 2012 ako „záloha databázy“ ako súčasť prípravy na migráciu. Tento obsah sa stal počiatočným bodom pre všetky jazykové verzie okrem nemeckej a talianskej, ktoré už na Wikicestách boli. Forking je bežnou a predvídateľnou činnosťou vo wiki komunitách a je výslovne povolené v licencii Creative Commons–Attribution–Share Alike (CC BY-SA), ktorá sa používa na stránkach akou je napríklad Wikitravel. MediaWiki, wiki softvér, ktorý Wikitravel používal, túto funkciu obsahoval, aj keď spoločnosť Internet Brands túto funkciu krátko po tomto dátume zablokovala, aby predišla migrácii dát. Diskusia komunity vo Wikimedii skončila 23. augusta 2012 540 hlasmi za 152 hlasmi proti vytvoreniu cestovateľskej príručky Nadácie Wikimedia. Projekt začal v beta verzii na serveroch WMF 10. novembra 2012 a bol spustený 15. januára 2013. 
Súčasťou migrácie ja plán, že momentálni vlastníci Wikivoyage e.V. zostané asociovanou organizáciou Nadácie Wikimedia „na organizačnej úrovni“. Wikivoyage vyhlásila, že oslobedná od údržby serverov sa bude môcť zamerať na prácu ohľadom osvety, podpory komunity, diskusií a informácií a technických vylepšení softvéru stránky. 
V septembri 2012 Internet Brands podala žalobu na jedného správcu projektu Wikitravel, Ryana Hollidaya a jedného správcu Wikipédie, Jamesa Heilamana, obviňujúc ich z porušenia ochrannej značky a obchodného pochybenia v návrhoch ovlyvňujúcich túto stránku. Obžalovaní a Wikimedia prípad odmietla ako príklad súdneho procesu, ktorého princípom je cenzúrovať, zastrašiť a umlčať kritikov ich zaťažovaním právnej obrany, dokým neukončia kritiku alebo nesúhlas a ktorý nemá hodnoverné právne zázemie. 19. novembra 2012 boli obvinenia Internet Brands zamietnuté United States District Court for the Central District of California. 
Vývoj.
Anglické Wikicesty majú konštantný nárast článkov (okolo +1% za mesiac) a stabilné množstvo aktivity (okolo 300 aktívny používateľov mesačne a 800 používateľov mesačne celkovo).
Po vrchole počtu návštev a aktivity medzi januárom a marcom 2013, kedy mali anglické Wikicesty Alexa rank okolo 8 000 v marci 2013, boli Wikicesty medzi 20 000. a 30 000. pozíciou v globálnej Alexa rank, čo bolo menej ako pri projekte Wikitravel, ktorého pozícia sa však klesla z 3 000. v roku 2011 na 6 000. pozíciu v roku 2015. Na začiatku roku 2019 bol Alexa rank Wikiciest medzi 16 000 a 17 000 a pozícia projektu Wikitravel bola okolo 15 000.

</doc>
<doc id="636522" url="https://sk.wikipedia.org/wiki?curid=636522" title="Alexios I. Komnénos">
Alexios I. Komnénos



</doc>
<doc id="636524" url="https://sk.wikipedia.org/wiki?curid=636524" title="Meißenské markgrófstvo">
Meißenské markgrófstvo

Meißenské markgrófstvo alebo Meissenské markgrófstvo bol historický štát existujúci v rokoch 965 až 1423 na území dnešného Saska, kedy sa spojilo zo Sasko-wittenberským vojvodstvom. Značnú časť existencie tu vládol najmä rod Wettinovcov a krajina bola súčasťou Svätej rímskej ríše.
Dejiny.
V oblasti Meißenska je už v staroveku doložená prítomnosť germánskych kmeňov Hermundurov, ktorých okolo roku 600 vystriedali Lužickí Srbi. Časť tohoto územia dobyl v roku 805 Karol Veľký, celé územie bolo k Rímskej ríši pripojené za vlády Henricha I. Vtáčnika o viac než sto rokov neskôr. V roku 928 tu ten istý panovník založil hrad Meißen ako obranu proti útokom Lužických Srbov. Prvým doloženým markgrófom je Wigbert. V následujúcich rokoch sa Meißenské markgrófstvo stalo mnohokrát cieľom poľskej, prípadne českej expanzie. V roku 1127 získali toto územie ako dedičné léno Wettinovci. Medzi ich príslušníkov sa krajina ďalej rozdeľovala a znovu spájala, až kým ku koncu 13. storočia došlo rozpadu rodu. Niektoré časti markgrófstva v tomto období načas pripadli pod priamu vládu rímskych kráľov Adolfa Nassauského a potom Albrechta Habsburského, ktorí sa v týchto oblastiach stretávali s expanziou českého kráľa Václava II. Krajina sa znovu zjednotila až vlády Fridricha I. Meißenského z rodu Wettinovcov. V roku 1423 udelil cisár Žigmund miestnemu vládcovi Fridrichovi IV. Bojovnému časť Saska a kurfirský hlas, čím sa tieto územné celky spojili a pojem Meißenska postupne vymizol.
Wettinovský rod.
Cisár Henrich IV. udelil Meißensko grófovi Henrichovi z Eilenburgu z Wettinovskej dynastie. Markgrófstvo zostalo pod Wettinovskou nadvládou po zvyšok svojej existencie. Za Wiprechta von Groitzscha v roku 1120 prešlo Meißensko procesom germanizácie. Po ňom nasledovala vláda Konráda Veľkého (11231156), Ota II. Bohatého (11561191) a Dietricha Utlačovaného (11911221), pod ktorým sa oblasť rozšírila a rozvinula. Meißensko sa stalo centrálnym panstvom Wettinovskej dynastie, ktorí ho museli brániť proti hohenštaufským cisárom, ktorí však neboli schopní odobrať vysokú moc Meißenského markgrófstva.
V roku 1264, počas vojny o Durínsko, sa markgróf Henrich III. presadil v Durínskom landgrófstve, kde predtým vládol jeho bezdetný strýko Henrich Raspe. V rokoch 1243 až 1255 získal Henrich III. stredný Pleisseland (okolie Altenburgu). V roku 1307 neúspešný pokus luxemburského kráľa Henricha VII. o podmanenie markrgrófov z Meißenska s jeho porážkou v bitke pri Lucke. Do tej doby bolo markgrófstvo de facto nezávislé od akejkoľvek zvrchovanej autority.
V roku 1423 bol markgrófom Friedrich IV. Cisár Žigmund pridelil Wettinovcom za podporu v bojoch proti husitom Sasko-wittenbergské vojvodstvo, čím získali aj hlas saského kufirstu. Na konci 15. storočia mala dynastia veľké rozsiahle územia medzi riekami Werra a Odra. Zmluvou z Lipska v roku 1485 sa však horné saské krajiny opäť rozdelili medzi Fridrichových vnukov Ernesta z Wittenbergu a Alberta, ktorí prevzali bývalé územie Meißenska. Zmluva znamenala začiatok trvalého rozdelenia oboch štátov na Sasko a Durínsko.
Zoznam meißenských markgrófov.
Meißenská marka bola založená v roku 965 cisárom Otom I. V roku 929 nechal kráľ Henrich I. Vtáčnik na meißenskom Burgbergu zriadiť opevnenie. Centrom celého markgrófstva, z ktorého sa neskôr vyvinulo Saské kráľovstvo, sa stal ríšsky hrad Meißen.
Meißenskí markgrófi a durínski "landgrófi".
"Od roku 1425 boli meißenskí markgrófi zároveň aj saskými kurfirstmi".
Meißenskí markgrófi a saskí vojvodovia (hlavy dynastie Wettinovcov).
"Od roku 1921 mal každý vrcholný predstaviteľ dynastie Wettinovcov titul meißenský markgróf". 

</doc>
<doc id="636528" url="https://sk.wikipedia.org/wiki?curid=636528" title="WD-40">
WD-40

WD-40 je obchodná značka penetračného oleja a vody vytesňujúceho spreja. Sprej je vyrábaný spoločnosťou WD-40 Company so sídlom v San Diegu v Kalifornii.
História.
Sprej WD-40 sa prvýkrát objavil v roku 1953 ako súčasť Rocket Chemical Company (neskôr premenovanej na WD-40 Company) v San Diegu v Kalifornii, vzorec sa uchovával ako obchodné tajomstvo a nikdy nebol patentovaný.
Podľa Iris Engstrandovej, historičky dejín San Diega a Kalifornie na univerzite v San Diegu, bol vynálezcom vzorca Iver Norman Lawson zatiaľ čo webové stránky spoločnosti WD-40 a ďalšie knihy a noviny pripisujú vynálezenie vzorca Normanovi Larsenovi. Podľa Engstrandovej „Lawson bol v tom čase uznaný, ale jeho meno sa neskôr zamieňalo s prezidentom spoločnosti Normanom B. Larsenom.“ Pojem „WD-40“ označuje skratku „Výtlak vody, 40ty vzorec“, čo naznačuje, že bol výsledkom 40-teho pokusu o vytvorenie produktu. Sprej zložený z rôznych uhľovodíkov bol pôvodne navrhnutý na použitie spoločnosťou Convair na ochranu vonkajšieho obalu rakety Atlas pred hrdzou a koróziou. Táto vonkajšia ochrana tiež fungovala ako vonkajšia stena papierovo tenkých palivových nádrži rakety, ktoré boli tak krehké, že keď boli prázdne, museli byť udržiavané nahustené dusíkom, aby sa zabránilo ich kolapsu. Neskôr sa zistilo, že WD-40 má veľa použití v domácnosti a bol sprístupnený spotrebiteľom v San Diegu v roku 1958.
Podľa Iris Engstrandovej to bol Iver Norman Lawson, ktorý pri práci so zmesou na vytlačenie vody prišiel po práci doma a obrátil ju na spoločnosť Rocket Chemical Company za sumu 500 dolárov, čo je v dnešnej dobe (2018) približne 4 600 dolárov. Bol to Norman Larsen, prezident spoločnosti, ktorý mal predstavu o jeho balení do aerosólových plechoviek a predával ju týmto spôsobom.
Bol označený ako nový spotrebiteľský produkt v roku 1961. Do roku 1965 ho používali letecké spoločnosti vrátane spoločností Delta a United. United ho napríklad používali na údržbu a opravu spojov svojich strojov DC-8 a Boeing 720. V tom čase letecké spoločnosti používali variant nazývaný WD-60 na čistenie turbín, odstraňovanie jemnej hrdze z ovládacích vedení a pri manipulácii alebo skladovaní kovových častí. Do roku 1969 sa WD-40 uvádzal na trh pre poľnohospodárov a mechanikov v Anglicku. V roku 1973 spoločnosť WD-40 Company, Inc., zverejnila svoju prvú ponuku akcií. Jeho NASDAQ burzový symbol je (NASDAQ: WDFC).
V roku 2014 bol WD-40 uvedený do Medzinárodnej leteckej a vesmírnej siene slávy v San Diego Air &amp; Space Museum.
Vo fiškálnom roku 2017 predstavovali hrubé príjmy spoločnosti vrátane predaja známych viacúčelových zariadení WD-40, ako aj ďalších produktov, ročný príjem vo výške 381 miliónov dolárov. Asi polovica z toho bola na predaj mimo USA. Generálny riaditeľ Garry O. Ridge informoval publikáciu NASDAQ, že vyrába „tajnú receptúru“ v štyroch závodoch umiestnených v rôznych krajinách a dodáva ju iným spoločnostiam, ktoré tento produkt pred dodaním zákazníkom zmiešajú a zabalia.
Funkčnosť.
Dlhodobou účinnou látkou je neprchavý viskózny olej, ktorý zostane na povrchu na ktorý sa aplikuje, čím poskytuje mazanie a ochranu pred vlhkosťou. Tento olej sa zriedi prchavým uhľovodíkom, aby sa vytvorila tekutina s nízkou viskozitou, ktorá sa môže aerosolizovať, aby prenikla trhlinami. Prchavý uhľovodík sa potom odparí a zostane iba viskózny olej. Hnací plyn (pôvodne nízkomolekulárny uhľovodík, teraz oxid uhličitý) vytvára tlak v plechovke, aby tlačila kvapalinu cez dýzu plechovky pred odparením. Výrobok sa tiež predáva vo veľkom ako tekutina priemyselným spoločnostiam.
Zloženie.
Vzorec WD-40 je obchodným tajomstvom a podľa historičky Iris Engstrandovej sa v priebehu rokov nezmenil.
Aby sa predišlo zverejneniu jeho zloženia, produkt nebol nikdy patentovaný v roku 1953 a priestor na patentovanie je už dávno uzavretý. Podľa informácií v bezpečnostnom liste USA sú hlavné zložky WD-40 dodávaného v aerosólových plechovkách:
Nemecká verzia povinného bezpečnostného listu EÚ obsahuje tieto zložky týkajúce sa bezpečnosti:
Varuje pred vysokou horľavosťou produktu a rizikom podráždenia ľudskej pokožky pri opakovanom vystavení účinkom WD-40. Odporúča sa nosiť gumené rukavice a bezpečnostné okuliare. Tiež sa v ňom uvádza, že voda nie je vhodná na hasenie horenia WD-40.
V roku 2009 publikoval "Wired" článok s výsledkami plynovej chromatografie a testov hmotnostnej spektroskopie na WD-40, ktorý dokazuje, že hlavnými zložkami boli alkány C9 až C14 a minerálny olej.

</doc>
<doc id="636531" url="https://sk.wikipedia.org/wiki?curid=636531" title="Şehzade Mustafa">
Şehzade Mustafa

Şehzade Mustafa Muhlisi (* 1515, Manisa, Osmanská ríša – † 6. október 1553, Konya, Osmanská ríša) bol najstarší syn sultána Süleymana I. a jeho konkubíny Máhidevrán. Bol guvernérom Manisy v rokoch 1533 až 1541, Amasye od roku 1541 do 1549 a Konye od roku 1549 do 1553. Şehzade Mustafa bol najbližšie k osmanskému trónu aj vďaka popularite u vojska a celkovo v ríši, čo sa mu stalo osudným, keďže ho nechal jeho otec Süleyman popraviť, čo neskôr oľutoval. 
Život.
Mustafa sa narodil v roku 1515 v Manise Şehzade Süleymanovi (budúcemu sultánovi) a Máhidevrán počas vlády jeho starého otca Selima I.
Mustafa začal mať problémy vo vzťahu s otcom už od útleho detstva. Bol prvorodeným synom a mal právo nastúpiť na trón, avšak jeho otec preferoval viac jeho mladšieho nevlastného brata Şehzade Mehmeda, najstaršieho syna Hürrem Sultán, jeho najobľúbenejšej konkubíny a legálnej manželky. Süleyman mu venoval v mladosti viac pozornosti, a zdalo sa, že ho pripravuje na trón. 
Mustafa mal veľmi dobré vzťahy s jeho nevlastnými bratmi Mehmedom, Selimom II., Bayezidom a Cihangirom, čoho príkladom je, že Selim II. sa neskôr správal k Máhidevrán ako k vlastnej matke. Selim mu naviac postavil aj hrob v Burse.
Neskôr v roku 1541 zažil ďalší šok, keď bol premiestnený z Manisy do vzdialenejšej Amasye. Spravovanie Manisy padlo na Mehmeda, kým Selim a Bayezid boli guvernérmi Konye, respektíve Kütahye. Avšak, po tom čo bol poslaný do Amasye, dostal Mustafa správu od Süleymana: nebol poslaný do Amasye, pretože nechcel byť v jeho blízkosti, ale preto, aby chránil východné hranice Osmanskej ríše a naučil sa ovládať veľké územie. Táto správa upokojila osmanské vojsko a ľudí, kedže Şehzade Mustafa bol najpopulárnejší nástupca na trón.
V Amasyi dostal správu o smrti jeho brata Mehmeda. Vyzeralo to tak, že mu už nič nestojí k ceste na trón, ale stále čelil niektorým prekážkam. V roku 1544 bol jeho ďalší brat, Şehzade Selim, poslaný do Manisy ako jeho sanjak bej, zatiaľčo Şehzade Bayezid zostal v Kütahyi.
Bolo to kritické rozhodnutie, keďže obaja boli synmi Hürrem Sultán. Jej podpora vlastných synov, Selima a Bayezida, robila Mustafovi v politickej kariére ťažkosti, avšak úspešne viedol Amasyu 8 rokov. 
V roku 1547 sa sultán stretol s jeho synmi Mustafom, Selimom a Bayezidom na rôznych miestach a diskutovali o politickej situácii. Bolo to dlho po smrti Mehmeda, ale boj medzi tromi princami stále pokračoval.
V roku 1549 ako odmenu za služby v osmansko-safíjovskej vojne, sa Mustafa premiestnil do Konye, kde sa stal sanjak bejom. Klebety a špekulácie hovorili, že Mustafa je teraz v nebezpečí, keďže Hürrem a Rüstem Paša proti nemu uzavreli dohodu v prospech Hürreminých synov, Selima a Bayezida.
Poprava.
Počas Süleymanovej kampane v Perzií jeho armáda na chvíľu zastavila v Ereğli. Keď Süleymanová armáda bola v Ereğli povolal Rüstem Paša Mustafu a jeho vojsko, aby sa pridalo k nim. V tom istom čase varoval Süleymana, že ho Mustafa príchadza zabiť. Mustafa bol obvinený jeho otcom, vďaka Hürrem Sultán a Rüstemovi Pašovi. Mihrimáh Sultán taktiež hrala rolu v smrti Şehzade Mustafu.
Mustafa akceptoval žiadosť Rüstema Pašu a vydal sa s vojskom k otcovi. Süleyman to videl ako hrozbu a nakázal popravu jeho syna. Keď Mustafa vkročil do stanu otca, aby sa sním stretol, Süleymanová garda na neho zaútočila, a po dlhom boji bol uškrtený. Meno muža, ktorý uškrtil Şehzade Mustafu bolo Mahmut Ağa. Bola to pravá ruka Rüstema Pašu.
Vyobrazenie v literatúre a v populárnej kultúre.
V roku 1561, osem rokov po Mustafovej smrti napísal francúzsky spisovateľ Gabriel Bounin tragédiu s názvom "La Soltane" o roli Hürrem Sultán v Mustafovej smrti. 
V televíznom seriáli "Sultán" si Mustafu zahral turecký herec Mehmet Günsür.

</doc>
<doc id="636532" url="https://sk.wikipedia.org/wiki?curid=636532" title="Şehzade Mahmud">
Şehzade Mahmud

Şehzade Mahmud (* 1512 – † 14. február 1521) bol prvý syn Süleymana I. a Fulane Hatun, keď bol Süleyman ešte Şehzade. Fulane Hatun bola prvou konkubínou Süleymana, ale len na krátku dobu, dokým jej syn zomrel. Mahmud zomrel na kiahne v roku 1521 vo veku 10 rokov, keď už bol jeho otec sultánom.

</doc>
<doc id="636533" url="https://sk.wikipedia.org/wiki?curid=636533" title="Şehzade Murad">
Şehzade Murad

Şehzade Murad (* 1519, Manisa, Osmanská ríša – † 19. október 1521, Instanbul, Osmanská ríša) bol najstarší (Süleymanov tretí) syn sultána Süleymana I. a jeho konkubíny Gülfem Hatun. Narodil sa, keď bol Süleyman ešte Şehzade. Jeho starým otcom bol sultán Selim I. Zomrel na kiahne v roku 1521 vo veku dvoch rokov. V tom čase už bol Süleyman sultán.

</doc>
<doc id="636535" url="https://sk.wikipedia.org/wiki?curid=636535" title="Cabadov jarok">
Cabadov jarok

Cabadov jarok je pravostranný prítok Maliny, potok IV. rádu na Záhorí, na území okresu Malacky. Jeho dĺžka predstavuje 7,262 km a plocha povodia zahŕňa 9,973 km². Pramení vo výške a do Maliny ústi v nadmorskej výške Ide prevažne o nížinný typ potoka.
Prameň.
Pramení na úpätí vrchu Bartalová () v lokalite Úboč () neďaleko obce Kuchyňa v Pezinských Karpatoch (časť Malých Karpát) v nadmorskej výške 
Opis toku.
Po prameni potok tečie na východoseverovýchod v dorastenom listnatom lese, mierne meandruje a stáča sa na východ. Vynorí sa z lesa, preteká okolo poľnohospodárskej budovy a pokračuje na severovýchod, teraz už v poraste trávy. Tok sa presmeruje nachvíľu na sever, tečie v aleji stromov a po pribratí krátkeho pravostranného potoka sa znovu stočí na východ. Chvíľu tečie týmto smerom, potom opäť na severovýchod a priberá zľava, od Kuchyne pritekajúci, najvýznamnejší prítok. Podteká cestu II/501, pokračuje stále severovýchodným smerom, potom sa miernym oblúkom stočí na východ, križuje elektrické vedenie vysokého napätia a premosťuje ho most železničnej trate Zohor - Plavecký Mikuláš. Po premostení ústi do toku ľavostranný kanál a potom urobí potok nevýraznú vlnu, z ktorej vyjde východoseverovýchodným smerom. Preteká borovicovým lesom na viatych pieskoch, vstupuje na územie VVP Záhorie, definitívne sa stočí na východ a priberá významný pravý prítok. Nakoniec sa, v nadmorskej výške vlieva do Maliny ako jej pravostranný prítok.

</doc>
<doc id="636536" url="https://sk.wikipedia.org/wiki?curid=636536" title="Næstved">
Næstved

Næstved je mesto v Dánsku s viac ako 40 000 obyvateľmi. Leží na rieke Suså v južnej časti ostrova Sjælland, 70 km od Kodane. Je centrom rovnomennej obce v rámci regiónu Sjælland.
O dávnom osídlení svedčí mumifikované telo známe ako "Muž z Porsmosu", pochádzajúce z obdobia neolitu. Mesto bolo založené v roku 1135 rádom svätého Benedikta, jeho názov pochádza z výrazov "næs" (ostroh) a "tved" (vyklčovaný les). Vďaka blízkosti mora bol Næstved významným obchodným centrom využívaným hanzou, od 19. storočia sa vďaka lesnatému okoliu rozvíjal papierenský a nábytkársky priemysel, mesto bolo známe tiež výrobou skla a keramiky, spracovaním bravčového mäsa aj veľkými kasárňami. V 21. storočí je hlavným zamestnávateľom v meste a jeho spádové oblasti firma Novenco zaoberajúca sa výrobou ventilačnej techniky. Mesto je tiež dopravným uzlom, prechádza tadiaľto železničná trať "Sydbanen", spájajúca Kodaň s Hamburgom.
Významnými architektonickými pamiatkami sú kostoly svätého Petra a svätého Martina, historické námestie Axeltorv s tržnicou, kláštorná škola Herlufsholm, lekáreň Næstved Løve Apotek zo 17. storočia a bývalá nemocnica Helligåndshuset, slúžiaca ako mestské múzeum. Mestom prechádza Európska cesta tehlovej gotiky. Na odpočinok slúži park Munkebakken ("Mnišsky kopec") vyzdobený množstvom sôch. V Næstvede je možné tiež navštíviť zoologickú zahradu a zábavný park BonBon-Land. Neďalekú obec Gavnø preslávil rokokový zámok s bohatými umeleckými zbierkami, obklopený francúzskym parkom.
Šport.
Miestny futbalový klub Næstved BK sa stal v rokoch 1980 a 1988 vicemajstrom Dánska. Næstved bol jedným z usporiadateľských miest Majstrovstiev sveta v hádzanej žien v roku 2015.

</doc>
<doc id="636538" url="https://sk.wikipedia.org/wiki?curid=636538" title="Şehzade Bayezid">
Şehzade Bayezid

Şehzade Bayezid (* 1525, Istanbul, Osmanská ríša – † 25. september 1561, Kazvín, Safíjovská ríša) bol osmanský princ, a bol synom sultána Süleymana I. a jeho legálnej manželky Hürrem Sultan. Po smrti troch Süleymanových synov ostali nažive len Bayezid a Selim. Bayezid mal dobrú zručnosť a vedomosť vo vojenských taktikách. Po smrti Şehzade Mustafu (ktorý bol jeho konkurentom o osmanský trón) sa Bayezid stal najžiadanejším nástupcom na trón v celej Osmanskej ríši ako aj u vojska. V 50. rokoch 16. storočia, keď Süleymanovy pomaly ťahalo na 60 rokov, boli boje o trón medzi Bayezidom a Selimom evidentné. Bayezid padol v nepriazeň svojho otca - ktorý bol rozzúrený Bayezidovou neposlušnosťou prameniacou približne z rovnakých rokov - na rozdiel od svojho brata Selima (ktorý sa nakoniec stal Selimom II.). Po tom čo bol porazený v bitke blízko Konye v roku 1559 Selimom a Sokollom Mehmetom Pašom (s pomocou sultánskej armády) utiekol do susednej Safíjovskej ríše, kde bol bohato prijatý Tahmáspom I. V roku 1561 však Tahmásp na trvalom naliehaní sultána počas exilu svojho syna a po niekoľkých veľkých platbách dovolil sultánovi, aby Bayezida popravili jeho vlastný agenti.
Pozadie.
Bayezid sa narodil v Konštantínopole (Istanbul) v roku 1525 počas vlády jeho otca Süleymana I. Jeho matkou bola Hürrem, dcéra ortodoxného kňaza, ktorá bola v tom čase sultánovou konkubínou. V čase narodenia mal Bayezid štyroch starších vlastných bratov, Mehmeda (narodený 1521), Abdullaha (narodený 1522), Selima (narodený 1524). Taktiež mal jedného nevlastného brata Mustafu (narodený 1515). V roku 1533 alebo 1534 porušil sultán tradíciu a oženil sa s Bayezidovou matkou, Hürrem. 
Ako kázali pravidlá, Bayezid bol poslaný do provincie ako guvernér, aby získal administratívne skúsenosti. Bayezid sa stal guvernérom Anatólskej privincie. Avšak v roku 1553, počas otcovej 12. kampane do Nachičevanska (časť moderného Azerbajdžana) bol pridelený do Edirne (t. j. Osmanské hlavné mesto Rumélie, ktoré bolo európskym územím Osmanskej ríše), počas absencie otca. Počas tejto kampane bol Şehzade Mustafa na sultánov príkaz popravený. Správy o poprave spôsobili nepokoje na celom území ríše.
Boj o trón.
Süleyman mal šesť synov. Jeho druhý a tretí syn, Mehmed a Abdullah, zomreli príliš skoro; v roku 1543, respektíve 1526. Po poprave Mustafu (ktorý bol najbližšie k trónu) v roku 1553 a smrti Cihangira (najmladší brat, ktorý trpel krivicou), boli v boji o trón už len dvaja synovia: Selim (budúci Selim II.) a Bayezid. Selim bol guvernérom Manisy a Bayezid guvernérom Kütahye, čo sú dve mestá v takmer rovnakej vzdialenosti od hlavného mesta Istanbul.
Keď Süleymanovi tiahlo na 60 rokov, boje medzi Selimom a Bayezidom boli evidentné. Süleyman sa preto rozhodol poslať ich do iných provincií. Selim bol poslaný do Konye a Bayezid do Amasye, tým pádom boli vzdialený od Konštantínopola, ale stále narovnako. Selim rýchlo poslúchol a okamžite sa presťahoval do Konye. Ale k zdeseniu svojho otca Bayezid poslúchol až po veľkom váhaní. Nahnevaný Süleyman obvinil Bayezida z toho, že je povstalcom, a podporoval jeho staršieho syna Selima. Selim v spolupráci so Sokollom Mehmetom Pašom (budúcim veľkovezírom) a ďalšou pomocou od otcovej armády porazil svojho brata v občianskej vojne.
Útočisko u Safíjovcov.
Bayezid sa vrátil do Amasye a utiekol s jeho synmi a malým vojskom ku Safíjovcom. Na jeseň 1559 sa Bayezid dostavil do Safíjovského mesta Jerevan, kde ho s veľkou úctou prijal guvernér tohoto regiónu. O nejaký čas neskôr sa dostavil do Tabrízu, kde ho prijal šáh Tahmásp I. Aj keď Tahmásp I. spočiatku z celého srdca privítal Bayezida, vrátane slávnostných večierkov na jeho počesť, neskôr ho na žiadosť sultána Süleymana uväznil. Süleyman aj Selim vyslali vyslancov do Perzie, aby presvedčili šáha, aby popravil Bayezida. Vyslanci naďalej pokračovali v cestovaní medzi Istanbulom a Kazvinom nadchádzajúci jeden a pol rok. 16. júla prišlo posledné osmanské veľvyslanectvo, ktorého formálnou úlohou, rovnako ako predchádzajúcich veľvyslanectiev bolo pokúsiť sa vrátiť Bayezida do Istanbulu. Ako uviedol profesor Colin P. Mitchell, medzi nich patrili Khusrau Paša (guvernér Vanu), Sinan Paša, Ali Aqa Chavush Baši a družina dvesto úradníkov. V liste, ktorý donieslo veľvyslanectvo, vyhlásil Süleyman svoju pripravenosť opätovne potvrdiť Amasyjskú zmluvu (1555) a začať novú éru vzťahov medzi osmanmi a safídmi. Süleyman na všetkých veľvyslanectvách taktiež daroval Tahmáspovi veľa darov. Súhlasil tiež s Tahmáspovou požiadavkou zaplatiť mu za odovzdanie Bayezida 400 000 zlatých mincí. Nakoniec, 25. septembra 1561, Bayezid a jeho štyria synovia boli odovzdaní Tahmáspom a popravení v okolí hlavného mesta Safíjovcov, v Kazvine osmanským katom, Ali Aqa Chavushom Bašim, prostredníctvom garoty.
Rodina.
Bayezid mal deväť detí. Všetky jeho deti mali rôzne matky.
Synovia.
Bayezid mal päť synov:
Dcéry.
Bayezid mal štyri dcéry:
V populárnej kultúre.
V televíznom seriáli "Sultán" si Bayezida zahral turecký herec Aras Bulut İynemli.

</doc>
<doc id="636539" url="https://sk.wikipedia.org/wiki?curid=636539" title="Izopropylbenzén">
Izopropylbenzén



</doc>
<doc id="636540" url="https://sk.wikipedia.org/wiki?curid=636540" title="Trichlóracetaldehyd">
Trichlóracetaldehyd



</doc>
<doc id="636541" url="https://sk.wikipedia.org/wiki?curid=636541" title="Trichlóretanal">
Trichlóretanal



</doc>
<doc id="636543" url="https://sk.wikipedia.org/wiki?curid=636543" title="Chlórbenzén">
Chlórbenzén

Chlórbenzén je bezfarebná horľavá aromatická organická zlúčenina. Najčastejšie sa používa ako rozpúšťadlo a prekurzor na výrobu mnohých chemikálií.
Využitie.
Chlórbenzén sa využíva najmä pri výrobe herbicídov, farbív a gumy. Kvôli svojej vysokej teplote varu sa využíva ako rozpúšťadlo pri mnohých laboratórnych aj priemyselných procesoch.
Priemyselne sa taktiež vo veľkých množstvách nitruje na 2-chlórnitrobenzén a 4-chlórnitrobenzén, ktoré sa oddeľujú. Z nitrochlórbenzénu sa dá ďalej pripraviť nitrofenol pomocou hydroxidu sodného, nitroanizol pomocou metoxidu sodného a nitroanilín pomocou amoniaku.
V minulosti sa častokrát používal aj pri výrobe rôznych pesticídov, najmä DDT. To sa pripravuje reakciou chlórbenzénu s trichlóracetaldehydom.
Okrem toho bol v minulosti využívaný ako hlavný zdroj fenolu, ktorý sa z neho pripravoval reakciou s taveninou hydroxidu sodného. Reakcia prebiehala pri 350 °C a ako vedľajší produkt vznikal chlorid sodný:
C6H5Cl + NaOH → C6H5OH + NaCl
Príprava.
Príprava chlórbenzénu bola prvý krát popísaná v roku 1851. Pripravuje sa chloráciou benzénu, aby sa však predišlo naviazaniu viacerých atómov chlóru, treba použiť vhodný katalyzátor, v tomto prípade ide o Lewisovu kyselinu, ako napríklad chlorid železitý alebo chlorid sírnatý. Ako vedľajší produkt pri tejto reakcii vzniká chlorovodík.

</doc>
<doc id="636546" url="https://sk.wikipedia.org/wiki?curid=636546" title="4. liga">
4. liga

4. liga je štvrtá najvyššia futbalová súťaž na Slovensku. V sezóne 2023/2024 je rozdelená na štyri skupiny - Bratislava, západ, stred a východ, ktoré sú riadené príslušnými regionálnymi zväzmi.

</doc>
<doc id="636547" url="https://sk.wikipedia.org/wiki?curid=636547" title="Ö">
Ö

Ö (minuskula ö) je písmeno latinky. Vyskytuje sa v germánskych jazykoch (napr. v nemčine, islandčine, švédčine), uralských jazykoch (napr. v maďarčine, fínčine, estónčine) a turkických jazykoch (napr. v turečtine), v rómčine, hopijčine a mnohých ďalších. Znak je zložený z písmena O a prehlásky (umlaut) a vyslovuje sa ako polozatvorená predná zaokrúhlená samohláska [], alebo ako polootvorená predná zaokrúhlená samohláska [].
V jazykoch, v ktorých nie sú prehlásky, je znak Ö myslený ako písmeno O s trémou, ktorá slúži na oddelenie dvoch susedných samohlások (ö sa v tomto prípade vyslovuje ako []).
Tvar písmena je zhodný s tvarom písmena Ӧ v cyrilike.
V sadzbe sa vyvinulo cez novovekú variantu oͤ z dvojhlásky oe.
Písmeno by sa nemalo mýliť s písmenom Ő používaným v maďarčine.
V HTML a Unicode majú písmená Ö a ö tieto kódy:

</doc>
<doc id="636548" url="https://sk.wikipedia.org/wiki?curid=636548" title="Debye">
Debye

Debye, značka D, je jednotka dipólového momentu v sústave jednotiek CGS. Jednotka je pomenovaná podľa holandského chemika Petra Debyeho, ktorý sa venoval skúmaniu dipólových momentov. Definovaná je ako 1⋅10−18 statcoulomb centimetrov. Podľa staršej definície je to dipólový moment, ktorý vznikne umiestnením 2 opačných nábojov o veľkosti 10−10 statcoulombov vo vzdialenosti 1 angström od seba.
Ekvivalent tejto jednotky v sústave SI je coulomb meter (jednotka C·m). Na určovanie dipólových momentov sa však poväčšine používa jednotka debye, pretože používanie SI jednotiek je v tomto prípade nepraktické. Dipólové momenty väčšiny dvojatómových molekúl sa pohybujú medzi 0 - 11 D, zatiaľ čo 1 yoktocoulomb metrov sa rovná zaokrúhlene 300 000 D.
Prepočet na iné jednotky.
1 D = 10−18 StatC·cm
1 D = 10−10 StatC·Å
1 D ≈ 3,33564·10−30 C·m
1 D ≈ 0,020819434 e·nm

</doc>
<doc id="636554" url="https://sk.wikipedia.org/wiki?curid=636554" title="Milan Hutta (1928)">
Milan Hutta (1928)

Ing. Milan Hutta (* 2. júl 1928, Osuské† 5. jún 1989, Bratislava) bol slovenský pedagóg a strojár.
Životopis.
Milan Hutta sa narodil do rodiny Jozefa Huttu a jeho manželky Kataríny Huttovej v obci Osuské v roku 1928. Milan Hutta mal s manželkou Emíliou Huttovou dve deti: Milana Huttu a Katarínu Huttovú. Stredoškolské vzdelanie ukončil v rokoch 19451948 na učňovskej škole v Senici, v rokoch 19491952 študoval ďalej na SPŠ Fajnorovo nábrežie v Bratislave. V rokoch 19531959 študoval na Strojníckej fakulte Slovenskej vysokej školy technickej v Bratislave. Po skončení štúdií vyučoval od roku 19601965 na SPŠT v Bernolákove. Od 1965 vyučoval strojárske predmety na Strednej priemyselnej škole strojníckej na Fajnorovom nábreží 5 v Bratislave. Zároveň pôsobil od roku 1959 na Slovenskej vysokej škole technickej v Bratislave, kde sa venoval výučbe doplnkového pedagogického štúdia pre budúcich pedagógov v oblasti strojárstva.
Vedecká tvorba a publikačná činnosť.
Z hľadiska tvorby je možné rozdeliť vedeckú a publikačnú činnosť Milana Huttu na obdobie pred rokom 1982 a obdobie po roku 1982. Celkovo publikoval ako autor alebo spoluautor 24 učebníc, 4 odborné publikácie, 3 autorské preklady učebníc, 54 odborných článkov, 4 výskumné odborné úlohy. Venoval sa recenznej a publikačnej činnosti, ktorej výsledkom sú recenzie deviatich učebníc pre žiakov stredných škôl a 3 metodické príručky pre učiteľov odborných predmetov, desiatky posudkov záverečných prác a cyklickej prípravy vedúcich pedagogických pracovníkov, posudky prác pedagogického čítania v slovenskom kole, posudky materiálov Výskumného ústavu pedagogického v Bratislave, Výskumného ústavu odborného školstva v Prahe, Ministerstva školstva SSR a Ministerstva školství ČSR.
Zoznam publikácií - Publikačná činnosť po roku 1982.
"Učebnice pre žiakov stredných škôl"
"Odborno-metodické, odborné a metodické publikácie pre učiteľov"
"Vybrané články"
Zoznam publikácií - Publikačná činnosť pred rokom 1982.
"Celoštátne učebnice pre žiakov stredných škôl"
"Odborno-metodická učebnica pre žiakov, príručka pre učiteľov a pracovníkov v praxi"
"Odborno-metodické, odborné a metodické učebnice pre učiteľov"
"Preklady učebníc pre žiakov stredných škôl"
Výskum.
"Podiel na výskume v rokoch 1980 až 1985 :"
Vybrané vedecko-populárno odborné a odborno-metodické články.
Súhrn publikačnej činnosti v oblasti popularizácie vedy a techniky ako aj odborné a odborno-metodické články na tému výchovy a vzdelávania:
Niektoré vybrané prednášky.
"Vybrané tuzemské aj zahraničné prednášky v rokoch 1978 až 1982:"

</doc>
<doc id="636556" url="https://sk.wikipedia.org/wiki?curid=636556" title="4. slovenská futbalová liga">
4. slovenská futbalová liga



</doc>
<doc id="636557" url="https://sk.wikipedia.org/wiki?curid=636557" title="5. liga">
5. liga

5. liga je piata najvyššia futbalová súťaž na Slovensku. V sezóne 2023/2024 je rozdelená na sedem skupín.

</doc>
<doc id="636558" url="https://sk.wikipedia.org/wiki?curid=636558" title="5. slovenská futbalová liga">
5. slovenská futbalová liga



</doc>
<doc id="636562" url="https://sk.wikipedia.org/wiki?curid=636562" title="TJ FK Veľké Revištia">
TJ FK Veľké Revištia

TJ FK Veľké Revištia je slovenský futbalový klub z obce Veľké Revištia. Počas sezóny 2019/20 hráva v 3. slovenskej futbalovej lige. Farby klubu sú červená a biela.

</doc>
<doc id="636565" url="https://sk.wikipedia.org/wiki?curid=636565" title="Pekari Wagnerov">
Pekari Wagnerov

Pekari Wagnerov alebo pekari chako ("Catagonus wagneri") je sviniam podobný cicavec z čeľade pekariovitých pôvodom z oblasti Južnej Ameriky.
Miestne názvy.
Miestne juhoamerické kmene poznajú pekariho Wagnerovho pod názvom "tagua".
Taxonómia.
Druh bol prvýkrát opísaný Carlosom Rusconim v roku 1930 na základe fosílnych nálezov a dlho bol považovaný za vyhynutý druh.
Živý exemplár bol prvýkrát objavený v prírode na začiatku 70. rokov 20. storočia pri výprave do oblasti Gran Chaco, ktorú viedol Dr. Ralph Wetzel.
Je jediným zástupcom rodu "Catagonus".
Jeho vývoj prebiehal izolovane po dobu viac než 8 miliónov rokov.
Rozšírenie.
Vyskytuje sa v Južnej Amerike na území štátov Argentína, Bolívia a Paraguaj v oblasti nazývanej Gran Chaco, ktorá patrí k najhorúcejším oblastiam kontinentu. Je endemitom tejto oblasti. Celkovo žije na ploche až 140 000 km².
Opis.
Obidve pohlavia sú si podobné.
Je najväčším v súčasnosti žijúcim zástupcom pekariovitých.
Farba srsti je sivohnedá. V oblasti pliec sa nachádza golier tvorený pásom svetlejšej srsti a stredom chrbta sa tiahne pás tmavšej srsti. Mladé jedince sú sfarbené podobne ako dospelé.
Srsť je hrubá a štetinatá a pomerne dlhá. Môže dosahovať dĺžky až okolo 22 centimetrov.
Hlava je v pomere k telu veľmi veľká. Pekari Wagnerov má 38 zubov. Rypák je pomerne dlhý a ohybný. Uši sú veľké a pokrýté dlhou svetlejšou srsťou.
Rypák, uši a chvost sú väčšie než u ostatných zástupcov pekariovitých.
Končatiny sú pomerne dlhé a dobre prispôsobené behu.
Majú veľmi dobre vyvinutý zrak a čuch. 
Je najvzácnejším zástupcom čeľade pekariovitých.
Hlas.
Na komunikáciu používajú škálu zvukov, predovšetkým krochkanie a trkotanie zubami.
Biotop.
Obľubuje suchý stepný krovinatý typ krajiny, ktorá je charakterizovaná rastom predovšetkým nízkych sukulentov a ostnatých kríkov. Zdržuje sa ale aj v trávnatých stepných oblastiach a v poľnohospodársky využívanej krajine.
Spôsob života.
Aktívne sú cez deň, pričom najaktívnejšia časť dňa je dopoludnie. Týmto sa odlišujú od väčšiny cicavcov žijúcich v najhorúcejších častiach Južnej Ameriky. V najhorúcejších častiach dňa sa skrývajú do kríkov, či iných vyšších porastov, kde odpočívajú. Väčšinu aktívnej časti dňa strávi hĺadaním potravy.
Žijú v menších rodinných skupinkách čítajúcich zvyčajne do 10 jedincov. ojedinele sa ale vyskytujú aj solitárne jedince. 
Často a radi sa váľajú v prachu.
V prípade ohrozenia sa naježia a utekajú, pričom vylučujú zo žliaz umiestnených na chrbte sekrét, ktorý vydáva zápach a slúži pravdepodobne k tomu, aby sa skupinka mohla orientovať a jednotlivé jedince sa nestratili. Týmto mliečnym sekrétom si pekari aj označujú svoje teritória.
Niekedy sa prípade ohrozenia postavia do línie a vytvoria obranný val.
Reprodukcia.
Samice rodia raz ročne. Za účelom pôrodu samica opúšťa rodinnú skupinu a rodí v ústraní. 
Gravidita u tohto druhu trvá 151 dní.
Mladé jedince sa väčšinou rodia v období medzi septembrom až januárom (obvykle september - november). Rodí sa 1 - 4 mláďatá, pričom obvyklý počet je 2 - 3. Pri pôrode vážia mladé jedince medzi 500 - 1050 gramami. Už približne 2 hodiny po pôrode sú mlade jedince schopné samostatného pohybu. Predpokladá se, že pohlavnej dospelosti mladé jedince dosahujú vo veku 2 - 3 rokov. Je však zaznamenaný prípad v zajatí, kedy samica počala vo veku necelého jedného roka.
Potrava.
Sú veľmi dobre adaptované na suché drsné prostredie v ktorom žijú a tak väčšinu tekutín prijímajú len z konzumovaných rastlín a to predovšetkým z mäsitej dužiny kaktusov a bromélií. Kaktusy a bromélie zároveň tvoria hlavnú zložku jeho potravy. Okrem nich sa živí korienkami, ovocím, semenami, ale aj rôznými travinami. Výnimočne skonzumuje aj zdochlinu, alebo uloví malého cicavca. Potrebné minerály získava konzumáciou hliny, ktorá je na ne bohatá, ale aj konzumáciou rozkladajúcich sa rastlinných produktov.
Ohrozenie a ochrana.
Podľa klasifikácie IUCN patrí k ohrozeným taxónom.
V rámci CITES klasifikácie je pekari Wagnerov zaradený do CITES APPENDIX: I.
Súčasná populácia je považovaná za klesajúcu. Presný počet populácie nie je známy, ale predpokladá sa, že ide o 3000 - 5000 jedincov.
Hlavné hrozby pre tento druh sú predovšetkým strata a fragmentácia biotopov, ale aj lov zo strany človeka.
Medzi prirodzených nepriateľov patria okrem človeka aj jaguáre a pumy, pričom mladé jedince môžu padnúť za obeť aj ocelotom.

</doc>
<doc id="636568" url="https://sk.wikipedia.org/wiki?curid=636568" title="Zsch">
Zsch

Zsch je tetragraf vyskytujúci sa v nemeckom jazyku. Vyslovuje sa ako slovenské č. Vyskytuje sa jedine na začiatku slova. Dnes sa už nepoužíva. Zachoval sa len vo vlastných menách, napr. v názvoch nemeckých obcí: Zschorlau, Zschepplin, Zschopau a rieka Zschopau.

</doc>
<doc id="636569" url="https://sk.wikipedia.org/wiki?curid=636569" title="Æ">
Æ

Æ (minuskula æ) je písmeno (grafém) latinskej abecedy, vzniknuté spojením písmen a a e. Pôvodne ide o ligatúru predstavujúcu latinskú dvojhlásku. Je súčasťou abecedy niektorých jazykov (nórčina, dánčina, islandčina, faerčina, latinčina). V minulosti sa používalo aj v anglosaštine.
Ďalšie varianty tohto písmena sú Ǣ (ǣ), Ǽ (ǽ), Æ̊ (æ̊) a Æ̀ (æ̀).
Znak æ sa v medzinárodnej fonetickej abecede (IPA) používa pre takmer otvorenú prednú nezaokrúhlenú samohlásku.

</doc>
<doc id="636573" url="https://sk.wikipedia.org/wiki?curid=636573" title="Œ">
Œ

Œ (minuskula œ) je špeciálny znak latinky. Ide o spojenie písmen O a E. Používa sa vo francúzštine, anglosaštine a staroseverčine. Ďalej sa používa v jazykoch používaných v Kamerune, konkrétne v jazykoch kom, koonzime, guemzek, mbuko a merey. V Unicode má majuskula kód U+0152 a minuskula U+0153.

</doc>
<doc id="636575" url="https://sk.wikipedia.org/wiki?curid=636575" title="Zoľnik">
Zoľnik

Zoľnik () je ruský odborný termín pre mohylový násyp popola, hliny a kultových pozostatkov s priemerom 1040 m a výškou až 2 m, spravidla pokladaný za kultové miesto. Zoľniky patria k charakteristickým znakom belogrudovskej kultúry. Ich výskyt sa viaže k strednému Dnepru cez Moldavsko až po Olténiu v Rumunsku.

</doc>
<doc id="636576" url="https://sk.wikipedia.org/wiki?curid=636576" title="Dsch">
Dsch

Dsch je tetragraf vyskytujúci sa v nemeckom jazyku. Vyslovuje sa ako slovenské dž. Používa sa v niektorých slovách cudzieho pôvodu, napr. Dschungel, Dschibuti, Dschingis Khan.

</doc>
<doc id="636583" url="https://sk.wikipedia.org/wiki?curid=636583" title="Catagonus wagneri">
Catagonus wagneri



</doc>
<doc id="636587" url="https://sk.wikipedia.org/wiki?curid=636587" title="Lev jaskynný">
Lev jaskynný

Lev jaskynný alebo jaskynný lev (lat. "Panthera spelaea") je vyhynutý druh mačkovitej šelmy z rodu Panthera, ktorý sa vyvinul v Európe pravdepodobne pred menej ako 600 000 rokmi. Fylogenetická analýza vzoriek fosílnych kostí ukázala, že je veľmi odlišná a geneticky izolovaná od moderného leva ("Panthera leo") vyskytujúceho sa v Afrike a Ázii. Analýza morfologických rozdielov a mitochondriálnych údajov podporuje taxonomické uznanie leva jaskynného ako samostatný druh, ktorý sa od leva odčlenil asi pred 1,9 miliónmi rokov.Najstaršie známe fragmenty kostí boli vykopané v Jakutsku a rádiokarbónovou metódou boli datované na aspoň 62 400 rokov. Vyhynul asi pred 13 000 rokmi.
Ľudia v neskorom paleolite lovili jaskynné levy pre ich kožušinu a možno prispeli aj k ich vyhynutiu.
Taxonómia.
Niekoľko autorov považovalo "Panthera spelaea" za poddruh moderného leva púšťového a preto sa označuje aj ako "Panthera leo spelaea". Výsledky z morfologických štúdií však poukazujú na to, že sa odlišuje v anatómii lebky a zubov čo zdôvodňuje špecifický stav "Panthera spelaea". Toto hodnotenie podporujú aj výsledky fylogenetických štúdií.
V roku 2001 bol navrhnutý poddruh "P. spelaea vereshchagini" pre sedem exemplárov nájdených na Sibíri a Yukone, ktoré majú menšie lebky a zuby ako priemerný jedinec "P. spelaea". Genetická analýza pomocou starej DNA neposkytla žiadny dôkaz o odlišnom stave poddruhu; DNA znaky z "P. spelaea" z Európy a Aljašky boli nerozoznateľné, čo svedčí o jednej veľkej panmiktickej populácii.
Jeden autor považoval jaskynného leva za príbuzného tigra na základe porovnania tvaru lebky a navrhol vedecký názov "Panthera tigris spelaea".
Evolúcia.
Lev jaskynný sa vyvinul v neskorej glaciálnej dobe sál alebo ém z druhu "P. fossilis", ktorý sa prvýkrát objavil v Eurázii asi pred 700 000 rokmi. Pozostatky kostry "P. spelaea" vykopané v Poľsku boli rádiokarbónovým datovaním medzi skorým a neskorým vistulanovým zaľadnením a sú staré medzi 109 000 a 57 000 rokov. V Eurázii vyhynul medzi 14 900 a 14 100 rokmi a prežil v Beringii až do obdobia pred 13 800 až 13 300 rokmi, ako ustúpilo zaľadnenie vistulan.
Údaje o sekvenciách z mitochondriálnej DNA z fosílnych pozostatkov jaskynného leva ukazujú, že "Panthera leo atrox" reprezentuje sesterskú skupinu "P. spelaea" a pravdepodobne vznikol, keď sa skorá populácia "P. spelaea" stala izolovanou na juh od Kordillerského ľadovcového štítu pred asi 340 000 rokmi. Nasledujúci kladogram ukazuje genetický vzťah medzi "P. spelaea" a inými veľkými mačkami.
Opis.
Lev jaskynný je známy z paleolitických jaskynných malieb, sôch zo slonoviny a hlinených figúriek. Tieto archeologické artefakty naznačujú, že sa mohli používať v paleolitických náboženských rituáloch. Kresba vo francúzskej Chauvetovej jaskyni, ktorá sa odhaduje na 30 000 rokov, zobrazuje spolu dva jaskynné levy. Ten, ktorý je v popredí, je o niečo menší ako ten v pozadí, ktorý bol nakreslený s mieškom a bez hrivy. To naznačuje, že samcom úplne chýbala hriva, alebo ich mali veľmi malú.
Pred oddelením sa z "Panthera leo", boli jaskynné levy považované za jeden z najväčších poddruhov leva. Kostra dospelého samca nájdená v roku 1985 v blízkosti Siegsdorfu v Nemecku mala výšku ramena približne 1,2 m a dĺžku tela 2,1 m bez chvosta, podobnú veľkosť ako veľké súčasné levy. Veľkosť tohto samca bola prekročená inými jedincami. To naznačuje, že "P. spelaea" môže byť o 10% väčší ako súčasné levy, ale menší ako skorší "Panthera fossilis" alebo neskorší "Panthera atrox". Ako aj u súčasných levov, samice boli menšie ako samci.
V roku 2016 bola nájdená srsť v blízkosti rieky Malý Aňuj. Tá bola prostredníctvom analýzy DNA identifikovaná ako srsť jaskynného leva. Porovnanie so srsťou súčasného leva odhalilo, že jaskynný lev mal srsť pravdepodobne podobnej farby ako súčasný lev, hoci mierne svetlejšiu. Okrem toho sa predpokladá, že jaskynný lev mal veľmi hrubú a hustú spodnú srsť, ktorá obsahovala uzavreté a stlačené žlté až biele zvlnené chlpy s menším objemom tmavších ochranných chĺpkov, ako prípadnú adaptáciu na klímu doby ľadovej.
Rozšírenie.
Lev jaskynný vytvoril súvislú populáciu z Európy až na Aljašku skrz Beringiu, zaniknutú súš v Beringovom prielive. Areál rozšírenia siahal z Pyrenejského polostrova, Juhovýchodnej Európy, Veľkej Británie, Strednej Európy, Východoeurópskej nížiny a väčšiny severnej Eurázie do Kanady a na Aljašku. Najstaršie známe skameneliny boli vykopané v severovýchodnom Jakutsku a boli datované na vek 62 400 rokov. Najmladšie známe skameneliny sú datované na 11 925 rokov a našli sa blízko mesta Fairbanks na Aljaške. Články prstov vykopané v španielskom jaskynnom komplexe La Garma boli rádiokarbónovou metódou datované na 14 300 až 14 000 rokov [23]. Na Slovensku boli pozostatky lebky, stehennej kosti a panvy vykopané v desiatich krasových jaskyniach v kopcovitých a horských oblastiach v nadmorských výškach 240 až 1313 m. V Jakutskej jaskyni sa kosti "P. spelaea" našli spolu s ostatkami ľudí, vlka, sobov, pleistocénneho koňa a rýb vo vrstve starej 13 200 až 21 500 rokov. V roku 2008 sa v blízkosti rieky Malý Aňuj na Čukotke objavil dobre zachovalý dospelý exemplár, ktorý si zachoval niekoľko zhlukov chlpov.
Objavy.
P. spelaea prvýkrát opísal nemecký paleontológ Georg August Goldfuss v roku 1810 pod binomickým menom "Felis spelaea". Jeho prvá fosílna lebka bola vykopaná v jaskyni v južnom Nemecku. Výskum naznačuje, že sa môže pochádzať z obdobia würm.
V roku 2015 boli v blízkosti rieky Ujandina v Jakutsku na Sibíri objavené dve zmrazené mláďatá jaskynných levov v permafroste, datované na 25 000 až 55 000 rokov. Výsledky výskumu naznačujú, že mláďatá boli v čase úmrtia sotva jeden týždeň staré, pretože ich mliečne zuby úplne nevypadli. Ďalšie dôkazy ukazujú, že mláďatá boli ukryté v brlohu, kým neboli dosť staré na to, aby sa pripojili k svorke. Výskumníci si myslia, že mláďatá boli uväznené a zabité zosuvom pôdy, a ich pozostatky sa dobre zachovali pri nedostatku vzduchu. Druhá expedícia na miesto, kde boli nájdené mláďatá, bola naplánovaná na rok 2016 v nádeji, že sa nájdu pozostatky tretieho mláďaťa alebo matky.
V roku 2017 bol v Jakutsku na brehu rieky Tirechťach, prítok rieky Indigirka, nájdený ďalší zmrazený exemplár, ktorý bol považovaný za mláďa leva. Jedinec dostal meno „Boris“ a bol považovaný za o niečo starší ako mláďatá z roku 2015. Odhaduje sa, že v čase svojej smrti bol starý približne jeden a pol až dva mesiace. V roku 2018 sa v lokalite vzdialenej 15 m našlo ďalšie mláďa. Dostalo meno „Spartak“, v čase smrti bolo staré približne mesiac a zomrelo asi pred 50 000 rokmi, a predpokladá sa, že ide o súrodenca mláďaťa menom „Boris“.
Paleobiológia.
Jaskynné levy obývali otvorené prostredia ako mamutiu step a tajgu. Veľké množstvá ich pozostatkov sa vykopali v jaskyniach, kde sa našli aj kosti hyeny jaskynnej, medveďa jaskynného a paleolitických artefaktov. Pravdepodobne bol samotárskym lovcom.
Izotopové analýzy vzoriek kostného kolagénu extrahovaných z fosílií ukazujú, že sa živili hlavne mláďatami jaskynných medveďov, sobmi a ďalšími jeleňovitými, ktorí boli hlavnou zložkou ich stravy. Neskoršie jaskynné levy lovili predovšetkým soby, až na pokraj lokálneho vyhynutia alebo vyhynutia oboch druhov. Ďalšie možné druhy koristi boli jeleň obrovský, jeleň lesný, pižmoň severský, "Bison priscus", mladé nosorožce srstnaté a mladé mamuty. Pravdepodobne súťažil o korisť s európskym leopardom "Panthera pardus spelaea".

</doc>
<doc id="636588" url="https://sk.wikipedia.org/wiki?curid=636588" title="Panthera spelaea">
Panthera spelaea



</doc>
<doc id="636589" url="https://sk.wikipedia.org/wiki?curid=636589" title="Panthera leo spelaea">
Panthera leo spelaea



</doc>
<doc id="636591" url="https://sk.wikipedia.org/wiki?curid=636591" title="Panthera leo atrox">
Panthera leo atrox



</doc>
<doc id="636592" url="https://sk.wikipedia.org/wiki?curid=636592" title="Banka československých légií">
Banka československých légií

Banka československých légií (tiež Legiobanka) boli bankové domy pôsobiace na území Česko-slovenska v rokoch 1919 až 1955.
Centrálna banka sídlila v unikátnej rondokubistickej budove Palác Archa od architekta Josefa Gočára v Prahe, Na Poříčí 1046/24. Jej základy boli položené v roku 1919 na Sibíri, oficiálne však vznikla až v júni 1921 v Prahe, kedy sa konalo ustanovujúce valné zhromaždenie.
Legiobanka vo Zvolene sídlila vo výnimočnej budove postavenej v roku 1927 podľa slávneho českého architekta Jozefa Gočára. Je situovaná v centre mesta Zvolen, na ulici Jozefa Kozáčeka 2.
Banky pôsobili ako akciový peňažný ústav československých legionárov.
Budovy banky.
Budovy banky československých légií, či "Legiobanka," sú pre svoju jedinečnú architektúru, nazývané aj ako „štýl Legiobanky“.
Budova sídla banky v Prahe bola navrhnutá architektom Josefom Gočárom a vystavaná v rokoch 19211923 v slohu rondokubizmu. Budova bola neskôr medzi rokmi 19911994 rekonštruovaná a v súčasnej dobe je známa pod názvom Palác Archa a s jeho novšou časťou tvoria jeden blok. Budova je chránená ako kultúrna pamiatka.
Budovu pobočky Legiobanky vo Zvolene naprojektoval Gočár s prvkami secesného štýlu. Pobočku postavili stavitelia Václav Kolín z Dolného Kubína a Josef Vyletel z Hradca Králové v roku 1926. Nachádza sa v centre mesta, na nároží Kozačekovej a Hviezdoslavovej ulice. Budova slúžila ako obytný dom s bytmi na poschodí, s obchodnými a administratívnymi priestormi na prízemí. Počas druhej svetovej vojny v jej priestoroch sídlil vojenský štáb. Legiobanka je dnes chránená historická budova a je v súkromnom vlastníctve. Je nedávno rekonštruovaná, bola urobená výmena všetkých výkladov na prízemí do pôvodnej veľkosti tak, ako v čase postavenia tohto bankového domu v roku 1927.
Dejiny banky.
Banka vznikla na jeseň v roku 1919 v ruskom meste Irkutsk rozhodnutím vedenia československých légií založiť finančné a hospodárska centrum légií. Za predchodcu banky možno považovať staršiu Vojenskú sporiteľňu, ktorá vznikla tiež v Rusku. Dňa 29. júna 1921 sa uskutočnilo zakladajúce valné zhromaždenie. Akciový kapitál banky predstavoval 70 miliónov korún československých.
Počas prvej ČSR bola banka známa najmä ako "Legiobanka" a patrila medzi strednú vrstvu československých bank. V období protektorátu bola v roku 1940 okupačnými úradmi nariadená zmena názvu na "Českomoravská banka v Prahe". Po roku 1943 mala byť banka spojená s finančným ústavom "Kreditanstalt der Deutschen", avšak pre koniec vojny sa tak nestalo. Banka bola premenovaná na ústav "Legiobanka, akciová spoločnost", avšak už 24. októbra 1945 bola banka znárodňovacím dekrétom 102/1945 Sb. o znárodnení akciových bank znárodnená a po komunistickom prevrate o tri roky neskôr v rámci zlučovania československých peňažných ústavov zlúčená s Poľnohospodárskou bankou neskôr so Živnostenskou bankou v Prahe. Za priameho nástupcu banky tak dnes možno považovať UniCredit Bank ČR (skôr Živnostenská banka).

</doc>
<doc id="636596" url="https://sk.wikipedia.org/wiki?curid=636596" title="Jaskynný lev">
Jaskynný lev



</doc>
<doc id="636597" url="https://sk.wikipedia.org/wiki?curid=636597" title="Lev kráľovský">
Lev kráľovský



</doc>
<doc id="636598" url="https://sk.wikipedia.org/wiki?curid=636598" title="1. slovenská futbalová liga žien 2018/2019">
1. slovenská futbalová liga žien 2018/2019

1. slovenská futbalová liga žien 2018/2019 bol 26. ročník najvyššej futbalovej súťaže žien na Slovensku. Futbalistky ŠK Slovan Bratislava v nej obhájili víťazstvo z predošlej sezóny. Do druhej ligy vypadol MFK Ružomberok a postúpil z nej FK Poprad.
Sezóna začala 25. augusta 2018 a skončila 3. júna 2019. Každý tím odohral 18 zápasov.
Zápasy.
Poznámka: modrá: víťazstvo domácich; žltá: remíza; červená: víťazstvo hostí

</doc>
<doc id="636601" url="https://sk.wikipedia.org/wiki?curid=636601" title="Pekari chako">
Pekari chako



</doc>
<doc id="636602" url="https://sk.wikipedia.org/wiki?curid=636602" title="Manul stepný">
Manul stepný



</doc>
<doc id="636604" url="https://sk.wikipedia.org/wiki?curid=636604" title="Štátna banka československá">
Štátna banka československá

Štátna banka československá (ŠBČS; , skratka "SBČS") bola monobanka (1950 – 1990) a od roku 1990 centrálna banka Československa v rokoch 1990 – 1992. Banka vznikla na základe novej reformy bankovej sústavy zákonom o Štátnej banke československej (č. 31/1950 Zb.) Banka bola zriadená k 1. júlu 1950 a existovala do svojho rozdelenia na Českú národnú banku a Národnú banku Slovenska. 
História banky.
Zmena bankového systému bola nevyhnutným predpokladom prechodu k socialistickému modelu riadenej ekonomiky, a preto bola novela bankového systému v ČSR očakávaná už v blízkom čase po prevrate. Režim riešil tento problém už v priebehu rokov 1949 a 1950. 
Predchodcom banky bola Národná banka Československá, ktorá zanikla spolu s prijatím nového zákona. Banka takisto prevzala všetky práva a záväzky Živnostenskej banky, slovenskej Tatra banky a Poštovej sporiteľne. Vznikom štátnej banky prakticky zanikli obchodné banky ako samostatne podnikajúce subjekty. Okrem ŠBČS ešte na území Československa existovali niektoré špecializované peňažné ústavy, prísne však podliehali štátnemu režimu.
Význam bankovej reformy sa ukázal už čoskoro po realizácii menovej reformy v roku 1953, keď štát potreboval uskutočniť hromadnú (a ľudmi nečakanú) emisiu obrovského množstva obeživa. V nasledujúcom období plánovaná centralizácia doznievala a financovanie a úvery investičnej výstavby banka plne prevzala v roku 1958. Samotný zákon bol viackrát novelizovaný (84/1952 Zb., 93/1964 Zb.) až bol v roku 1965 nakoniec nahradený zákonom 117/1965 Zb. o Štátnej banke československej.
Od roku 1970 bola banke zverená aj kontrola nad devízovou politikou (144/1970 Z. z.). Zmeny v usporiadaní banky za udiali v atmosfére očakávaného pádu komunizmu v rokoch 1988 a 1989 (130/1989 Z. z.). 1. januára 1990 sa z banky vyčlenili obchodné banky – Komerční banka Praha a Všeobecná úverová banka Bratislava. Následne so zánikom Česko-Slovenska zanikla aj Štátna banka československá a jej úlohu prevzali národné banky – Národná banka Slovenska na Slovensku a Česká národní banka v Česku.

</doc>
<doc id="636608" url="https://sk.wikipedia.org/wiki?curid=636608" title="Ɔ">
Ɔ

Ɔ (minuskula ɔ) je špeciálne písmeno latinky. Nazýva sa otvorené O alebo obrátené C. Je sporné, či sa jedná o variantu jedného z týchto dvoch písmen, alebo o samostatné písmeno. Používa sa predovšetkým vo východoafrických (akančina, bambarčina, eveština, ikposso, jorubčina) a stredoafrických jazykoch (lingalčina, lomongo). V 17. a 20. storočí sa tiež používalo v mayských jazykoch. Číta sa ako polootvorená zadná zaokrúhlená samohláska (ɔ) a používa sa ako znak v medzinárodnej fonetickej abecede. Existuje mnoho variánt tohto písmena. V Unicode má majuskula kód U+0186 a minuskula U+0254. Písmeno taktiež existuje ako modifikátor (ᵓ), ktorý má v Unicode kód U+1D53.

</doc>
<doc id="636609" url="https://sk.wikipedia.org/wiki?curid=636609" title="Andrášiovci (šľachtický rod)">
Andrášiovci (šľachtický rod)

Andrášiovci (starší pravopis: Andrássyovci, základný tvar: Andráši, starší pravopis: "Andrássy," ) bol významný uhorský rod zo Sedmohradska. Prvýkrát sa spomínajú v 16. storočí a v nasledujúcom období členovia rodu tvorili významnú úlohu v uhorskej histórii. Celé meno je "Andrássy de Csíkszentkirály et Krasznahorka". Csíkszentkirály bolo historické mesto ležiace na území dnešného Rumunska (dnes Sâncrăieni), zatiaľ čo Krásna Hôrka je hrad na Slovensku. 
Dejiny rodu.
Najstarším známym členom rodu Andrášiovcov bol Martin Andráši, ktorý ako donáciu dostal hrad Krásnu Hôrku a okolité panstvá. Ďalšie panstvá rod získal v Monoku, Štítniku a Drnave. Štefan Andráši získal v roku 1676 barónsky titul a panstvo v Betliari. 
Andrášiovci výrazne zasiahli do stavovských protihabsburských povstaní. Na konci 17. storočia sa rod rozdelil na dve vetvy: Štefan Andráši z betliarskej vetvy sa v päťdesiatych rokoch 17. storočia zúčastnil povstania Imricha Tököliho a Pavol Andráši a bol zase generálom vo vojsku Františka II. Rákociho, kde v roku 1706 dobyl Ráb. V roku 1780 získala betliarska vetva grófsky titul.
Juraj z monockej vetvy takisto pôsobil ako generál vo vojsku Františka II. Rákociho a v roku 1766 získal grófsky titul pre svoju vetvu rodu. Andrášiovci výrazne podporovali rozvoj baníctva na Gemeri a na Spiši. Významnou súčasťou rodového panstva bol kaštiel v Betliari s tri storočnou knižnicou, v ktorej zozbierali vyše 20 tisíc zväzkov (z toho vyše tisíc vzácnych prvotlačí). Andrášiovci boli členmi Uhorskej akadémie vied a v 19. storočí obsadzovali významné vládne rezorty. Významnými členmi rodu a politikmi v tomto období boli najmä uhorský premiér Július Andráši a jeho syn, minister zahraničných vecí Július Andráši ml. Ten vošiel do histórie aj vďaka tzv. Andrášiho nóte, ktorú Česi a Slováci pochopili ako koniec vojny a rozpad Rakúsko-Uhorska, čo viedlo k vyhláseniu Československého štátu 28. októbra 1918 v Prahe.
Súčasnou hlavou rodiny je gróf Gyula Andrássy de Csik-Szent-Király et Kraszna-Horka (*1927), ktorý so svojou rodinou v súčasnosti žije v Kanade. Jeho rodičmi boli gróf Michal Andrássy (*1893†1990) a grófka Gabrielle Károlyi de Nagy-Károly (*1899†1992). Jeho strýkom zase bol gróf Imre Andrássy (*1891†1985), ktorý sa najskôr oženil s Edit Payerovou a po druhýkrát v roku 1919 so švédskou šľachtičnou Stellou Kuylenstiernou. Gróf Imre Andrássy, mal jedného syna, Imricha mladšieho (*1930†1984), ktorého ženou sa stala Lois Mitchellová. Spolu mali dve dcéry - manželku grófa Pála Czirakyho Máriu „"Vivi"“ (*1921†2019) a dcéru Erzsébet „"Bonzo"“ (*1924†?).
Známi príslušníci rodu.
Medzi najvýznamnejších členov rodu patrili:

</doc>
<doc id="636611" url="https://sk.wikipedia.org/wiki?curid=636611" title="Vallensbæk">
Vallensbæk

Vallensbæk je mesto v Dánsku, ktoré sa nachádza v rovnomennej obci. Mesto sa nachádza západne od hlavného mesta Kodane, v regióne Hovedstaden, ktorý sa nachádza na ostrove Sjælland.
V roku 2017 tu žilo 13 500 obyvateľov.
Časti mesta.
Vallensbæk je rozdelený na Vallensbæk Nordmark a Vallensbæk Landsby.

</doc>
<doc id="636612" url="https://sk.wikipedia.org/wiki?curid=636612" title="Filip Oršula">
Filip Oršula

Filip Oršula (* 25. február 1993, Sebedražie) je profesionálny slovenský futbalista hrajúci za gruzínsky klub Dinamo Tbilisi ako záložník.
Oršula sa v začiatkoch svojej kariéry pohyboval v zahraničí. Hral v Anglicku, Holandsku či Nemecku. Na Slovensku obliekol dresy klubov Spartak Myjava, Slovan Bratislava a od leta 2019 je hráčom Spartaka Trnava. Hral aj za český Liberec.

</doc>
<doc id="636614" url="https://sk.wikipedia.org/wiki?curid=636614" title="Vallensbæk (obec)">
Vallensbæk (obec)

Vallensbæk je obec v Dánsku v regióne Hovedstaden (do roku 2007 v okrese Kodaň (Københavns Amt)).
Sídlom obce je mesto Vallensbæk.
Obec Vallensbæk bola založená obecnou reformou 1. apríla 1970. Ďalšia reforma v roku 2007 štatút obce potvrdila.
Obyvateľstvo.
Informácie platné k roku 2005:

</doc>
<doc id="636615" url="https://sk.wikipedia.org/wiki?curid=636615" title="Vallensbæk Kommune">
Vallensbæk Kommune



</doc>
<doc id="636620" url="https://sk.wikipedia.org/wiki?curid=636620" title="Stockach">
Stockach

Stockach je nemecké mesto v Bádensku-Württembersku v krajinskom okrese Konstanz. Nachádza sa severne od Bodamského jazera. V roku 2018 tu žilo asi 17 000 obyvateľov. 
Mesto je v Nemecku známe tým, že každoročne sa tu počas "Špinavého štvrtka", teda štvrtka pred Popolcovou stredou, koná podujatie "Stockacher Narrengericht", v preklade "Stockachský súd bláznov", pri ktorom obyvateľstvo môže "súdiť" spolkového či regionálneho politika. Podujatie nadväzuje na udalosť zo 14. storočia, kedy mal miestny dvorský šašo Kuomi dobre poradiť bojovú taktiku habsburskému vojvodovi Leopoldovi a preto dostal od vojvodu privilégium, že v Stockachu môže raz do roka rozhodovať on. V roku 2019 bola obžalovanou političkou predsedníčka CDU, Annegret Krampová-Karrenbauerová. 
Primátorom je už od roku 1993 Rainer Stolz, v roku 2017 bol zvolený už štvrtý raz na osemročné volebné obdobie.
Polohopis.
Stockach sa nachádza v regióne Hegau, päť kilometrov severozápadne od Bodamského jazera v nadmorskej výške 452,8 m.n.m. v údolí riečky Stockacher Aach, pravostranného prítoku Rýnu. Mesto dosahuje najvyššiu nadmorskú výšku v mestskom lese Schnaidt (670,7 m.n.m.). Mesto neleží priamo na brehu Bodamského jazera, k tomu sa dá dostať cez susedné obce Bodman a Ludwigshafen.
Miestne časti.
Mesto Stockach pozostáva z mestského jadra, pôvodne samostatných obcí Espasingen, Hindelwangen, Hoppetenzell, Mahlspüren im Hegau, Mahlspüren im Tal, Raithaslach, Wahlwies, Winterspüren a Zizenhausen, ako aj zo 79 ďalších väčších či menších usadlostí.
Dejiny.
Vykopávky z predmestia Rißtorf pochádzajúce z halštatskej doby (cca 700 pred Kr.), z dôb osídlenia Keltov (4. stor. pred Kr.) a Alemanov (4.-8. stor. po Kr.) dokazujú, že oblasť bola osídlená už oddávna. Malé nálezy svedčia tiež o osídlení oblasti v rímskej dobe. V časti Wahlwies mohla v tomto čase stáť rímska usadlosť.
Stockach bol založený v 13. storočí na pôvodnej križovatke rímskych ciest grófami z Nellenburgu. Mestské práva získal pravdepodobné v roku 1278, prípadne v roku 1283.
V roku 1351 získal Kuony zo Stockenu (tiež niekedy nazývaný Hans Kuony) za svoju múdru radu pri bitke pri Morgartene v roku 1315 privilégium urobiť súd bláznov. Toto neudržané privilégium následne slúžilo ako pôvod dnešného Stockachského súdu bláznov.
Grófovia z Nellenburgu vymreli v roku 1422 a ich majetky nakoniec v roku 1465 získali Habsburgovci. Takto sa Stockach stal súčasťou Predných Rakús až do roku 1805. Počas Švábskej vojny obliehali mesto vojská švajčiarskych Troch líg, no nedobyli ho. 
V roku 1704 počas vojny o španielske dedičstvo nechal bavorský kurfirst Maximilián II. Emanuel Stockach podpáliť. V roku 1770 tu ako v habsburskom meste prespala Mária Antoinetta počas cesty na svoju svadbu s neskorším kráľom Ľudovítom XVI. Počas Francúzskych revolučných vojen sa pri meste v rokoch 1799 a 1800 odohrali dve bitky medzi Habsburskou monarchiou a Francúzskou republikou. V roku 1810 sa Stockach stal súčasťou Bádenského veľkovojvodstva.
Obecné orgány.
Na čele Stockachu stojí primátor a 31-členná obecná rada. Posledné voľby primátora boli v roku 2017, obecnej rady 26. mája 2019 a zvíťazila v nich strana CDU.
Náboženstvo.
V meste sa nachádzajú dva evanjelické (v Stockachu a Wahlwiese) a v rôznych častiach mesta viaceré rímskokatolícke kostoly. Stockach patrí do cirkevného okrsku Überlingen-Stockach Evanjelickej cirkvi v Bádensku so sídlom v Saleme. V roku 1970 bolo 72 % obyvateľov katolíkov a 24 % protestantov.
V Stockachu sú aktívne nasledujúce cirkvi:
Ekonomika.
Mesto žije do značnej miery z turistického ruchu a z priemyslu, nachádzajú sa tu okrem iných závody firiem Rheinmetall a ETO-Gruppe.
Doprava.
Stockach sa nachádza na železničnej trati z Radolfzellu do Mengenu. Tá bola postupne od roku 1954 do roku 1982 pre osobnú prepravu odstavovaná a dnes na niektorých jej úsekoch premávajú iba mimoriadne vlaky. V roku 1996 bol však reaktivovaný úsek trate medzi Stockachom a Radolfzellom, ktorý funguje pre osobnú prepravu pod názvom "Seehäsle" (paralela ku vlaku "Seehas" z Kostnice). Mesto je taktiež prístupné z dvoch výjazdov diaľnice A98.
Kultúra.
Z mesta pochádza nemecká elektro-popová kapela Glasperlenspiel.

</doc>
<doc id="636621" url="https://sk.wikipedia.org/wiki?curid=636621" title="Jon Larsen (gitarista)">
Jon Larsen (gitarista)

Jon Larsen (* 7. január 1959, Bærum, Nórsko) je nórsky gypsy jazzový gitarista, skladateľ, maliar, surrealista, amatérsky vedecký výskumník a producent, ktorý má hlavný vplyv na oživovanie gypsy jazzu po celom svete. Je zakladateľom projektu Stardust. V roku 2007 získal cenu Buddy Award za celoživotný prínos pre džez.

</doc>
<doc id="636622" url="https://sk.wikipedia.org/wiki?curid=636622" title="Heracles">
Heracles

Heracles je rod vyhynutých vtákov, ktorého jediným druhom je Heracles inexpectatus. Ide o obrovského papagája, ktorý žil pred 19 – 16 miliónmi rokov v ranom miocéne na Novom Zélande. V roku 2008 sa našli dve kosti z nôh, podľa ktorých sa váha jedinca odhadla na 7 kg (dvakrát toľko ako dnešný najväčší papagáj "Strigops habroptila"). Kosti boli mohutné a hrubostenné a predpokladá sa, že vták bol nelietavý. Obýval subtropický dažďový prales.

</doc>
<doc id="636623" url="https://sk.wikipedia.org/wiki?curid=636623" title="TW Hydrae">
TW Hydrae

TW Hydrae je hviezda typu T Tauri vzdialená približne 176 svetelných rokov. Nachádza sa v súhvezdí Hydra. Je to najbližšia hviezda svojho druhu k Slnečnej sústave a najbližšia hviezda, ktorá je v procese tvorby planét. Ide o mladú hviezdu, jej vek sa odhaduje na 5 až 10 miliónov rokov. Bol u nej objavený protoplanetárny disk s veľkým obsahom vody a s obsahom metanolu.

</doc>
<doc id="636624" url="https://sk.wikipedia.org/wiki?curid=636624" title="Ovos siaty">
Ovos siaty

Ovos siaty ("Avena sativa") je druh obilniny z čeľade lipnicovité. Je známy pre svoje zrná z ktorých sa vyrábajú pokrmy pre ľudí ako napr. ovsené vločky alebo ovsená kaša, najmä sa však používa na kŕmenie dobytka. Je bohatý na bielkoviny, vlákninu a minerály (draslík, fosfor, magnézium). 
Dôkazy o jeho domestikácii sa objavujú 1000 pred Kr. v strednej Európe, kde sa rozšíril z Blízkeho východu. 
Produkcia.
Po nástupe poľnohospodárskej mechanizácie sa jeho svetová produkcia zmenšila, pretože stroje vo výrobe nahradili zvieratá a dopyt po ovse ako ich hlavnom krmive upadol. Od 2001 do 2009 sa svetovo vyprodukovalo priemerne 25 miliónov ton ročne (cca 2% z celkovej produkcie obilia). Najväčším producentom je Európa, Rusko a Kanada.

</doc>
<doc id="636625" url="https://sk.wikipedia.org/wiki?curid=636625" title="Avena sativa">
Avena sativa



</doc>
<doc id="636628" url="https://sk.wikipedia.org/wiki?curid=636628" title="Strigops habroptila">
Strigops habroptila



</doc>
<doc id="636629" url="https://sk.wikipedia.org/wiki?curid=636629" title="Heracles (rozlišovacia stránka)">
Heracles (rozlišovacia stránka)

Heracles môže byť:

</doc>
<doc id="636632" url="https://sk.wikipedia.org/wiki?curid=636632" title="Lesné hospodárstvo">
Lesné hospodárstvo

Lesné hospodárstvo alebo lesníctvo je odvetvie národného hospodárstva, ktoré patrí do prvovýroby a ktorého základným (vedome využívaným) výrobným prostriedkom je les, podmieňovaný a vytváraný spoločenstvom pôdy, ovzdušia (resp. podnebia) a vlastného porastu (najmä porastu drevín). Lesné hospodárstvo zahŕňa: pestovanie lesov, zakladanie lesných porastov (zalesňovanie, lesotechnické meliorácie), výchovu lesov, obnovu lesov, ochranu lesov pred živelnými pohromami, prirodzenými škodcami a poškodeniami spôsobenými človekom, hospodársku úpravu lesov (iné názvy: zariaďovanie lesov, riadenie lesného hospodárstva), lesnú ťažbu a lesnú dopravu. Lesné hospodárstvo je hlavnou súčasťou lesníctva v širšom zmysle. Je aj súčasťou pôdohospodárstva. 
Podobný, ale užší, je termín hospodárenie v lese, ktorý označuje "súbor odborných činností úmyselne vykonávaných v lesných porastoch zameraných na pestovanie lesa (obnova lesa, výchova lesa, ťažba), ochranu lesa a ostatné činnosti potrebné na komplexné zabezpečenie funkcií lesa". Tento termín používa aj súčasný slovenský zákon o lesoch, ktorý ho definuje takto: "odborná činnosť zameraná na pestovanie lesa, ochranu lesa a ostatné činnosti potrebné na zabezpečenie funkcií lesov".
História obhospodarovania lesov na Slovensku.
1. – 16. storočie.
Lesy v oblasti strednej Európy začali byť ovplyvňované činnosťou človeka od začiatku minulého tisícročia. Aj vďaka geografickým podmienkam na území súčasného Slovenska (horský ráz krajiny, neprístupnosť územia, atď.) bola táto oblasť vystavená intenzívnejšiemu vplyvu človeka až v neskoršom období (8. – 9. storočie). Grécky historik Herodotos uviedol, že „kraj na sever od Dunaja je pustý a plný včiel“.
Zmeny v lesoch nastali vplyvom rozširovania osídľovania, a tým súvisiaceho poľnohospodárstva, kedy sa výmera lesa začína zmenšovať hlavne vplyvom klčovania (Valašská kolonizácia). Ďalším významným faktorom, ktorý negatívne ovplyvnil výmeru a stav lesov na území súčasného Slovenska, je rozmach baníctva a spracovania rúd. Potrebu dostatku dreva pre bane dokumentuje aj listina kráľa Vladislava II. z roku 1502, ktorou potvrdil stredoslovenským banským mestám ich staré právo, že môžu v okolitých kráľovských lesoch slobodne ťažiť drevo a dovážať ho do miest pre potreby banských diel. Baníctvo, a s ním spojené spracovanie rúd, si vyžadovali obrovské množstvo dreva. Tento veľký dopyt zapríčinil, že v 16. storočí sa museli stavať cesty cez Nízke Tatry, aby bolo možné zásobovať banské mestá na Pohroní drevom.
Na základe nepriaznivého stavu lesov sa pristúpilo k ich ochrane a obnove s cieľom zabezpečiť vyrovnané a nepretržité dodávky dreva pre banské mestá. V roku 1556 vydal Maximilián II. Habsburský "Maximilánov lesný poriadok" (Constitutio Maximiliana). Účelom bolo zamedziť plytvaniu drevom a zabezpečiť jeho dostatok pre komorské banské a hutné podniky. Bol zameraný na šetrné obhospodarovanie lesa, lepšiu hospodárnosť s drevnou hmotnou a na ochranu lesov, najmä proti paseniu dobytka. Od vydania tohto poriadku sa datuje vznik cieľavedomého lesného hospodárstva. V nasledujúcom období, na území terajšieho Slovenska, jednotlivé obce a mestá vydali lesné poriadky, ktoré upravili obhospodarovanie lesov. Vo všeobecnosti pretrvával tlak na lesy zo strany baníctva a na druhej strane boli lesy devastované hlavne pastvou. V roku 1626 vznikol Oravský komposesorát, ktorý prostredníctvom spoluvlastníctva obhospodaroval lesy vo vlastníctve Thurzovského rodu. Komposesorát vykonával svoju činnosť až do roku 1931, kedy sa Československá republika stala jeho väčšinovým akcionárom 
17. – 19. storočie.
Ďalší významný krok na zabezpečenie a rozvoj obhospodarovania lesov na Slovensku predstavuje "Lesný poriadok pre Uhorsko", ktorý vydala panovníčka Mária Terézia 22. decembra 1769. Na rozdiel od predchádzajúcich nariadení cisárskeho dvora, ktoré sa vo väčšej miere zamerali na riešenie konkrétnych oblastí obhospodarovania lesov alebo území, tento poriadok komplexne riešil obhospodarovanie lesov v Uhorsku. Bol prijatý aj napriek odporu šľachty, ktorá v ňom videla nástroj na obmedzovanie slobodnej voľby pri správe majetku. Poriadok mal 55 bodov a bol zameraný na 3 hlavné ciele:
Rozvoj lesníctva na území Slovenska je v 18. a 19. storočí spojený s viacerými významnými lesníkmi. Išlo predovšetkým o zahraničných odborníkov z nemecky hovoriacich krajín, ktorí prinášali nové poznatky o obhospodarovaní lesov a ich činnosť je spojená hlavne s Baníckou akadémiou v Banskej Štiavnici. Medzi odborníkov, ktorí priamo ovplyvnili obhospodarovanie lesov v praxi, patril rodák z Čierneho Baloga Jozef Dekrét Matejovie.
Ďalším významným legislatívnym predpisom upravujúcim obhospodarovanie lesov je Uhorský lesný zákon z roku 1879. Prínosom tohto zákona bola povinnosť obhospodarovať lesy podľa schválených lesných plánov a kvalifikovaného lesného personálu. Toto nariadenie sa ale nevzťahovalo na lesy vo vlastníctve súkromných osôb, čo prakticky znamenalo že povinnosti majiteľov lesov neboli rovnaké.
20. storočie.
1900 – 1918.
Začiatkom 20. storočia sa v niektorých prípadoch začalo s obnovu lesa na územiach, ktoré boli v minulosti devastované extenzívnou poľnohospodárskou činnosťou – hlavne pasením dobytka. Potrebu rekultivácie týchto území si vyžiadala skutočnosť, že tieto zdevastované plochy zapríčiňovali vznik povodní, ktoré ohrozovali mestá a obce. Obnova lesa v týchto extrémnych podmienkach si vyžadovala kombináciu technických a biologických opatrení, ktoré boli finančne veľmi nákladne a preto vo väčšine prípadov financované štátom. Pri realizácii týchto činností sa využívali nové lesnícke poznatky a rovnako sa na výsadbu používali nové, introdukované dreviny. Príkladom úspešnej práce lesníkom na strednom Slovensku je napríklad realizácia projektu zalesnenia Podlavických výmoľov. V prvej etape, ktorá sa začala v roku 1902, sa pri stabilizačných prácach na ploche s rozlohou 6,15 ha použilo 55 000 kolov a takmer 5 000 zväzkov prútia. Následne bolo vysadených na ploche 6,15 ha takmer 500 tisíc kusov sadeníc (hlavne agát biely, borovica čierna, borovica sosna a ďalšie). Celkové náklady na výsadbu boli šestnásťnásobne vyššie ako sú súčasne náklady na zalesňovanie.
S rozvojom lesného hospodárstva sa pozornosť začala sústreďovať na záchranu pôvodných pralesových zvyškov. Na základe návrhu iniciatívy lesníka Karola Kaána bol vypracovaný v roku 1913 zoznam prírodných pamiatok Uhorska, do ktorého boli zaradené aj Dobročský a Badínsky prales.
Rozvoj techniky začínal ovplyvňovať aj lesné hospodárstvo, kde sa začiatkom storočia začalo s výstavbou lesných železníc, ktoré umožnili sprístupnenie horských oblastí. Išlo napríklad o železnicu v Čiernom Balogu, ktorej celková dĺžka po ukončení výstavby dosiahla 132 km a týmto sa stala najdlhšiu lesnou železnicou na Slovensku. Časť tejto železnice, slúžiaca na turistické účely (spája obec Čierny Balog s Lesníckym skanzenom Vydrovo), sa prevádzkuje aj v súčasnosti. Ďalšie lesné železnice boli vybudované v okolí Liptovského Hrádku, na sprístupnenie lesov v okolí Hriňovej. Unikátna lesná železnica bola vybudovaná na Orave, ktorá svojím úvraťovým systémov prepojila Oravu a Kysuce (Kysucko-oravská lesná železnica).
V roku 1915 postihla Vysoké Tatry ničivá vetrová kalamita ktorá na ploche 823 ha vyvrátila drevnej suroviny. Kalamita bola sústredená v nadmorskej výške 850 –  od Danielovho domu až po Horný Smokovec. Poškodené boli hlavne staršie porasty a nich dreviny smrek (74 %), smrekovec (16 %) a borovica (10 %). Okrem samotného poškodenia vetrom boli hlavne smrekové porasty následne vystavené silnému ataku podkôrného hmyzu a následky kalamity sa spracovávali tri roky.. Hospodárenie v lesoch bolo negatívne ovplyvnené prvou svetovou vojnou, keď klesla úroveň ochrany lesa štátom a v lesoch sa často realizovali neplánové a neriadené zásahy.
1919 – 1945.
Vznik Česko-Slovenska výrazne ovplyvnil aj hospodárenie v lesoch. Zo Slovenska po skončení vojny prakticky odišli všetci štátni zamestnanci, ktorí vykonávali svoju činnosť v službách Uhorska. Toto sa dotklo aj lesného hospodárstva, kde sa prejavil nedostatkom kvalifikovaných zamestnancov, a tento stav sa riešil príchodom štátnych zamestnancov z Česka. V Banskej Štiavnici v roku 1919 skončila svoju činnosť Vysoká škola banská a lesnícka, ktorá sa aj z celým profesorským zborom a podstatnou časťou vybavenia presunula do mesta Šopron. Týmto zaniklo vysokoškolské lesnícke vzdelávanie na Slovensku a v priestoroch už bývalej univerzity vznikla Československá štátna vyššia lesnícka škola. Vznikla aj nová organizačná štruktúra štátnych lesov, kde je v Banskej Bystrici v roku 1919 vymenovaný Ing. Jozef Opletal za prvého generálneho riaditeľa Štátnych lesov a majetkov pri Ministerstve pôdohospodárstva v Prahe. V roku 1920 dosiahla výmera lesov na Slovensku 1 548 381 ha (31,7 % lesnatosť) a z toho je 39,2 % súkromných, 24,4 % urbárskych, 19,3 % lesov štátnych, 11,9 % obecných a mestských a 5,2 % cirkevných. V priebehu ďalších rokov, vplyvom pozemkovej reformy a zoštátnenia, vzrástol podiel lesov vo vlastníctve štátu, čo sa prejavilo aj v zmene organizačnej štruktúry a názvu kedy od 1. januára 1935 vznikol podnik Štátne lesy a majetky, ktoré patrili pod Ministerstvo zemědelství v Prahe. Na Slovensku správu lesov vo vlastníctve štátu zabezpečovali riaditeľstvá so sídlom v Solivare, Liptovskom Hrádku, Oravskom Podzámku, Žarnovici a Banskej Bystrici. V rámci štátnych lesov bola celková ťažba v roku 1937 na úrovni . V roku 1936 výrazne pokročili aj práce na zriadenie Národného parku vo Vysokých Tatrách, keď bol samotný projekt predložený na schválenie do parlamentu. Jeho samotné vyhlásenie bolo odložené z titulu rozpadu Československa a II. svetovej vojny.
Zánik Československa a následná viedenská arbitráž, ktorá rozhodla o zmenšení územia Slovenska, mala vplyv na výmeru lesov, ktorá bola 1,458 mil. ha, čo predstavovalo 38 % lesnatosť. Vo vlastníckej štruktúre dominovali súkromné lesy (35,2 %), štátne lesy (26,3 %) a spoločenstevné a urbárske lesy (23,5 %). Pre zabezpečenie dostatku lesníckych odborníkov bolo potrebné urýchlene vyriešiť vysokoškolské lesnícke vzdelávanie. V rámci Slovenskej vysokej školy technickej (odbor lesnícky a poľnohospodársky) v Bratislave sa v októbri začalo lesnícke vyučovanie. V roku 1941 bola dokončená vo Zvolene budova Riaditeľstva štátnych lesov a majetkov, ktorá v nasledujúcich rokoch sa stáva sídlo významných lesníckych inštitúcií zameraných hlavne na hospodársku úpravu lesov. Vojnové udalosti a prechody frontu negatívne ovplyvnili nielen hospodárenie v lesoch (nekontrolovaná ťažba, pasenie dobytka v lese), ale často dochádzalo aj k ničeniu hnuteľného a nehnuteľného majetku.
1946 – 1947.
Po ukončení druhej svetovej vojny sa obnovilo Ústredné riaditeľstvo štátnych lesov a majetkov v Prahe, kde ale už v roku 1946 vzniklo v Bratislave Ústredné riaditeľstvo štátnych lesov, ktoré riadilo lesy na Slovensku. Zmeny nastali aj vo vlastníckych vzťahoch, kedy na základe Nariadenia Predsedníctva SNR bola skonfiškovaná poľnohospodárska a lesná pôda nepriateľom českého a slovenského národa. Preto sa zvýšila aj výmera štátnych lesov na Slovensku na úroveň 641 tis. ha. Výrazne zmeny nastali aj v personálnom obsadení riadenia lesného hospodárstva, kde boli z vedúcich funkcií odvolaní zamestnanci, ktorí v nich pôsobili aj počas Slovenského štátu. Zmeny nastali aj vo vysokoškolskom lesníckom vzdelávaní, kedy v roku 1946 vznikla v Košiciach Vysoká škola poľnohospodárska a lesnícka, ktorá pokračovala v činnosti lesníckeho a poľnohospodárskeho odboru SVŠT v Bratislave.
1949 – 1988.
Zmeny politického systému, ktoré sa začali po Februárovom prevrate 1948 ovplyvnili celú spoločnosť vrátane lesného hospodárstva. Jedno z prvých opatrení novej vlády bolo zamerané na pozemkovú reformu, kedy bola prakticky znárodnená všetkým majiteľom poľnohospodárska a lesná pôda o výmere väčšej ako 50 ha. Koncom roka 1948 vyvrcholila dlhoročná snaha lesníkov, kedy bol vyhlásený Tatranský národný park. V roku 1952 bola lesnícka časť Vysokej školy poľnohospodárskej a lesníckej presunutá vo Zvolena, kde vznikla Vysoká škola lesnícka a drevárska, dnešná Technická univerzita vo Zvolene. V roku 1953 sa ukončila prvá inventarizácia lesov na Slovensku a podľa jej výsledkov výmera lesov dosahovala 1,771 mil. ha z čoho vo vlastníctve štátu bolo 1,108 mil. ha a ďalších 662 tisíc ha v odbornej štátnej správe. Na zvládnutie vypracovávania plánov pre štátne lesy bol v roku 1952 zriadení národný podnik Lesoprojekta so sídlom vo Zvolene. Hoci lesy boli takmer výlučne obhospodarované štátom, prebiehali časté reorganizácie ich riadenia. Niektoré organizačné zmeny mali negatívny vplyv na stav lesov (napr. oddelenie pestovnej a ťažbovej činnosti), ktoré spôsobilo veľké problémy v riadení lesného hospodárstva. Reorganizácie sa dotýkali aj lesníckeho výskumu, kedy v roku 1957 sa lesnícky výskumný ústav v Banskej Štiavnici osamostatnil od českého lesníckeho výskumu. Následne bol Výskumný ústav lesného hospodárstva presťahovaný v roku 1964 do Zvolena, kde prostredníctvom 6 výskumných staníc začal komplexne zabezpečovať riešenie vedecko výskumných úloh pre lesné hospodárstvo. V nasledujúcich rokoch lesnícky výskumný ústav prešiel viacerými zmenami a od roku 2006 sa stal súčasťou Národného lesníckeho centra.
Po prijatí novej ústavy pokračovala centralizácia riadenia v štáte, ktorá sa nevyhla ani lesnému hospodárstvu a v roku 1960 boli lesy na Slovensku riadené Ministerstvom poľnohospodárstva, lesného a vodného hospodárstva v Prahe. Zmeny v riadení lesného hospodárstva na najvyššej úrovni boli spojené s vytvorením československej federácie, kedy 1. januára 1969 vzniklo Ministerstvo lesného a vodného hospodárstva Slovenskej socialistickej republiky. V tomto období sa v lesnom hospodárstve začal prejavovať nedostatok kvalifikovanej robotníckej pracovnej sily. Preto v roku 1978 vznikol Ústav pre výchovu a vzdelávanie pracovníkov lesného a vodného hospodárstva SSR, ktorého hlavnou úlohou bolo metodické riadenie lesníckych odborných učilíšť. Koncom sedemdesiatich rokov minulého storočia sa ukončila transformácia užívania a obhospodarovania lesov, kedy 99,15 % z celkovej výmery lesov boli v užívaní štátu resp. družstiev a len 0,04 % (809 ha) ostalo v užívaní súkromných osôb. Celková výmera lesov bola 1 906 366 ha. V roku 1983 sa inštitucionálne posilnil základný výskum súvisiaci s ekológiou lesa, kedy vo Zvolene vznikol Ústav ekológie lesa.
1989 – 2000.
V novembri 1989 sa uskutočnila Nežná revolúcia, ktorá odštartovala významné politické a spoločenské zmeny v Československu a na Slovensku. Tieto zmeny sa už začali čiastočne premietať aj do Akčného plánu lesného hospodárstva, ktoré vydalo začiatkom roku 1990 Ministerstvo lesného a vodného hospodárstva a drevospracujúceho priemyslu na Slovensku. Tento akčný plán zdôraznil nutnosť zavádzania jemnejších spôsobov obhospodarovania lesa, ochranu genetických zdrojov lesných drevín a zvýšenú pozornosť venovala aj otázkam ekonomiky lesného hospodárstva, kde zdôrazňuje potrebu oceňovanie ekosystémových služieb lesa. Začiatkom deväťdesiatych rokov minulého storočia začína reštitúcia lesov, ktoré sa vracajú pôvodným majiteľov. V roku 2000 je vlastnícka štruktúra lesov nasledovná:
Lesy vo vlastníctve štátu a lesy neznámych vlastníkov sú obhospodarované nasledovnými lesníckymi subjektmi: Lesy SR š.p. Banská· Bystrica, štátne lesy TANAP, Lesopoľnohospodársky majetok, š.p. Ulič, Vojenské lesy a majetky Pliešovce, školské lesy - TU Zvolen a stredné lesnícke školy. V tomto období vznikajú rôzne združenia vlastníkov lesa a samosprávne lesnícke organizácie: Únia regionálnych združení vlastníkov neštátnych lesov Slovenska, Združenie vlastníkov súkromných, spoločenstvených a obecných lesov Pohronskonovohradského regiónu, Združenie obecných lesov Slovenska, Únia diecéznych lesov Slovenska, Slovenská lesnícka komora, Združenie zamestnávateľov lesného hospodárstva SR. Podiel lesné hospodárstva na celkovom HDP Slovenka dosahuje úroveň 0,56%.

</doc>
<doc id="636633" url="https://sk.wikipedia.org/wiki?curid=636633" title="Stoletie">
Stoletie



</doc>
<doc id="636634" url="https://sk.wikipedia.org/wiki?curid=636634" title="ꙮ">
ꙮ

ꙮ je špeciálny znak cyriliky, veľmi zriedka používaný. Ide o písmeno O zložené zo siedmych očí. Vyskytuje sa len v jednom slove zo staroslovienčiny, v slove многоꙮчитїи, ktoré je použité v slovnom spojení "серафими многоꙮчитїи", v preklade anjel s veľa očami. Tam sa ꙮ číta ako O. V knihe žalmov z roku 1429 ho objavil lingvista a etnograf Jefim Karski.
V Unicode má písmeno ꙮ tento kód: U+A66E. Vo verzii Unicode 15.0 je tento znak upravený na tvar s 10 očami, tak ako sa nachádza v pôvodnom náleze.

</doc>
<doc id="636635" url="https://sk.wikipedia.org/wiki?curid=636635" title="Ꚃ">
Ꚃ

Ꚃ (minuskula ꚃ) je už bežne nepoužívané písmeno cyriliky. V minulosti bolo používané v abcházštine. Písmeno sa podobá písmenu Ѕ v cyrilike a písmenu S v latinke.

</doc>
<doc id="636636" url="https://sk.wikipedia.org/wiki?curid=636636" title="Ԩ">
Ԩ

Ԩ (minuskula ԩ) je písmeno cyriliky. Používa sa len v orokčine. Ide o variant písmena Н.
V dobe, keď písmeno nebolo obsiahnuté v Unicode, bolo jeho zaradenie do Unicode navrhnuté pod názvom CYRILLIC CAPITAL LETTER EN WITH LEFT HOOK a CYRILLIC SMALL LETTER EN WITH LEFT HOOK. Prijatie písmena do Unicode bolo schválené, zavedené bolo v Unicode 7.0.

</doc>
<doc id="636641" url="https://sk.wikipedia.org/wiki?curid=636641" title="Дз">
Дз

Дз je digraf používaný v cyrilike. V niektorých azbukách sa uvádza ako samostatné písmeno, napr. v bieloruskej, udiskej, abazijskej, adygejskej, kabardskej, osetskej. Vyslovuje sa ako slovenské dz.
V macedónskej azbuke hlásku zachytávanú digrafom дз zachytáva písmeno Ѕ, v mongolskej azbuke písmeno З (mongolčina nemá hlásku zodpovedajúcu hláske zapisovanej v slovenčine ako z).

</doc>
<doc id="636645" url="https://sk.wikipedia.org/wiki?curid=636645" title="Editačný maratón">
Editačný maratón

Editačný maratón () je podujatie, na ktorom sa stretnú členovia konkrétnej internetovej komunity, akou je napríklad Wikipédia, OpenStreetMap alebo LocalWiki, s cieľom editovania a vylepšovania špecifickej témy alebo typu obsahu. Obvykle sa na začiatku editačného maratónu koná školenie o editácii pre nových redaktorov.
Editačné maratóny Wikipédie sa typicky konajú v kanceláriách miestnych pobočiek Wikimedie, v knižniciach, kultúrnych inštitúciách, akými sú napríklad múzeá, archívy, ale aj vo vzdelávacích inštitúciách, napríklad na univerzitách. Príkladom editačného maratónu na Slovensku je napríklad , na ktorom redaktori upravovali a vylepšovali články na tému slovenskej ľudovej kultúry.

</doc>
<doc id="636648" url="https://sk.wikipedia.org/wiki?curid=636648" title="Dušan Barok">
Dušan Barok

Dušan Barok (* 1979, Bratislava, Česko-Slovensko) je slovenský umelec, výskumník a dizajnér. Jeho práca sa pohybuje medzi aktivizmom, sieťovou kultúrou a pamäťovými štúdiami. Je zakladajúcim redaktorom platformy pre výskum umenia a humanitných vied, "Monoskop". 
V rokoch 1997 – 2002 vyštudoval informačné technológie na Ekonomickej univerzite v Bratislave. V rokoch 2010 – 2012 absolvoval štúdium na Piet Zwart Inštitúte v holandskom Rotterdame na oddelení sieťových médií u Renée Turner. V rokoch 2016 – 2019 pracoval ako výskumný pracovník na oddelení mediálnych štúdií na Univerzite v Amsterdame v rámci európskeho projektu o nových prístupoch k uchovávaniu súčasného umenia.
Od nultých rokov je aktívnym účastníkom kultúrneho života na Slovensku a v Česku. Viedol kultúrny online portál "Koridor" (1999-2002). So Slávom Krekovičom, Zuzanou Duchovou, Magdalénou Kobzovou, Ivanou Rumanovou, Barborou Šedivou a ďalšími tvorí redakčný okruh časopisu "3/4". Spoluzakladal mediálne laboratórium "Burundi" v A4 nultom priestore v Bratislave (2003-2005) s Máriou Čorejovou, Michalom Čudrnákom, Anou Roxanou Filip, Petrom Gondom, Máriou Riškovou a ďalšími. Spolu s Magdalénou Kobzovou a 13 kubíkmi zorganizoval medziodborovú letnú akadémiu "Letné dielne" (2006-2007) v priestoroch Tranzit workshops na Zlatých pieskoch. Tri roky sa venoval koordinácii dlhodobého medzinárodného festivalu sieťovej kultúry "Multiplace" (2007-2009). S Petrom Gondom je administrátorom umeleckého servera "Sanchez" (od 2008). V rokoch 2015 a 2016 bol členom poroty Ceny Oskára Čepana.
S platformou "Monoskop" sa angažuje v hnutí umeleckých a tieňových knižníc ("shadow libraries"), medzi ktorého predstaviteľov patria i Kenneth Goldsmith ("UbuWeb"), Marcell Mars, Tomislav Medak a Dubravka Sekulić ("Memory of the World"), Sean Dockray ("Aaaaarg"), Alexandra Elbakyan ("Sci-Hub"), Cornelia Sollfrank ("Giving What You Don't Have"), Femke Snelting ("Interfacing the Law") a ďalší. Je signatárom otvoreného listu solidarity s digitálnymi knižnicami Library Genesis a Sci-Hub čeliacimi súdnemu sporu s vydavateľským gigantom Elsevier, ktorý bol preložený do 15 jazykov vrátane slovenčiny.
Dušan Barok obdržal spolu so skupinou La Société Anonyme ocenenie New Face Award z "Japan Media Arts Festivalu" v Tokiu za dielo "The SKOR Codex", digitálny archív umenia vo verejnom priestore vo forme tlačenej knihy. Na pozvanie z bienále Mediacity v kórejskom Soule vytvoril so širšou skupinou spolupracovníkov Monoskopu inštaláciu "Exhibition Library" ("Výstavná knižnica"), ktorej súčasťou je tridsať katalógov fiktívnych výstav. Predstavená bola v Seoul Museum of Art počas jesene 2018. Pre "Berlin Biennale" vytvoril s Pitom Schultzom platformu pre dejiny súčasného umenia, "ArtWiki" (2012-2018). Bol hosťujúcim pedagógom v programe Experimentálneho publikovania na Piet Zwart Inštitúte v holandskom Rotterdame.

</doc>
<doc id="636653" url="https://sk.wikipedia.org/wiki?curid=636653" title="Ekonomika Vietnamu">
Ekonomika Vietnamu

Socialisticky orientovaná trhová ekonomika vo Vietname je 47. najväčšia ekonomika na svete merané podľa nominálneho HDP a 35. najväčšia podľa parity kúpnej síly. Krajina je členom:
Od polovice 80. rokov 20. storočia sa Vietnam vďaka reforme Doi Moi (renovácia) zmenil z vysoko centralizovanej plánovanej ekonomiky na zmiešanú ekonomiku, ktorá súčasne používa direktívne a indikatívne plánovanie cez 5-ročné plány. Od tej doby tunajšia ekonomika zaznamenala rýchly rast. V 21. storočí sa Vietnam integruje do svetovej ekonomiky. Takmer všetky firmy vo Vietname sú malé a stredné podniky. Vietnam sa stal dôležitý vývozca poľnohospodárskych produktov a atraktívny cieľ zahraničných investorov Juhovýchodnej Ázie.
V súčasnosti Vietnam značne závisí na zahraničných investíciach a prílive kapitálu zo zámoria na podporu rastu ekonomiky. Investície do luxusných hotelov a rezortov podporujú miestnu turistiku. Podľa predpovede PricewaterhouseCoopers vo februári 2017, Vietnam môže byť najrýchlejšie rastúca ekonomika na svete s potenciálnym ročným rastom HDP okolo 5,1 percenta, ktorým sa stane 20. najväčšou ekonomikou v roku 2050. Ekonomickí experti zahrnujú Vietnam do zoznamu rastúcich trhov ("emerging markets") s názvom "Next Eleven" a "CIVETS". V krajine ale sú určité problémy, ktoré znepokojujú analytikov pre ekonomické spomalenie v uplynulých rokoch.

</doc>
<doc id="636662" url="https://sk.wikipedia.org/wiki?curid=636662" title="Huntovci-Poznanovci">
Huntovci-Poznanovci

Huntovci-Poznanovci alebo Hunt-Poznanovci (základný tvar: Hunt-Poznan; ) bol uhorský šľachtický rod (resp. najmä neskôr dva rody zlúčené do jedného). Niektoré staršie výskumy predpokladali švábsky pôvod rodov, avšak najnovšie výskumy poukazujú minimálne u Poznanovcov na slovanský pôvod. U Huntovcov je etnický pôvod dodnes diskutabilný. Majetky Poznanovcov pôvodne ležali pri rieke Nitra, majetky Huntovcov pri rieke Ipeľ. Neskôr rod získal ďalšie majetky a vplyv vďaka mocenskému a sobášnemu spojeniu s rodom Arpádovcov.
Dejiny rodu.
Uhorskí kronikári pôvod rodov kládli do nemeckého Švábska. Šimon z Kézy Hunta a Poznana považoval za bratov, počas svojej cesty do Svätej zeme zostali v Gejzovom Uhorskom veľkokniežatstve. Kronikár Ján z Turca ich zase spomína slovami:
Dnešná historiografia už vie, že Hunt a Poznan určite neboli bratmi a s najväčšou pravdepodobnosťou ani nemeckého pôvodu. Poznan totiž nie je odvodené od nem. „"Patzmann"“, ako sa predtým mylne interpretovalo, ale pôvod má v slovanskom jazyku, význam mena je teda „"poznaný"“. Meno Hunt sa v listinách nachádza v podobe "Cuntius", a podľa prof. Jána Lukačku mohla byť dôvodom častých problémov nedostatočné dotiahnutie slučky na písmene „"G"“. Pôvodný tvar mohol byť „"Guntius"“. Slovanský pôvod tohto mena možno odvodzovať podľa písmena „"G"“, ktorý sa zamenil za „"H"“ až v období 12. storočia. Význam mena Hunt/Hont nemá nič spoločné s nem. slovom „"hund"“ (pes), ako mylne uvádzali niektorí kronikári.
Hunt a Poznan boli staré rody, ktorých korene s najväčšou pravdepodobnosťou siahali až do čias Veľkej Moravy. Svedčí o tom aj rozsah majetkov, ktorými disponovali už koncom 10. storočia a fakt, že nepatrili k staromaďarskej kočovníckej aristokracii. Huntovci vlastnili majetky v oblasti Hontu, Malohontu a Novohradu, majetky Poznanovcov sa rozkladali prevažne v okolí Nitry a v Ponitrí. 
Najstarší príslušníci rodov, veľmoži Hunt a Poznan, sa spomínajú v roku 997, keď sa v Bíni zhromažďovalo vojsko veľkokniežaťa Štefana a keď ho Hunt a Poznan „"opásali mečom"“ a boli menovaní do pozície Štefanových osobných strážcov. V rokoch 10011002 sa taktiež zúčastnili Štefanovho ťaženia proti šomoďskému vojvodovi Kopáňovi.
V 10. storočí sa Poznanovci stali svetskými patrónmi benediktínskeho kláštora pod Zoborom. Potomkovia Hunta mali v 11.12. storočí rozsiahle majetky v Hontianskej stolici, potomkovia Poznana veľké majetky v údolí rieky Nitry. Rod Poznanovcov pravdepodobne vymrel po meči a asi v 2. polovici 12. storočia sa obidva rody spojili manželským zväzkom. Lampert II. z rodu Hunt-Poznan, dostal za manželku sestru uhorského kráľa Ladislava I. Blízke rodinné spriaznenie s kráľovskou dynastiou, a bohaté veno kráľovskej manželky, mu nepochybne zabezpečilo rýchly kariérny rast. Lampert bol takisto zakladateľom kláštora v Bzovíku a v roku 1124 sa zúčastnil ťaženia uhorského kráľa Štefana II. na Dalmáciu. Lampert II. i jeho syn Mikuláš zomreli v bitke počas občianskej vojny.
K Huntovcom-Poznanovcom preukázateľne patril i župan Tomáš, ktorý bol nitrianskym županom v prvej štvrtine 13. storočia. Tomáš sa vyznamenal vojenskou službou kráľovi Imrichovi, keď viedol vojenské oddiely v Bulharsku, ale aj vo Svätej nemeckej ríši, kde so svojimi oddielmi, a oddielmi Sikulov, podporoval Přemysla Otakara I. v bojoch proti nemeckému cisárovi. Spojený rod sa v 1. polovici 13. storočia rozdelil na tri vetvy, z ktorých sa postupom času vyčlenilo ešte viacero ďalších šľachtických rodov (medzi nimi napr. Forgáčovci, Baťánovci, Pázmáňovci).
Okolo roku 1201 zastával Martin z rodu Hunt-Poznan úrad župana a pôsobil ako dalmátsko-chorvátsky bán. V rokoch 1202 a medzi rokmi 12121213 bol bánom Slavónska a v rokoch 1224 a 1234 krajinským sudcom. Založil opátstvo premonštrátov "Ipolyság" (dnes Šahy na Slovensku). Ďalší členovia rodu Ondrej a Tomáš, synovia Ivanka, dali kráľovi Belovi IV. na konci bitky s Tatármi pri úteku pri rieke Slaná svojho koňa aby kráľ mohol ujsť z bojiska v roku 1241.
Historik Ján Lukačka potvrdil, že v celom súbore mien Huntovcov-Poznanovcov od 11.13. storočia nenesú akékoľvek náznaky nemeckých mien. Naopak veľmi výrazná je „"slavicita"“, ktorá je v oboch vetvách rodu zreteľná až do začiatku 14. storočia. Pokračovateľmi rodu Huntovcov-Poznanovcov boli najmä grófi zo Svätého Jura a Pezinka a šľachtický rod Forgáčovcov. Z rodu Huntovcov-Poznanovcov pochádzajú aj šľachtici zo Šíšova, zo Seku a Hradnej, z Nýroviec a Bučian a šľachtici z Nitrianskej Blatnice.
Známi príslušníci rodu.
Medzi najvýznamnejších členov rodu patrili:
"Huntovci"
"Poznanovci"

</doc>
<doc id="636663" url="https://sk.wikipedia.org/wiki?curid=636663" title="Tajná služba">
Tajná služba

Tajná služba je časté označenie bezpečnostných organizácií, pracujúcich utajeným spôsobom. Medzi tajné služby patria hlavne spravodajské služby (rozviedka, kontrarozviedka), policajné a bezpečnostné služby (napr. tajná kriminálna polícia).
Tajné služby používajú špecifické metódy a postupy (napr. krycie doklady), ktoré často vybočujú zo zákonného rámca a sú dovolené len výnimkou zo zákonných noriem. Stupeň utajenia jednotlivých tajných služieb je rôzny. Spravidla sa utajujú pracovné metódy, používaná technika, pracovníci, u niektorých služieb aj rozpočet, sídlo a podobne. Niekedy sa utajuje aj fakt, že daná služba vôbec existuje – napr. v Spojenom kráľovstve legálna rozviedka neexistuje, hoci je jej existencia všeobecne známa.
Tajné služby na Slovensku.
Tajné služby na Slovensku tvoria spravodajské služby a služby spadajúce pod Policajný zbor.

</doc>
<doc id="636664" url="https://sk.wikipedia.org/wiki?curid=636664" title="Záhorské nárečie">
Záhorské nárečie

Záhorské nárečie (skrátene záhorčina; hovorovo záhorácke nárečie, hovorovo skrátene záhoráčtina) je jedno zo západoslovenských nárečí. Používajú ho ľudia v regióne Záhorie.
V niektorých zdrojoch je uvádzané ako "záhorské nárečia", pričom v rámci týchto "záhorských nárečí" sú vymedzené podskupiny "záhorské nárečie" a "skalické nárečie".
Ak by sme ju chceli niekam zaradiť, nachádza sa medzi spisovnou slovenčinou a češtinou. Najbližšie jej je dialektom niektorých oblastí južnej Moravy.
Je zaujímavé, že zmeny nárečia nepodliehajú prirodzeným bariéram, ako sú kopce, rieky a pod. Aj dve susedné dediny majú každá svoje špecifiká.
V najväčších záhoráckych mestách sa už typické záhorácke wakanie (vyslovovanie zaokrúhlenej samohlásky u na w namiesto l) nepoužíva. Nárečie je tam už výrazne ovplyvnené slovenčinou.
Záhorské nárečie patrí do južnej časti západoslovenského nárečového makroareálu, ktorý je celkovo charakteristický tvrdou výslovnosťou (t.j. nepoužívaním mäkčeňov). 
Hlavné znaky nárečia.
Nárečie má korene v praslovanských jazykových prvkoch západoslovanského pôvodu a práve iba v záhoráčtine sa stále vyskytujú originálne praslovanské termíny. Najmä morfologické znaky svedčia o starobylom ráze tohto nárečia. 
Slová podľa pôvodu.
Vďaka svojej geografickej polohe (na Slovensku, hraničí s Rakúskom a Českom) je slovná zásoba výrazne ovplyvňovaná aj češtinou a nemčinou.
Úryvky na ukážku.
Úryvok zo spomienok roľníka Michala Čermáka zachytený okolo roku 1940 a publikovaných v štúdii P. Dezidera Dubaya, OFM v Sborníku záhorských akademikov v roku 1942 (s. 94):

</doc>
<doc id="636667" url="https://sk.wikipedia.org/wiki?curid=636667" title="Fensmark">
Fensmark

Fensmark je mesto v Dánsku, ktoré sa nachádza na vrchole Maglebjerg Bakke, severovýchodne od Næstvedu vo farnosti Fensmark, v obci Næstved a patrí do regiónu Sjælland. Až do 1. januára 2007 bolo mesto Fensmark hlavným mestom v obci Holmegaard, kde sa nachádzali aj susediace mestá Holme-Olstrup a Toksværd, potom sa stalo súčasťou obce Næstved.
Fensmark je druhým najväčším mestom v obci Næstved, prvým je Næstved. Severne od mesta leží Holmegaard Mose, ktorý je jedným z najväčších rašelinísk v Dánsku. Na severozápade susedí s mestom Stenskov, kde sa prechádza okolo hostinca Gulerodshuset. Od hostinca vedie cesta do mesta Næstved a severne do Ringstedu. Mesto pôvodne rástlo okolo sklární Holmegaard Glaswærks.
Po mnoho rokov sa Fensmark skladal z dvoch miest. Budovy okolo sklární Holmegaard Glaswærks, ľudovo nazývané aj „sklárske mesto“ (dán. "glasbyen"), a potom samotné mesto Fensmark okolo mestského kostola a hlavných ulíc Holmegaardsvej a Næstvedvej. Obidve štvrte však už nie sú viditeľné. Sklárne Holmegaard Glaswærks sú v súčasnosti uzavreté a neskôr sa objavila snaha vytvoriť zážitkové centrum Holmegaard Park v starých sklárňach, ale nevydržala dlho. Holmegaardske sklo je však stále medzinárodnou značkou a naďalej sa predáva po celom svete.
Obyvateľstvo.
K roku 2019 žije vo Fensmarku 5 049 obyvateľov.
Za posledných 10 až 15 rokov zaznamenalo mesto Fensmark výrazný nárast počtu obyvateľov a súvisiaci stavebný rozmach v okolí mesta. Mestská škola sa nazýva Holmegaardskolen a navštevujú ju žiaci až po 9. ročník.
Osobnosti mesta.
Mesto je známe aj ako rodisko básnika Christiana Winthera. Christian Winther sa narodil 29. júla 1796 vo vtedy ešte existujúcej mestskej fare. Medzi jeho najslávnejšie diela patria "Skriftestolen" z roku 1843 a "Hjortens Flugt" z roku 1855. Zomrel po dlhom a bohatom živote v Paríži v 1876.
V roku 1929 sa sochár a hrnčiar Arne Bang spojil so sklárňami Holmegaard Glaswærks a usadil sa v meste. Brat Jacob E. Bang bol v tomto čase zamestnaný v sklárniach ako dizajnér. Arne Bang zanechal v meste Fensmark jasné stopy. Na cintoríne "Fensmark Kirkegård" stojí jeho najznámejšie umelecké dielo „Padlý bojovník“ (dán. "Den faldne kriger"), socha od Arneho Banga v roku 1929 a v roku 1932 získala vzácnu zlatú medailu. Sochu pokladali pracovníci sklární. O desať rokov neskôr, to isté platilo znova a Arne Bang vytvoril bronzovú sochu „Padlí v 1940“ (dán. "De faldne 1940") na cintoríne "Vestre Kirkegård" ako spomienku na padlých počas druhej svetovej vojny. Ďalšia socha Arneho Banga sa nachádza na severnej strane cintorína a ponúka výhľad na Holmegaardske rašelinisko ("Holmegaard Mose") s výhľadom na staré sklárne. Socha „Jesenné dievča“ (dán. "Høstpigen") bola pôvodne vyrobená pre Stiga Lommera, ale kúpa nebola nikdy dokončená. Arne Bang tiež vytvoril oltár, oltárny obraz, kľačadlo a vežu pre kostol vo Fensmarku. Veža kostola symbolizuje vieru, nádej a lásku. Socha sklárstva pri vchode do sklární Holmegaard Glaswærks, ozdobené hľadisko v škole Holmegårdsskolen a socha pri fensmarkskom rybníku svedčia o veľkej stope, ktorú mestu zanechal Arne Bang.
Šport.
Futbalový klub Holmegaard Glasværks Boldklub (HGB) pôsobí v meste od svojho založenia v roku 1904.

</doc>
<doc id="636668" url="https://sk.wikipedia.org/wiki?curid=636668" title="Ilja Racek">
Ilja Racek

Ilja Racek (* 24. jún 1930, Praha† 2. august 2018, Praha) bol český herec, dlhoročný člen hereckého súboru Divadla na Vinohradech.
Životopis.
Už v mladosti ho očarilo bábkové divadlo. Počas 2. svetovej vojny pracoval ako 14 ročný chlapec ako technik v pražskom divadle "Říše loutek". Po vojne sa prihlásil na štúdium herectva na Pražské konzervatórium, ktoré bolo krátko nato administratívne zmenené na DAMU.
Po absolutóriu DAMU začínal v olomouckom divadle, od roku 1960 presídlil natrvalo do Prahy, kde najprv po šesť rokov hral v pražskom Divadle E. F. Buriana. Od roku 1966, kedy ho angažoval František Pavlíček, pôsobil ako člen hereckého súboru Divadla na Vinohradech až do roku 1990, neskôr potom ako stály hosť. Ako jediný člen Divadla na Vinohradoch odmietol podpísať takzvanú Antichartu.
Zomrel 2. augusta 2018 na následky choroby.

</doc>
<doc id="636669" url="https://sk.wikipedia.org/wiki?curid=636669" title="Herlufmagle">
Herlufmagle

Herlufmagle je malé mesto v Dánsku, ktoré patrí k obci Næstved a nachádza sa v regióne Sjælland. Patrí do farnosti Herlufmagle a nachádza sa kilometer severne od mesta Gelsted, kilometer severozápadne od Fensmarku a 10 kilometrov severne od Næstvedu na železničnej trati RingstedNæstved. Stanica je uzavretá.
V meste sa nachádza kostol a škola. Sála kráľovstva Svedkov Jehovových sa nachádza trochu mimo mesta smerom do mesta Ringsted.
K roku 2019 v meste žije 1 449 obyvateľov.

</doc>
<doc id="636670" url="https://sk.wikipedia.org/wiki?curid=636670" title="Irena Szewińská">
Irena Szewińská

Irena Szewińská (, rod. Kirszensteinová; * 24. máj 1946, Leningrad, Sovietsky zväz† 29. jún 2018, Varšava, Poľsko) bola poľská atlétka, trojnásobná olympijská víťazka .
Vynikala predovšetkým v šprintoch (beh na 100 m, 200 m a 400 m), ale aj skoku do diaľky. Dvakrát vytvorila svetový rekord na stometrovej trati , štyrikrát na dvestometrovej a trikrát posunula hodnotu svetového rekordu na hladkej štvrťke . Na svetovej letnej univerziáde v Budapešti v roku 1965 získala dve zlaté medaily (100 m, 200 m).

</doc>
<doc id="636674" url="https://sk.wikipedia.org/wiki?curid=636674" title="Krily">
Krily

Krily ("Euphausiacea") sú rad malých kôrovcov.
Etymológia.
Názov pochádza z nórskeho slova „krill“ pre malé rybky alebo poter.
Výskyt a význam.
Žijú vo všetkých oceánoch. 
Patria medzi kritické prvky v ekonomike svetových oceánov a je súčasťou začiatku potravového reťazca. Väčšina druhov krilov má veľkú vertikálnu migráciu a poskytuje tak krmivo pre dravcov blízko povrchu v noci a v hlbších vodách počas dňa. Tým, že sa kŕmia pri hladine a výkaly vylučujú hlboko v oceáne, napomáhajú sekvestrácii uhlíka. Pri póloch sa pri nezapadajúcom slnku držia stále pri povrchu a kŕmia sa fytoplanktónom naspodu ľadovcov. Sú hlavnou zložkou potravy kosticovcov, ľudia ich lovia ako potravu pre akváriá a akvakultúry, ako návnadu pre športové rybárstvo, farmaceutický priemysel aj gastronómiu.
Odhaduje sa, že iba z antarktického druhu kril antarktický ("Euphausia superba") živočíchy spotrebujú 250 miliónov ton (z celkového počtu 379 miliónov ton). 
Opis.
Ich veľkosť je rôzna od 1 do 14 cm. Sú rozšírené celosvetovo s veľkým rozptylom. Zoskupujú sa však do veľkých a hustých rojov na hraničných ekosystémoch ako pobrežia, fjordy, hranice ľadovcov a morských prúdov a iné. 
Ich telo sa skladá z dvoch hlavných častí. Hlavohruď (cephalothorax) obsahuje oči, dve antény, orgány, žiabre a tráviaci systém. Pod hlavou majú ústroje, ktoré slúžia na filtrovanie a chytanie potravy (hlavne fytoplanktón a menej zooplanktón). Bruško tvorí svalstvo, chvost a šesť alebo osem párov nožičiek. Na konci tela je malá plutvička, telsón. Exoskelet je priehľadný a vnútorné orgány sú viditeľné. Krily majú na svojom tele aj fotofór, orgán, ktorý vytvára luminescenciu. Majú ich na boku niekoľko a svietia modrou farbou. Pomáhajú krilom v hĺbke držať sa pri sebe. Obsahuje aj červený pigment, ktorý je rozoznateľný v truse vtákov a veľrýb, ktoré ho požierajú. 
Taxonómia.
Rad krily sa delí na dve čeľade:
Najvýznamnejšie druhy v potravinových reťazcoch sú:

</doc>
<doc id="636675" url="https://sk.wikipedia.org/wiki?curid=636675" title="Dunakanyar">
Dunakanyar

Dunakanyar (maď.; nem. "Donauknie"; slovenský názov nie je ustálený, v literatúre sa vyskytujú [skôr opisné] označenia: ohyb Dunaja ("pri Vacove"), horný ohyb Dunaja, Dunajský ohyb a najmä staršie aj koleno Dunaja či dunajské koleno a najčastejšie sa nimi myslí význam nižšie označený číslom 2) môže byť:
Ohyb Dunaja, koleno Dunaja či dunajské koleno môže byť aj označenie iných ohybov toku Dunaja, najmä veľkého ohybu v Srbsku , pozri napr. ohyb Dunaja (Srbsko)

</doc>
<doc id="636676" url="https://sk.wikipedia.org/wiki?curid=636676" title="Ohyb Dunaja">
Ohyb Dunaja



</doc>
<doc id="636677" url="https://sk.wikipedia.org/wiki?curid=636677" title="Dunajský ohyb">
Dunajský ohyb



</doc>
<doc id="636678" url="https://sk.wikipedia.org/wiki?curid=636678" title="Koleno Dunaja">
Koleno Dunaja



</doc>
<doc id="636679" url="https://sk.wikipedia.org/wiki?curid=636679" title="Dunajské koleno">
Dunajské koleno



</doc>
<doc id="636680" url="https://sk.wikipedia.org/wiki?curid=636680" title="Visegrádi-Dunakanyar">
Visegrádi-Dunakanyar



</doc>
<doc id="636681" url="https://sk.wikipedia.org/wiki?curid=636681" title="Dunakanyar (severne od Budapešti)">
Dunakanyar (severne od Budapešti)

Dunakanyar (-maď.; slovenský názov nie je ustálený - pozri v článku Dunakanyar) je voľné označenie úseku Dunaja od Ostrihomu po Szentendre alebo až po severný okraj Budapešti, teda toho úseku Dunaja v Maďarsku (resp. na malom úseku aj na Slovensku), kde sa Dunaj veľkým oblúkom prudko stáča na juh. V širšom zmysle, ako rekreačný región, Dunakanyar zahŕňa aj široké okolie tohto úseku Dunaja, čiže celé územie ohraničené slovensko-maďarskými hranicami na severe, obcami Mogyorósbánya, Leányvár a Pilišská Čaba (všetko vrátane) na juhozápade, obcami Solymár, Budakalász a Fót (všetko vrátane) na juhu a obcami Vácrátót, Kosd, Alsópetény, Pusztaberki a Drégelypalánk (všetko vrátane) na východe. 
Dunakanyar je oblasť dôležitá z turistického hľadiska. Okrem zaujímavého priebehu toku Dunaja sú známymi pozoruhodnosťami - pokiaľ ide o územie bezprostredne pri Dunaji - napríklad sídla Ostrihom, Vyšehrad, Vacov či Szentendre. Okrem toho sa tu nachádza národný park Duna–Ipoly Nemzeti Park. 
Začiatočná časť Dunakanyaru (v užšom zmysle) sa nazýva aj Vyšehradská brána (=Dunakanyar v najužšom zmysle; maď. aj "Visegrádi-Dunakanyar") - podrobnosti o tejto časti pozri v článku Vyšehradská brána.

</doc>
<doc id="636682" url="https://sk.wikipedia.org/wiki?curid=636682" title="Cergát">
Cergát



</doc>
<doc id="636683" url="https://sk.wikipedia.org/wiki?curid=636683" title="Čatorňa">
Čatorňa

Čatorňa môže byť:

</doc>
<doc id="636688" url="https://sk.wikipedia.org/wiki?curid=636688" title="Vácov">
Vácov



</doc>
<doc id="636690" url="https://sk.wikipedia.org/wiki?curid=636690" title="Vacovo">
Vacovo



</doc>
<doc id="636693" url="https://sk.wikipedia.org/wiki?curid=636693" title="Samuel Libai (1755 – 1818)">
Samuel Libai (1755 – 1818)

Samuel Libai alebo Samuel Libay (* 1755† 3. november 1818, Pezinok) bol slovenský zlatník, evanjelického náboženstva.
Životopis.
Samuel Libay získal znalosti zlatníckeho remesla v Novom Meste u zlatníckeho majstra Martina Hofmana, ktorý sa spomína v meste v rokoch 1768 – 1774. Po vyučení odišiel v roku 1779 do Modry, kde sa v mestských archívnych dokumentoch prvýkrát spomína o rok neskôr, a to v roku 1780. Ako zlatník bol Samuel Libay vedený v administratívnych zápisoch prvý – a jediný – raz v roku 1788. Je to zároveň aj posledný rok, kedy rodina žila v Modre. Počas 9-ročného pôsobenia v Modre môžeme usúdiť, že sa Samuel Libay v meste nemienil usadiť natrvalo, pretože si neotvoril zlatnícku dielňu, kde by bol mohol pôsobiť ako majster. Jeho časté sťahovania sú dokladom, že remeslo vykonával iba „súkromne“, s výnimkou posledného roka. 
Rodina.
V Modre sa Samuel Libay prvý raz oženil s Justínou Echtach. Manželom sa 11. júla 1779 narodila dcéra Zuzana, ktorá po šiestich dňoch zomrela. Po smrti dcéry náhle zomrela 13. augusta 1779 aj Samuelova manželka Justína. Mladý 24-ročný vdovec sa ešte v tom istom roku oženil a za manželku si 22. novembra 1779 vzal Alžbetu Rázgovú. Manželia mali spolu desať detí (šesť dcér a štyroch synov – traja z nich sa stali zlatníkmi), z ktorých sa v Modre narodili:
Do Pezinka sa Libayovci presťahovali v roku 1788, kde bývali v dome pod poradovým číslom 30, čo bola bývalá kúria Mednyanszkých. V Pezinku pribudli do rodiny nasledovné deti:
Otec rodiny Samuel Libay zomrel v Pezinku 3. novembra 1818 vo veku šesťdesiattri rokov.

</doc>
<doc id="636694" url="https://sk.wikipedia.org/wiki?curid=636694" title="Kril">
Kril



</doc>
<doc id="636695" url="https://sk.wikipedia.org/wiki?curid=636695" title="Centristická demokratická internacionála">
Centristická demokratická internacionála

Centristická demokratická internacionála (CDI, :"Centrist Democrat International", :"Internacional Demócrata de Centro") je celosvetová kresťansko-demokratická politická organizácia, združujúca kresťansko-demokratické, centristické a ďalšie politické strany.
História.
Organizácia bola založená v roku 1961 na svetovej konferencii v Čile ako Kresťansko-demokratická svetová únia (CDWU), ktorá sa snažila vybudovať novú jednotnú organizáciu na odkazoch kresťansko-demokratických internacionál v minulosti a vytvoriť tak na ideách kresťanskej tretej cesty alternatívu ku Socialistickej internacionále. 
V roku 1982 bola premenovaná na Kresťansko-demokratickú internacionálu (CDI), potom v roku 1999 na názov Kresťansko-demokratická internacionála ľudových strán (CDPPI) a v roku 2001 na súčasný názov Centristická demokratická internacionála (CDI).

</doc>
<doc id="636696" url="https://sk.wikipedia.org/wiki?curid=636696" title="Euphausiacea">
Euphausiacea



</doc>
<doc id="636699" url="https://sk.wikipedia.org/wiki?curid=636699" title="Doug Corcoran">
Doug Corcoran

Doug Corcoran (* Brookfield, Illinois, USA) je americký trúbkár, keyboardista, saxofónista, gitarista, organista a spevák, ktorý sa preslávil hosťovaním spolu s Raynierom Jacobom Jacildom na albumoch JD McPhersona, a ktorý v súčasnosti žije v meste Chicago v štáte Illinois.
Životopis.
Pochádza z Brookfieldu v štáte Illinois. Ako chlapec sa učil hrať na klavíri, študoval na strednej škole Riverside-Brookfield, ktorú absolvoval v roku 2000 a neskôr promoval s hrou na trúbku na Hudobnej univerzite v štáte Indiana. V okolí Chicaga, kde je aktívny v žánroch blues a roots takmer dve desaťročia, je známy ako klavirista a trúbkár. Ale asi pred piatimi rokmi, s pomocou rodáka z Windy City Jimmyho Suttona, sa začala spolupráca s JD McPhersonom. Od tej doby Corcoran nahráva a cestuje po svete so spevákom a skladateľom pochádzajúcim z mesta Tulse, ktorý sa niekedy označuje ako „The Future Of Rockabilly“. Jeho masívny tenorový saxofón opevnil je skladby ako „Mother of Lies“ a „It’s All Over But the Shouting“ na McPhersonovom albume z roku 2015, "Let the Good Times Roll". V roku 2017, na albume "Undivided Heart &amp; Soul", hral takmer výlučne na gitaru.
Dňa 26. decembra 2018 sa zasnúbil s Amandou Devittovou.

</doc>
<doc id="636701" url="https://sk.wikipedia.org/wiki?curid=636701" title="Dušan Vallo">
Dušan Vallo

Pplk. doc. Ing. Dušan Vallo, CSc. (* 14. február 1941† 19. marec 2006) bol slovenský vojenský dôstojník a autor odbornej literatúry, príslušník Československej ľudovej armády (do 1990), Československej armády (19901992) a následne Ozbrojených síl Slovenskej republiky (od 1993). Vo výslužbe pôsobil na Ministerstve obrany Slovenskej republiky.
Dlhodobo sa zaoberal spracovávaním slovenskej vojenskej terminológie. Je autorom "Krátkeho výkladového slovníka vojenskej terminológie" (1997) a vedúcim autorského kolektívu naň nadväzujúceho "Vojenského terminologického a výkladového slovníka" (2004, 2006).

</doc>
<doc id="636702" url="https://sk.wikipedia.org/wiki?curid=636702" title="Abonent ND">
Abonent ND

Abonent ND je české vydavateľstvo, nakladateľská sekcia a knižný klub Národného divadla (ND). Vzniklo v roku 2005 ako súčasť ND. Jeho riaditeľom bol Alexander Tomský, bývalý riaditeľ Academie a majiteľ vydavateľstva Rozmluvy.
Vydáva domácu i zahraničnú beletriu a literatúru faktu (ročne vydá okolo 10 titulov), napr. román Věry Noskovej "Bereme, co je" (2005), populárno-náučnú publikáciu Marie Hruškovej "Kult stromů v zemích Koruny české" (2005), román Jana Křesadla "Obětina" (2006), román "Mansfieldské panství" (2006) od Jane Austenovej v preklade Evy Kondrysovej či fotografickú publikáciu "Divadelní sezona 2005/06" (2006) fotografov Štěpánky Steinovej a Salima Issu.

</doc>
<doc id="636703" url="https://sk.wikipedia.org/wiki?curid=636703" title="Roman III. Argyros">
Roman III. Argyros



</doc>
<doc id="636704" url="https://sk.wikipedia.org/wiki?curid=636704" title="Ióannes Orfanotrofos">
Ióannes Orfanotrofos

Ióannes Orfanotrofos (iné mená: Ioannes Orfanotrofos, Ján Orfanotrofos; ; * okolo 1000, Paflagónia† 13. máj 1043, Lesbos) bol hlavný dvorský eunuch ("parakoimomenos") Byzantskej ríše za vlády Romana III. Argyra (10281034) a správca štátneho sirotinca (z tohto titulu vznikla jeho prezývka "Orfanotrofos"). Svojim pôsobením výrazne dopomohol k dosadeniu svojho brata Michala IV. Paflagónskeho na byzantský trón a po jeho ochorení zase na trón dopomohol jeho synovcovi Michalovi V. Nevďačný Michal V. sa Orfanotrofa zbavil a po ľudovej revolúcii v roku 1042 už neprišla šanca na jeho návrat na cisársky dvor. Za vlády Konštantína Monomacha bol Ján dokonca za trest oslepený. Svoj život dožil v kláštore na ostrove Lesbos.
Fyzický a osobnostný popis.
Michael Psellos Orfanotrofa popisuje ako bystrého a zdatného človeka, ktorý mal vždy o všetkom prehľad. Zároveň však Jána považuje za pyšného, intrigujúceho eunucha, ktorého neresťou bolo obžerstvo a opilstvo. Často svoju opilosť len predstieral a sledoval počas pitiek ľudí navôkol a neskôr zneužil ich ľahkovážnosti. V opilosti mal byť nebezpečnejší než ako triezvy. Mával striedavé nálady a často menil svoje názory. Bol zženštilý a priam až matersky dohliadal na členov svojej rodiny, ktorá preňho bola najdôležitejšou vecou v živote.
Životopis.
Život pred nástupom Michala IV. na trón.
Ján sa narodil ako najstarší zo šiestich detí niekedy okolo roku 1000 v chudobnom byzantskom kraji - Paflagónii. Jeho rodina sa podľa Jána Skylitza pravdepodobne venovala zamieňaniu a falšovaniu peňazí. Prvýkrát sa Ján v byzantskej historiografii spomína ako "protonotarios" a dôverník cisára Bazila II. Po nástupe Konštantína VIII. na trón podporoval Romana III. Argyra ako dediča Byzantskej ríše a po jeho nástupe na trón sa Ján stal vrchným eunuchom v paláci a získal novovytvorený titul "praepositus sacri cubiculi" (hlava cisárskeho dvora). Takisto bol menovaný senátorom, i keď v tomto období Byzantskej ríše šlo už skôr len o čestné postavenie a moc z tejto pozície neplynula. Ján sa staral o chod cisárskeho dvora, mal na starosti zásobovanie štátneho sirotinca a cisárskeho dvora.
Niekedy v roku 1033 na svoj dvor priviedol aj svojho mladšieho a údajne neskutočne krásneho brata Michala, ktorého následne predstavil cisárovi a cisárovnej. Stará cisárovná Zoe sa do mladého Michala ihneď zaľúbila a postupne medzi nimi vznikol milenecký vzťah, ktorý sa stal verejným tajomstvom. V priebehu roku 1033 Orfanotrofos so Zoe splietali plány proti Romanovi III., ktorému pravdepodobne začali podávať malé dávky jedu. Po tom, čo na Veľkú noc v roku 1034 za záhadných okolností zomrel Roman III. sa Michal IV. stal novým cisárom a Ján získal de facto neobmedzenú moc nad cisárskym palácom. Vďaka Jánovi sa tak začalo obdobie byzantských dejín, ktoré sa nazýva aj vláda paflagónskeho klanu.
Michal IV..
Krátko po nástupe Michala IV. na trón Orfanotrofos zaplnil palác členmi svojej rodiny, ktorá preňho vždy bola prvoradá. Jeho brat Niketas (a po jeho smrti druhý brat Konštantín) sa stal antiochijským "duxom", druhý brat Georgios zase zastával významný úrad "protovestiaria" a svojho švagra Štefana menoval admirálom a v roku 1038 vyslal na Sicíliu, kde (neúspešne) nahradil Georgia Maniaka. Ďalší príslušník Orfanotrofovej rodiny Anton Tlstý zase pôsobil ako biskup v maloázijskej Nikomédii. 
Orfanotrofos mal výrazný vplyv na politiku svojho brata Michala a hoci si ponechal svoj titul orfanotrofeion (správcu konštatinopolských sirotincov), pôsobil zároveň ako nemenovaný štátny minister, hlavný radca svojho brata. Vďaka Orfanotrofovi sa zaviedla nová peňažná daň ("aerikion"), ktorá znížila obľúbenosť nového režimu medzi bulharskými roľníkmi, ktorí boli zvyknutí daň platiť v naturáliách a bola živnou pôdou pre Deljanovo povstanie. Takisto pomohol cisárovi proti aristokratom Konštantínovi Diogenovi a Konštantínovi Dalassénovi. Michalov trón ochraňoval aj proti vnútorným nepriateľom. Z obavy, aby sa znovu nezopakoval podobný prevrat ako v roku 1033 nechal Orfanotrofos internovať i cisárovnú Zoe. Dovolil jej síce zostať v cisárskom paláci, nechal ju strážiť ženami z jeho rodu a zakázal odchádzať zo ženskej časti paláca - gynaikea. Zúfalá cisárovná sa pokúsila Orfanotrofa zbaviť, avšak jej komplot nebol úspešný. V roku 1037 sa Orfanotrofos snažil získať úrad konštatinopolského patriarchu, čo však jeho brat Michal nepodporil a Alexios I. Studites si svoju pozíciu udržal.
Michal IV. bol schopný vládca, avšak po celý život trpel epilepsiou a ku koncu života ochorel ešte i na inú chorobu, ktorá ho upútala na lôžko. Keďže sa mu nepodarilo splodiť syna, Ján, aby udržal moc vo svojom rode, prinútil cisárovnú Zoe, aby adoptovala jeho a Michalovho synovca Michala, ktorý sa pre povolanie jeho otca lodiara nazýval Kalafates. Michal IV. krátko na to v roku 1041 zomrel a Michal V. ako Zoein adoptívny syn sa tak vďaka Jánovi stal novým cisárom.
Michal V. a posledné roky života.
Michal V. sa ukázal byť nevďačný vládca. Narozdiel od jeho strýka nemal cit pre rodinu a myslel iba na seba. Členov jeho rodiny (až na strýka Konštantína) nechal vykastrovať (Orfanotrofos a jeho dvaja bratia už boli eunuchmi pred tým) a poslal do vyhnanstva. Ján skončil v Monobatajskom kláštore. Hoci bol Ján vyhnaný a život v ústraní nebol to, čo po mnohých rokoch vlády čakal, pravdepodobne mu pobyt mimo mesto zachránil život, pretože voči neobľúbenému cisárovi Michalovi a vláde paflagónskeho rodu sa v roku 1042 vzniesla po vyhnaní cisárovnej Zoe obrovská vlna nepokoja, ktorá prerástla v ľudové povstanie. Michal V. skončil podobne ako jeho strýko Ján a moci sa ujali cisárovné Zoe a Theodora. Ján avšak nezostal nepovšimnutý, pretože na popud cisárovnej Theodory alebo patriarchu Michaela Keroullaria bol ešte v tom roku oslepený. Bývalý mocný eunuch Ján Orfanotrofos zomrel v ústraní 13. mája 1043 na ostrove Lesbos.

</doc>
<doc id="636705" url="https://sk.wikipedia.org/wiki?curid=636705" title="Samuel Libay">
Samuel Libay



</doc>
<doc id="636706" url="https://sk.wikipedia.org/wiki?curid=636706" title="Michal IV. Paflagónsky">
Michal IV. Paflagónsky



</doc>
<doc id="636707" url="https://sk.wikipedia.org/wiki?curid=636707" title="Michael V. Kalafates">
Michael V. Kalafates



</doc>
<doc id="636708" url="https://sk.wikipedia.org/wiki?curid=636708" title="Gena Rowlandsová">
Gena Rowlandsová

Virginia Cathryn „Gena“ Rowlandsová (* 19. jún 1930, Madison, Wisconsin, USA – † 14. august 2024, Indian Wells, Kalifornia, USA) bola americká herečka, ktorá v roku 2014 získala ocenenie Los Angeles Film Critics Association za celoživotné dielo vo filmovom priemysle. Je známa z filmov ako "Minnie Moskowitz" (1971), "Žena pod vplyvom" (1975), "Gloria" (1981), "Iná žena" (1989), "Duševná slepota" (2002), "Zápisník jednej lásky" (2004), "Kľúč" (2005) či "Parts Per Billion" (2014).
Detstvo a mladosť.
Narodila sa ako Virginia Cathryn Rowlands v Madisone vo Wisconsine. Jej matkou bola Mary Allen, ktorá pracovala ako príležitostná herečka, známa pod menom Lady Rowlands a jej otcom bol Edwin Myrwyn Rowlands, bankár a štátny zákonodarca waleského pôvodu. Jej otec bol členom progresívnej strany Wisconsinu. Mala jedného brata Davida.
Gena žila vo Wisconsine do roku 1939, kým sa spoločne s rodinou nepresťahovali do Washingtonu D.C., keď jej otec dostal ponuku pracovať na americkom ministerstve poľnohospodárstva. V roku 1942 sa zase presťahovali do Wisconsinu, tento krát do Milwaukee a neskôr do Minneapolis v Minnesote.
Na škole bola známa nielen svojou krásou ale tým že bola veľmi obľúbenou študentkou. Po čase odišla do New Yorku študovať drámu na Americkej akadémii dramatických umení.
Kariéra.
Svoju hereckú kariéru začala menšími epizódnymi rolami v niekoľkých seriáloch v polovici 50. rokov. Filmová rola však prišla až v roku 1958, v komédií "The High Cost Of Loving". V roku 1971 získala úlohu úzkostnej kurátorky múzea moderného umenia Minnie More v komédií "Minnie and Miskowitz". Za svoj herecký výkon bola nominovaná na New York Film Critics Circle.
Filmový úspech jej zaručil aj film "A Woman Under the Influence", kde si zahrala po boku herca Petra Falka. Za svoj herecký výkon si zaslúžila niekoľko ocenení, napríklad na Academy Awards, Zlatý glóbus či San Sebastián IFF. Vo filme si tiež zahrala aj jej mama, Lady Rowlandsová. Ďalej sa objavila vo filmoch ako "Opening Night" (1977), "Brink's Job, The" (1979) či "Gloria" (1980). Za film "Gloria", kde stvárnila bývalú mafiánsku milenku sa stal jedným z jej najúspešnejších filmov. Získala tiež svoju druhú nomináciu na Academy Awards, Zlatý glóbus či iné.
Veľmi často na filmoch spolupracovala so svojim manželom Johnom Cassavetesom. Jeden z posledných filmov, na ktorých spoločne pracovali, bol film "Love Streams". V roku 1988 si zahrala vo filme Woodyho Allena, "Another Woman" spoločne s Miou Farrowovou. Gena vo filme stvárnila profesorku stredného veku, ktorá hľadá cestu svojho Ja a využíva terapeutické sedenia jednej ženy, ktorú stvárnila Mia Farrowová.
V 90. rokoch si zahrala v niekoľkých filmoch ako "Silent Cries" (1994), "Something to Talk About" (1995), "Hope Floats" (1998), "Playing by Heart" (1998) a iné.
V roku 2002 si po boku Juliette Lewisovej a Umy Thurmanovej zahrala v "Hysterical Blindness". V roku 2004, si zahrala menšiu rolu v romantickej komédií "The Notebook", kde si zahrala staršiu Ally, ktorú v mladom podaní stvárnila Rachel McAdamsová. Film režíroval jej syn, Nick Cassavetes. O rok neskôr si zahrala v thrillery s Kate Hudsonovou, "The Key". Od roku 2006 sa objavila v niekoľkých seriáloch a v zopár nezávislých filmoch. V roku 2017 bol o nej natočený dokumentárny film "Gena Rowlands - Unabhängig im Kino und im Leben".
Súkromný život.
Bola dva krát vydatá. S prvým manželom, režisérom a hercom Johnom Cassavatesom, má tri deti. Manželstvo trvalo od apríla 1954 do februára 1989, kedy Cassavetes zomrel. Druhý raz sa vydala v roku 2012 za podnikateľa Roberta Forresta.
24. júna 2024 jej syn, Nick Cassavetes prezradil, že posledných päť rokov žije s Alzheimerovou chorobou.

</doc>
<doc id="636710" url="https://sk.wikipedia.org/wiki?curid=636710" title="Gena Rowlands">
Gena Rowlands



</doc>
<doc id="636711" url="https://sk.wikipedia.org/wiki?curid=636711" title="Kostol svätého Jozefa (Prešov)">
Kostol svätého Jozefa (Prešov)

Františkánsky Kostol svätého Jozefa (ľudovo Františkánsky kostol) je slovenský ranobarokový rímskokatolícky kláštorný kostol v Prešove z konca 14. storočia. 
Je vo vlastníctve Rádu menších bratov, jeho súčasný rektor je od 1. augusta 2022 br. Ján Kapistránsky Lazový OFM. Kostol ako taký patrí pod Farnosť svätého Mikuláša, ktorej farár je zároveň aj dekanom dekanátu Prešov-stred v Košickej arcidiecéze.
Ide v súčasnosti o jediný dvojvežový františkánsky kostol na Slovensku.
Poloha.
Kostol sa nachádza v južnej časti Slovenskej ulice, najstaršej ulice v Prešove, na námestí, ktoré v súčasnosti nesie názov Františkánske námestie. Na kostol je zo severnej strany napojená budova kláštora, zo západu sa tiahne Svätoplukova ulica, ktorá spája kostol s Hlavnou ulicou, na juhu stojí evanejlická a.v. fara, na juhovýchode sa rozkladá Záhrada umenia (v minulosti mestské kúpalisko) a na východe stoja tzv. Františkánske schody, ktoré sa napájajú na Kmeťovo stromoradie.
Opis.
Exteriér.
Františkánske námestie.
Pri západnej strane kostola sa rozlieha Františkánske námestie, po ktorého obvode rastú majestátne pagaštany. Tieto v lete poskytujú príjemný tieň, na jeseň radosť deťom zo zbierania spadnutých plodov a v zime na nich svieti dekoračné osvetlenie. 
Z námestia sa dá priamo dostať na Slovenskú ulicu, Konštantínovu ulicu, Svätoplukovu ulicu a ulicu Hurbanistov.
Súsošie svätého Róchusa.
Pred vstupom do kostola sa na námestí týči niekoľko metrov vysoké súsošie, ktorého hlavná socha je socha svätého Róchusa, protimorového patróna.
Dali ho postaviť v roku 1730 františkánski mnísi. Autorom pieskovcového súsošia je Šimon Grimming, ktorý vytvoril v roku 1734 pre františkánsky kostol aj štyri pieskovcové plastiky svätcov - Róchusa, Floriána, Františka a Antona. Pieskovcové súsošie sv. Róchusa bolo roku 1733 umiestnené na voľnom priestranstve pred kostolom. Úplne bolo dokončené až v roku 1795. Ďalšia renovácia súsošia sa uskutočnila v roku 1843.
V súčasnosti sú originály sôch v uložené v depozitári, vo veži konkatedrály svätého Mikuláša, a pred Františkánskym kostolom sú ich verné kópie.
Súsošie je vedené ako Národná kultúrna pamiatka Slovenskej republiky pod číslom ÚZPF 2258/3. Za kultúrnu pamiatku bolo vyhlásené 4. marca 1977.
Priečelie chrámu.
Barokové priečelie zdobí štuková ornamentika a štyri pieskovcové sochy zobrazujúce svätých Róchusa s malým psíkom, ako prstom ukazuje na morovú ranu na svojej nohe, Františka, Floriána hasiac oheň a Antona. Autorom sôch je košický mešťan Šimon Griming. Kópie vytvoril v roku 1987 majster Ladislav Rezek z Hoříc. Originály sú uložené vo veži konkatedrály svätého Mikuláša.
Na pravej strane z čelného pohľadu je umiestnený kríž. Vstupný portál na prízemí, lemovaný piliermi vystupujúcimi zo steny, je zakončený prelomeným trojuholníkovým štítom, v strede s erbom v barokovom ornamente. Nad ním je štíhle trojité polkruhovo zakončené okno, ktoré od trojice menších okien v hornej časti priečelia oddeľuje masívna rímsa.
Na priečelí sú od roku 1947 obrazysgrafitázobrazujúce Najsvätejšiu Trojicu a Svätú Rodinu, ich autorom je Mikuláš Jordán, ktorý tým nahradil staršie obrazy na ten istý námet
Veže.
Pri vonkajšom pohľade na kostol dominujú dve 30-metrové vežeseverná je zvonica. Na ich vrchoch sú umiestnené dvojramenné, tzv. kardinálske kríže. Uprostred veží na vrchole je umiestnený františkánsky znak.
Zvony.
V severnej veži sa nachádzajú zvony z roku 1925 od firmy Buchner z Košíc.
Interiér.
Františkánsky Kostol svätého Jozefa je jednoloďovým kostolom s šiestimi pribudovanými kaplnkami po stranách. 
Dĺžka lode je 40 metrov, široká je 18 metrov a jej vnútorná výška dosahuje 13 metrov.
Oltáre.
Hlavný oltár.
Oltárnemu priestoru dominuje iluzívna nástenná olejomaľba, ktorá bola vytvorená 1872 františkánom Konrádom Švestkom z Kroměříža. Maľba zobrazuje pôvodný oltár od Františka Streciusa z roku 1732, ktorý však 21. decembra 1870 ľahol popolom. Na pôvodnom oltári bolo umiestnených až 42 plastík uprostred ktorých bol 12-ročný Ježiš, Panna Mária a svätý Jozef, ktorému je kostol zasvätený
Súčasťou výzdoby oltára je majestátny obraz Svätej Rodiny od Konráda Švestku, ktorý je najväčším skarálnym obrazom v Prešove. Nad ústredným obrazom držia dvaja anjeli štít s nápisom:
To v preklade znamená: „"Plameňom zhubným zničený 21. dec. 1870."“ Pod touto informáciou sú uvedené roky rekonštrukcií, a síce: 1872, 1907, 1947, 1992.
Po bokoch oltárneho obrazu sú na pravo z pohľadu ľudu svätý apoštol Peter s kľúčmi od Nebeského kráľovstva a knihou a na ľavo svätý apoštol Pavol s mečom a knihou. Nad apoštolmi sú vitrážové okná do kaplnky Svätých Relikvií za oltárom, ktoré zobrazujú "Zvestovanie" od Mikuláša Jordána. Tieto boli doplnené roku 1956. A nad nimi sú dvaja anjeli spínajúc ruky k modlitbe.
V najvyššej časti oltára sú štyri sochy apoštolovevanjelistov, naľavo: svätí Matúš a Marek; napravo: svätí Lukáš a Ján. Nad nimi je už len tzv. ďatelinový kríž. Pod nimi je polkruhový obraz zobrazujúci Narodenie Pána.
Na menze hlavného oltára je umiestnené tabernákulum, ktoré má na svojich diverkach grécke písmená A (alfa) a Ω (omega) odkazujúce na výrok Ježiša Krista: „"Ja som Alfa a Omega, Prvý a Posledný, Počiatok a Koniec."“ Po bokoch sú dvaja skláňajúci sa, adorujúci anjeli. Nad svätostánok bol v roku 1939 pribudovaný trón od Alojza Nevického na vystavovanie Najsvätejšej Sviatosti, v súčasnosti je v ňom kríž a večné svetlo označujúce prítomnosť Boha.
Vedľajšie oltáre.
Kaplnky s oltármi boli ku kostolu pristavané krátko po prevzatí kostola a kláštora bratmi františkánmi roku 1671.
Kaplnka svätého Antona Paduánskeho.
Prvá južná kaplnka, ktorá je najbližšie k hlavnému oltáru je ozdobená oltárom s podobizňou svätého Antona Paduánskeho, františkánskeho kňaza a učiteľa Cirkvi. Podľa roku, ktorý je napísaný na oltári vedľa erbu donátorov Klobušikovcov bol tento vybudovaný roku 1719, socha svätca potom pochádza zo začiatku 20. storočia.
Po bokoch svätého stojaceho uprostred stoja dvaja proroci s knihami. Na vrchu je plastika Ducha Svätého v podobe holubice obklopený anjelmi a mrakmi. Baroková menza má tvar rakvy.
V kaplnke sú pochovaní barón František Klobušický a Terézia Klobušická, v južnom múre kaplnky sa nachádza v stene malá rakvička s erbom arcibiskupa a grófa Františka Klobušického, pod ňou je mramorová doska s textom:
To v preklade znamená:
Oltár pôvodne stál v kaplnke svätého Františka z Assisi, ktorá je oproti. Na miesto, na ktorom je dnes bol prenesený v roku 1947.
Kaplnka Svätého Kríža.
Prostredná južná kaplnka obsahuje barokový oltár Svätého Kríža, ktorému dominuje ukrižovaný Syn Človeka, pri ktorom sú jeho matka Mária a apoštol Ján. V hornej časti oltára je na modrom podklade Božie oko obklopené malými anjelmi (putti). Na menze v tvare rakvy sú uložené symboly ukrižovania: kríž, tŕňová koruna, remienky z biča a stĺp s povrazom. Celý komplex pochádza z druhej polovice 18. storočia.
Vo vianočnom čase býva táto kaplnka zakrytá betlehemom.
Kaplnka Sedembolestnej Panny Márie.
Tretia južná kaplnka má v sebe barokový oltár Sedembolestnej Panny Márie, patrónky Slovenska, z druhej polovice 18. storočia. V prostrednej časti za sklom je samotná Panna Mária držiac mŕtveho Ježiša, po stranách sú (tiež za sklom) dve rehoľníčky, jedna drží Bibliu a druhá kríž. Na vrchu oltára je zobrazený Boh Otec držiac v ruke glóbus, čo symbolizuje, že Zem je v Božích rukách. Vedľa neho sú dvaja adorujúci anjeli a dve okrídlené hlávky anjelov.
V tejto kaplnke sú trvalo vystavené relikvie svätého Jána Pavla II.
Kaplnka Matky ustavičnej pomoci.
Kaplnka je najmenšou z postranných kaplniek v kostole, nachádza sa v južnej veži. Je v nej obraz Panny Márie vyjadrujúci hlbokú mariánsku úctu.
Pôvodne išlo o kaplnku Svätého Kríža, čo znázorňoval aj oltárny obraz, na kaplnku Matky ustavičnej pomoci bola prebudovaná v roku 1947. Menza je pôvodnábaroková.
Kaplnka svätého Františka z Assisi.
Prvá severná kaplnka je kaplnkou svätého Františka z Assisi, zakladateľa Rádu menších bratov. Jeho oltár pochádza z 30. rokov 20. storočia a je postavený v novobarokovom štýle. Ústrednú plastiku tvorí Ježiš Kristus, ktorý z kríža obíjma svätého Františka z Assisi. Po bokoch stoja svätci Tretieho Rádu svätého Františka:
Nad Ukrižovaným je erb Rádu menších bratovdve prekrížené prebodnuté ruky: holá ruka je Kristova a ruka v odeve je Františkova. Na vrchole oltára je Boh Otec držiac glóbus. Na menze oltára stoja dvaja anjeli, ktorí držia Veronikinu šatku z Krížovej cesty.
Na stene kaplnky, nad dverami do chodby, ktorá smeruje do kláštora, je zavesený oltárny obraz modliaceho sa svätého františkána Petra z Alkantary pred krížom.
Oltár vytvoril prešovský umelec, rezbár Alojz Nevický.
Kaplnka Božského Srdca Ježišovho.
Prostredná severná kaplnka je určená pre Najsvätejšie Srdce Ježišovo, dominuje jej barokový oltár, na ktorom je plastika Ježiša Krista z prvej polovice 20. storočia. Nad Ježišom je baldachýn, ktorý pridržiavajú dvaja anjeli. Pod baldachýnom je emblém bociana držiac kúsok zlata odkazujúc na povesť, že Františkovi Klobušickému zhodil bocian kúsok zlata počas poľovačky a to ho podnietilo, aby sa stal mecénom Františkánskeho kostola a začal ho podporovať.
Kaplnka svätej Terezky od Ježiša.
Tretia severná kaplnka je kaplnkou svätej Terézie z Lisieux, ktorá je ľudovo nazývaná „"Terezkou od Ježiša"“. Kaplnke dominuje secesno-novorománsky oltár kľačiacej rehoľníčkykarmelitánkysvätej Terézie z Lisieux, ktorá berie ruže od malého Ježiša, ktorý sedí v náručí svojej Matky, Panny Márie. Toto odkazuje na jej prísľub, že ak sa dostane do Neba, bude oditaľ sypať na Zem ruže dobrodenia. Pri ich nohách sú tri okrídlené hlavičky anjelov, anjeli sú aj po stranách oltára. Uprostred menzy oltára je vyrezávaný kríž s umučením. Na oltári boli až do tzv. novej liturgickej reformy (1970) tri kanonické tabuľky v ozdobných rámoch so stálymi omšovými textami. V spodnej časti menzy je františkánsky znak.
Oltár vytvoril prešovský umelec, rezbár Alojz Nevický.
Na menze oltára je umiestnená socha Pražského Jezuliatka.
Organ.
Na chóre sa týči organ, ktorého zvuk dokonale zapĺňa celý priestor kostola. Organová skriňa je v klasicistickom slohu. V porovnaní s celkovou honosnosťou chrámu je orgán celkom jednoduchý. Keď ho postavil Otto Rieger z Budapešti bol dvojmanuálový, v roku 1995 bol prebudovaný na trojmanuálový. Majstri z českej Kutnej Hory z firmy "Organa" mu pridali 7 nových registrov a upravili celú pôvodnú dispozíciu.
Organ má po poslednej rekonštrukcii 2228 píšťal.
Kazateľnica.
Baroková kazateľnica z prvej polovice 18. storočia je umiestnená na severnej strane kostola. Na jej strieške je postava Ježiša, pod ktorým sú dvaja anjeli a štyria západní cirkevní otcovia:
Z vnútornej strany zvukovej striešky, ktorá usmerňuje zvuk tak, aby bol kňazov hlas počuť v celom kostole je Duch Svätý ako holubica. Na zábradlí je františkánska ruka s krížom, čo je pre františkánske kostoly typické.
Z vonkajšej strany parapetu sú umiestnení v kartušových rámoch štyria evanjelisti so svojimi symbolmi:
Uprostred je vyučujúci Ježiš. Pod kazateľnicou sú tri plastiky anjelov a dva erby.
Lavice.
Barokové lavice, ktoré sú používané do dnešných čias boli v kostole osadené v polovici 18. storočia. Ich točené pilastre sú ozdobené rastlinnými motívmi, zavíjaným ornamentom a plastikami levov.
Krížová cesta.
Štrnásť sadrových reliéfov zastavení krížovej cesty zo začiatku 20. storočia je rozmiestených po severnej a južnej strane kostola.
Chodba.
Paralelne s loďou kostola je severne vybudovaná súvislá freskami zdobená chodba, cez ktorú sa dá dostať k spovedniciam, do sakristie, do kláštora a do kostola. V chodbe je postavená kaplnka Panny Márie Lurdskej určená k adorácii mariánskych ctiteľov. Veriaci môže prežiť svätú omšu aj v chodbe, lebo je tam zavedený reproduktor.
Východ z chodby do kostola bol v minulosti na mieste terajšieho okna.
Porcinkulový oltár.
Na mieste, kde sú dnes spovednice, stál v minulosti barokový tzv. "Porcinkulový" oltár, ktorého ústredný motív bol vyobrazený na obraze zobrazujúcom svätého Františka z Assisi ako dostáva od Ježiša Krista dar plnomocných odpustkov pre Kostol Panny Márie Anjelskej v Assisi. Obraz je na chóre nad sakristiou.
Betlehem.
Vonkajší.
Na Františkánskom námestí je od roku 2013 každoročne umiestnený betlehem.
Vnútorný.
Jeden je rovnako aj vo vnútri chrámu, cez vianočné obdobie sa nachádza na mieste kaplnky Svätého Kríža a je často označovaný za najkrajší betlehem v Prešove. Bol zakúpený roku 2017 z talianskej Padovy a obsahuje pohyblivé figúrky, čo je v rámci mesta unikát. Betlehem je pre bratov františkánov špeciálnou záležitosťou, prvý, kto vytvoril takú scénu bol ich zakladateľ, svätý František z Assisi.
Vedľa betlehemu umiestňujú relikvie:
Relikvie.
Prešovský Františkánsky kostol je známy svojou bohatou zbierkou relikvií svätých a blahoslavených, ktorá v súčasnosti činí už 471 relikvií. Sú vystavené v čase novény a oktávy sviatku Všetkých svätých. V roku 2001 začal zbierku budovať františkán Tomáš Becket Pila. Ide o najväčšiu zbierku relikvií svätých a blahoslavených na Slovensku.
Zo známych svätých majú v prešovskom františkánskom kostole a kláštore napríklad relikvie Jána Pavla II., Matky Terezy, pátra Pia, Fatimských deti a mnohých ďalších.
Trvalo vystavená je len jediná, a to síce relikvia svätého Jána Pavla II., ktorá je stále vystavená v bočnej kaplnke Sedembolestnej Panny Márie, patrónky Slovenska. Zvyšok relikvií je uložených v kaplnke Svätých Relikvií za oltárom, kde je sa na vyžiadanie možné dostať a uctiť si relikvie. Bratia františkáni tam aj raz mesačne slúžia svätú omšu.
Bohoslužby.
Bežne sú cez pracovné dni odslúžené tri bohoslužby denne (6.30; 8.00; 16.30), cez letné prázdniny dve (8.00; 16.30). V sobotu sú dve bohoslužby (6.30 a 16.30s nedeľnou platnosťou) V nedeľu sú 4 sväté omše (8.00; 9.30; 11.00; 19.00). Ak prikázaný sviatok pripadne na deň pracovného pokoja, sväté omše sú v časoch: 8.00, 9.30, 11.00, 19.00. Ak prikázaný sviatok pripadne na pracovný deň, bohoslužby sú v časoch: 6.30, 8.00, 16.30, 19.00.
Emblém s bocianom.
Zaujímavosťou je, že na oltári Najsvätejšieho Srdca Ježišovho v strednej zo severných bočných kaplniek je vyobrazený bocian držiac kúsok zlata. Na toto sa viaže povesť o tom, že barón František Klobušický bol jedného dňa na poľovačke, keď tu zrazu mu zhodil bocian kus zlata. Z toho si barón vyvodil, že sa má stať mecénom kostola a začať ho podporovať.

</doc>
<doc id="636713" url="https://sk.wikipedia.org/wiki?curid=636713" title="Martin Špaňo">
Martin Špaňo



</doc>
<doc id="636722" url="https://sk.wikipedia.org/wiki?curid=636722" title="Vinice">
Vinice

Vinice môžu byť:

</doc>
<doc id="636735" url="https://sk.wikipedia.org/wiki?curid=636735" title="Nestoris">
Nestoris

Nestoris ("nestoris") je typ starogréckej keramickej nádoby.
Nestoris (mn. č. "nestorides") je keramická nádoba podobná amfore so štyrmi uchami (dvomi veľkými vertikálnymi a dvomi malými horizontálnymi, typ 3a má len dve vertikálne). Jej tvar, ktorý má pôvod v južnej Itálii, má niekoľko rôznych foriem. Podľa najrozšírenejších sa delí na šesť typov (1a, 1b, 1c, 2, 3a, 3b). Používali sa zrejme na nalievanie obetných tekutín pri určitých rituáloch. 
Nestorides sa vyrábal väčšinou v Lukánii a Apúlii najmä z béžovo žltej hliny. Najstaršie boli zdobené väčšinou červenofigúrovým štýlom na čiernom pozadí. Na gréckom západe sa červenofigúrová keramika začala vyrábať v polovici 5. stor. pred Kr., a to v piatich hlavných lokalitách (dielňach), lukánskej, apúlskej, kampánskej, sicílskej a paestskej. V Apúlii sa vyvinuli dva štýly zdobenia váz, raný prostý štýl a zdobený štýl, ktorý sa uplatňoval pri zdobení nestorides (ako aj veľkých váz, amfor atď.). Ich nálezy z hrobek v Ruvo del Monte odhaľujú, ako sa ich forma na konci
6. stor. pred Kr. vyvinula z ollai, keramických alebo kovových nádob guľatého tvaru. Miestne nestorides tu pretrvali až do 4. stor. pred Kr. (zdobené boli väčšinou rastlinnými motívmi). V 4. stor. pred Kr. sa v južnej Itálii vyrábali prostejšie nádoby s čiernym leskom zdobené bielou, hnedou a červenou farbou, so zvieracími a rastlinnými motívmi, vencami a príležitostne ženskými hlavami.

</doc>
<doc id="636750" url="https://sk.wikipedia.org/wiki?curid=636750" title="Etiópske cisárstvo">
Etiópske cisárstvo

Etiópske cisárstvo (amhar. የኢትዮጵያ ንጉሠ ነገሥት መንግሥተ, Mangista Ityop'p'ya; iné názvy: Habešské cisárstvo, Abesínske cisárstvo, Habeš, Abesínia, Abesínsko - ďalšie krátke historické názvy pozri v článku Etiópia) bol africký štát nachádzajúci sa na území dnešnej Etiópie a Eritrei. Existovalo približne od roku 1137, kedy sa na etiópsky trón dostala dynastia Zangweovcov. Po nich nastúpila v roku 1270 Šalmunovská dynastia, ktorá uhájila nezávislosť Etiópie po dobu 700 rokov a to aj po tzv. „bitke o Afriku“ medzi európskymi veľmocami počas 19. storočia s výnimkou niekoľko rokov počas druhej svetovej vojny, kedy bola Etiópia obsadená talianskymi vojskami. Cisárstvo, ako etiópske štátne zriadenie, sa udržalo do roku 1975, keď bola monarchia zvrhnutá a nastolená ľavicová socialistická vláda.

</doc>
<doc id="636753" url="https://sk.wikipedia.org/wiki?curid=636753" title="О̆">
О̆

О̆ (minuskula о̆) je písmeno cyriliky. Písmeno je variantom písmena О, doplnené o oblúčik. Opticky je zhodné s písmenom Ŏ v latinke, ako v majuskulnom, tak aj v minuskulnom variante. Písmeno sa používa v itelmenčine, jazyku Itelmenov, pôvodných obyvateľov Kamčatky, kde zachytáva hlásku []. Medzi rokmi 1924 a 1927 bolo používané tiež v jazyku mokša.

</doc>
<doc id="636757" url="https://sk.wikipedia.org/wiki?curid=636757" title="Syn Človeka">
Syn Človeka



</doc>
<doc id="636758" url="https://sk.wikipedia.org/wiki?curid=636758" title="Denisovan">
Denisovan

Človek denisovský (iné slovenské a vedecké názvy pozri nižšie) je vyhynutý taxón (možno konkrétne druh) z rodu človek (Homo) príbuzný s človekom dnešného typu ("Homo sapiens" v najužšom zmysle). Vyskytoval sa (minimálne) na území od Sibíri po juhovýchodnú Áziu (Melanézia a pod.) zhruba v období od 400 000 do 40 000 pred Kr.
Zaradenie v systéme.
Človek denisovský patrí do skupiny taxónov príbuzných s človekom dnešného typu (t. j. s taxónom človek rozumný, lat. "Homo sapiens", v najbežnejšom, čiže najužšom zmysle), ale ďalšie detaily zaradenia sú sporné. Vo fylogenetických stromoch sa človek denisovský spravidla umiestňuje niektorým z nasledujúcich spôsobov:
Taxonomicky z vyššie uvedeného (a z iných okolností) vyplýva, že sa človek denisovský zaraďuje niektorým z týchto spôsobov:
Etymológia.
Je pomenovaný podľa Denisovej jaskyne (rus. "Denisova peščera" - vyslov: [ďiňisаva piščera; prízvuk je na -ňi- a -šče-] - doslova: Denisova jaskyňa), ktorá sa v slovenských textoch často (pod vplyvom angličtiny) uvádza v nesprávnom tvare "jaskyňa Denisova" (Denisova v skutočnosti nie je názov jaskyne, ale len privlastňovacie prídavné meno). Je pomenovaná podľa istého Denisa.
Názvy.
Slovenské názvy sú: človek denisovský (resp. ako poddruh aj: človek rozumný denisovský), denisovan (Tvar denisovan je síce častý, ale je to anglicizmus a pre slovenčinu je v podstate nesprávny), denisovec, denisovčan; zriedkavo: "človek denisovanský" (resp. ako poddruh aj "človek rozumný denisovanský"), "človek altajský", "človek sibírsky".
Ruský názov je: "denisovec" [vyslov: ďiňisavic] a "denisovskij čelovek" [vyslov: ďiňisavskij čilavek]. Anglické názvy sú: "Denisovan", "Denisovian" a "Denisova(n)" (alebo "Denisovian") "hominin" (alebo "hominid" alebo "(hu)man").
Vedecké názvy taxónu sú:
Vznik a zánik.
Ak sa akceptuje vyššie spomínaný názor (vyplývajúci najmä z analýzy jadrovej DNA), že ľudia denisovskí sú sesterským taxónom neandertálcov a spolu sú sesterským taxónom ľudí dnešného typu, tak platí nasledovné: Podľa genetických výpočtov sa odhaduje, že spoločná vývojová vetva ľudí denisovských a neandertálcov sa oddelila od vývojovej vetvy ľudí dnešného typu (čiže anatomicky moderných ľudí, čiže "Homo sapiens" v najužšom zmysle) približne pred 770 000 - 550 000; inými slovami: ľudia dnešného typu (prípadne nejaký ich priamy predchodca, možno konkrétne "Homo rhodesiensis" - človek rodézsky) vznikli približne pred 770 000 - 550 000 rokmi. Ľudia denisovskí a neandertálci sa následne od seba oddelili približne pred 470 000 - 380 000 rokmi; inými slovami: ľudia denisovskí vznikli približne pred 470 000 - 380 000 rokmi. Zatiaľ najmladší zistený nález človeka denisovského (nález Xiahe 2) je starý asi 48 000 – 32 000 rokov. Celkovo sa teda ľudia denisovskí mohli vyskytovať zhruba od 400 000 do 40 000 rokov pred Kr. 
Nálezy.
V roku 2010 bol publikovaný objav fragmentu prstovej kosti mladej ženy, ktorý bol nájdený v roku 2008 v Denisovej jaskyni v pohorí Altaj na Sibíri a má označenie Denisova 3 (resp. neformálne "žena X"). Nález bol spočiatku nedatovaný, ale neskôr bol vek stanovaný na 76 200 – 51 600 rokov (o datovaní vzniku človek denisovského pozri vyššie). Najprv bola ešte v roku 2010 vykonaná analýza mitochondriálnej DNA nálezu Denisova 3; tá ukázala, že ľudia denisovskí sú sesterským kládom kládu neandertálci+ľudia dnešného typu. Následne bola v tom istom roku vykonaná analýza jadrovej DNA toho istého exemplára, ktorá naopak ukázala, že ľudia denisovskí tvoria spolu neandertálcami sesterský klád ľudí dnešného typu; okrem toho ukázala, že obývali oblasť od Sibíri po juhovýchodnú Áziu a že žili medzi predkami niektorých ľudí dnešného typu a krížili sa s nimi.
Následne boli objavené a opísané časti niekoľkých ďalších jedincov z Denisovej jaskyne, ako aj nálezy dvoch jedincov z jaskyne Baišija na Tibetskej náhornej plošine v Číne (tzv. nálezy Sia-che/ pchinjin: Xiahe) a jeden nález z jaskyne Tam Ngu Hao 2 v Laose
Obyvatelia Denisovej jaskyne.
Denisovu jaskyňu obývali nielen ľudia denisovskí, ale aj neandertálci, ľudia dnešného typu a s nimi príbuzní priami kríženci (napr. nález Denisova 11, známy ako "Denny", ktorý bol priamym krížencom človeka denisovského a neandertálca, t. j. skrížili sa priamo jeho rodičia). Obývali ju tisíce rokov, nie je však jasné, či niekedy jaskyňu obývali spoločne.
Miešanie genómu s inými typmi ľudí.
Ľudia denisovskí majú časť génov spoločnú (a teda sa v istých okamihoch svojho vývoja skrížili) jednak s ľuďmi dnešného typu, jednak s neandertálcami a jednak s jedným iným taxónom ľudí, ktorý je buď zatiaľ neznámym samostatným druhom z rodu "Homo," alebo je zhodný s niektorým zo známych druhom z rodu "Homo" (nie je jasné s ktorým, napríklad ním môže byť "Homo erectus").
Pokiaľ ide o ľudí dnešného typu: Približne 3 až 5 percent DNA Melanézanov a domorodých Austrálčanov a približne 6 percent DNA Papuáncov pochádza od ľudí denisovských. Ľudia denisovskí sa možno krížili s ľuďmi dnešného typu na Novej Guinei ešte pred 15 000 rokmi.
Pokiaľ ide o neandertálcov a spomínaný neznámy taxón: 17 % denisovského genómu pochádza od neandertálcov, ktorí žili v oblasti Denisovej jaskyne, a 4 % denisovského genómu pochádza z bližšie neznámej ľudskej vývojovej vetvy. Okrem toho bolo zistené, že sa jednotliví jedinci ľudí denisovských medzi sebou značne geneticky (z hľadiska mitochodnriálnej DNA) líšili, každopádne výrazne viac než napríklad neandertálci. 

</doc>
<doc id="636759" url="https://sk.wikipedia.org/wiki?curid=636759" title="Homo sp. Altai">
Homo sp. Altai



</doc>
<doc id="636761" url="https://sk.wikipedia.org/wiki?curid=636761" title="Homo altaiensis">
Homo altaiensis



</doc>
<doc id="636762" url="https://sk.wikipedia.org/wiki?curid=636762" title="Homo denisova">
Homo denisova



</doc>
<doc id="636763" url="https://sk.wikipedia.org/wiki?curid=636763" title="Homo sapiens denisova">
Homo sapiens denisova



</doc>
<doc id="636765" url="https://sk.wikipedia.org/wiki?curid=636765" title="MFK Dubnica nad Váhom">
MFK Dubnica nad Váhom



</doc>
<doc id="636766" url="https://sk.wikipedia.org/wiki?curid=636766" title="FK Púchov">
FK Púchov



</doc>
<doc id="636767" url="https://sk.wikipedia.org/wiki?curid=636767" title="Meňavkovce (Amoebozoa)">
Meňavkovce (Amoebozoa)

Meňavkovce ("Amoebozoa") sú veľký taxón (obyčajne hodnotený ako nadskupina, ríša alebo kmeň) eukaryotov. V súčasnosti je definovaný ako jednobičíkovce (Amorphea, staršie: Unikonta) bez opistokontov (Opisthokonta) a taxónu Apusomonadida a novšie aj bez taxónu Breviatea .
Staršia definícia.
Staršie boli meňavkovce (Amoebozoa) veľký taxón koreňonožcov s nasledujúcim zložením: (a) Amoebina a Testacea (inými slovami: Lobosea a Testaceafilosia) alebo (b) Amoebina a Testacea a Aconchulinida (inými slovami: Lobosea a Filosea), prípadne bez Caryoblastea 
Nasledujúci text článku sa zaoberá už len súčasnou definíciou taxónu.
Charakteristika.
Taxón obsahuje 2 400 opísaných druhov (stav v roku 2012), ktoré často majú tupé, prstovité panôžky a trubkovité mitochondriálne kristy.
Meňavkovce zahŕňajú veľa z najznámejších meňaviek ako "Chaos", "Entamoeba", "Pelomyxa" a samotný rod "Amoeba". Meňavkovce môžu byť nahé i schránkaté a bunky môžu mať zriedka bičíky. Voľne žijúce druhy sa vyskytujú v slanej aj sladkej vode, ako aj v pôde, machoch a podstielke z listov. Niektorí žijú ako paraziti alebo symbionti iných organizmov a je známe, že spôsobujú choroby u ľudí a iných organizmov.
Zatiaľ čo väčšina druhov meňavkovcov je jednobunková, do tejto skupiny patrí aj niekoľko druhov plesňových foriem, ktoré majú makroskopické viacbunkové štádium života, počas ktorého sa jednotlivé amoidné bunky agregujú, aby vytvorili spóry (agregáty, sorokarpy).
Vo veľkosti sa veľmi líšia. Niektoré majú priemer len 10 – 20 μm, zatiaľ čo iné patria k najväčším prvokom. Známy druh meňavka veľká ("Amoeba proteus"), ktorý môže mať dĺžku 800 μm, sa v školách a laboratóriách často študuje ako reprezentatívny bunkový alebo modelový organizmus, čiastočne kvôli jeho výhodnej veľkosti. Viacjadrové améby ako "Chaos" a "Pelomyxa" (takzvané „obrie améby“) môžu mať dĺžku niekoľko milimetrov a niektoré mnohobunkové améby, ako napríklad slizovka "Fuligo septica", môžu pokrývať plochu niekoľkých metrov štvorcových.
Systematika.
Zaradenie v systéme.
Meňavkovce sa dnes zaraďujú do taxónu jednobičíkovce (Amorphea, staršie: Unikonta), ktorý sa zaraďuje buď priamo pod taxón eukaryoty alebo sú medzi ním a eukaryotmi ešte niektoré ďalší taxóny. Podľa molekulárnych genetických analýz sú meňavkovce monofyletický taxón a pravdepodobne sú sesterskou skupinou taxónu Obazoa. Obazoa pozostáva z taxónov opistokonty, Breviatea a Apusomonadida, pričom dôležité sú najmä opistokonty ("Opisthokonta"), keďže ide o veľký taxón, ktorý zahŕňa okrem mnohých jednobunkovcov aj huby a zvieratá. 
V tradične orientovaných systémoch sa meňavkovce zaraďujú medzi prvoky 
Vnútorná systematika.
Vnútorná systematika nie je ustálená a je sporná. Napríklad Tirjaková et al. 2015 uvádza takéto delenie: :

</doc>
<doc id="636768" url="https://sk.wikipedia.org/wiki?curid=636768" title="Lobopodiovce">
Lobopodiovce



</doc>
<doc id="636771" url="https://sk.wikipedia.org/wiki?curid=636771" title="Josef Toufar">
Josef Toufar

Josef Toufar (* 14. júl 1902, Arnolec† 25. február 1950, Praha) bol český rímskokatolícky kňaz a mučeník, bol účastníkom číhošťského zázraku a je jednou z mnohých obetí komunistického prenasledovania katolíckej cirkvi v Československu. Katolícka cirkev začala proces jeho beatifikácie v roku 2013. Starokatolícka cirkev ho ako mučeníka už uznáva za svätého.
Život.
Číhošťský zázrak.
Pohyb kríža.
Dňa 11. decembra 1949, teda na tretiu adventnú nedeľu, keď Josef Toufar práve kázal a gestikuloval s ľavou rukou smerom ku svätostánku, rozkýval sa drevený oltárny kríž postavený na svätostánku a zostal stáť naklonený a skrútený s miernym previsom smerom ku kazateľnici. Tento záhadný úkaz videlo asi 20 svedkov, no sám kňaz ho nevidel, nakoľko bol obrátený smerom k ľudu. Po skončení homílie svätá omša pokračovala, akoby sa nič neudialo. Toufar nezaznamenal na poslucháčoch ani najmenšiu známku údivu či pohybu.
Prvý týždeň po zázraku.
Druhý deň ráno stretol Josef Toufar jedného z farníkov a ten ho informoval o tom, že dvaja členovia jeho rodiny a ďalšie farníčky videli pri nedeľnej bohoslužbe pohyb kríža. Toufar bol rozrušený a domnieval sa o sebe, že je snáď nehodný a že to bolo pre neho znamenie. Po rannej modlitbe a raňajkách odišiel vyučovať náboženstvo. Počas dňa o prípade hovoril s organistom a dohodol sa s ním, že musia byť opatrní, pretože nemajú istotu, či tvrdenie o zázraku bolo pravdivé. Toho dňa až do večera sa s nikým iným nerozprávali o pohybe kríža. Večer za ním prišiel iný farník, aby ho informoval, že iný farník tiež videl tento úkaz. Toufar začal pohybu kríža veriť, lebo toho farníka považoval za dôveryhodného človeka. V nasledujúcich dňoch mu niekoľko ďalších ľudí dalo na vedomosť, že pohyb kríža videli.
V dôsledku toho, že sa vec rozkríkla po dedine sa Josef Toufar vybral dňa 17. decembra 1949 na poradu k miestnemu dekanovi, Václavovi Slavíčkovi, a oznámil mu čo sa v jeho farnosti udialo a ako tento jav zapôsobil na miestne obyvateľstvo, hlavne mu zdôraznil, že v celej farnosti spozoroval depresiu a stiesnenosť u veriacich. Pán dekan si ho vypočul, povzbudil ho a poradil mu ako podať hlásenie na biskupstvo.
Protokolácia udalosti.
O týždeň neskôr, v nedeľu 18. decembra 1949, zostal otec Toufar po kázaní v kazateľnici a k udalostiam predchádzajúceho týždňa sa vyjadril nasledovne: „"Viete, čo sa u nás pred týždňom v kostole stalo. Mnohí z vás to videli, ako sa nachyľoval kríž. Nemôžete v tom vidieť ani zázrak, ani iné nejaké znamenie dobré alebo zlé, pretože nám to Pán Boh nepovedal. Vieme len jedno, že sa nachyľoval kríž. Nemusíme v tom vidieť nejaké nešťastie, pretože naša farnosť je dobrá a naopak môžeme to považovať za vyznamenanie našej farnosti. Pán Boh nám ukázal, že skutočne medzi nami v Svätostánku je a aký má kňaz zodpovedný kazateľský úrad, keď nie len vy, ale i on sleduje jeho slová."“
Po prejave Toufar veriacich povzbudil k ešte väčšej zbožnosti a k hojnejšej účasti na bohoslužbách a vyzval tých, ktorí zjavenie videli, aby sa mu prihlásili, pretože s nimi musel spísať protokol. Na otcovu výzvu zareagovalo 19 veriacich. Boli rôzneho veku, povolania, sociálneho zázemia i vzdelania. Toufar ich neskôr navštívil v ich bytoch, vysvetlil im dôležitosť udalosti a závažnosť ich prehlásení a zdôraznil, že ich prehlásenia budú pod prísnou prísahou. Každého jednotlivo vyzval, aby napísal to, čo sám videl. Z 19 osôb to vlastnoručne napísalo 17 osôb, dve zúčastnené to za seba dali napísať inými, lebo boli tak rozrušené, že sa im triasli ruky a neboli schopné samy písať.
Vyšetrovanie ZNB.
V stredu 21. decembra 1949 prišiel do obce Číhošť obhliadnuť miesto udalosti náčelník stanice ZNB v Ledči nad Sázavou František Goldbricht a vrchný strážmajster Josef Žáček. Goldbricht v roku 1968 vypovedal, že sa Toufara na vec pýtal, no ten mu povedal, že nič nevidel, len sa do dozvedel od veriacich. V kostole so súhlasom otca Toufara sňal kríž z oltára, poprezeral si ho a vrátil ho späť. Ešte pred jeho sňatím pozoroval nepatrné naklonenie do jednej strany, ktoré bolo spôsobené neporiadnym zasadením krížika na klinec na podstavci. Goldbricht si kríž bedlivo prehliadol, ale nevidel žiadnu stopu usvedčujúcu to, žeby bolo na kríž niečo upevnené. Nič zvláštne nevidel ani za oltárom. Avšak mu hneď bolo jasné, že o zázrak ísť nesmie a ak sa krížik hýbal, tak to muselo byť niekym vykonané pomocou nejakého mechanizmu. Spôsob neskôr rekonštruovaný ŠtB však podľa Goldbrichta neodpovedal skutočnosti. Goldbricht s Žáčkom potom vypočuli osoby, ktoré hýbanie kríža videli a všetci im potvrdili, že k nemu skutočne došlo. Goldbricht celú vec považoval za politickú záležitosť a preto skutočnosť nahlásil na Krajskú správu ŠtB v Jihlave a na predsedovi ledečského ONV Jaroslavovi Konopkovi.
Návštevy v Číhošti.
O úkaze v Číhošti sa začalo hovoriť v celom okolí. Do obce začali chodiť ľudia zo "široka ďaleka", duchovní, bohoslovci, rehoľníci, autobusy so zájazdmi, zvedavci aj čumilovia. Pri nedeľných omšiach bývalo v Číhošti toľko ľudí, že kostol nestačil všetkých poňať. Na Boží Hod bol celý park plný áut, bicyklov a motoriek. Jeden z farníkov udalosť opísal takto: „"Prichádzajú pešo, prichádzajú vlakom, autami, autobusmi a nákladnými autami. Môžeme povedať, že zatiaľ sú to viac zvedavci, ako katolíci, lebo mnohí nevedia ani urobiť kríž, ale aj pre takých je tu miesto."“
Návštevy žiadali prehliadky kostola a výklad toho čo sa stalo, a chceli počuť názor otca Toufara na celú vec. Toufar bol podľa svedectva vtedajšieho tamojšieho bohoslovca Jana Zmrhala natoľko zamestnaný, že nemal čas sa ani oholiť, v pokoji sa pomodliť a pripraviť na kázanie. Aby Toufar nemusel s každou návštevou chodiť do kostola, dohodli sa so Zmrhalom, že vyhotoví popis celej udalosti s jednoduchým náčrtom nakláňajúceho sa kríža a tento vyvesí na kostole. Autorom popisu bol Zmrhal. Popis bol zarámovaný a zavesený na kostol. Pretože veľa návštevníkov chcelo mať na krížik nejakú pamiatku, Toufar sa rozhodol, že nechá vyhotoviť kvalitné fotografie interiéru chrámu a nakloneného krížika na oltári. Autorom fotografií bol čáslavský fotograf Josef Peške, ktorý urobil sériu piatich fotografiícelého oltára, vychýleného kríža z rôznych strán a postranného betlehemu. Fotografie v počte 600 kusov Toufar rozdával záujemcom, ktorí žiadali o nejakú pohľadnicu alebo obrázok.
Sám páter Toufar počas decembrových a januárových týždňov napísal desiatky listov, väčšinou odpovedí na otázky ohľadom vysvetlenia udalostí s pohybom krížiku a osobného pohľadu na celú tajomnú udalosť.
Toufar mal vraj už na Vianoce obavy, že štátne orgány udalosť nenechajú bez povšimnutia. Zvlášť keď sa potom medzi ľuďmi začalo hovoriť, že to má znamenať koniec komunistickej diktatúry. Podľa Zmrhala hovoril: „"Buď budú zatvorení tí, ktorí to videli alebo ja. Ale ja som len jeden a ich je devätnásť, takže so mnou to budú mať jednoduchšie.“"
Zatknutie a mučenie.
Josef Toufar bol dňa 28. januára 1950 zatknutý a odvlečený do väznice vo Valdiciach. Tam bol krutým mučením (bitie, elektrický prúd a smäd) postupne prinútený priznať sa, že sexuálne zneužíval malé deti (vyšetrovanie v 90. rokoch 20. storočia vylúčilo pravdivosť týchto obvinení, jazykový experti ešte k tomu dospeli aj k záveru, že Josef Toufar vôbec nebol autorom priznania a len podpísal text spísaný niekym iným; mohol tiež podpísať prázdny papier) a že skryto pohyboval krížikom (aj tu experti došli k záveru, že text spísal niekto z vyšetrovateľov a rekonštrukcia preukázala, že popisované zariadenie na pohyb krížika nemohlo fungovať). Pohyb krížika sa nepodarilo vysvetliť dodnes: žiadny z mechanizmov, ktorý ŠtB zostavila za prostriedok k pohybovaniu krížom podľa rekonštrukcií buď nemohol fungovať, alebo by musel byť na holom oltári jasne viditeľný.
Odchod do domu Otca.
V noci z 23. na 24. februára bol farár Toufar už vo veľmi vážnom stave prevážaný z Valdíc do Číhošťa, kde mala byť sfilmovaná rekonštrukcia, podľa komunistov, „podvodného zázraku“. Nakoniec bol použitý len krátky záber. Navzdory ťažkému stavu duchovného otca previezli späť do Valdíc.
Až 25. februára bol Josef Toufar v kritickom stave spôsobenom mučením orgánmi komunistického totalitného režimu a bol prevezený do pražského štátneho sanatória, kde vzápätí umrel.
Do úmrtného listu musel podľa neskoršieho vyšetrovania napísať ako dôvod smrti len prasknutý žalúdočný vred a vynechať jasné stopy po mučení (už v roku 1950 sa špekulovalo o tom, že príslušník Ladislav Mácha musel dať veľadôstojnému pánovi vypiť nejakú tekutinu, ktorá mu toto v žalúdku spôsobila). O 18 rokov neskôr sa pri vyšetrovaní úmrtia Josefa Toufara vyjadril MUDr. František Mauer takto: "„Pri operácii Josefa Toufara som vtedy asistoval. Robili sme všetko, čo bolo v ľudských silách, ale toho človeka nebolo možné zachrániť. Bol neobyčajne surovým spôsobom utlčený k smrti. Povedal by somjasná vražda!“"
Josef Toufar bol pochovaný v hromadnom hrobe na cintoríne v Prahe-Ďábliciach pod falošným menom "J. Zohar", príbuzným bolo jeho úmrtie oznámené až po štyroch rokoch.
Potrestanie vinníkov.
Vedúci vyšetrovateľského tímu, ktorý Toufara umučil na smrť, Ladislav Mácha, bol spočiatku potrestaný len straníckym pokarhaním (skôr za neúspech než za samotnú smrť kňaza). V roku 1968 bol Mácha súdom oslobodený, pretože sa mu nepodarilo dokázať priamo vraždu a zneužitie právomocí bolo podľa vtedajších právnych predpisov už premlčané.
V roku 1998 bol Ladislav Mácha odsúdený na päť rokov trestu odňatia slobody nepodmienečne (nepodarilo sa preukázať priamu súvislosť medzi mučením a smrťou, aj keď bola podľa expertov vysoko pravdepodobná; a ani sa nepodarilo preukázať úmyselné neskoré podanie pomoci). V roku 1999 mu odvolací súd zmiernil trest na dva roky. Mácha do výkonu trestu nastúpil v roku 2002, po roku bol podmienečne prepustený.
Proces beatifikácie.
V apríli 2013 dala Česká biskupská konferencia súhlas na začatie procesu blahorečenia pátra Toufara. Najprv bol jeho život skúmaný na úrovni Biskupstva královohradeckého. Za postulátora kauzy bol stanovený v roku 2013 Dp. Tomáš Petráček.
Pre potreby skúmania veci bolo potrebné exhumovať ostatky Josefa Toufara. Proti tomuto sa ohradilo združenie bývalých politických väzňov, ktorým to prišlo neetické. Porozumenie pre exhumáciu ale vyjadrilo vedenie Konfederácie politických väzňov Českej republiky, podľa ktorých sa tým nenaruší úcta k ostatkom ostatným, ktorí boli s kňazom pochovaní.
Tomáš Petráček v januári 2019 podal žiadosť o začatie kanonizačného konania a zároveň požiadal veriacich, aby dokumenty súvisiace s Toufarom poslali na Biskupstvo královohradecké.

</doc>
<doc id="636776" url="https://sk.wikipedia.org/wiki?curid=636776" title="Marmeláda (bez kúskov plodov)">
Marmeláda (bez kúskov plodov)

Marmeláda je v tradičnom ponímaní a do roku 2004 aj podľa právnych predpisov opak džemu v tradičnom ponímaní, čiže nátierka vytvorená rozvarením ovocia (čerstvého alebo polotovaru), ktoré sa pretrie sitom a zvarí s cukrom a ďalšími prísadami tak, aby vznikol výrobok s mazľavo rôsolovitou konzistenciou.. Pokiaľ ide o právne predpisy, posledný právny predpis používajúci túto tradičnú definíciu uvádzal nasledujúcu definíciu: "výrobok z ovocia alebo zo zeleniny polotuhej až tuhej homogénnej rôsolovitej konzistencie, s prídavkom cukru alebo iných sladidiel, alebo aj iných prísad a prídavných látok." 
Marmeláda v tomto tradičnom ponímaní sa používa najčastejšie ako nátierka alebo ako plnka do jedál z múky. Na rozdiel od džemu v marmeláde nie sú viditeľné kusy ovocia. Marmeláda môže byť z jedného druhu ovocia alebo z viacerých druhov ovocia. Často sa kombinuje jeden druh ovocia s jablkovou dreňou. Pripravuje sa obyčajne tak, že sa z rozvareného ovocia pripraví pretlak, ktorý sa následne varí na prudkom plameni do rôsolovitej konzistencie, a po odparení určitej časti vody sa pridá cukor. Na dosiahnutie rôsolovitej konzistencie je potrebný istý obsah pektínu a kyselín v použitom ovocí (napr. v jablkách je veľa pektínu, v čerešniach je málo pektínu). Preto sa z niektorých druhov ovocia dajú rôsolovité hmoty (t.j. marmelády) variť len po pridaní pektínu a kyseliny.

</doc>
<doc id="636778" url="https://sk.wikipedia.org/wiki?curid=636778" title="Džem (s kúskami plodov)">
Džem (s kúskami plodov)

Džem je v tradičnom ponímaní a do roku 2004 aj podľa právnych predpisov ovocná (prípadne zeleninová) nátierka (alebo výrobok podobného účelu a konzistencie) s cukrom, ktorá obsahuje aj rozpoznateľné kúsky daných plodov (prípadne celé plody). Ide teda o opak marmelády v tradičnom ponímaní. Sčasti podobný je súčasný termín extradžem.
Takto definovaný džem sa vyrába z čerstvého ovocia alebo z polotovarov, ktoré môžu byť tepelne alebo chemicky konzervované (pulpa) alebo mrazené. Do tejto suroviny sa následne pridá predpísané množstvo cukru, pektínu a potom sa zmes varí, aby sa zahustila, až kým nezíska rôsolovitú konzistenciu a požadovaný obsah cukrov a podobne. Možné ďalšie prísady sú kyselina citrónová, farbivo a škrobový sirup. Výsledok sa naplní do obalov a obyčajne sterilizuje.

</doc>
<doc id="636779" url="https://sk.wikipedia.org/wiki?curid=636779" title="Rôsol">
Rôsol



</doc>
<doc id="636780" url="https://sk.wikipedia.org/wiki?curid=636780" title="Lekvár">
Lekvár

Lekvár (zastarano: "lektvar") môže byť:
Poznámka.
Slovo lekvár pochádza zo stredovekého latinského slova "elect(u)arium" (jeho význam pozri vyššie). Nepochádza teda, ako by sa mohlo zdať, zo slov liek a var.
V češtine slovo "lektvar" (zriedkavo aj "lekvar", "lekvár", "lektvař") dnes (pod vplyvom pôvodného významu elektuárium) znamená predovšetkým všeobecne (a často aj hanlivo) liek, a to najmä ľudový (v podobe nápoja, zeliniek, mastičiek atď.). Naopak dnešný hlavný význam slovenského slova lekvár (ovocná masa konzervovaná odparením vody varením bez pridania cukru) je po česky "povidla", aj keď nárečovo je aj v češtine v tomto význame výraz "lekvar" či "lekvár".

</doc>
<doc id="636781" url="https://sk.wikipedia.org/wiki?curid=636781" title="Lektvar">
Lektvar



</doc>
<doc id="636783" url="https://sk.wikipedia.org/wiki?curid=636783" title="Mongolská ľudová republika">
Mongolská ľudová republika

Mongolská ľudová republika () bol oficiálny názov Mongolska v rokoch 1924 a 1992. Krajine vládla Mongolská ľudová strana a počas celej svojej histórie udržiavala úzke vzťahy so Sovietskym zväzom. Hraničila na juhu s Čínou, na severe so Sovietskym zväzom. Do roku 1944 hraničila aj s Tuvinskou ľudovou republikou, ďalším sovietskym satelitným štátom, ktorý bol uznaný iba Mongolskom a Sovietskym zväzom.
Dejiny.
Vznik.
Od roku 1691 do roku 1911 ovládala vonkajšie Mongolsko dynastia Čching. V prvej dekáde 20. storočia, vláda Čching začala implementovať tzv. Nové politiky zamerané na lepšiu integráciu vonkajšieho Mongolska. Znepokojená vyhliadkami na kolonizáciu, Mongolská aristokracia sa obrátila na Ruskú ríšu. V auguste 1911 sa vydala mongolská delegácia do Petrohradu a získala prísľub obmedzenej podpory. Keď sa vrátili, revolúcia v Xinhai - ktorá nakoniec viedla ku kolapsu dynastie Čching - sa už začala. V decembri 1911 Mongoli zosadili Amban (vysoko postavený vládny zástupcovia) v Ulánbátare a vyhlásili svoju nezávislosť pod vedením 8. Jebtsundamba Khutuktu, ktorý bol menovaný mongolským Bogd Khanom, oddelujúc sa tým od dynastie Čching. Pokusy o začlenenie vnútorného Mongolska do nového štátu zlyhali z rôznych dôvodov vrátane vojenskej slabosti vnútorných Mongolov na dosiahnutie ich nezávislosti, nedostatku ruskej pomoci (Rusko bolo vo vnútorných mongolských záležitostiach viazané tajnými dohodami s Japonskom) a nedostatok podpory zo strany aristokratov vnútra Mongolska a vyšších duchovných. V Khiagtskej dohode z roku 1915 sa Čína, Rusko a Mongolsko dohodli na štatúte Mongolska ako autonómie pod čínskou zvrchovanosťou.
Upevnenie moci (1925–38).
V rokoch 1925 až 1928 sa ustanovil nový režim. V tom čase bolo Mongolsko vážne nerozvinuté. Priemysel neexistoval a všetko bohatstvo bolo ovládané šľachtickými a náboženskými zariadeniami. Populácia mala menej ako milión obyvateľov a zmenšovala sa kvôli takmer polovici všetkých mongolských mužov žijúcich v kláštoroch. V roku 1928 sovietsky vodca Joseph Stalin a Kominterna nariadili vybudovanie socializmu vrátane kolektivizácie mongolského poľnohospodárstva. To viedlo k zničeniu náboženstva, krachu hospodárstva a dopravy, čo malo za následok povstanie na Západe a na juhu, ktoré bolo možné potlačiť iba pomocou Sovietskeho zväzu. V roku 1934 Peljidiin Genden navštívil Moskvu a nahnevane obvinil Stalina z „červeného imperializmu“. Následne zomrel vo Veľkom očistení, keď ho oklamali, aby si vzal dovolenku na Čierne more. Po roku 1932 sa implementácia príkazovej ekonomiky zmenšila. V roku 1936 potom Stalin nariadil likvidáciu budhistických inštitúcií v krajine. Medzitým boli japonské vpády v Mandžusko casus belli pre Moskvu na rozmiestnenie vojsk v Mongolsku. Zároveň sa v Mongolsku konali stalinistické útlaky a represie. Medzi zabitými boli Genden, Anandyn Amar, Demid a Losol. Po odstránení Gendena z moci ho prevzal maršal Khorloogiin Choibalsan, Stalinov nasledovník.
Čínska republika však bola schopná využiť ruskú revolúciu a nasledujúcu občiansku vojnu ako zámienku na rozmiestnenie vojsk vo vonkajšom Mongolsku a v roku 1919 bola mongolská vláda nútená podpísať zmluvu, ktorá zrušila mongolskú autonómiu. Podľa agentúry Associated Press niektorí mongolskí náčelníci podpísali petíciu, v ktorej požiadali Čínu o opätovné prevzatie správy Mongolska a ukončenie autonómie vonkajšieho Mongolska. Princ Tusiyetu Khan Aimak Darchin Ch'in Wang bol zástancom čínskej vlády, zatiaľ čo jeho mladší brat Tsewang bol zástancom Ungern-Sternberga. Mongolská ľudová strana, ktorá bola založená počas predošlej čínskej okupácie, sa znovu sa obzerala o pomoc na sever, tentoraz do Sovietskeho Ruska. Medzitým biele ruské jednotky vedené Romanom Ungernom von Sternbergom obsadili Churee začiatkom marca 1921 a nová teokratická vláda vyhlásila nezávislosť od Číny 13. marca. Avšak v roku 1921 vypukla mongolská revolúcia a Ungern a zostávajúce čínske jednotky boli vyhnaní v nasledujúcich mesiacoch a 6. júla 1921 Mongolská ľudová strana a sovietske jednotky podmanili Niislel Khuree. Ľudová strana založila novú vládu, ale Bogd Khaana ponechala ako nominálnu hlavu štátu. V nasledujúcich rokoch sa v niektorých násilných mocenských zápasoch sovietsky vplyv stal silnejším a po smrti Bogd Khaana, bola 26. novembra 1924 vyhlásená Mongolská ľudová republika. 
Druhá svetová vojna (1939 – 1945).
Počas druhej svetovej vojny Sovietsky zväz z dôvodu rastúcej japonskej hrozby na hranici medzi Mongolskom a Mandžuskom zvrátil priebeh mongolského socializmu v prospech novej politiky hospodárskeho postupného rozvoja a budovania národnej obrany. Sovietske a mongolské armády porazili japonské sily, ktoré napadli východné Mongolsko v lete roku 1939 v bitke pri rieke Chalchyn, a na jeseň toho istého roku bola podpísaná dohoda o prímerí, ktorou sa zriaďuje komisia na definovanie mongolsko-mandžuských hraníc.
Po roku 1941 bola mongolská ekonomika upravená tak, aby v čo najväčšej miere podporovala Sovietsky zväz, vrátane poskytovania financovania niekoľkým sovietskym vojenským jednotkám. Ruský historik V. Suvorov napísal, že mongolská pomoc počas sovietsko-nemeckej vojny bola dôležitá ako pomoc Spojených štátov, pretože teplé oblečenie často rozhodovalo o víťazstve v bitkách na východnej fronte. Mongolskí dobrovoľníci navyše bojovali v Červenej armáde proti silám osi v Európe.
V roku 1944 Mongolsko stratilo jedného zo svojich susedov, keď sa Tuvanská ľudová republika pripojila k Sovietskemu zväzu.
V lete 1945 Sovietsky zväz využil Mongolsko ako jednu základňu na začatie Mandžuskej strategickej útočnej operácie, úspešného útoku proti Japoncom. Predchádzajúca výstavba priniesla do Mongolska 650 000 sovietskych vojakov spolu s obrovským množstvom vybavenia. Mongolská ľudová armáda zohrala v konflikte obmedzenú podpornú úlohu, ale jej zapojenie dalo Stalinovi prostriedky na to, aby donútilo čínsku stranu konečne prijať nezávislosť Mongolska.
Čínsko-sovietska zmluva (1945) a nezávislosť Mongolska.
Konferencia z Jalty vo februári 1945 zabezpečovala účasť Sovietskeho zväzu v tichomorskej vojne. Jednou zo sovietskych podmienok na účasť v Jalte bolo to, že po vojne si bude vonkajšie Mongolsko zachovať svoj „status-quo“. Presný význam tohto „status-quo“ sa stal sporom pri čínsko-sovietskych rozhovoroch v Moskve v lete 1945 medzi Stalinom a vyslancom Čankajšeka, T. V. Soongom.
Stalin trval na tom, aby Čínska republika uznala nezávislosť vonkajšieho Mongolska - čo sa jej už de facto užilo, aj keď zostalo súčasťou Číny. Čankajšek najprv nesúhlasil, ale nakoniec sa dohodli. Čankajšek však vyťažil zo Stalina prísľub, že upustí od podpory Čínskej komunistickej strany, čiastočne za vzdanie sa vonkajšieho Mongolska.
Čínsko-sovietska zmluva tak zaručila nezávislosť vonkajšieho Mongolska, zároveň však ukončila nádeje Khorloogiina Choibalsana na zjednotenie vonkajšieho Mongolska s vnútorným Mongolskom, ktoré zostalo v rukách Číny. Choibalsan spočiatku dúfal, že Stalin podporí jeho víziu Veľkej Mongolska, ale sovietsky vodca ľahko obetoval víziu Choibalsana za sovietske zisky, zaručené čínsko-sovietskou zmluvou a legitimizované dohodami z Jalty. V tomto zmysle čínsko-sovietska zmluva znamenala trvalé rozdelenie Mongolska na nezávislú Mongolskú ľudovú republiku a susedné Vnútorné Mongolsko Čínskej republiky.
Politika studenej vojny (1945 – 1985).
V rámci vzťahov s Moskvou sa mongolská vláda posunula k povojnovému vývoju so zameraním na civilné podnikanie. Mongolsko bolo v tom čase jednou z najizolovanejších krajín sveta a takmer nemalo kontakt so žiadnym štátom mimo Sovietskeho zväzu. Po vojne sa rozšírili medzinárodné vzťahy a Mongolsko nadviazalo vzťahy so Severnou Kóreou a novými komunistickými štátmi vo východnej Európe. Mongolsko a Čínska ľudová republika (ČĽR) sa navzájom uznali v roku 1949 a ČĽR sa vzdala všetkých nárokov voči vonkajšiemu Mongolsku. Mao Zedong však súkromne dúfal, že sa Mongolsko znovu pripojí k Číne. Túto otázku nastolil pred sovietskym vedením už v roku 1949 (na stretnutí s Anastasom Mikoyanom v Xibaipo) a potom, ako ho Stalin pevne odmietol, bol odmietnutý aj v roku 1954, rok po Stalinovej smrti. V roku 1956, po Nikitovi Chruščovovom vypovedaní Stalina, sa čínski vodcovia pokúsili predstaviť nezávislosť Mongolska ako jednu zo Stalinových chýb pri stretnutiach s Mikojanom. Sovietska reakcia bola, že sa Mongoli mohli slobodne rozhodnúť o svojom vlastnom osude. 
V roku 1952 Choibalsan zomrel v Moskve, kde sa liečil na rakovinu. Na jeho miesto nastúpil Yumjaagiin Tsedenbal. Na rozdiel od svojho predchodcu bol Tsedenbal nadšený začlenením Mongolska ako konštitučnej republiky Sovietskeho zväzu. Táto myšlienka sa stretla s tvrdou opozíciou ostatných členov MPRP a následne sa opustila.
V 50-tych rokoch sa vzťahy medzi MPR a ČĽR značne zlepšili. Čína poskytla toľko potrebnej hospodárskej pomoci, aby vybudovala celé priemyselné odvetvia v Ulánbátare, ako aj bytové domy. Do týchto projektov boli zapojené tisíce čínskych robotníkov, kým ich Čína po roku 1962 nevzdala v snahe prinútiť Mongolsko, aby sa v čase zhoršujúcich sa čínsko-sovietskych vzťahov rozpadlo s Moskvou.
Po začiatku čínsko-sovietskeho rozdelenia sa Mongolsko krátko zaočkovalo, ale čoskoro zaujalo ostro prosovietsky postoj a bolo jednou z prvých socialistických krajín, ktoré podporili sovietske postavenie v hádke s Čínou. Vojenská výstavba na čínsko-mongolskej hranici sa začala už v roku 1963; v decembri 1965 mongolské politbyro požiadalo Sovietsky zväz o umiestnenie svojich vojenských síl v Mongolsku. V januári 1966 podpísali obe krajiny Leonidom Brežněvom do Mongolska zmluvu o vzájomnej pomoci, ktorá vydláždila cestu k sovietskej vojenskej prítomnosti v MPR. Vo februári 1967, po týždňoch zhoršovania čínsko-sovietskeho napätia, Moskva oficiálne schválila rozmiestnenie reorganizovanej 39. sovietskej armády v Mongolsku.
S podporou Sovietov Mongolsko zvýšilo svoju účasť na konferenciách sponzorovaných komunistami a medzinárodných organizáciách. V roku 1955 sa Mongolsko pokúsilo o vstup do Organizácie Spojených národov, ale žiadosť vetovala Čínska republika (teraz založená na Taiwane), ktorá si zachovala obnovený nárok na Mongolsko. Mongolsko sa stalo členom OSN v roku 1961 po tom, ako Sovietsky zväz hrozil vetom, že ak všetky štáty znovu využijú svoje veto, bude vetovať prijatie všetkých novo dekolonizovaných afrických štátov. Diplomatické vzťahy so Spojenými štátmi boli nadviazané až na konci studenej vojny. Mongolsko sa stalo sporom medzi Sovietskym zväzom a Čínou po čínsko-sovietskom rozdelení kvôli prítomnosti sovietskych jadrových zbraní.
Začiatkom osemdesiatych rokov sa Tsedenbal stal stále viac autoritárskym a nevyspytateľným. Po sérii očístok v strane bol v auguste 1984 vylúčený z funkcie pod zámienkou „staroby a duševnej neschopnosti“. Odstránenie Tsedenbalu malo plnú podporu Sovietskeho zväzu a odišiel do Moskvy, kde žil až do svojej smrti na rakovinu v roku 1991. Jambyn Batmönkh prevzal funkciu generálneho tajomníka a nadšene sa zapojil do reforiem, ktoré v Sovietskom zväze realizoval Michail Gorbačov.
Kolaps (1985 – 1992).
Keď sa v Sovietskom zväze dostal k moci Michail Gorbačov, vykonával politiku perestrojky a glasnosti. Reformná atmosféra v Sovietskom zväze vyvolala podobné reformy v Mongolsku. Po masových demonštráciách v zime 1990 MPRP začala uvoľňovať svoje kontroly nad politickým systémom. Politbyro MPRP rezignovalo v marci a v máji bola ústava zmenená a doplnená, pričom sa vypustila zmienka o úlohe MPRP ako vedúcej sily v krajine, legalizovala opozičné strany, vytvorila sa stály legislatívny orgán a zriadil sa úrad prezidenta. 29. júla 1990 sa v Mongolsku uskutočnili prvé slobodné, viacstranné voľby. Výsledky volieb vrátili väčšinu pre MPRP, ktorý zvíťazil s 85% hlasov. Až v roku 1996 bolo reformované MPRP odhlasované mimo úradu.
ZSSR stiahol v rokoch 1987 až 1992 svoje jednotky umiestnené v Mongolsku a technickú a finančnú pomoc. Následne sa zahraničná a obranná politika Mongolska zásadne zmenila: „Udržiavanie priateľských vzťahov s Ruskou federáciou a Čínskou ľudovou republikou je prioritou činnosti zahraničnej politiky Mongolska. Neprijíma líniu žiadnej krajiny, ale v zásade zachováva vyvážený vzťah s oboma a podporuje všestrannú dobrú susedskú spoluprácu.
Ekonomika.
V predvečer revolúcie z roku 1921 malo Mongolsko nedostatočne rozvinutú stagnujúcu ekonomiku založenú na kočovnom chove zvierat. Poľnohospodárstvo a priemysel takmer neexistovali; doprava a komunikácie boli primitívne; bankovníctvo, služby a obchod boli takmer výlučne v rukách Číňanov alebo iných cudzincov. Väčšina ľudí boli negramotní pastieri a veľká časť mužskej pracovnej sily žila v kláštoroch, čo prispelo málo k hospodárstvu. Majetok vo forme hospodárskych zvierat patrili predovšetkým aristokratom a kláštorom; vo vlastníctve zvyšných odvetví hospodárstva dominovali Číňania alebo iní cudzinci. Noví vládcovia Mongolska tak čelili náročnej úlohe pri budovaní modernej socialistickej ekonomiky.
Hospodársky vývoj Mongolska za komunistického režimu možno rozdeliť do troch období: 1921 - 1939; 1940-1960; a 1961 až do súčasnosti. Počas prvého obdobia, ktoré ľudová republika nazývala fázou „všeobecnej demokratickej transformácie“, hospodárstvo zostalo primárne poľnohospodárske a nerozvinuté. Po neúspešnom pokuse o kolektivizáciu pastierov zostali hospodárske zvieratá v súkromných rukách. Štát začal rozvíjať priemysel založený na spracovaní živočíšnych výrobkov a pestovaní plodín na štátnych farmách. Doprava, komunikácie, domáci a zahraničný obchod a bankovníctvo a financie boli znárodnené so sovietskou pomocou; boli pod kontrolou mongolských štátnych a družstevných organizácií alebo mongolsko-sovietskych akciových spoločností. Ulánbátar sa stal priemyselným centrom národa.
V druhom období nazvanom „výstavba základov socializmu“ bolo poľnohospodárstvo kolektivizované a priemysel sa diverzifikoval na ťažbu, spracovanie dreva a výrobu spotrebného tovaru. Centrálne plánovanie hospodárstva sa začalo v roku 1931 plánom na päť rokov, ktorý bol zrušený, a ročnými plánmi v roku 1941; päťročné plány sa začali od prvého päťročného plánu (1948–52). Finančná výpomoc, najprv sovietska, a po roku 1949 aj čínska, umožnila výstavbu trans-mongolskej železnice - Ulánbátarskej železnice - a rôznych iných priemyselných projektov. Aj keď sa priemyselný rozvoj stále sústreďoval na Ulánbátar, hospodárska decentralizácia sa začala dokončením Ulánbátarskej železnice a zriadením závodov na spracovanie potravín v cieľových strediskách.
V tretej etape, ktorú vláda nazývala „dokončenie výstavby materiálnej a technickej základne socializmu“, došlo k ďalšiemu industrializácii a rozvoju poľnohospodárstva, čo bolo do veľkej miery podporené vstupom Mongolska do Rady pre vzájomnú hospodársku pomoc (Comecon) v roku 1962. Na začiatku 60. rokov, čínska finančná výpomoc prestala, ale pokračujúca finančná a technická výpomoc od Sovietskeho Zväzu a východnej Európy vo forme úverov, poradcov a spoločných podnikov umožnila Mongolsku modernizovať a diverzifikovať priemysel, najmä v ťažbe. V Baganuure, Choibalsane, Darkhane a Erdenete boli vybudované nové priemyselné centrá a priemyselná produkcia sa výrazne zvýšila. Aj keď chov zvierat stagnoval, rastlinná výroba sa dramaticky zvýšila s rozvojom panenskej pôdy štátnymi farmami. Zahraničný obchod s krajinami Comecontu výrazne vzrástol. Zlepšili sa dopravné a komunikačné systémy, ktoré prepojili populačné a priemyselné centrá a rozšírili sa na vzdialenejšie vidiecke oblasti. Na konci osemdesiatych rokov sa Mongolsko vyvinulo na poľnohospodársko-priemyselné hospodárstvo, ale neefektívnosť centrálne plánovaného a riadeného hospodárstva a príklad perestrojky v Sovietskom zväze viedli mongolských vodcov k tomu, aby uskutočnili program reforiem s cieľom ďalej rozvíjať hospodárstvo.
Mongolská ľudová armáda.
Mongolská ľudová armáda (Mongolčina: Монголын Ардын Арми alebo Монгол Ардын Хувьсгалт Цэрэг) alebo mongolská ľudová revolučná armáda bola založená 18. marca 1921 pod velením sovietskej Červenej armády počas druhej svetovej vojny. Účelom Mongolská ľudová armáda bola národná obrana, ochrana miestnych komunistických zariadení a spolupráca so sovietskymi silami pri budúcich vojenských akciách proti vonkajším nepriateľom až do Demokratickej revolúcie v Mongolsku v roku 1990.
Mongolská ľudová armáda dostala v prvých rokoch šesťdesiat percent štátneho rozpočtu a rozšírila sa z 2 560 mužov v roku 1923 na 4 000 v roku 1924 a až na 7 000 v roku 1927. Pôvodné ozbrojené sily zostali spojené so spravodajskými skupinami sovietskej červenej armády a NKVD. Mongolská tajná polícia a agenti Buryat Mongol Comintern konali ako správcovia a predstavovali skutočnú moc v krajine, hoci pod priamym sovietskym vedením.

</doc>
<doc id="636786" url="https://sk.wikipedia.org/wiki?curid=636786" title="Matúš Turňa">
Matúš Turňa

Matúš Turňa (* 11. máj 1986, Brezno) je profesionálny slovenský futbalista hrajúci za slovenský klub FC Spartak Trnava ako obranca.
Kariéru začal v Čiernom Balogu, odkiaľ putoval do Banskej Bystrice. V roku 2006 odišiel do Podbrezovej, aby sa o tri roky vrátil naspäť. V roku 2013 prestúpil do Dunajskej Stredy. O dva roky neskôr jeho kroky putovali opäť do Podbrezovej, odkiaľ ako voľný hráč odišiel v roku 2019 do Trnavy.

</doc>
<doc id="636788" url="https://sk.wikipedia.org/wiki?curid=636788" title="Ladislav Stroupežnický">
Ladislav Stroupežnický

Ladislav Stroupežnický (* 6. január 1850, Cerhonice† 11. august 1892, Praha) bol český dramatik a dramaturg Národného divadla.
Životopis.
Mladosť.
Nemal žiadne literárne vzdelanie. Absolvoval iba dve triedy reálky v Písku a potom sa stal vo svojom rodisku praktikantom na premonštrátskom veľkostatku, kde pracoval jeho otec ako hospodársky správca.
Vo svojich sedemnástich rokoch, v noci na posiedke, omylom vystrelil po hájnikovi, na čo sa v pominutí mysle pokúsil o samovraždu. Rana mu odtrhla spodnú čeľusť a nos a aj po ročnom pobyte v nemocnici a po plastike mu až do konca života zostala zohavená tvár.
Pôsobenie v Prahe.
Čoskoro po nehode sa presťahoval do Prahy, kde prispieval do niekoľkých časopisov. Najprv sa snažil presadiť ako humorista. V tom čase pracoval ako úradník v poisťovni, neskôr ako pisár na daňovej správe. Roku 1882, keď sa po požiari začalo znovu budovať pražské Národné divadlo, stal sa až do svojej smrti jeho prvým dramaturgom. V tejto funkcii musel prekonávať rad prekážok a odrážať útoky nepriateľov, ale jeho prísnosť a vysoké nároky voči dramatikom získali divadlu vysoký kredit už v jeho začiatkoch.&lt;br&gt; 
Dňa 22. mája 1890 sa oženil s herečkou Annou Turková (1855-1909). Žili spolu v Prahe, Na Zderaze. Zomrel v roku 1892 na týfus.
Je pochovaný na Olšanských cintorínoch v Prahe. V rovnakom hrobe je pochovaná aj jeho manželka.

</doc>
<doc id="636789" url="https://sk.wikipedia.org/wiki?curid=636789" title="Národný park Vatnajökull">
Národný park Vatnajökull

Národný park Vatnajökull je rozľahlé chránené územie vo východnej časti Islandu. 
Okrem samotného rovnomenného ľadovca Vatnajökull je súčasťou parku aj okolitá sopečná krajina. Vznikol v roku 2008 zlúčením dvoch národných parkov (Skaftafell a Jökulsárgljúfur) a ďalších priľahlých oblastí. Tunajšia jedinečná krajina bola a stále je formovaná riekami, ľadovcami, ale aj vulkanickou a geotermálnou činnosťou. V čase svojho vyhlásenia mal rozlohu 12 000 km², následne bol rozširovaný o ďalšie územia. Je druhým najväčším národným parkom v Európe, po ruskom parku Yugyd Va. 
Národný park bol 5. júla 2019 na zasadnutí v Baku zapísaný na zoznam svetového dedičstva UNESCO.

</doc>
<doc id="636790" url="https://sk.wikipedia.org/wiki?curid=636790" title="MasterCard">
MasterCard

Mastercard incorporated, MasterCard od roku 1979 do 2016 a Mastercard od roku 2016, je nadnárodná spoločnosť, sídliacia v Spojených štátoch amerických. Celosvetovo je jej hlavnou činnosťou spracovanie platieb medzi bankami obchodníkov a bankami vydávajúcimi platobné karty značky Mastercard. Ústredím je Mastercard International Global Headquarters v Purchase, New York, USA. Ústredie pre Globálne operácie sa nachádza v O´Fallon, Missouri, USA v mestskej samospráve St. Charles County, Missouri. Mastercard Worldwide je verejne obchodovanou spoločnosťou od roku 2006, kedy sa stala akciovou spoločnosťou. Pred prvou verejnou ponukou bola spoločnosť Mastercard Worldwide spoločnosťou vo vlastníctve viac než 25 000 finančných inštitúcií, ktoré vydávajú svoje platobné karty.
Mastercard, pôvodne známa pod menom "Interbank" a "Master Charge" bola vytvorená spojenectvom niekoľkých regionálnych asociácií bankových kariet v reakcii na BankAmericard vydanej od Bank of America, ktorá sa neskôr stala kreditnou kartou Visa vydanou spoločnosťou Visa Inc. 
Spoločnosť založili dvaja podnikatelia, Raymond Tanenhaus a Stanley Benovitz.

</doc>
<doc id="636793" url="https://sk.wikipedia.org/wiki?curid=636793" title="Tekvica veľkoplodá">
Tekvica veľkoplodá



</doc>
<doc id="636794" url="https://sk.wikipedia.org/wiki?curid=636794" title="Amóniumnitrát">
Amóniumnitrát



</doc>
<doc id="636795" url="https://sk.wikipedia.org/wiki?curid=636795" title="Ostrožiarka strakatá">
Ostrožiarka strakatá



</doc>
<doc id="636796" url="https://sk.wikipedia.org/wiki?curid=636796" title="Hus africká">
Hus africká



</doc>
<doc id="636797" url="https://sk.wikipedia.org/wiki?curid=636797" title="Zelené pleso kežmarské">
Zelené pleso kežmarské



</doc>
<doc id="636799" url="https://sk.wikipedia.org/wiki?curid=636799" title="Rjukjong Hotel">
Rjukjong Hotel



</doc>
<doc id="636800" url="https://sk.wikipedia.org/wiki?curid=636800" title="Zelené Kačacie pleso">
Zelené Kačacie pleso



</doc>
<doc id="636802" url="https://sk.wikipedia.org/wiki?curid=636802" title="Byzantské výtvarné umenie">
Byzantské výtvarné umenie

Byzantské výtvarné umenie je súčasťou stredovekého výtvarného umenia. Štýlom nadväzuje na antické umenie Rímskej ríše a ranokresťanské umenie.
V užšom zmysle ide o výtvarné umenie (a architektúru) na území niekdajšieho byzantského štátu. V širšom zmysle zahŕňa aj štýlom rovnaké či podobné umenie tvorené v byzantskom politickom a kultúrnom okruhu, teda napríklad umenie na území dnešného Srbska, Bulharska, Ukrajiny či Ruska, poprípade ďalších prevažne pravoslávnych krajín. V tomto zmysle možno hovoriť skôr o byzantskom štýle alebo byzantskom slohu.
Svetské byzantské umenie v architektúre reprezentovali najmä paláce, pamätníky, cisterny či fortifikačné stavby, vo výtvarnom umení následne početné veci dennej spotreby, ako napríklad šperky, knihy či riady. Oveľa známejšie a historicky významnejšie je byzantské sakrálne umenie, ktorého početné exempláre sa zachovali do dnešných dní. V architektúre ide najmä o kresťanské chrámy a monastiere, vo výtvarnom umení ikony, fresky, kríže či rôzne úžitkové umenie.
Definície byzantského umenia a jeho periodizácia sa u autorov líšia (pozri nižšie). 
Významný vplyv malo byzantské umenie, najmä na umenie východného kresťanstva, osobitne na umenie cirkví konštantínopolskej (byzantskej) tradície.
Charakteristika a definícia.
Kunsthistorickým pojmom sa byzantské umenie stalo v 17. storočí. Priekopníkmi v tomto smere boli Philippe Labbé a Du Cange. Vecný vedecký obsah pojmu nebol dlho vyjasnený a byzantské umenie bolo ešte aj v 19. a 20. storočí predmetom mnohých diskusií a polemík. 
Najjednoduchším, no neuspokojivým, vnímaním byzantského umenia je podľa "New Catholic Encyclopedia" jeho vnímanie ako umenia produkovaného obyvateľmi Byzantskej ríše pre jej obyvateľov. Byzantské umenie ďalej možno opísať aj ako umenie neskoroantické, ranokresťanské, umenie východnej pravoslávnej cirkvi, umenie Východorímskej ríše či ako východné stredoveké umenie. Ani tieto definície ale nevyčerpávajú celý obsah pojmu. 
Stredoveké umenie býva vo všeobecnosti členené na umenie sekulárne (svetské) a umenie sakrálne (náboženské). David Talbot Rice opisuje v tomto zmysle byzantské umenie ako "„predovšetkým kresťanské umenie oddané poslaniu cirkvi a určené ilustrovať jej vieru, a viac alebo menej riadené zákonmi cirkvi.“" Osobitne náboženské figurálne výjavy (ikony) nemali pre byzantských adresátov autonómnu (a priamu) umeleckú hodnotu. Šlo o umenie vedomé si svojho cieľa, ktorým bola chvála Boha a ktorý predurčoval jeho podoby. Náboženský účel si tak vyžadoval určitý stupeň abstrakcie, keďže myšlienkový základ figurálnej kompozície bol z teologického hľadiska významnejší ako reálnosť a podobnosť prírode. Byzantský umelec bol preto vnímaný predovšetkým ako remeselník, ktorý musel pri tvorbe svojich svojich diel (a najmä pri ikonách) prísne dodržiavať stanovené teologické doktríny a závery ekumenických koncilov či miestnych synod. Niektoré diela síce niesli aj osobitnú pečať ich autorov, vo všeobecnosti sa však umenie prezentovalo "„neosobným, anonymným a kolektívnym spôsobom“".
Byzantské umenie je dodnes úzko spojené s umením pravoslávneho kresťanstva. I preto byzantské umenie nemožno vnímať len geograficky, ale aj duchovne. Je prítomné všade tam, kde sa dostal vplyv byzantskej teológie, resp. byzantský obrad. Prelínalo sa teda najmä s umením gruzínskym, koptským a arménskym, neskôr aj s umením slovanských krajín. Obsahuje však aj prvky orientálne, perzské a islamské či prvky antiky. Územie, ktoré byzantské umenie (a kultúra) ovplyvnilo rusko-anglický historik Dimitrij Obolensky nazval byzantský commonwealth.
Byzantská numizmatika a sfragistika bez ohľadu na ich aktuálnu umeleckú hodnotu poskytujú neoceniteľné predpoklady pre chronologickú a ikonografickú systematizáciu pamiatok byzantského umenia.
Vznik.
Počiatky byzantského umenia a architektúry datujú jednotliví autori rozlične. Neraz bývajú kladené už do čias rímskeho cisára Konštantína I. Iné pramene hovoria o byzantskom umení až od iných historických udalostí (pozri aj kap. Periodizácia). 
"Encyklopedie Byzance" (Vavřínek, Balcárek) uvádza, že dnes je "„všeobecne prijímaný názor, že byz. umenie je" "skôr syntézou umenia celej vtedajšej oikumené, teda, že prepracovalo alebo absorbovalo umenie východných" [rímskych] "provincií a Východu vôbec.“" Encyklopédia "Pyramída" jeho ranú podobu definuje ako "„slohový konglomerát, v ktorom sa okrem gréckych prvkov výrazne prejavovali aj orientálne štylistické hľadiská“". Poukazuje pritom na perzské a islamské umenia, vplyvy z Kaukazu a neskôr aj zo slovanských krajín. 
Vývoj byzantského umenia a architektúry sa taktiež spája s procesom historického vyčlenenia Byzantskej ríše z východnej časti Rímskej ríše po založení mesta Konštantínopol (4. storočie), obsadením západnej časti ríše v roku 476, s postupujúcou christianizáciou pôvodne pohanskej ríše, a najmä s vládou cisára Justiniána I. ako aj dokonaním helenizácie (grekizácie) pôvodne latinskej správy rímskeho štátu za vlády Hérakleia. Podľa zrejme prevládajúcej mienky sa z hľadiska umenia individualizácia osobitného byzantského štýlu s určitosťou zavŕšila za vlády Justiniána I., keď byzantské umenie dosiahlo svoj prvý zlatý vek a stalo sa "„vedomou svojbytnou umeleckou kategóriou“. "Následne sa ďalej vyvíjalo v priebehu nasledujúcich desiatich storočí a prežilo i zánik Byzantskej (Východorímskej) ríše v roku 1453. Aj po zániku Byzancie však naďalej ovplyvňovalo celý rad národných umeleckých prúdov postbyzantského umenia. 
Periodizácia.
V odbornej literatúre sa možno stretnúť s viacerými rozličnými členeniami byzantského umenia a architektúry.
"Encyclopaedia Beliana" byzantské výtvarné umenie a architektúru člení na: „"tri veľké obdobia: na obdobie od zač. vlády Justiniána I. Veľkého do konca obrazoborectva," "obdobie macedónskych a komnénovských cisárov" "a obdobie palaiologovskej renesancie"“. K obdobiam následne radí nasledujúce časové intervaly: 52760. roky 9. stor. (1. obdobie); 867 až 1453 (2. obdobie) a 1261 až 1453 (3. obdobie). Ide skôr o širšie koncipované obdobia, ktoré v sebe zahŕňajú kratšie úseky, ktoré iní autori vymedzujú aj samostatne (pozri ďalej). Koncový časový údaj pri druhom (t. j. macedónskom a komnénovskom) období (1453) uvádza buď chybne, alebo nie v čisto chronologickom a historicko-dynastickom význame. 
Tri obdobia podľa politických udalostí rozoznáva aj "New Catholic Encyclopedia": "ranobyzantské" (pol. 4. storočiapol. 6 storočia), "strednobyzantské" (9. storočie1204) a "neskorobyzantské" (12611453).
Česká "Encyklopedie Byzance" voľnejšie a menej systematickejšie (t.j. nie v striktných intervaloch) rozpoznáva v rámci historického vývoja "ranokresťanské obdobie" (= "východorímske umenie do vlády Justiniána I.", pričom deklaruje: "„dejiny byz. umenia sú tesne spojené so založením Konštantínopola a s presunutím centra ríše na Východ...“"), "vládu Justiniána I." (6. storočie), ktorú vníma ako prelomovú, "zásahy obrazoborceckého hnutia" (8.9. storočie), "obdobie vlády Macedónskej dynastie" (8671057), "umenie v dobe Komnénovcov" (10811185), "umenie v dobe okupácie Konštantínopola a palaiologovské umenie". Preferuje teda skôr voľnejšie chronologické členenie, pričom periódy nevymedzuje striktne a priamo, ako niektorí iní autori. Justiniánske obdobie a obrazoborectvo; macedónske a komnénovské umenie; ako aj obdobie prechodné (v exile) a palaiologovské systematicky spája v troch spoločných odsekoch. Pod heslom byzantská architektúra následne ešte voľnejšie popisuje vývoj chronologicky a nevymedzuje, resp. nepomenuváva všetky jednotlivé obdobia.
Slovenská časopisecká encyklopédia "Pyramída" rozpoznáva v rámci byzantského umenia: "justiniánske" (= "ranobyzantské obdobie"); "obdobie obrazoboreckých búrok" (= "obrazoborectvo"; 726843); "obdobie renesancie byzantského umenia za macedónskych cisárov a Komnénovcov" (= "strednobyzantské obdobie", "deuterobyzantské obdobie"; 8431204) a "palaiologovské obdobie" (= "neskorobyzantské obdobie", "renesancia za vlády Palaiologovcov"; 12611453).
"Encyklopédia archeológie" člení periodizáciu byzantského umenia na štyri obdobia: 1. "začiatočné obdobie Justiniána a jeho nástupcov", 5.7. stor.; 2. "obdobie ikonoklazmu" 726843; 3. "obdobie druhého rozkvetu za vlády macedónskej dynastie", 2. pol. 9. storočia1. pol 11. stor.; 4. "obdobie Palaiologovcov" 13.15. stor. Na druhú stranu byzantské umenie a literatúru čiastočne zjednodušujúco opisuje ako "„statické, bez vývoja“".
Americký "The Oxford Dictionary of Byzantium" (ed. A. Kazhdan) v hesle od Anthonyho Cutlera o umení jednotlivé obdobia nevymedzuje a nepomenuváva. V rámci hesla byzantská architektúra od Slobodana Ćučića rozpoznáva "„zhruba sedem“" chronologických období, pričom ich delí chronologicky: (1.) "4.5. storočie", ktoré popisuje ako prechodné obdobie; (2.) "6. storočie"; (3.) "7. storočiepolovica 9. storočia", ktoré charakterizuje ako obdobie krízy; (4.) "pol. 9.11. storočia", t. j. obdobie vlády Macedónskej dynastie; (5.) "12. storočie", t. j. obdobie vlády Komnénovcov; (6.) "13. storočie", t. j. obdobie latinskej okupácie Konštantínopola; (7.) "14.15. storočie", t. j. obdobie vlády Palaiologovcov. Obdobia nazýva primárne iba číslovkou, prípadné iné pomenovanie obsahuje opis danej etapy.
Poľské encyklopedické dielo "Encyklopedia kultury bizantyńskiej" poskytuje členenie čiastočne odlišné. Za prvé obdobie vymedzuje "obdobie ranobyzantské" (330726), ktoré malo vrchol zažiť počas vlády Justiniána I., "obdobie ikonoklastické" (726843), "obdobie strednobyzantské" (8431204), ktoré malo rozkvet počas vlády macedónskych a komnénovských panovníkov, "obdobie Latinského cisárstva" (12071261), "obdobie neskorobyzantské" (aj "palaiologovská renesancia"; 12621453) a "obdobie pobyzantské", ktoré malo viaceré fázy.
Odlišný prístup zvolili tvorcovia amerického "Dictionary of the Middle Ages", ktorí v bližšie opisujú len byzantské umenie v rokoch 8431453 a pre ranejšie obdobie odkazujú na heslo o ranokresťanskom umení a architektúre. Dané obdobie v sekciách člení na "obdobie Macedónskej dynastie" (8671056), "umenie Komnénovcov a Angelovcov", (10811204), "obdobie latinskej okupácie Konštantínopola" (12041261) a "obdobie Palaiologovcov" (12611453). 
Doteraz jediná všeobecne orientovaná česko-slovenská monografia "Dějiny Byzance" rozlišuje v rámci kapitoly o umení "predbyzantské umenie"/"predbyzantská architektúra", "umenie" [a architektúra] "od vlády Justiniána do začiatku ikonoklastického obdobia" ("justiniánske umenie"/"architektúra"), "obdobie ikonoklasmu" (v rámci neho rozlišuje dve: 724 až Nicaea II. a 815 až 843; umenie pred týmto obdobám nazýva aj "predikonoklastickým", "umenie macedónskej a komnénovskej epochy", a "umenie palaiologovskej epochy". Záver kapitoly sa v dvoch odsekoch venuje odkazu byzantského umenia, pričom deklaruje: "„Pádom Konštantínopola umenie byzantského sveta nekončí. Jednak pokračuje v susedných ortodoxných štátoch, jednak žije v múroch kláštorov, alebo sa posúva na pozície ľudového prejavu...“" Pojem "predbyzantské umenie" pozná aj "Encyklopedie umění středověku", ktorá ho vymedzuje intervalom 4. až 6. storočie.
Slovenská mutácia Wikipédie, najmä pre prehľadnosť, rozlišuje v článkoch obdobia podľa chronológie, pridržiavajúc sa (ak je to možné) jednotlivých panovníckych dynastií a etáp nasledovne: ranokresťaské umenie, umenie v justiniánskom a hérakleianskom období, umenie v období obrazovorectva, umenie v macedónskom období, umenie v komnénovskom a angelovskom období, umenie v exilovom (prechodnom) a palaiologovskom období a postbyzantské umenie, v ktorom opisuje byzantské výtvarné umenie a architektúru aj v širšom význame pojmu.
Vývoj byzantského umenia.
Ranokresťanské umenie (1. – 6. storočie).
Pretože v kresťanskom umení na území Rímskej ríše v prvých storočiach neexistovali výraznejšie rozdiely medzi Západom a Východom, býva dozrievajúce kresťanské umenie až do vlády Justiniána I. vnímané ako súčasť ranokresťanského umenia (iní autori obdobie od 3. storočia na kresťanskom Východe nazývajú aj predbyzantským obdobím, pozri Periodizácia). 
Pre prvotný odpor Rímskej ríše ku kresťanom boli Kristovi nasledovníci v priebehu prvých troch storočí nútení svoju vieru tajiť a z toho dôvodu existovalo najranejšie kresťanské umenie len na skrytých miestach ako napríklad v katakombách. Situácia sa zmenila v 4. storočí po tom, čo bolo v Rímskej ríši prijatých viacero právnych noriem, ktoré posilnili náboženskú slobodu v krajine, osobitne Milánsky edikt, ktorý zrovnoprávnil všetky náboženstvá v krajine, a ktorý povolili kresťanom vykonávať svoje obrady verejne. 
S rozvojom kresťanstva začali na území ríše vznikať prvé chrámy a prvé umelecké predmety cirkevného charakteru. Umeleckými centrami ranokresťanského umenia sa stali prvé biskupské obce: Rím, Konštantínopol (ktorý bol zakladaný a budovaný ako prevažne kresťanské mesto), Antiochia, Jeruzalem a Alexandria. V neskoršom období k umeleckým centrám patrili aj talianske mestá Miláno a Ravenna. Dodnes sa z tohto obdovia zachovali napríklad Galériov oblúk a rotunda v Solúne zo 4. storočia či mauzóleum Gally Placidie v Ravenne. 
S rozvojom pútnictva od tretieho storočia vznikalo veľké množstvo chrámov a rozvíjalo sa umenie tvorby mozaiky. Tá sa postupne presťahovala z podláh na steny a klenby, kde symbolizovala vyšší (duchovný) svet. Na miestach významných hrobov vznikali zdobené sarkofágy. Rozvíjala sa reliéfová plastika, najčastejšie sa používala slonovina z alexandrijských a antiochijských dielní. Používali sa tiež drahé kovy. Naopak sa postupne znižovalo množstvo priestorových sochárskych diel, nakoľko všeobecná cirkev už na Prvom nicejskom koncile odmietla idolatriuuctievanie modiel, za ktoré boli sochy považované.
Maliarstvo sa v ranokresťanskom období nachádzalo skôr v úzadí. Existovala dosková maľba a početné boli aj knižné iluminácie, avšak len málo z nich sa zachovalo do dnešných dní a viaceré z nich len ako neskoršie kópie. Vďaka obchodu s ďalekým východom sa v Byzantskej ríši vyvíjala aj výroba z východných materiálov a hodvábu, v tomto období však pre čínsky monopol s hodvábom ešte len v obmedzenej miere.
Justiniánske a herákleianske obdobie (6.7. storočie).
Prvé vrcholné obdobie pre byzantské umenie začína za vlády Justiniána I., keď sa v Byzantskej ríši (Východorímskej ríši) naplno rozvíjal kláštorný život a dochádzalo k vzniku viacerých kultúrnych pamiatok náboženského charakteru. Vznikol Kláštor svätej Kataríny na Sinaji, najväčšia súdobá bazilika na svete Hagia Sofia, či jej predchodkyňa Hagia Sofia Malá (pôvodne Chrám svätých Sergia a Bakcha), Chrám svätých Apoštolov (mauzóleum cisárov) a mnohé ďalšie. O mnohých stavbách sa žiaľ dozvedáme len z dobových svedectiev, medzi nimi najmä Prokopiov spis "De aedificiis"O stavbách. 
Pri budovaní sa využívali najmä mramor a tehla, bežnými ale boli aj iné kamene. Často sa využíval materiál zo starších, najmä pohanských, budov. Klasické rímske monumentálne sochárstvo postupne ustupovalo drobnému dekoratívnemu umeniu."" Drobná plastika v tomto období dosahovala veľkú úroveň. Ešte za vlády cisára Justiniána I. vzniklo viacero sôch, no ich počet následne rapídne klesal. Spravidla sa o nich dozvedáme len zo správ historikov. Byzantské budovy zdobili stĺpy so zdobenými hlavicami a cibóriami. Uplatňovala sa výzdoba štukou. Reliéfna výzdoba je charakteristická rastlinnou a zvieracou tematikou. Rozvíjala sa drevorezba a rezba do slonoviny.
6. storočie bolo zlatým obdobím byzantských kníh a ilustrátorstva. Vznikali nové rukopisy i odpisy starších diel. Zvitky postupne nahradili kódexy. Známe sú dve iluminátorské tradície: helenizujúca alexandrijská a ázijsko-orientálna vyznačujúca sa monumentálnosťou."" Známe sú napríklad tzv. purpurové rukopisy písané na purpurom zafarbený pergamen, medzi významné diela patrí Rabulov a Rossanský evanjeliár.
V 5. storočí sa rozvíjala tvorba ikon, doskových malieb, ktorá mala najmä náučno-teologický charakter. Historicky vychádzala z tradície zobrazovania rímskych cisárov a z orientálnej tradície zobrazovania zosnulých. Jej pôvod možno badať v Palestíne a Sýrii. Byzantský umelec už na rozdiel od svojho antického predchodcu svoje objekty nezobrazoval ako predmety zobrazujúce ľudskú (telesnú) krásu, ale prostredníctvom alegórie sleduje jej duchovnú stránku a vlastnosti. Najznámejšie ikony z tohto obdobia sa zachovali v Kláštore svätej Kataríny Alexandrijskej.
Rozvíjala sa tiež mozaika, ktorá zobrazovala ako duchovné, tak i svetské motívy. O svetských motívoch sa dnes ale dozvedáme najmä z historických materiálov. Časť z nich sa dochovala v Ravenne. Významná bola duchovná mozaika, avšak podľa dobových správ hlavné chrámy v Konštantínopole v tomto období nemali prekvapivo figurálne mozaiky. Tie mali vzniknúť až za vlády Justína II.
Značný bol rozsah úžitkového umenia, ktoré však bolo v priebehu storočí často prerobené na iné predmety. Významným nálezom z toho obdobia bol poklad strieborných mís nájdených v roku 1902 na Cypre. V roku 552 sa v Byzancii po tom, čo sa dvom mníchom podarilo z Číny priniesť priadku morušovú začalo s výrobou hodvábu. Ten sa používal na rozličné účely (závesy, šatstvo, či dokonca pri mumifikácii). Najstaršie dochované kusy pochádzajú zo 7. storočia. Vzory na látkach boli najmä loveckého a zvieracieho charakteru, ornamenty boli ovplyvnené perzským sásánovským umením.
V siedmom storočí v Byzantskej ríši doznievalo vrcholné justiniánske obdobie. Boje s Peržanmi a neskôr i Arabmi a avarsko-slovanskými nájazdníkmi mocensky i ekonomicky oslabili Byzantskú ríšu, takže sa obmedzil i rozpočet pre rozvoj umenia. Prestali vznikať nové stavby podobe veľkého významu ako za Justiniána a umenie sa prenieslo najmä do tvorby mozaík. Na rozdiel od ťaživej doby mozaiky z tohto obdobia žiaria svojou farebnosťou a leskom. Využívali sa kamenné, sklenené a smaltové kamene. Najznámejšia figurálna mozaika z tohto obdobia sa nachádza v Chráme svätého Demetera v Solúne.
V tomto období sa taktiež v cirkevných kruhoch začína prejednávať a kanonicky presnejšie upravovať požadovaná výzdoba a vybavenie chrámov, mení sa prístup Byzantíncov k náboženstvu a v niektorých úvahách sa (azda aj pre arabský vplyv) začína odsudzovanie terajšieho kresťanského umenia a najmä ikon.
Umenie v období obrazoborectva (730843).
Obdobie obrazoborectva (ikonoklazmus) sa rozdeľuje do dvoch hlavných vĺn. Prvé obdobie boja proti uctievaniu ikon sa začalo v roku roku 724 a trvalo až do vlády cisárovnej Ireny a usporiadania Druhého nicejského koncilu v roku 787. Druhé obdobie ikonoklazmu trvalo v rokoch 815 až 843. 
Príčin ikonoklazmu bolo viacero a ich konkrétny vplyv je predmetom diskusie. Jednak boli duchovného charakteru. V cirkevných kruhoch sa už dlhší čas prejednávala otázka výzdob chrámov a na niektorých, najmä východných teológov pôsobili moslimské názory nezobrazovania tvárí a ľudských postáv. Teologické vysvetlenie ikonoklazmu bolo, že nie je možné zobraziť duchovnú podstatu božstva a uctievanie iba telesnej stránky osôb sa rovná modlárstvu. K príčinám ďalej možno pripočítať i neúspechy Byzancie na východnej fronte a arabskú expanziu, čo niektorí chápali ako znak toho, že sa od Byzancie odvrátil Boh a hľadali dôvody, prečo sa tak stalo.
Nech už príčiny a zámienky obrazoborcov boli akékoľvek, fanatické ničenie figurálnych výjavov (kresťanského i antického umenia) sa stalo temnou stránkou byzantskej histórie. Asi prvou verejnou obeťou novej cisárskej politiky bola ikona Krista na Chalkébronzovej bráne konštatinopolského Veľkého paláca. Ešte väčšia vlna prenasledovania ikon nastala za vlády Konštantína V. Kopronyma, ktorý dokonca ikonodúliu nechal odsúdiť na koncile (respektíve synode) v roku 754. 
I napriek prenasledovaniu istých typov umenia a poklesu podpory umenia v tomto období vzniklo niekoľko významnejších stavieb a diel. Cisár Teofil nechal napríklad vystavať palác v Bryose. Do architektúry prenikli niektoré orientálne prvky (trikonchálna dispozícia). Obrazoborecké mozaiky sa zachovali v chráme Hagia Irena, či v Solúne. Väčšina obrazoboreckých diel sa však do dnešného obdobia nezachovala. Mnohé boli zničené v priebehu 20. storočia, počas grécko-tureckej vojny a niektoré vďaka požiarom. Zachovala sa však napríklad výzdoba Kostola svätého Kyriaka na ostrove Naxos. Umelci sa v tomto období snažili zjednodušiť zobrazovanie kresťanských motívov a namiesto tvárí sa orientovali na kríže a symboly. V mozaike sa využíval motív vtáctva, divých zvierat a rastlín vychádzajúci z perzských a helenistického motívov.
Veľký odporca ikonoklazmu Ján Damascénsky toto obdobie popisuje nasledovne:
K definitívnemu obnoveniu kultu ikon prišlo až za vlády regentky Teodory v roku 843. Tento deň je dodnes vo východných cirkvách oslavovaný ako nedeľa ortodoxie.
Umenie v macedónskom období (8431081).
Obdobie Macedónskej dynastie bolo druhým zlatým vekom byzantského umenia. Napriek zložitým začiatkom obnovy ikonografie (z dôvodu absencie znalcov daného remesla) sa postupne znovu rozvinula tvorba ikon. Tá v obrazoboreckom období prežívala najmä v Sýrii a Kapadócii, odkiaľ sa znovu šírila do Byzancie. Práve v Kapadócii vznikli v tomto období početné v skalách vytesané chrámy a kláštory, z ktorých pravdepodobne najznámejšie sa zachovali v okolí Göreme. Sýrska ikonografia postupne prenikla i do európskej časti ríše a na cisársky dvor. Nanovo sa tvorili náboženské mozaiky a obnovovali sa dekorácie chrámov. Prevládala farebnosť a symbolika. Do popredia sa dostávali inovatívne prvky.
Macedónske umenie možno považovať za prechod medzi antikou a stredovekom. Diela stále niesli niektoré klasické rímske znaky (ako napríklad farby či doplnky), naopak postavy niesli východný orientálny nádych a často i ľudové prvky. Zároveň sa však po porážke ikonoklazmu sprísnili i teologické nároky na ikony. Tie nesmeli za žiadnych okolností pripomínať prázdne modlárstvo ale mali poukazovať na svoj veľkolepý duchovný predobraz. Nutno dodať, že samotné ikony v Byzantskej ríši ako umenie chápané neboli a boli brané čisto duchovne. Stále častejšie sa v chrámoch začínali objavovať i oltárne priehradyikonostasy. Rozmohlo sa zobrazovanie typických novozákonných obrazcov a objavuli sa i apokalyptické diela. V dielach boli zobrazované typizované postavy s typickými formami. Väčšie uvoľnenie hláv nastáva až v neskoršom 12. storočí. V umení možno celkovo badať dve tendencie, realistickú dvorskú a tradicionalisticko-teologickú, kláštornú."
Vznikali chrámy a postupne i nová výzdoba chrámov: v Solúne, v Nikáji či bohato vyzdobená (no nezachovaná) Bazilika Nea Ekklésia v Konštantínopole. Početné kláštory vznikli na posvätnej hore Athos. Niektoré zakladali Gréci, iné Gruzínci, Bulhari, či Arméni. Athos sa tak stal centrom ortodoxného sveta i kultúr byzantskej mocenskej sféry.
Takmer každý z macedónskych cisárov nechal pristavať nové sály cisárskych palácov. Postupné odpútanie sa od latinskej tradície a oživenie gréckeho jazyka prinieslo i helénske prvky. Bežné boli reliéfy so zvieracími motívmi. Založené boli rozsiahle cisárske záhrady, tzv. Nový Eden, a rozmáhalo sa i budovanie nových palácov. Rozšíril sa Veľký palác a medzi nové paláce patrili Blachernský palác a palác Bukoleon so známym súsoším býka a leva. Takmer každý cisár a jeho manželka nechali postaviť nové monastiere a začali ich ako svoje miesta posledného odpočinku uprednostňovať pred Chrámom svätých apoštolov. Typická je i mozaika zobrazujúca cisársky pár. Zrejme najznámejšia je obdobná mozaika cisárovnej Zóé v Hagii Sofi s jej manželom. Pre jej opakované manželstvá však musela byť postava cisára (manžela) viackrát menená.
Rozvinula sa štátna výroba hodvábu, ktorý sa stal predmetom exportu. Bohato vyzdobené textílie sa stali jedným z najvýznamnejších umeleckých výrobkov a hodvábnictvo dôležitým umeleckým remeslom. Vysokú úroveň si zachovala i byzantská iluminácia, ktorá sa tešila veľkej priazni byzantských mocných. Zachovali sa mnohé diela, medzi nimi "Kázania Gregora Naziánskeho", či "Kozmografia christiana", opis staršieho diela alexandrijského kupca. Svetovo známe sú "Parížsky žaltár", "Vatikánsky žaltár", či "Biblia kráľovnej Kristíny." V roku 986 vzniklo "Menológium Bazila II.", liturgický kalendár zobrazujúci svätcov. Štýl jej prevedenia predznamenáva nástup novej generácie umelcov. Stráca sa priestornosť a antikizujúca modrosťplne prevažuje zlaté pozadie. 
Opätovne sa rozmáhala výroba predmetov zo slonoviny. Významné sú macedónske diptychy a triptychy, bohato zdobené skrinky a reliéfy. Svetovo známe bolo byzantské šperkárstvo a zlatníctvo, ktoré v očiach Západu vzbudzovalo závisť a predstavu neskutočného prepychu a bohatstva cisárskeho dvora a neskôr sa vďaka štvrtej križiackej výprave dostalo na európske dvory. V úžitkovom umení sa na rozdiel od ikonografie vyskytovali aj početné antické motívy či svetské motívy cisárov, bitiek a loveckých scén. Niektoré ornamentálne motívy predznamenávali európsku gotiku, ktorá však v byzantskom svete nikdy neprepukla.
Komnénovská renesancia a Angelovci (11.13. storočie).
Druhá polovica 11. storočia, teda obdobie po vymretí Macedónskej dynastie, uvrhla Byzantskú ríšu do zmätkov a na krátko sa obmedzil i rozvoj umenia. Nástup dynastie Komnénovcov pozastavil úpadok ríše a vytvoril predpoklady pre ďalší vývoj umenia. Budovali sa malebné domy a paláce, ktoré boli vyzdobené ornamentmi s tehlovými okrasami a detailami z majoliky. Narastala geometrickosť a strácali sa zoomorfné prvky. V architektúre vznikla tzv. grécka škola s jej chrámami v Aténach a na ostrovoch. Po dočasnej strate väčšiny Malej Ázie sa umelecká tvorba viac orientovala na európsku časť. Miestne diela však začínali obsahovať i lokálne štýly a nádychy. 
V mozaike sa prejavovala lineárnosť tvarov a chladnosť farieb. Najvýznamnejšie pamiatky z obdobia možno nájsť najmä v kláštoroch. Zrejme najznámejšími sú mozaiky v aténskej Dafnii. Byzantské umenie v tomto období expanduje i do zahraničia. Pozvaní umelci skrášlili normanské i kyjevské budovy. V monrealskom chráme v Palerme sa nachádza najväčší mozaikový cyklus na svete. Umelecky však ide o menej estetické dielo. Vplyv umenia je badateľný i v Benátkach, ktorým sa byzantské umenie podarilo uspokojivo imitovať a do ktorých sa navyše veľká časť byzantského kultúrneho dedičstva dostala po štvrtej križiackej výprave. Byzantské umenie si v Taliansku svoju obľubu zachovalo až do príchodu renesancie.
Za vlády Komnénovcov, veľkých mecenášov umenia, sa čiastočne menil i štýl umenia. Okrem duchovna sa zvýrazňovala aj krása. Maliarske diela boli žiarivejšie, ťahy jemnejšie a hojne sa využívala zlatá a strieborná farba. Novými umeleckými centrami sa stali Solún a hora Athos, zo starších znovu ožil Jeruzalem a Sinaj. V kaligrafii umenie už iba opakovalo svoj dosiahnutý vrchol. Nové diela nevznikali už len v dielňach ale aj v kláštoroch (dovtedy byzantské kláštory nemali podobný vzdelanostný a umelecký charakter ako na západe). V knihách klesal počet ilustrácií. Medzi významnejšie diela patrí napríklad "Parmské evanjelium" či "Evanjelium florentskej Laureantiány". Pozoruhodným dielom tohto obdobia je sicílsky opis kroniky Ióanna Skylitza známy ako "Madridský rukopis", ktorý obsahuje okolo 600 vyobrazení z byzantských dejín. 
Vrchol dosahuje byzantské zlatníctvo, ktoré sa (často i staršie exempláre) exportovalo do celej Európy. Byzantskí kovotepci mali viaceré zákazky v Benátkach. Najznámejším je pravdepodobne oltár Pala d´Oro v Bazilike svätého Marka. Do Benátok sa po roku 1204 dostala i byzantská okrídlená kvadrika. Byzantského pôvodu sú taktiež uhorské koruny (grécka časť tzv. svätoštefanskej koruny a tzv. Monomachova koruna (obe však pochádzajú ešte z 11. storočia, z obdobia tesne pred nástupom Komnénovcov).
Po tom, čo v roku 1204 Konštantínopol dobyli v rámci štvrtej križiackej výpravy križiaci, sa Byzantská ríša za vlády Angelovcov dočasne rozpadla a ťažisko umenia sa presunulo do lokálnych centier. Do umenia sa taktiež dostalo niekoľko prvkov zo západu.
Éra Palaiologovcov (13. – 15. storočie).
Obnovenie Byzantskej ríše v roku 1261 za vlády Palaiologovcov prinieslo byzantskému umeniu nové skúsenosti, ktoré preberalo jednak z názorov dočasných dobyvateľov, ale aj iných národov byzantského kultúrneho okruhu. Posilnil sa význam regionálnych sídiel oproti Konštantínopolu, významnými architektonickými sídlami sa stali Solún, Trebizond, či mestá na Peloponéze (medzi nimi najmä Mystra). V duchovnom prostredí sa rozvíjalo a zvíťazilo hnutie hésychazmu a spolu s ním sa rozšíril vznik stylických kláštorov na vysokých skalách. Vznikli kláštory v Meteore, rozšíril sa Month Athos. Byzantské umenie sa ďalej šírilo do Ruska, Benátok a na Balkán. Bez odozvy nezostalo ani u moslimských Turkov, ktorí z východu útočili na Byzantskú ríšu. 
Najvýznamnejšie obrodenie prežívala mozaika a nástenná maľba, ktorá sa prejavovala dynamickosťou a naratívnosťou. Maľby vytvárali zložité tapisérie. Menili sa i farby a veľkosť detailov, ktoré sa zmenšovali. Významné mozaiky sa zachovali v Chráme svätého Spasiteľa v Chóre, či v Kláštore Pammakaristos. Z tohto obdobia sa taktiež zachovalo veľké množstvo doskových ikon, pričom ich kvalita kolíše podľa výrobnej dielne. Pomerne slušnú úroveň si zachovali konštatinopolské dielne. Prevládali svetlé teplé farby a schematické zlato vytvorené nitkovitými ťahmi. V knižnom umení diela nedosahovali úroveň predchádzajúcich období. Novinkou boli knižné portréty. Zachovalo sa vďaka nim viacero cisárskych podobizní. 
V umení drobných predmetov takisto badať prepad voči starším obdobiam. Strata východných území znamenala vznik nedostatku drahších materiálov, najmä slonoviny a drahých kovov. Výroba sa orientovala najmä na drevo, viac sa využívala i keramika. Klesala náročnosť diel. Obľúbeným sa stáva filigrán. Viac pozornosti sa začalo venovať ochrane ikon. Vznikali kovové rámy a obklady ikon. Výrazný rozvoj zažilo umenie tvorby tkanín a výšiviek.
Byzantské umenie v južnej a východnej Európe.
Dobytie Konštantínopola osmanskými Turkami v roku 1453 prinieslo definitívny zánik Byzantskej ríše a rovnako aj presun ťažiska byzantského umenia do južnej a východnej Európy. Prostredníctvom pravoslávneho kresťanstva sa byzantská kultúra rozšírila do Bulharska, Srbska, Valašska a Moldavska (dnešné Rumunsko). Zároveň už za vlády Macedónskej dynastie prenikli byzantská kultúra a obrad aj na územie dnešnej Ukrajiny a Ruska, ktoré sa po dobytí Balkánu stalo centrom pravoslávneho sveta. Už počas neskorej fázy Byzantskej ríše sa v jednotlivých krajinách východného rítu vytvoril čiastočne osobitný umelecký štýl jednotlivých národov a naďalej pokračoval i po zániku Byzantskej ríše. Je pri tom často značne obtiažne určiť či ide ešte o byzantský štýl a alebo o osobitný národný štýl (napríklad srbsko-byzantský štýl).
V 14. a 15 storočí sa v Srbsku rozvíjala Moravská škola, ktorá prešla celkom nezávislým vývojom a neskôr sa stala architektonickým vzorom pre moldavské chrámy a susedné krajiny (Valašsko, Bulharsko). Nové umelecké ohniská vznikali v ruských krajinách. Ruský ikonografický štýl sa síce začal vyvíjať vlastným smerom (napríklad nové motívy a svätci), no vždy zároveň imitoval byzantské predlohy. Známou je napríklad Ikona Najsvätejšej Trojice od Andreja Rubľova.
Architektúra v Rusku a Srbsku okrem byzantských štýlov v absorbuje vplyvy zo západu (románsky a gotický sloh). Slovanské kostoly a kláštory (napr. Gračanica, Visoki Dečani, Kalenić) sa vyznačovali dôrazom na vertikalitu, ktorú Byzancia celkom vynechávala. Pokračoval avšak centrálny pôdorys kostolov. Stavby Rašskej školy sú najviac ovplyvnené románskym pôdorysom (napr. Kláštor Studenica), dôraz sa kladie takisto na farebnosť a pestrosť fasády. Veľa byzantských umelcov z Konštantínopola a Solúna pracovalo na dvoroch slovanských kniežat a kráľov už počas palaiologovskej renesancie. Dobrým príkladom sú fresky gréckych umelcov pracujúcich na dvore srbského vládcu Štefana Uroša II. alebo fresky v Kláštore Gračanica. Byzantský vplyv sa objavoval tiež vo všetkých aspektoch života (odevy, tituly). Najvyspelejšia fáza srbsko-byzantského umenia bola dosiahnutá za vlády despotu Stefana Lazarevića. Moravská škola v jeho ére dosiahla výraznú kvalitu architektúry, ktorej ozdobnú pečať možno na srbských kostoloch badať dodnes.
Významnú úlohu v stredovekom Srbsku zohrávala freska. Medzi staršie fresky patrili najmä diela v Kláštore Studenica (1170), či Sopoćani (cca. 1265). Grécki maliari tu napodobnili klasické antické fresky. Maľby z neskoršieho obdobia (Palaiologovci) mali zase skôr konzervatívny kresťanský charakter (Ochrid, Gračanica). Pomerne kvalitné diela srbských majstrov zo 14. storočia a v prvej polovice 15. storočia v Moravskej škole sa nachádzajú v Kalenići, či Manasiji.
Byzantská tradícia v juhovýchodnej Európe pokračovala aj pod osmanskou nadvládou, hoci niektoré typy umenia sa zachovali len v pomerne malom meradle. Na Kréte sa pod záštitou Benátok vyvíjal regionálny post-byzantský štýl Krétskej školy. Písanie (maľba) ikon sa výrazne nemenila, skôr sa pridržiava tradície byzantského umenia.
Význam byzantského umenia a dedičstvo.
Do dnešných dní sa zachovali tisíce byzantských pamiatok. Byzantské umenie a jeho tvorcovia v priebehu existencie Byzantskej ríše pôsobili a ovplyvňovali kultúru a umenie okolitých krajín a národov: Arabov, Arménov, Gruzíncov, Slovanov, či umelcov z územia Talianska (medzi nimi najmä Benátčanov, sicílskych Normanov a Florenťanov). Nedostižný vplyv malo byzantské umenie na kresťanské umenie, a to najmä v oblasti ikonografie. Najmä vo východných cirkvách sa na stavbe chrámov podpísal byzantský architektonický štýl, ktorého nasledovníkom dnes je neobyzantský sloh. Významným prvkom byzantského štýlu bola najmä kupola a centrálny štvorcový centrálny pôdorys. Významné bolo i byzantské šperkárstvo, ktorého výrobky sa rozšírili po celej Európe a stali sa dokonca súčasťou korunovačných klenotov (Uhorsko). Vďaka Byzantskej ríši sa ďalej do Európy dostala výroba hodvábu a predmetov z neho. Nedostihnuteľní boli Byzantínci v majstrovstve mozaiky, ktorú od nich prevzali Normani a moslimovia.
Po páde Konštantínopola prevzali byzantskú kultúrnu tradíciu najmä južnoslovanské a východoslovanské krajiny. Byzantská kultúra však ovplyvnila i umenie Osmanskej ríše, ktorá prevzala patronát nad jej územím a kultúrnymi pozostatkami. Umenie potomkov bývalých obyvateľov Byzantskej ríše sa následne radilo do osmanského umenia, alebo umenia jednotlivých národov (Gréci, Srbi) alebo bolo vnímané ako pravoslávne umenie. Pre kresťanský Západ významným pokračovateľom byzantskej umeleckej tradície bola Krétska škola, ktorá sa vyvíjala na území, ktoré ovládali Benátky. Jej predstaviteľmi a nasledovníkmi boli napr. Teofan z Kréty, Michail Damaskinos a neskôr aj El Greco (pozri aj postbyzantské umenie).

</doc>
<doc id="636815" url="https://sk.wikipedia.org/wiki?curid=636815" title="Martin Gamboš">
Martin Gamboš

Martin Gamboš (* 23. január 1998, Žilina) je profesionálny slovenský futbalista hrajúci za slovenský klub FK Senica.
Klubová kariéra.
Žilina.
Gamboš debutoval za prvý tím Žiliny v zápase Fortuna ligy hranom 4. augusta 2018 proti Ružomberku. Žilina vonku prehrala 1–3. V základnej zostave Gamboš debutoval 5. mája 2019 v zápase s Dunajskou Stredou. Žilina doma prehrala 1–2. O týždeň neskôr Gamboš opäť nastúpil v základnej zostave a pri vonkajšej prehre 2–6 so Slovanom Bratislava dal prvý žilinský gól.
Spartak Trnava.
2. augusta 2019 bolo oznámené, že Gamboš mieri zo Žiliny na hosťovanie do Spartaka Trnava do konca sezóny s opciou na trvalý prestup. Do zápasovej nominácie sa po prvýkrát dostal 11. augusta 2019 proti Pohroniu. Do hry nezasiahol, sedel len na lavičke náhradníkov.
Senica.
Už počas priebehu sezóny 2020/21 prestúpil Martin Gamboš zo Žiliny do Senice, opačným smerom šiel Tenton Yenne.

</doc>
<doc id="636816" url="https://sk.wikipedia.org/wiki?curid=636816" title="Emir Halilović">
Emir Halilović

Emir Halilović (* 4. november 1989, Banovići) je profesionálny futbalista z Bosny a Hercegoviny hrajúci za turecký klub Bandırmaspor ako záložník.
Halilović odštartoval svoju kariéru v klube zo svojho rodného mesta, Budućnost Banovići. Hral aj za Zvijezdu Gradačac. V roku 2012 odišiel do českého Hradca Králové, odkiaľ rok hosťoval v Převýšove. V roku 2015 prestúpil do slovenského Spartaka Trnava. O dva roky odišiel do Rakúska, odkiaľ sa po roku vrátil do rodnej Bosny, konkrétne do Sarajeva. Od roku 2019 sa stal opäť hráčom Trnavy. V Trnave vydržal 1 rok a prestúpil do tureckého klubu Boluspor. Aj tam sa neohrial dlho, ale v Turecku zostal. Momentálne hráva za Bandırmaspor.

</doc>
<doc id="636817" url="https://sk.wikipedia.org/wiki?curid=636817" title="Žlčníkové kamene">
Žlčníkové kamene

Cholecystolitiáza (žlčníkové kamene) znamená tvorbu kamienkov (konkrementov) v žlčníku. Sú tvorené vyzrážanými zložkami žlče - cholesterolu, bilirubínu a solí vápnika. Príčinou býva porucha zloženia žlče pri spomalení jej odtoku - porucha vyprázdňovania žlčníka, pri infekcii a iných zápaloch v žlčových cestách. Žlčové kamienky môžu upchať žlčové cesty, čo je spojené so silnými bolesťami brucha, lokalizovanými do pravého podrebria (žlčníkový záchvat - biliárna kolika). Prítomnosť žlčníkových kamienkov v žlčových cestách sa označuje ako choledocholitiáza, drobné konkrementy v žlči sa volajú mikrolitiáza a vrstva zahustenej žlče na dne žlčníka - „žlčové blato“ sa označuje anglickým termínom "sludge".
Výskyt.
Cholecystolitiáza postihuje približne 20 % – 40 % dospelých obyvateľov vyspelých západných krajín, maximum výskytu je po 40. roku života. Ženy sú postihnuté približne trikrát častejšie ako muži. V ázijských krajinách sa vyskytuje zriedkavejšie. Medzi rizikové faktory patrí okrem uvedeného obezita, tehotenstvo, genetická predispozícia. Sklon k cholecystolitiáze zvyšujú poruchy vstrebávania a metabolizmu žlčových kyselín, choroby žlčových ciest a poruchy vyprázdňovania žlčníka (napríklad pri redukčných a tuky obmedzujúcich diétach).
Príznaky a diagnostika.
Cholecystolitiáza je väčšinou bezpríznaková (asymptomatická) a takou môže môže zostať doživotne. U 1 % – 2 % zo všetkých pacientov ročne sa objavujú príznaky. Môžu to byť dlhodobé zažívacie ťažkosti - biliárna dyspepsia, alebo biliárna kolika (žlčníkový záchvat).
Diagnóza sa stanovuje s vysokou presnosťou na základe ultrasonografického vyšetrenia, pri ktorom sa zobrazujú kamienky v žlčníku. Je možné zobraziť rozšírené žlčové cesty pred zaklineným kamienkom a diagnostikovať komplikácie - zápalové zmeny, rozšírený preplnený žlčník (hydrops) a ďalšie. Žlčníkové kamienky sa dajú zobraziť aj pri vyšetrení počítačovou tomografiou (CT) a magnetickou rezonanciou (MRI). Presnou diagnostickou metódou je endoskopická retrográdna cholangiopankreatikografia (ERCP), používaná skôr u pacientov s komplikáciami. Počas tohto výkonu je možné aj odstránenie kamienkov zo žlčovodov.
Vyšetrenia krvi môžu byť úplne negatívne, pozitivita sa spája skôr s rozvojom komplikácii. Vyšetruje sa zápalová aktivita (C-reaktívny proteín), krvný obraz so zameraním na počet leukocytov, koncentrácia žlčového farbiva bilirubínu a enzýmov, ktoré sa uvoľňujú do krvi pri poškodení pečene (napr. AST, ALT, GMT).
Liečba.
Bezpríznaková choleocystolitiáza nevyžaduje liečebný zásah, len sledovanie. Ak sa kamienky zväčšia nad 2 cm, alebo je podozrenie na infekciu, prípadne u pacientov s cukrovkou, odporúča sa operačné odstránenie žlčníka (cholecystektómia).
Pri biliárnej kolike má pacient nariadenú hladovku, neskôr dočasnú prísnu diétu. Dostáva spasmolytiká - lieky na uvoľnenie kŕčov hladkého svalstva, prípadne infúznu liečbu. Po ústupe príznakov sa plánuje definitívna liečba, spravidla cholecystektómia. Pri pretrvávaní ťažkostí alebo vzniku komplikácii je spravidla potrebná antibiotická liečba. Ak zaklinený kameň trvalo bráni odtoku žlče, hrozia ďalšie komplikácie (zápal, prederavenie žlčových ciest, poškodenie až zlyhanie pečene), musí byť odstránený čo najskôr. Uprednostňované je endoskopické ošetrenie - vykonanie endoskopickej retrográdnej cholangiopankreatikografie (ERCP) so stiahnutím kamienkov (konkrementov) zo žlčových ciest do dvanástorníka pomocou špeciálneho košíčka alebo balónika. Krajným riešením je okamžitá operácia - cholecystektómia s revíziou žlčových ciest a odstránením kamienkov.
Samotné odstránenie žlčníkových kamienkov sa nepovažuje za definitívne riešenie, pretože väčšinou pretrváva príčina ich tvorby a po určitom čase sa vytvoria znova, preto sa spravidla odstraňuje celý žlčník.
Pri chronickej biliárnej dyspepsii sa spravidla odporúča operácia - cholecystektómia. Vykonáva sa spravidla laparoskopicky, teda bez otvorenia brušnej dutiny, pretože tento postup je šetrnejší a pacient sa po operácii rýchlo zotaví. Keďže príznaky biliárnej dyspepsie nie sú špecifické pre toto ochorenie a môžu mať v skutočnosti inú príčinu, alebo ak u pacienta vznikne tzv. postcholecystektomický syndróm (ťažkosti, pripisované odstráneniu žlčníka), nemusí operácia vždy odstrániť pacientove ťažkosti. Napriek tomu sa považuje za užitočnú, pretože sa ňou predchádza prípadnému vzniku komplikácii cholecystolitiázy v budúcnosti.
Neoperačná (konzervatívna) liečba cholecystolitiázy nie je lekármi uprednostňovaná, pretože kamienky sa zvyknú tvoriť opakovane a ich odstránenie nebýva teda definitívnym riešením. Predtým populárna kúpeľná liečba je prakticky neúčinná, tzv. žlčníková diéta s obmedzením tukov a nafukujúcich jedál môže stav aj zhoršiť, pretože redukuje stimuly k vyprázdňovaniu žlčníka a kamienky sa v stagnujúcej žlči môžu tvoriť ešte intenzívnejšie. Efekt litotrypsie - rozdrvenia kamienkov pomocou ultrazvuku je dočasný a od tejto metódy sa tiež upúšťa. Z konzervatívnych postupov sa u obmedzeného počtu pacientov využíva disolučná liečba preparátmi, obsahujúcimi žlčové kyseliny - chenodeoxycholovú a ursodeoxycholovú. Je možná len pri malých kamienkoch, trvá približne rok a úspešná je veľmi približne u polovice pacientov.
Komplikácie.
Tlak kamienkov na stenu žlčníka môže vyvolať zápal žlčníka - cholecystitídu. Najhoršia forma tohto zápalu je empyém žlčníka, pri ktorom je žlčník naplnený kamienkami a hnisom. Upchatie vývodných žlčových ciest, ktoré znemožňuje odtok žlče, sa čoskoro prejavuje žltačkou (ikterus). Po niekoľkých dňoch trvania vedie k poškodeniu pečene. Žlčníkový kameň, blokujúci úsek žlčových ciest, spoločný s vývodom slinivky brušnej, môže spôsobiť jej zápal - biliárnu pankreatitídu.

</doc>
<doc id="636818" url="https://sk.wikipedia.org/wiki?curid=636818" title="Cholecystolitiáza">
Cholecystolitiáza

__VYNÚTIŤOBSAH__

</doc>
<doc id="636820" url="https://sk.wikipedia.org/wiki?curid=636820" title="Filip Dangubić">
Filip Dangubić

Filip Dangubić (* 5. máj 1995, Rijeka) je profesionálny chorvátsky futbalista hrajúci za bosanský futbalový klub FK Željezničar Sarajevo ako záložník.
Kariéru začal v rodnej Rijeke, odkiaľ chodil hosťovať do iných chorvátskych a slovinských tímov. V roku 2018 odišiel do Spartaka Trnava, odkiaľ v roku 2019 odišiel hosťovať do Senice. Od leta 2019 bol znova členom trnavského Spartaka.

</doc>
<doc id="636821" url="https://sk.wikipedia.org/wiki?curid=636821" title="Andrássyovci">
Andrássyovci



</doc>
<doc id="636824" url="https://sk.wikipedia.org/wiki?curid=636824" title="Denisovania">
Denisovania



</doc>
<doc id="636827" url="https://sk.wikipedia.org/wiki?curid=636827" title="De Broglieove vlny">
De Broglieove vlny



</doc>
<doc id="636828" url="https://sk.wikipedia.org/wiki?curid=636828" title="Otrava metanolom">
Otrava metanolom

Otrava metanolom je otrava spôsobená vniknutím metanolu do organizmu. Kvôli svojej vysokej toxicite môže nastať aj po vypití malého množstva. Prejavuje sa poruchami vedomia, bolesťou brucha, zvracaním a ataxiou. Poruchy zraku sa môžu dostaviť približne už od 12 hodín od požitia metanolu. Pri tejto otrave sa objavuje telesné prekyslenie a potvrdiť sa dá vyšetrením hladiny metanolu a jeho metabolitov v krvi. Okrem tejto otravy sa môžu podobné príznaky objaviť pri otrave inými toxickými alkoholmi, rôznych infekciách, diabetickej ketoacidóze a pri serotonínovom toxidróme. Okrem požitia sa vo vzácnych prípadoch vyskytuje aj otrava po vdychovaní výparov metanolu či po poliatí sa ním.
Toxické a smrtiace dávky.
LD50 metanolu sa udáva na 1 až 2 ml/kg t.j., každopádne vyskytli sa už aj prípady kedy metanol spôsobil oslepnutie a smrť už pri dávke 0,1 ml/kg, čo pre dospelého človeka predstavuje približne 6 až 10 ml metanolu.
Mechanizmus a príznaky.
Existujú dva mechanizmy toxicity metanolu. Prvým mechanizmom sú jeho tlmivé účinky na CNS. Príznaky otravy sú v tomto štádiu podobné otrave etanolom (pitným liehom) aj keď jeho priama toxicita nie je taká vysoká ako u etanolu a preto je potrebná ešte väčšia dávka aby nastala smrť týmto spôsobom. Pre toto štádium sú charakteristické príznaky opitosti a pri vysokých požitých množstvách až strata vedomia a smrť.
Druhým, viac známym, mechanizmom nie je priama toxicita metanolu, ale jeho metabolitov, ktoré dokážu spôsobiť otravu aj v drobných množstvách. Tieto príznaky sa vyskytujú po prejdení prvotných príznakov opitosti, kedy sa metanol začína v pečeni premieňať na formaldehyd pomocou enzýmu alkoholdehydrogenáza. Ten sa následne premieňa pomocou enzýmu aldehyddehydrogenáza na kyselinu mravčiu, ktorá je vysoko jedovatá a spôsobuje oveľa závažnejšie príznaky než prvý mechanizmus otravy. Kyselina mravčia takisto poškodzuje očný nerv, čím spôsobuje slepotu, často spájanú s otravou metanolom.
Liečba.
Otrava metanolom sa lieči podaním etanolu, alebo lieku fomepizol (ten sa však na Slovensku nepredáva). Oba blokujú metabolizmus metanolu enzýmom alkoholdehydrogenáza. Metanol sa potom môže vylúčiť obličkami bez tvorby jeho toxických metabolitov. Pokiaľ sa na liečbu použije etanol, ten je v pečeni premieňaný na acetaldehyd a následne kyselinu octovú, obe tieto látky sú oveľa menej toxické ako látky, ktoré sa tvoria pri metabolizme metanolu. Ako dodatočná liečba sa môže použiť dialýza krvi na odstránenie metanolu a kyseliny mravčej z krvi. Takisto sa môže dodatočne podávať hydrogénuhličitan sodný (sóda bikarbóna) na úpravu telesného pH pri prekyslení a kyselina listová alebo kyselina folínová, ktoré zlepšujú metabolizmus kyseliny mravčej.
Epidemiológia.
K sériám otráv metanolom najčastejšie dochádza v rozvojových krajinách pri kontaminácii pitného alkoholu metanolom. Vo vyspelých krajinách sa zvyčajne vyskytujú len ojedinelé prípady (napr. pri domácej výrobe alkoholu), no niekedy môžu prepuknúť aj otravy viacerých osôb, ako napríklad v Česku v roku 2012.
V USA sa v roku 2013 vyskytlo vyše 1700 prípadov otravy metanolom.

</doc>
<doc id="636829" url="https://sk.wikipedia.org/wiki?curid=636829" title="Hýfa">
Hýfa

Hýfa je dlhá vetvená vláknitá štruktúra húb, riasoviek alebo aktinobaktérií. Väčšina húb používa hýfy ako hlavný spôsobom vegetatívneho rastu a súhrnne sa nazývajú mycélium (podhubie). Hýfy tvoria aj dužinu plodníc.

</doc>
<doc id="636830" url="https://sk.wikipedia.org/wiki?curid=636830" title="Amoebozoa">
Amoebozoa



</doc>
<doc id="636836" url="https://sk.wikipedia.org/wiki?curid=636836" title="Ranokresťanské umenie">
Ranokresťanské umenie

Ranokresťanské umenie je označenie pre umenie vytvorené kresťanskými autormi v prvých storočiach po Kristovi (1. – 6. storočie). Na území Rímskej ríše sa o ranokresťanskom umení zvykne hovoriť pred nástupom cisára Justiniána I.
Vývoj ranokresťanského umenia.
Vývoj kresťanského umenia len ťažko možno pochopiť bez teologicko-sociálneho kontextu. Pre pôvodnú apatiu kresťanov k svetským veciam a ich predstavám o skorom príchode konca sveta sa najranejší kresťania významnejšie nezaujímali o svetské veci. Okrem umenia sa teda spočiatku kresťania nezaujímali ani o politiku, či iné aspekty verejného života. Ich názory sa však pomaly menili a po vzniku odbornejších interpretácií evanjelických textov cirkevnými otcami nasledovali i prvé prejavy kresťanského umenia – spočiatku najmä maľby v katakombách, sochárska výzdoba na sarkofágoch.
Verejné umenie (a v rámci neho i kresťanská architektúra) mohlo vzniknúť až po oficiálnom akceptovaní kresťanstva (tzv. Milánsky edikt v roku 313). Prví kresťania boli štátnou mocou často prenasledovaní a verejnosťou, pre ktorú tvorili tajomnú sektu boli vnímaní negatívne. Nemali preto právo vysluhovať bohoslužby na verejných miestach.
Ranokresťanské umenie bolo výrazne ovplyvnené orientálnym chápaním umenia a mystickými tradíciami judaizmu. V prvých dvoch storočiach sa prísne dodržiaval zákaz akéhokoľvek figurálneho zobrazovania. Tento zákaz vychádzal najmä zo starozákonnej interpretácie zákazu modlárstva – idolatrie. Preto sa z tohto obdobia ani nezachovali výraznejšie prejavy umenia ako fresky, či doskové maľby. Od 3. storočia sa pomaly zaviedlo používanie obrazov. Táto zmena súvisela s procesom prispôsobovania sa k antickej kultúre a tradíciám Rímskej ríše. Vďaka otvoreniu sa vonkajšiemu svetu dokázali kresťania efektívnejšie šíriť vieru a to i medzi nežidovským obyvateľstvom. Ranokresťanská ikonografia neobsahovala veľké množstvo druhov výtvarného spodobnenia. Často stávalo, že sa preberali antické a pohanské motívy, ktoré sa preniesli a prispôsobili k príbehom Starého zákona. Po oficiálnom uznaní kresťanstva cisárom Konštantínom v roku 313 sa kresťanom otvorili nové možnosti. Kristovo božstvo sa stalo ústrednou témou teológie a v zásade i umenia. Rozpútali sa vášnivé diskusie o Kristovej osobe a vďaka upusteniu od rímskej teórie cisárskeho božstva získala postava Krista i cisárske atribúty. V oblasti ranokresťanskej architektúry bol proces adaptácie architektonických foriem antiky veľmi rýchly. Nedá sa presne odhadnúť, kde vzniklo prvé kresťanské umenie. Nemohlo však vzniknúť inde než na miestach prvých kresťanských obcí – Ríma, Jeruzalema, Antiochie a Alexandrie. Do Byzantionu (resp. od 3. storočia Konštantínopola) ako nového centra ríše sa umenie dostalo už v raných začiatkoch jeho existencie. Konštantínopol na rozdiel od Ríma mal vzniknúť ako mesto kresťanské (hoci v ňom bolo najmä v prvých storočiach badať i helenistické prvky). Do nového mesta bolo prenesených viacero umeleckých skvostov z celej ríše a stalo sa tak výkladnou skriňou rímskeho umenia.
Architektúra.
Pred oficiálnym uznaním kresťanstva sa kresťania schádzali na odľahlých miestach a v súkromných domoch. Keďže im spočiatku na obrady stačila jednoduchá miestnosť a stôl, miesta stretnutí prvých kresťanov je ťažké identifikovať. V Dura-Euopos na rieke Eufrate sa podobné miesto dá rozoznať vďaka prítomnosti ranokresťanských malieb.
Zvrat nastal až po uznaní kresťanstva. Už za vlády Konštantína I. sa presadilo budovanie rozsiahlejších svätýň ako odpoveď na rýchly nárast počtu kresťanov v Rímskej ríši. Príklad architektonického vývoja poskytuje chrám Santa Constanza, či Chrám svätého Klementa v Ríme. Zo 4. storočia pochádzajú zase baziliky Panny Márie Väčšej a svätej Sabíny, na východe to boli ranokresťanské centrá ako Korint, Efez, či novozaložený Konštantínopol.
Architekti pre chrámy museli vybrať typ budovy, ktorý by sa najlepšie prispôsobil kresťanskému kultu. Nebolo možné prevziať typy pohanských chrámov a prispôsobovať podmienkam kresťanstva. Budova určená pre kresťansky kult musela slúžiť ako miesto zhromažďovania veriacich sa na omši. Týmto potrebám najviac vyhovel architektonicky typ baziliky (dlhá budova často rozdelená na niekoľko lodí s niekoľkými oddelenými priestormi – apsidy, bočné lode a átriá). Pôvodne slúžili ako verejné budovy súdov, bánk alebo ako obchodné centrum. Na náboženské potreby sa používala bazilika v pozdĺžnom smere. K hlavnému priestoru sa pripájala apsida, umiestnená na jednej z kratších strán oproti vchodu. Apsida bývala orientovaná rôznymi smermi (orientácia oltáru na východ sa zaviedla až neskôr), vnútri bola spravidla polkruhová, zvonka mávala polo valcovitý tvar, alebo bývala zakomponovaná do pravouhlých, či polygonálnych múrov. Kreslo kňaza sa nachádzalo v apside, čo vysvetľuje, že sa tu dodnes často nachádza kamenná polkruhová lavica, ktorá má v strede zvýšene miesto ("synthronom"). Rozdelenie priestoru na niekoľko lodí stĺpmi alebo piliermi, spojenými navzájom architrávmi či arkádami, mohlo byt rôzne. V Rímskej ríši mali baziliky často päť lodí, kým baziliky v Severnej Afrike ich mali až sedem alebo deväť (napr.bazilika v Kartágu). Stredná loď bola vždy vyššia ako bočné lode. Originálnosť dodáva ranokresťanským kostolom viac svetla ktoré prenikalo radmi okien napr. bazilika svätej Sabíny v Ríme a baziliky v Ravenne.
Do baziliky sa vstupovalo cez nartex (krytá predsieň). Nartex a hlavná loď mali zvyčajne strop s otvoreným krovom. Oveľa vzácnejší bol kazetový strop. Pred ranokresťanskými kostolmi bývalo átrium, spravidla so štvorcovým dvorom a s fontánou (fiála) uprostred. Všetky tieto prvky boli prebrané z antických pohanských svätýň, novým prvkom bol transept (priečna chrámová loď).
Transept bez architektonického členenia pripomínal veľkú sálu, ktorá sa v neskoršom období sa začala výraznejšie členiť. V bazilikách v okolí Egejského mora sa delila na tri časti, ale bežné bolo i iné členenie. Práve v mestách na pobreží Malej Ázie v tomto storočí vzniklo niekoľko veľkolepých stavieb, ako Bazilika svätého Jána v Efeze, ktorá vyrástla nad jeho hrobom, či bazilika Panny Márie.
V najstaršom variante bazilikálneho typu obklopujú apsidu kolaterály, čo vytváralo dojem ochodze okolo budovy napr. San Sebastiano a sv. Agnes v Ríme. Existujú v podstate dva veľké typy stavieb: stavby s pozdĺžnym pôdorysom a stavby s centrálnym pôdorysom, ktorých obrysy obsahujú všetky možne geometrické útvary – cylindrické, polygonálne, hviezdicovité a štvorlistové. Centrálny pôdorys sa v 4. – 5. storočí využíval skôr na špecifické účely ako baptistéria, martýria, pietne budovy a mauzóleá. Architektonicky vychádzal z antických herónov. Hlavný typ svätyne s centrálnym pôdorysom vytvoril kruhový priestor vyplnený kupolou. Okrúhly priestor mohol byť zvonka obstavaný tak, že tvoril štvorcový alebo polygonálny tvar. Nachádzame však aj zložitejšie tvary, kde interiér budovy obsahuje okrúhle stĺporadie na ktorom spočíva kupola napr. mauzóleum sv. Konštancie v Ríme. Uprednostňoval sa architektonický typ baziliky s rôznymi regionálnymi obmenami.
V polovici 5. storočia sa stal centrálny pôdorys chrámov a kríženie transeptu obľúbený práve vo východnej časti rímskej ríše. Významnými pamiatkami z tohto obdobia sú macedónske chrámy v mestách Filippoi, Nea Anchialos, či solúnske Acheiropoietos a Chrám svätého Demetera z konca 5. storočia. Táto architektúra dosiahla svoj vrchol za vlády cisára Justiniána I. v 6. storočí. Najdôležitejšou časťou chrámov bol oltár (často umiestnený na vyvýšenom mieste) vo východnej časti ríše sa nachádzal ambón. Sýrske kostoly mali v strednej lodi, ešte druhu veľkú polkruhovú tribúnu, situovanú oproti apside. Nazývala sa béma a slúžila na čítanie evanjelií a na kázne.
Ostatné sakrálne budovy.
Medzi významné ranokresťanské budovy okrem kostolov i iné budovy. K chrámom boli väčšinou pripojené baptistériá, útulky, obslužné budovy, či biskupské paláce. Uprostred baptistérií sa nachádzala krstiteľnica (nádrž vody zapustená do zeme). Nádrž mohla byť okrúhla, polygonálna alebo v tvare kríža. Na území Egypta začali v 3. storočí vznikať prvé kláštory. Tie vznikali na miestach chrámov, ktoré sa stavali mimo miest a dedín – teda za hradbami "intra muros". Stavali ich veriaci, ktorí sa chceli utiahnuť od sveta – tzv. anachoreti („tí čo žili na vidieku“). Okrem Egypta sa podobný spôsob života rozšíril najmä v Palestíne a Galilei. Významnými kláštormi boli napr. kláštorný celok Abú Míná zasvätený svätému Menovi, či Červený kláštor (Deir-al-Abiad) pri Sóhágu.
Spolu s rozvojom pútnictva v Palestíne vznikali i rôzne svätyne. Boli bohato zdobené a mali psychologicky pôsobiť na pútnikov a vyvolať v nich silne náboženské cítenie. Dôraz sa kládol aj na cestu, ktorá viedla k objektu uctievania mala slávnostný charakter.
Architektonický problém 4. storočia vznikol pri výstavbe pohrebných martýrií, svätýň centrálneho typu, ktoré boli určené k uctievaniu mučeníkov. Problém nastal pri prepojení hrobu s kostolom. Niekde pamätník s kostolom spojený nebol – napr. v Chráme Anastasis (Kostol zmŕtvychvstania Krista) v Jeruzaleme, inokedy sa architekti snažili vytvoriť logicky vzťah medzi pamätníkom a kostolom ako je napr. Chrám Narodenia Pána v Betleheme (oktagonál postavený nad Jaskyňou narodenia spojený s bazilikou). Pre pamätník sv. Petra architekti zvolili iné riešenie: medzi apsidu a loď vložili pravouhlý priestor s edikulou. Táto možnosť zodpovedala myšlienke že veriaci môže prejsť okolo hrobu apoštola. Najvýznamnejší z týchto súborov je pravdepodobne Kalat Siman v Sýrii. Predmetom uctievania tu bol stĺp na ktorom askéta Šimon Stylita strávil 42 rokov. Po jeho smrti v roku 459 tu vybudovali okolo stĺpu oktagonál ku ktorému sa pripojili štyri krídla v tvare kríža. Ďalším významným martýriom bol napr. Svätý Babylas v Antiochii. Svätyňa v Tebesse v Alžírsku má zase podobný tvar ako v Kalat Siman. Má veľké schodisko ku kostolu a veľký dvor so štyrmi nádržami. Aby sa vyhovelo požiadavke uctiť si pozostatky svätých, začali sa deliť a tieto fragmenty dostali meno relikvie. "Translatio" – prenesenie relikvií si vynútilo výstavbu nových sakrálnych spomienkových chrámov.
Maliarstvo.
Maľby v katakombách.
Medzi prvé miesta, kde sa mohlo kresťanské umenie prejaviť patria katakomby v Ríme, Neapole a na Sicílii. Katakomby, podzemné pohrebiská raných kresťanov vznikali na miestach opustených jaskýň, ktoré vznikali najmä baníckou činnosťou. Kilometre dlhé tunely pozostávali z viacerých galérii stojacich jedna vedľa druhej. Niekedy dokonca tvorili niekoľko podlaží a spleť chodieb. Niektoré galérie tvorili prístupové body do väčších pohrebných komôr ("cubicult"). V stenách katakomb bývali vyhĺbené pravouhlé výklenky ("loculi"), do ktorých ukladali mŕtvych. Hroby bohatších ľudí mali nad sebou polkruhové výklenky ("arcosolia"). Najväčší súbor katakomb sa nachádzal v Ríme. Najväčšie tunely sa nachádzali v blízkosti hlavných ciest – napr. pohrebisko svätej Priscilly pri Via Salaria, pohrebisko Domitilino pri Via Ardeatina a pohrebisko Kalixta I. pri Via Appia. V roku 1955 boli objavené ďalšie katakomby na Via Latina. Archeológovia tu našli veľmi zachované fresky. Okrem kresťanov katakomby využívali aj stúpenci iných pohanských kultov (mithraisti, gnostici...) a židia. Väčšina kresťanských hrobov a námetov pochádza z 3. a 4. storočia. Od roku 410 sa v týchto pohrebiskách natrvalo prestalo pochovávať a stali sa pútnickými miestami. 
Steny katakomb bývali pokryté bielym podkladom, ktorý delila geometrická sieť červených, bielych, zelených a čiernych liniek. Vyobrazenia sú namaľované ľahkým štetcom čo vytvára dojem skice. Pri vyobrazení sa uprednostňuje výraz než pred presným anatomickým vyobrazením človeka alebo zvieraťa – dôraz sa kládol na alegóriu a naratívnosť. Na freskách nevidíme zánik umeleckej zručnosti, ale skôr odraz duchovnej situácie od 3. storočia. Ťažká politická a hospodárska kríza podporovala šírenie kultu mystérií a nachádzala nádej a vykúpenie. V katakombách nachádzame obrazy rajskej záhrady, umenie má radostný nádych z očakávaného vykúpenia, pocit smútku tu úplne absentuje. Zosnulí v kvetinových záhradách majú oblečené sviatočné šaty a dvíhajú obe ruky v geste prosby alebo vďaky. Záhrady sú plne vtákov (pávov), prítomné sú aj antické symboly nesmrteľnosti. Krajinky s postavou ornáta symbolizujú zbožnosť. Niekedy je ťažké rozlíšiť k akému náboženstvu ktorý hrob patril. Kresťanské hroby sprevádzajú najmä symboly: kríž, ryba, kotva alebo biblické výjavy (dobrý pastier, zázraky, Jonášovo vyslobodenie, traja mládenci v ohnivej peci, Noe, Daniel v jame levovej, uzdravenie chorého alebo slepého, Lazárovo vzkriesenie, rozmnoženie chleba, svadba v Káne Galilejskej, či Kristov krst). Zobrazenie sa zaoberá najdôležitejším zobrazením námetu a dej úplne vynecháva. Napr. Noe nie je zobrazený v lodi, ale v jednoduchej skrinke, holubica a olivová ratolesť symbolizujú potupu. Existujú však aj symbolické obrazy ako napr. stôl (symbolizuje oltár) a košíky s chlebom. Ryba patrí medzi najstaršie kresťanské symboly (ryba v gréčtine "Ichtys" obsahuje prvé písmena slov "Iésús Christós Theú huiós sótér" – „"Ježiš Kristus", "Boží syn", "Vykupiteľ"“). Od roku 300 sa začalo maliarstvo v katakombách rozvíjať. Zobrazenie figúr bolo plastickejšie. V priebehu 4. storočia sa pod značným vplyvom nástenného maliarstva menia témy. Kompozície veľkých postav pripomínajú Kristovo víťazstvo.
Nástenné maliarstvo (monumentálne maliarstvo).
V meste Dura Európos na Eufrae boli objavené jediné známe nástenné maľby, ktoré sú staršie než Milánsky edikt. Nachádzajú sa miestnosti, ktorá slúžila ako baptistérium. Nájdeme tu obrazy (Dobrého pastiera, Uzdravenie chorého, sv. Peter kráča po vode a Samaritán). Po uznaní kresťanstva sa hlavnou témou stala Kristova zbožnosť. Vysoká kvalita spracovania svedči kvalite umelcov z obdobia vlády Konštantína. Fresková výzdoba prijímacej miestnosti cisárskeho paláca v Trèves. Strop miestnosti je rozdelený na 14 kaziet kde sú striedavo zobrazené skupiny mudrcov, mužské a ženské busty. Ženy sa odlišujú svojimi aristokratickými šatmi a muži sú vyobrazení pravdepodobne ako filozofi. Nachádzajú sa tu členovia cisárskeho dvora ale aj členovia rodiny. Uprostred stropu je asi portrét cisárovnej matky svätej Heleny. Všetko je prepracovane do najmenších detailov svedčia o tom napr. jemne prechody inkarnátov a matný lesk.
Mozaiky.
Spolu s budovaním kresťanských chrámov v 4. storočí prebiehal rozvoj mozaiky na stenách a klenbách. Dovtedy sa mozaiky používali iba na podlažiach a to najmä v kúpeľoch a palácoch ale nikdy v chrámoch. Nástenná a klenbová mozaika mala symbolizovať nadzmyselnosť a duchovnosť. Inovatívna zlatá farba a rôznofarebné sklo očakávanú nádheru nebies.
Ikonografia.
Vývoj kresťanskej symboliky začal už v ranom kresťanstve, ktoré nadväzovalo na rímske a pohanské vzory a v značnej miere z nich čerpalo. Najstaršie symbolické zobrazenia z 2. storočia sú zobrazenia Ježiša Krista v podobe akrostichov. Na stenách transeptu figurovali výjavy zo Starého a Nového zákona a občas aj cirkevné dejiny. Na víťaznom oblúku transeptu, apsidy a na klenbe mozaiky zobrazovali Kristovo božstvo, nebeské kráľovstvo predzvesť druhého príchodu. Apsida mala dve funkcie: ukrývala biskupov trón, ale bola aj miestom božského zjavenia. Tieto dva aspekty nachádzame v Kostole svätej Pudentie. Klenba apsíd nie je nikdy delená predstavuje tak veľkú kompozíciu. Od začiatku ranokresťanského umenia sú prítomne dva typy zobrazenia Ježiša Krista (Vznešený Kristus obklopený apoštolmi/alebo iný variant filozofa obklopený žiakmi). Druhý typ zobrazuje Stojaceho Krista, ktorý robí gesto víťazného cisára, čiže dvíha pravú ruku, "(Sol invuctus"). Tento typ je prebraný z rímskej ikonografie (nepremožiteľného Apolóna). Stojaci Kristus sa objavuje napr. v námete odovzdávania nebeského zákona sv. Petrovi ("tradittio legis"). Nové námety sa objavujú od 4. storočia napr. zakladateľ kostola prinášajúci zmenšený model kostola Kristovi (Bazilika San Vitale, Bazilika svätého Eufrasiana). Vo všetkých týchto vyobrazeniach sa Kristus predstavuje ako nebeský kráľ, obklopený apoštolmi, mučeníkmi, svätými a anjelmi. V Palestíne bola odlišná situácia. Rozvíjalo sa umenie malých predmetov (obrazy na strieborných fľaštičkách). Ikonografia apsíd mala poskytnúť očiam veriacim výjavy zo Starého a Nového zákona. Všade tam kde preniklo kresťanské umenie sa zároveň využívali kresťanské symboly – kríž, či tzv. chiró – Kristove iniciály.
Štýly.
Práca jednotlivých umeleckých dielni v 4. a 5. storočí bola veľmi rozmanitá. Je ťažké hovoriť o jednotnom štýle napr. chrám Panny Márie Väčšej z doby Sixta III. obsahuje cyklus ilustrácií zo Starého zákona. Prekvapujúca je rozdielnosť štýlu medzi vyobrazeniam na stenách a na apside. Na zobrazovanie mora prevzali umelci antické zobrazenia a zároveň aj ich iluzívny štýl. Mozaiky na apside sú typické pre veľké zobrazenie figúr, frontalita a vyhýbajú sa prekrývaniu. V 5. – 6. storočí možno skúmať rovnako diferenciáciu klasického ranokresťanského a byzantského umenia.
Sochy, maľby, mozaiková výzdoba a spájané kamene ("opus secti") na klenbách, stenách a podlahách svedčia o využívaní rôznych techník. Nachádzame prúdy z Milána, Ríma, Severnej Itálie, Malej Ázii a Konštantínopola. V roku 500 dosiahli mozaiky baziliky San Apollinare Nuovo tzv. klasicizmus. Figuratívny vyjav bielej okrídlenej ženy bol symbolom eucharistie, a vyobrazením dobrého pastiera.
Sochárstvo.
Ranokresťanské sochárstvo sa príliš nelíšilo od antického sochárstva, ale najmä s postupujúcim časom viaceré typy sochárskeho umenia upadali a prestali sa využívať. Od prvého nicejského koncilu platil prísny zákaz figurálneho zobrazovania, ktoré bolo chápané ako modlárstvo – idolatria. Takisto neskôr sa nerozširovala tvorba veľkých figurálnych sôch, ale skôr sa zameriavalo na postavy malých rozmerov a takmer výlučne na basreliéf.
Sochárstvo sarkofágov.
Kresťanské sarkofágy z 3. storočia sa pridržali rímskej tradície. Inšpirovali sa hlavne maliarskou výzdobou katakomb. Používali sa námety Dobrého pastiera, oranta (prosebníka) a motívy zo Starého zákona. Koncom 3. storočia sa objavili výjavy Lazárovho vzkriesenia a zázrakov zo Starého a Nového zákona. Diela tak tvorili ucelený teologický program. Neskôr sa sarkofágy zdobili len výjavmi zo Starého zákona. Klasický typ sarkofágu až do polovice 4. storočia sa nazýva „s vlysom“, pretože výjavy zdobili jeho čelnú stranu.
Ikonografia konštantínovského obdobia bola zameraná na Krista a jeho zázraky. Na konci tohto obdobia boli prvýkrát zobrazené Pašie. Hlavný dôraz sa nekládol na utrpenie Krista na kríži, ale na samotný kríž korunovaný vavrínovým vencom symbolizujúcim víťazstvo. Okolo roku 350 sarkofágy dostávajú novú formu. Čelná strana sarkofágu je stĺpikmi rozdelená na niekoľko častí. Tento typ je často používaný v 5. a 6. storočí. Kresťanské sarkofágy boli zdobené maľbami a pozlacovaním. Diela boli mimoriadnej umeleckej kvality (napr. sarkofág prefekta Junia Bassa). Ikonografia sa inšpirovala myšlienkou Utrpenia, sediaceho Krista na tróne nad nebeskou klenbou. V 4. storočí sa spracúvali témy triumfu, velebenie Krista apoštolmi, udeľovanie korún víťazstva (ktoré získavali mučenici), odovzdávanie nebeského zákona sv. Petrovi.
Vyvinul sa i nový typ sarkofágu, ktorý sa podľa výzdoby nazýva „s bránami hradieb“ – patrí sem napr. sarkofág sv. Ambrósia z Milána. Mohutné hradby a brány majú symbolizovať „nebeský Jeruzalem“. V 3. – 5. storočí existovali veľké dielne najmä v Ríme, ktoré sa špecializovali na prácu s mramorom. Všetky sarkofágy nájdené v Taliansku, Francúzsku, Španielsku a Severnej Afrike pochádzajú z Ríma. V 5. storočí sa centrum dielni presunul z Ríma do Ravenny, kde sa spájala západná tradícia a orientálne umenie Konštantínopola. Na kratších stranách a na zadnej strane tu vyrábaných sarkofágov sa objavujú alegorické a symbolické motívy. Neskôr sa výzdoba presunula iba na čelnú stranu. Na poslednom type hrobiek sa už neobjavovali ľudské postavy, ale kríže, barančeky, holuby a pávy. Z každej strany sarkofágu vyvieral pomyselný prameň života – vetvičky viniča pripomínajúce eucharistiu a Kristove iniciály. V neskoro-antickom období existovali dielne i v juhozápadnej Galilei, kde sa vyrábali v 5. – 6. storočí sarkofágy zdobené alegorickými motívmi.
Sochy.
Medzi vzácne ukážky diel patria sochy sediaceho Krista (s črtami mladého filozofa, ktorý učí) vo Viedni a socha Dobrého pastiera vo Vatikáne z prvej polovice 4. storočia. Sochy Dobrého pastiera boli obľúbené i ako pohrebné pamiatky i ako dekoratívne postavy v záhradách a na fontánach a nemali vždy náboženský charakter.
Drevené plastiky.
Drevené plastiky sa zachovali najmä v podobe chrámových brán, dobrým príkladom sú dve vyrezávané brány z cédrového dreva, ktoré sa nachádzajú v kostole svätej Sabíny v Ríme. Boli zhotovené v roku 430 a z vonku predstavujú celý teologický program, t. j. obsahujúci scény zo Starého i Nového zákona. Z vnútra tvorí výzdobu rastlinný motív. V Miláne sa zachovali fragmenty drevenej brány, výzdobou sa podobá bráne z Kostola svätej Sabíny. V kostole sv. Barbory v Káhire sa zachovala brána z 5. storočia. Vyobrazený bol na nej Kristu na tróne, viditeľný je na nej vplyv sarkofágov.
Monumentálne sochárstvo.
Sochárska výzdoba pamiatok obsahuje reliéfy s rastlinným alebo geometrickými motívmi, ktoré zdobili najmä hlavice, preklady a tympanóny, či tesané dekoratívne pásy, ktoré obklopovali architektonické jadro, okná a portály. Veľký výber motívov a prvkov obsahujú najmä sýrske kostoly.
Monumentálne sochárstvo obsahovalo širokú škálu sôch, medzi inými najmä busty Krista, apoštolov, anjelov, či cherubínov. Hlavice a imposty boli rovnako zdobené, ale sochárska výzdoba sa koncentrovala obzvlášť na sakrálny mobiliár, oltár, ohradu chóru, kazateľňu (ambóna, béma) a baldachýny. Mobiliár je hlavne z mramoru a vápenca, biskupské kreslá sú často zhotovené z drahých materiálov ako je napr. slonovina.
Ornamentika obsahuje hlavne alegorické a symbolické motívy. Najčastejšie sú to Kristove iniciálky a vetvičky viniča. Vyobrazenia ľudských postáv sú vzácne. Využívali sa samozrejme aj antické motívy. Sochársky štýl sa vyvíjal, reliéf sa stával plochejším a obsahoval už len dve roviny (podklad a povrch). Od 5. storočia sa zdokonalila technika prelamovaného ornamentu, uplatňovala sa hra svetla a tieňa. Vo všetkých provinciách Rímskej ríše tak možno badať vývoj sochárstva, ktorý sa výrazne vzďaľoval starovekému sochárstvu.
Úžitkové umenie.
Zlatosklo.
Zlatosklo alebo zlaté sklo bolo veľmi náročnou technikou na upevnenie vrstvy zlata medzi dvoma vrstvami skla. Táto technik sa vyvinula už v helenistickom období a ožila až v 3. storočí. Existuje približne 500 kusov známeho zlatoskla. Sú to väčšinou kruhy – odrezané dná pohárikov alebo pohárov. Slúžili na označovanie a zdobenie hrobov v katakombách Ríma ich zatlačením do malty. Prevažná väčšina pochádza zo 4. až 5. storočia. Väčšina z nich je kresťanská, ale zachovali sa aj pohanské a niekoľko židovských exemplárov. Predmety zo zlatoskla sa takisto dávali ako dar pri manželstve alebo iných slávnostných príležitostiach. Ich ikonografia je veľmi jednoduchá a z umeleckého hľadiska sú pomerne neopracované. Námety zlatoskla sú podobné katakombovým maľbám, väčšinou sa zobrazovali obrazy svätých, ale portrétovaný je aj zosnulý. Rovnaká technika sa používala aj pre zlaté mozaiky "(tessera") od polovici 1. storočia až do 5. storočia. Technika zlatoskla sa v následnom období stala štandardným zázemím pre náboženské mozaiky.
Keramika.
Ranokresťanské umenie i v tomto ohľade nadviazalo na rímske umenie. V oblasti keramiky sa výrazne nezmenili typy nádob, skôr sa zmenilo ich použitie. Väčšinou ide o malé predmety, najmä sklenené nádoby s brúsenými alebo vyrezávanými ornamentami, nádoby pyxis a ako aj severoafrická terra sigillata.
"Terra sigillata" (lat. "terra" = zem, hlina; "sigilló" = pečatiť) je veľmi kvalitná červenohnedá keramika, rímskeho pôvodu. Má matný alebo lesklý povrch a je vyrobená z jemnej červenej, oranžovej alebo hnedej hliny. Keramika je hladká a zdobená plastickým vzormi s nízkym reliéfom. Pálená je pri teplote okolo 1 000 °C. Pred vypálením je povrch pokrytý slabou vrstvou glazúry, ktorá obsahuje koloidný roztok železitého ílu. Táto glazúra má na povrchu keramiky matný lesk. Reliéf na keramiky bol v staroveku vytváraný vtláčaním pečatí z pálenej hliny do mäkkého črepu. Práve podľa postupu s vytlačovaním obrazcov do pečatného vosku získala tato keramika svoj názov.
Pyxis (starogr. πυξίς – pyxis) je keramická nádoba s vekom rôznych tvarov a veľkostí, len zriedka mával uchá. Využitím bol najmä schránkou na šperky, kozmetiku (masti, líčidlá) a vlnu. Vyrábal sa aj zo skla, kovu alebo slonoviny. V ranokresťanskom období slúžil pyxis (často vyrobený z bohato zdobenej slonoviny) ako posvätná obradná nádobka na uchovávanie kadidla, relikvií a hostií.
Predmety zo slonoviny.
Slonovina bola vzácnym materiálom, ktorý si mohli dovoliť vlastniť iba bohatší ľudia. Takisto šlo väčšinou menšie a precízne spracované, či bohato zdobené predmety určené na reprezentáciu statusu v spoločnosti. Významné slonovinové dielne sa nachádzali v egyptskej Alexandrii a sýrskej Antiochii.
Reliéfy zo slonoviny sa často pripevňovali na pyxidy, či skrinky, významné boli i tzv. konzulské diptychy, ktoré dával vyhotoviť konzul pre svojich známych, či cisárov pri ich nástupe do funkcie. Na diptychoch možno badať kresťansko-pohanský dualizmus. Väčšina z nich sa dá chronologicky ľahko určiť. Medzi známe diptychy patria Anastásiov diptych, či Magnov diptych.
Ďalej sa slonovina v malom meradle vyskytla vo forme panelov (námety Starého a Nového zákona), či pri bohoslužbách, kde sa predmety zvykli zo slonoviny využívať i ako nádoby na vzácne oleje.
Šperky.
Ranokresťanské a neskôr byzantské šperky vychádzali z viacerých smerovo odlišných kultúrnych predchodcov. Spájali v sebe rímsky, grécky a orientálny prúd. To sa prejavilo najmä pri rozlišovaní umeleckých oblastí tvorby. Najznámejšie dielne sa nachádzali vo veľkých mestách ríše akými boli Rím, Antiochia, Alexandria, Efez, či novovzniknutý Konštantínopol. Štýly boli špeciálne navrhnuté tak, aby slúžili potrebám propagandy, zároveň vyjadrovali status a postavenie ich držiteľa, prečo si ich nemohol dovoliť každý. Niektoré typy šperkov boli darom cisára ich držiteľom pri rôznych udalostiach.
Klasické antické námety (bohov a hrdinov, symbolov, rastlinných motívov a geometrických vzorov) prežili a boli svedomite opakované aj v ranokresťanskom období. V klenotníctve je tento klasický trend zrejmý najmä vo výzdobe, ktorá už vylučovala ľudskú postavu, ale zachovalo sa kvetinové a geometrické motívy, ktoré pripomínajú helenistické motívy. Tvar a dekorácia niektorých náramkov, ktoré prežili v podstate počas celého trvania slúžia ako príklady tejto kresťansko orientálne tendencie. S niekoľkými charakteristickými prvky ako napr. Heraklesov uzol, točené hadovité náramky a náramky so zvieracími hlavami. Šperky boli dekorované drahými kameňmi technikou prepichovania. V 3. a 4. storočí sa začína využívať technika niella.
Využívané boli i rôzne prívesky – medzi nimi napr. enkolpie (tu zvlášť cirkevné enkolpie pektorály) a takisto rôzne spony, kovania opaskov, náušnice a prstene. Vznikali i nové typy zlatých náramkov na ruky. Najlacnejším a hojne využívaným materiálom bol pozlátený bronz, bežné sú i predmety zo zlata a iných kovov. Umelci sa snažili použiť aj také nové techniky ako sú napr. pohyblivé časti.
Arménske umenie.
Arménia bola dlhé storočie nárazníkovou zónou medzi Rímskou ríšou a Perzskou ríšou. Striedala sa tu rímska a perzská nadvláda a ich bábkoví arménski panovníci. Do 4. storočia sa v Arménii podarilo výraznejšie rozšíriť kresťanstvo a v roku 301 svätý Gregor Osvietiteľ pokrstil arménskeho kráľa Trdata III., ktorý Arméniu učinil prvým kresťanským štátom. To výrazne pozmenilo obraz arménskej kultúry a umenia. Medzi rokmi 401 a 406 došlo k vzniku arménskej abecedy, ktorú založil mních Mesrop Maštoc v snahe sprístupniť pre širokú vrstvu ľudí sväté texty. Prvé obdobie vo vývoji arménskej kresťanskej architektúry začína konverziou Arménov ku kresťanstvu a končí arabskou inváziou a okupáciou, ktorá prerušila tvorbu na celé dve storočia. Niekoľko pamiatok z toho obdobia sa zachovalo dodnes. Vďaka svojmu skorému vzniku, nezávislosti cirkvi a hrozbám, ktoré prichádzali od susedov zo všetkých strán, sa arménska architektúra vyvíjala relatívne nezávislo. Na druhej strane nikdy nebola v úplnej izolácii. Do Arménska vždy prenikali vplyvy z Gruzínska a z Perzskej ríše. Medzi typické rysy arménskej architektúry preto patrí použitie islamských dekoratívnych motívov. Rovnako po príchode kresťanstva architekti najprv kopírovali existujúci architektonický štýl, ktorý prispôsobovali novým požiadavkám. Veriaci potrebovali hlavne dva typy stavieb: kostoly, stavby určené k uctievaniu mučeníkov (martýria) a mŕtvych (mauzólea).
Prvé kostoly boli väčšinou obdlžníkové baziliky s jednou alebo tromi loďami umiestnenými na základoch pohanských chrámov. Ide o baziliky v Alcu, Kasale, Elvarde, Aštaraku a v Ereruku. Medzi najranejšie stavby patria i kostoly v Duine a v Ečmiadzine. Arménska cirkev sa neetablovala v mestách, jej hlavná činnosť sa sústredila na dediny a preto i kostoly, o ktorých vieme, že vznikli medzi 4. a 7. storočím vznikali na vidieku. To bolo výrazne v kontraste s rímskou kultúrou, pretože v Rímskej ríši boli kostoly väčšinou v mestách.
Rozvoj architektúry v 5. storočí vyústil i v arménskom umení k stavbe kupol. Tato inovácia mala svoj pôvod v tradičných štvorcových stavbách, ktoré sa zastrešovali vyklenutým dreveným stropom. Technika, nazývaná "hazalašen," spočívala v kladení krátkych trámov cez rohy štvorcov. Arménski architekti ju transformovali na použitie kameňa a úspešné tak budovali kupolovité stavby napr. katedrála v Ečmiadzine. V 7. storočí charakter stavieb nachádza jasný smer: namiesto bazilík sú stavané centrálne orientované kostoly s kupolou. Architekti sa sústredili na schránky s relikviami, martýria a pod. V 7. storočí sa tiež objavuje pôdorys gréckeho kríža. Existujú dve hypotézy, ktoré vysvetľujú jeho vznik. Podľa prvej sa tento pôdorys vyvinul pripojením rohových miestností k pôdorysu voľného kríža, podľa druhej vznikol pridaním kupole nad centrálnym travé baziliky. Tento typ pôdorysu je pravdepodobne pôvodne arménsky. Umožnil dosiahnuť efekt, keď stavba zvonku vyzerá veľmi jednoducho a pritom vnútri môže byť rôzne členitá. Pôdorys gréckeho kríža nájdeme napr. v Kostole svätej Gajanné v Ečmiadzine, či katedrále v Odzune (asi prvá polovica 8. storočia).
Koptské kresťanské umenie.
Koptské umenie podliehalo bolo odvetvím kresťanského umenia, ktoré vzniklo v rímskej provincii Egypt. Vo svojej jedinečnej podobe v sebe skrížilo typické rímske (neskôr východorímske – byzantské) a helenistické prvky s pôvodnými koptskými – staroegyptského umenia. Regionálne aspekty koptského umenia sa prejavujú najmä v pohrebnom sochárstve a v monumentálnom sochárstve. Koptská sakrálna architektúra takisto súvisí s ranokresťanskou architektúrou (uprednostňuje sa bazilikálny typ). Najstaršia koptská architektúra je spojená s rozvojom koinobitského mníšstva. Známe sú napr. Biely kláštor v Sohágu, Červený kláštor, kláštor Hermopolis Magna, či káhirské kláštory.
Charakteristickou črtou koptského umenia je bohatá sochárska výzdoba interiérov. Fresky pochádzajúce z 5. a 6. storočia sa zachovali v niektorých kláštoroch ako je napr. Jeremiášovom kláštore v Sakkáre a Appolov kláštor v Bawite. Na náhrobkoch sa nachádza omnoho viac malieb ako v rímskych katakombách. Vo výklenkoch mníšskych ciel a v apsidách sú najčastejšie vyobrazeniami postavy Krista na tróne a Panny Márie. Inšpirovali sa motívom Matky Božej, ktorá dojči svojho syna ("Galaktotrofusa"). Pravdepodobný pôvod má v staroegyptskej božskej postave Eset dojčiaceho svojho syna Hóra.
Pravdepodobne najznámejšou je koptská tkanina. Vďaka suchému podnebiu v Egypte sa zachovalo mnoho ľanových, hodvábnych a vlnených textílií. Obsahovali jemné rastlinné a figuratívne motívy. Do 6. storočia a ešte v 7. storočí sa čerpal námety hlavne z mytológie a bukolickej poézie. Medzi výjavmi zo Starého a Nového zákona sa najčastejšie zobrazovalo Izákovo obetovanie, Jozefov príbeh, narodenie Krista, apoštoli a svätí a veľmi často kríž (objavuje sa i svastika). Hoci poznáme taktiež zmienky o známej remeselnej výrobe na území starovekého Egypta, ale ide skôr o ale skôr domnienky než pevné fakty. Známou bola najmä alexandrijská škola slonovinových rezieb (najmä diptychov).
Významnou ukážkou koptského umenia sú Fajjúmske portréty – séria pohrebných masiek – maľovaných portrétov zosnulých objavených v oáze Fajjúm v Egypte. Obrazy pochádzajú z 1. – 4. storočia, najčastejšie boli tvorené na drevených doskách a zriedkavo aj na plátne. Maľované boli technikou enkaustiky. Pripevnené bývali na múmiách, ktorých balzamovanie pretrvalo aj do kresťanských čias. Podobné portréty sa inde než v egyptskej provincii nezachovali, pretože Rimania preferovali spopolnenie.

</doc>
<doc id="636837" url="https://sk.wikipedia.org/wiki?curid=636837" title="Meňavkovce (Testacea)">
Meňavkovce (Testacea)

Meňavkovce (lat. "Testacea", "Thekamoebae", "Thecamoeba") bol v starších systémoch veľký taxón (obyčajne hodnotený ako trieda alebo rad) koreňonožcov.
Charakteristika.
Testacea je skupina sladkovodných koreňonožcov, vytvárajúcich schránku, a to chitinóznu alebo pseudochitinóznu. Samotný organizmus je k schránke upevnený špeciálnymi panôžkami nazývanými epipódie. Testacea sa vyskytujú vo všetkých druhoch vodných biotopov vrátane pôdy, machov, hrabanky a pod.
Systematika.
Testacea sa delili buď priamo na (široko koncipované) čeľade Gromiidae, Arceliidae, Difflugiidae a Euglyphidae (takto napr. Kudo 1954), alebo sa delili na dva veľké taxóny:
a až tieto dva veľké taxóny na rôzne čeľade. Zhruba od 80. rokov 20. storočia boli tieto dva veľké taxóny (Testacealobosia a Testaceafilosia) už uvádzané ako dva samostatné taxóny na dvoch rôznych miestach v systéme koreňonožcov. V súčasných systémoch (napr. Adl et al. 2018):
Dnes sa ojedinele možno stretnúť so stotožnením pojmu Testacea s len taxónom Testacealobosia.
Časté rody patriace pod Testacea sú napr. meňavkovec (Difflugia), štítnačka (=bochníčka, bochnička; Arcella), hruškovka (Nebella), tŕňovka (Centropyxis), kremienok (Euglypha) a pod.

</doc>
<doc id="636838" url="https://sk.wikipedia.org/wiki?curid=636838" title="Loboschránkotvaré">
Loboschránkotvaré



</doc>
<doc id="636839" url="https://sk.wikipedia.org/wiki?curid=636839" title="Testaceafilosia">
Testaceafilosia



</doc>
<doc id="636841" url="https://sk.wikipedia.org/wiki?curid=636841" title="Meňavkovec">
Meňavkovec



</doc>
<doc id="636842" url="https://sk.wikipedia.org/wiki?curid=636842" title="Arcellida">
Arcellida



</doc>
<doc id="636843" url="https://sk.wikipedia.org/wiki?curid=636843" title="Diners Club International">
Diners Club International

Diners Club International (DCI), založená pod menom Diners Club, je spoločnosť poskytujúca platobné karty vlastnená firmou "Discover Financial Services". Zakladateľmi sú Frank X. McNamara, Ralph Schneider, Matty Simmons a Alfred S. Bloomingdale, ktorí v roku 1950 vytvorili prvú nezávislú spoločnosť pôsobiacu v oblasti platobných kariet na svete tým, že vytvorili koncepciu sebestačnej spoločnosti vyrábajúcej platobné karty na cestovanie a zábavu. Diners Club International a jeho pobočky slúžia zákazníkom v 59 štátoch.
Začiatky.
Nápad založiť Diners Club vznikol v reštaurácií "Majors Cabin Grill" v New Yorku v roku 1949. Budúci spoluzakladateľ Diners Clubu Frank McNamara si pri obede so svojimi klientmi zabudol peňaženku v inom obleku. Účet preto zaplatila jeho manželka. McNamara považoval viacúčelovú platobnú kartu za spôsob akým sa v budúcnosti vyhne podobným nepríjemnostiam. O tejto myšlienke sa porozprával pri stole s majiteľom reštaurácie, nasledujúci deň s jeho právnikom Ralphom Schneiderom a jeho priateľom Alfredom Bloomingdaleom.
McNamara sa vrátil do rovnakej reštaurácie v nasledujúcom februári 1950 a za jedlo zaplatil platobnou kartou a podpisom. Tento príbeh sa stal známym a oficiálna história Diners Clubu označuje toto jedlo ako "Prvá večera", aj keď sa ozývali hlasy, že sa jednalo skôr o obed. Historici označujú túto udalosť za nový začiatok v oblasti úverov. Sú rôzne verzie príbehov či sa jednalo o obed alebo večeru kde si McNamara zabudol svoju peňaženku a či bol účet zaplatený na pôžičku alebo McNamara čakal kým mu peňaženku privezie jeho manželka. Niektorí novinári neskôr označili Alfreda Bloomingdalea za tvorcu myšlienky Diners Club.
McNamara a jeho právnik Ralph Schneider založili Diners Club International 8. februára 1950, s počiatočným kapitálom 1,5 milióna $. Alfred Bloomingdale sa na krátku dobu pridal, potom rozbehol konkurenčný podnik v Kalifornii s názvom "Dine and Sign" a neskôr sa tieto podniky zlúčili. Diners Club International bol pomenovaný "club of diners" alebo "klub hostí" ktorý by členom umožnil vyplatiť svoj účet na konci každého mesiaca prostredníctvom svojho kreditného účtu. Keď bola platobná karta predstavená, s Diners Clubom spolupracovalo 27 reštaurácií a 200 priateľov a známych zakladateľov túto kartu používalo.
Diners Club mal 20 000 členov do konca roku 1950 a 42 000 do konca roku 1951. V tomto období bol poplatok spoločnosti 7 % a 5 $ ročne. V roku 1952 McNamara predal svoj podiel v Diners Clube jeho partnerom za 200 000 $.
Prvá plastová platobná karta Diners Club bola predstavená v roku 1961; v polovici roku 1960 mal Diners Club 1,3 milióna držiteľov kariet.
Diners Club kúpila v roku 1981 spoločnosť Citigroup a v apríli 2008 spoločnosť "Discover Financial Services".

</doc>
<doc id="636844" url="https://sk.wikipedia.org/wiki?curid=636844" title="Diners Club">
Diners Club



</doc>
<doc id="636846" url="https://sk.wikipedia.org/wiki?curid=636846" title="Jozef Menich">
Jozef Menich

Jozef Menich (* 15. september 1994, Banská Bystrica) je profesionálny slovenský futbalista hrajúci za slovenský klub Zlaté Moravce ako obranca.
Menich začal kariéru v Kremničke, odkiaľ si ho po skvelých výkonoch vyhliadol Zvolen. Prvú ligu si po prvýkrát zahral za Ružomberok, do ktorého prišiel v roku 2016. Po dvoch rokoch v klube sa upísal nováčikovi pre sezónu 2018/19, Seredi. Po sezóne zamieril do Trnavy. V lete 2020 zamieril do Zlatých Moraviec.

</doc>
<doc id="636847" url="https://sk.wikipedia.org/wiki?curid=636847" title="Monoskop (platforma)">
Monoskop (platforma)

Monoskop je veľký nezávislý webový vzdelávací zdroj a výskumná platforma pre umenie, kultúru a humanitné vedy. Monoskop obsahuje stránky s genealogickými bibliografiami súčasných tém a hnutí v umení, kultúre a spoločnosti ako antropocén, umelecké publikovanie, digitálne knižnice, kyberfeminizmus, postdigitálna estetika, neurónová estetika, softvérová kultúra, konceptuálna literatúra, federované sociálne siete či dekoloniálna estetika, sprevádzané osobnými bio-bibliografickými profilmi ich predstaviteľov. Mnohé tituly v bibliografiách sú prelinkované na elektronické verzie publikácií sprístupnených na Monoskope alebo iných voľne dostupných digitálnych knižniciach.
Monoskop založil slovenský tvorca a teoretik Dušan Barok v bratislavskom mediálnom laboratóriu Burundi v roku 2004. Pôvodným zámerom bolo vytvoriť zdrojový portál pre súčasné mediálne umenie, so záberom na strednú a východnú Európu. Portál sa v priebehu rokov postupne obsahovo rozšíril – geograficky nad rámec Európy, historicky na 20. a 21. storočie a tematicky na avantgardné a presahové prejavy vo vizuálnom umení, ale aj v múzickej tvorbe ako filme a hudbe, ich dejiny a teóriu.
Monoskop je jedným z najpopulárnejších zdrojov informácií o umení a humanitných vedách na webe. Obsahuje 7,000 článkov, 16,000 súborov a má 6,000 registrovaných užívateľov. Ťažiskové sekcie sú venované hnutiam a štýlom moderného a súčasného vizuálneho umenia, moderným a avantgardným časopisom, Bauhausu, ruskej avantgarde, umeniu performancie, zvukovému umeniu, video artu, softvérovému umeniu, konkrétnej a vizuálnej poézii, experimentálnemu filmu, architektúre, výskumnému dizajnu, mediálnej archeológii a kybernetike. Stránka beží na rovnakom, slobodnom softvéri ako Wikipédia, MediaWiki. Použitie služieb stránky je bezplatné.
Vo februári 2009 bol spustený sesterský projekt knižnice vybraných diel v umení a humanitných vedách, "Monoskop Log". Každý týždeň prináša výber niekoľkých nových a historických publikácií. Okrem kritických, analytických a historických diel o umení a kultúre obsahuje aj umelecké publikácie, poéziu, prózu, video a zvukové nahrávky.
Monoskop bol prezentovaný vo forme inštalácií na výstavách umenia v Múzeu súčasného umenia Metelkova (Ľubľana, 2012), TENT (Rotterdam, 2012), Jeu de Paume (Paríž, 2012), Württembergischer Kunstverein (Stuttgart, 2014), Galérii Nova (Záhreb, 2015), Kuda (Novi Sad, 2017), na Mediacity bienále v Seoul Museum of Art (Soul, 2018), Haus der Kulturen der Welt (Berlín, 2019) a je pravidelne prezentovaný na medzinárodných seminároch, workshopoch a festivaloch. 
Projekt je často diskutovaný v kontexte umeleckých a tieňových knižníc ("shadow libraries"), vrátane sympózií "Public Library" na Akademie Schloss Solitude v Stuttgarte (2014) a "Shadow Libraries: UbuWeb in Athens" v Onassis Cultural Centre v Aténach (2018). Dánska profesorka komunikácie a digitálnych médií Nanna Bonde Thylstrup vo svojej knihe "The Politics of Mass Digitization" (MIT Press, 2018) hovorí o Monoskope ako o jednej z najobsiahlejších tieňových knižníc, ktoré vychádzajú z kritickej umeleckej praxe, a analyzuje ho ako "právny stratagém" a "teritoriálnu asambláž".

</doc>
<doc id="636848" url="https://sk.wikipedia.org/wiki?curid=636848" title="Monoskop (rozlišovacia stránka)">
Monoskop (rozlišovacia stránka)

Monoskop môže byť:

</doc>
<doc id="636850" url="https://sk.wikipedia.org/wiki?curid=636850" title="Matej Jakúbek">
Matej Jakúbek

Matej Jakúbek (* 19. január 1995, Považská Bystrica) je profesionálny slovenský futbalista hrajúci za slovenský klub FC Košice ako záložník.
Jakúbek odštartoval svoju profesionálnu kariéru v Dubnici, odkiaľ v roku 2013 putoval do bratislavského Slovana. Hral aj za Dunajskú Stredu, v ktorej hosťoval práve zo Slovana. V roku 2016 odišiel do Novej Dubnice, aby sa o rok neskôr opäť vrátil do Dubnice. V lete 2019 prišiel do Trnavy. Z Trnavy išiel na hosťovanie opäť do Dubnice. Na jeseň 2020 prestúpil do FK Košice.

</doc>
<doc id="636851" url="https://sk.wikipedia.org/wiki?curid=636851" title="Radler">
Radler

Radler (tiež "ochutené pivo" alebo "pivný mix", prípadne "ovocné pivo", ktoré je ale varené) je typ miešaného nápoja s nízkym obsahom alkoholu, ktorý vzniká zmiešaním piva a ovocnej limonády alebo šťavy. Pomer oboch hlavných zložiek je zvyčajne 50 %. Nápoj pochádza z Bavorska. Obsah alkoholu zvyčajne nepresahuje 2,5 %, existujú však aj výrobky s vyšším obsahom alkoholu. Dnes sa jeho obľuba rozšíruje aj do ostatných európskych krajín. Pivovary ho ponúkajú vo fľašiach alebo plechovkách, prípadne sa mieša priamo vo výčape.
Pôvod.
Rozšírená legenda, že radler vynašiel v roku 1922 Franz Xaver Kugler, sa ukázala ako vymyslená. Kugler v tej dobe viedol výletnú reštauráciu Kugler Alm v obci Oberhaching južne od Mníchova, ktorú vyhľadávali predovšetkým cyklisti. Jednu sobotu v júni 1922 mu vraj kvôli veľkému dopytu hrozilo, že dôjde pivo. V nastanej núdzi zmiešal pivo napoly s citrónovou limonádou a hosťom potom nápoj servíroval ako „cyklistický máz“ (Radlermaß). V literatúre ale nájdeme dôkazy, že Radlermaß bol známy pravdepodobne už okolo roku 1900: o jeho čapovaní sa zmenila napríklad bavorská spisovateľka Lena Christová vo svojej knihe „Erinnerungen einer Überfüsssigen“ z roku 1912. A pretože sa rozprávanie vzťahuje k roku 1900, musel radler existovať už v danej dobe. Preto sa pri tejto legende nejedná o nič iné ako dobre vymyslenú historku, ktorá má do Kugler Alm prilákať viac hostí.
Momentálne sa má za to, že Radlermaß vymysleli na konci 19. storočí v jednom zo sociálnodemokratických cyklistických klubov. Je ale veľmi nepravdepodobné, že by sme sa ešte mohli dopátrať k pravému vynálezcovi radlera.
Varianty.
V nemecky hovoriacich oblastiach nájdeme viac variantov radlera, ktoré sa často tiež rôzne nazývajú:
V anglicky hovoriacich krajinách sa pre tento nápoj používa termín "shandy".
Radler v Česku.
V roku 2002 začala spoločnosť Heineken vyrábať v pivovari Krušovice pivo pod označením Radler, pričom toto označenie si ako ochrannou známku zaregistrovala na Úrade pre priemyslové vlastníctvo. Vzhľadom k nezáujmu ale bola produkcia po troch rokoch zastavená. V súčasnosti vyrába Heineken dva radlery – Zlatopramen Radler citrón a Zlatopramen Radler pomaranč so zázvorom. Z ďalších značiek je to napríklad Staropramen Cool lemon,Gambrinus - Řízny citrón a Gambrinus - Limetka &amp; baza, Samson: Radler Lemon a Radler Grapefruit alebo Černá Hora Refresh brusnica + grep. V nealkoholickej verzii vyrába pivovar Humpolec - Bernard pivá Slivka s čistou hlavou a Višňa s čistou hlavou. 
Kvalita radlerov v Česku býva väčšinou na nižšej úrovni. Ovocnú zložku tvorí väčšinou len voda doplnená sladidlami, ochuťovadlami, arómami a ďalšími éčkami, podiel ovocnej zložky býva zhruba len do 2,2%. Existujú však aj výrobky, ktoré obsahujú prírodnú ovocnú šťavu, napríklad ochutený Bernard ju obsahuje 1/3.
V januári 2014 bola súdnym nariadením ochranná známka získaná Heinekenom zneplatnená.
Radler na Slovensku.
Na Slovensku je najznámejším výrobcom radlera spoločnosť Zlatý Bažant, ktorá okrem alkoholickej verzie Zlatý Bažant Radler vyrába aj nealkoholickú verziu Zlatý Bažant Radler 0,0%, ktorú predstavili v roku 2012 a ktorá na rozdiel od názvu veľmi malé percento alkoholu obsahuje. Na slovenskom trhu sa taktiež predávajú radlery značky Birell, ktorá ich však radlermi nenazýva.

</doc>
<doc id="636852" url="https://sk.wikipedia.org/wiki?curid=636852" title="Petr Bolek">
Petr Bolek

Petr Bolek (* 13. jún 1984, Ostrava) je profesionálny český futbalista hrajúci za český klub Karviná ako brankár.
Bolek svoju kariéru začal v Ostrave, hral aj za Liberec či Plzeň. Ani za jeden klub ale neodohral väčší počet zápasov. Hosťoval v Hlučíne, Slovácku, Zlatých Moravciach či Baníku Sokolov. Po angažmá v Dolnom Benešove odišiel ako voľný hráč do trnavského Spartaka. V Trnave bol na mieste brankárskej dvojky. Z Trnavy odišiel do českej Karvinej.

</doc>
<doc id="636853" url="https://sk.wikipedia.org/wiki?curid=636853" title="HSBC">
HSBC

HSBC Holding plc je britská nadnárodná holdingová spoločnosť zaoberajúca sa bankovníctvom a finančnými službami. V roku 2018 bola siedmou najväčšou bankou na svete a najväčšou bankou v Európe s aktívami v hodnote 2,558 bilióna amerických dolárov v decembri 2018. HSBC má pôvod v hongu, ktorý sa nachádza v Hong Kongu a jeho súčasná podoba bola založená v Londýne spoločnosťou The Hongkong and Shanghai Banking Corporation, ktorá v roku 1991 vytvorila novú holdingovú spoločnosť. Banka má pôvod najmä v Hong Kongu a v menšej miere v Šanghaji, kde boli pobočky prvýkrát otvorené v roku 1865. Názov HSBC je odvodený z iniciálov Hongkong and Shanghai Banking Corporation. Spoločnosť bola formálne založená v roku 1866.
HSBC má približne 3 900 zastúpení v 67 štátoch a územiach naprieč Afrikou, Áziou, Oceániou, Európou, Severnou a Južnou Amerikou s 38 miliónmi zákazníkov. Podľa časopisu Forbes bola v roku 2014 šiestou najväčšou verejnou spoločnosťou na svete.
HSBC je organizovaná v rámci štyroch obchodných skupín: Komerčné bankovníctvo, Globálne bankovníctvo a trhy (Investičné bankovníctvo), Retailové bankovníctvo a správa majetku, a Globálne privátne bankovníctvo.
HSBC má duálne primárne kótovanie na Hongkongskej burze cenných papierov a Londýnskej burze cenných papierov. Je súčasťou Hang Seng Indexu a FTSE 100 Indexu. 6. júla 2012 mala trhovú kapitalizáciu 102,7 miliardy £, čím bola druhou najväčšou spoločnosťou na Londýnskej burze cenných papierov po Royal Dutch Shell. Má sekundárne kótovanie na New Yorkskej burze cenných papierov, Euronext Paris a Bermudskej burze cenných papierov.
Banka má 150 ročnú históriu.

</doc>
<doc id="636854" url="https://sk.wikipedia.org/wiki?curid=636854" title="Lobopódiovce (Amoebina a Testaceolobosia)">
Lobopódiovce (Amoebina a Testaceolobosia)

Lobopódiovce (iné názvy: lobopodiovce, meňavky; lat. Lobosea, zriedkavo Lobosa) je v starších systémoch veľký taxón koreňonožcov.
Systematika.
Podľa Levine et al. (1980) sa Lobosea skladajú z taxónov:
Podľa Biopedie (2008) sa lobopodiovce (Lobosea) skladajú z taxónov:
Podľa V. Franca (2005) sa Lobosea skladajú z taxónov:
Charakteristika.
Ako pre všetky Rhizopoda (v užšom zmysle) sú pre lobopodiovce charakteristické panôžky (vychlípeniny bunky). Názov dostali podľa toho, že menia svoj tvar. Vysúvajú svoje panôžky dopredu a potom za nimi priťahujú celé telo. Panožky slúžia aj na prijímanie potravy pomocou fagocytózy. 
Veľa druhov žije vo vode aj v pôde. Jedným z najznámejších je meňavka veľká ("Amoeba proteus" alebo "Chaos Chaos"). Veľké mnohojadrové plazmódium vytvára meňavka najväčšia ("Pelomyxa palustris"), ktorá je charakteristická hlavne pre zahnívajúce vody. Niektoré meňavky obývajú aj tráviacu trubicu človeka, kde spôsobujú choroby. Je to napr. Meňavka črevná ("Entamoeba coli"). Iná meňavka, ktorá sa môže vyskytovať v čreve, je meňavka červienková ("Entamoeba histolytica"). Napáda črevné tkanivo a spôsobuje nebezpečne ochorenie – červienku. Zaujímavý je spôsob, ktorým si zaisťuje živiny. Vylúči tráviace enzýmy von zo svojej bunky. Rozruší a natrávi nimi bunky výstelky čreva. Natrávené živiny potom pohlcuje.

</doc>
<doc id="636855" url="https://sk.wikipedia.org/wiki?curid=636855" title="Lobosa">
Lobosa



</doc>
<doc id="636859" url="https://sk.wikipedia.org/wiki?curid=636859" title="Briava">
Briava

Briava (), miestne nazývaný aj Husárik, je vrch v severovýchodnej časti pohoria Javorníky, v geomorfologickej časti Rakovská hornatina.
Polohopis.
Nachádza sa približne južne od centra mesta Čadca, na hranici s katastrálnym územím obce Zákopčie. Leží v severovýchodnej časti Rakovskej hornatiny a celého podcelku Vysoké Javorníky.
Vrchol je súčasťou rozsiahlejšieho masívu s niekoľkými nepomenovanými podvrcholmi, ktorý je výrazne natiahnutý v smere západ-východ a rozprestiera sa od údolia Rakovej na západe až po údolie Rieky na východe. Na juhu tvorí hranicu údolie Zákopčianskeho potoka ("Holovská dolina") a na severe sa svahy zvažujú do Hornokysuckého podolia medzi Rakovou a Čadcou.
Turistika.
Vrcholom Briavy nevedie značkovaný chodník. Červene značená trasa vedie od železničnej stanice v Čadci, obchádza vrchol východne okolo "Horského hotela Husárik" a pokračuje južným smerom cez Chotárny kopec do "Sedla pod Grapou". Je to zároveň aj najľahší prístup na vrchol, buď priamo po červenej značke z centra Čadce, alebo po žltej značke z osád "U Holých" (Zákopčie) alebo Vojty (Čadca) do osady "Grečovci" a odtiaľ po červenej. Od hotela Husárik vedie na vrchol lesná cesta. 
Mesto Čadca plánuje vybudovať v osade Husárikovci turistickú rozhľadňu a v spolupráci s "občianskym združením Husárik" požičovňu bicyklov a náučný chodník, v budúcnosti aj nabíjaciu stanicu pre elektrické bicykle. Dlhodobou víziou mesta je túto oblasť premeniť na turistické centrum mesta.
Projekt obnovy lesa.
V rámci projektu "Demonštračný objekt premeny odumierajúcich smrekových lesov na ekologicky stabilnejšie multifunkčné ekosystémy" vznikol na svahoch Briavy "Demonštračný objekt Husárik". Jeho účelom je praktická ukážka, overenie a výskum rôznych alternatív obnovy lesa na kalamitných holinách. Celkovo obsahuje 10 experimentov, ktoré porovnávajú rôzne techniky sadby a výchovy stromov, sadbu rôznych proveniencií drevín a prípravky pre zlepšenie vlastností pôdy. Skúmané druhy drevín zahŕňajú buk, dub, smrek, jedľu, smrekovec, duglasku, javor a jaseň. Zároveň sa skúma aj vplyv rýchlorastúcich druhov, ako je breza či osika.
Vysielač Husárik.
Na vrchole Briavy sa nachádza televízny vysielač (interné označenie "TVP Čadca I."), ktorý pôvodne slúžil iba ako dokrývač pre programové služby Slovenskej televízie pre mesto Čadca a bezprostredné okolie (z dôvodu členitosti terénu a nedostatočnej kvality signálu z Krížavy). Po prechode na digitálne pozemné vysielanie však jeho význam značne narástol a dnes slúži ako súčasť siete základných vysielačov a pokrýva takmer celý okres Čadca a prihraničné oblasti Česka a Poľska. Vysielané sú z neho všetky štyri celoplošné multiplexy.
Vysielač tvorí oceľový voľne stojaci stožiar priehradovej (mrežovej) konštrukcie, antény sú umiestnené vo výške 43,5 m. Bezprostredne pri stožiari sa nachádza malá technologická budova.

</doc>
<doc id="636860" url="https://sk.wikipedia.org/wiki?curid=636860" title="Olpé">
Olpé

Olpé ("olpé") je typ starogréckej keramickej nádoby.
Olpé (mn. č. "olpai"), keramická (aj kovová) nádobka na nalievanie oleja alebo vína, je mnohými znalcami považovaná za špeciálnu formu oinochoé (napr. britský archeológ John Beazley), na rozdiel od ktorého je okrem výnimiek štíhlejšia a má vysoké vertikálne ucho stúpajúce nad nalievací otvor, ktorý je zvyčajne okrúhly. 
Olpé sa začalo vyrábať v Korinte okolo roku 720 pred Kr. Jeho výzdobu ovplyvnili orientálne vzory (od konca 8. stor. do polovice 6. stor. vo veľkej miere vyhľadávaná komodita najmä v gréckych kolóniách na západe a v Etrúrii, kde ju skoro vyrábali aj miestne dielne). Bol to zrod tzv. protokorintského štýlu (orientalizujúceho štýlu, pre ktorý sú typické čierne figúry na červenooranžovom pozadí), ktorý pretrval okolo 100 rokov. Medzi hlavné tvary nádob týmto štýlom zdobených okrem olpé patrili aj oinochoé, arybalos či kotylé. Zaužívanými motívmi výzdoby boli kvety, tiež rôzne zvieratá a bodkované rozety, ktorými sa vypĺňal priestor. Kresby zvierat sa objavovali častejšie ako ľudské postavy. Kresby boli pôvodne vypracované v obryse alebo temnej siluete. Neskôr sa anatomické detaily zvýrazňovali pomocou vyrývania a tu už ide o techniku čiernofigúrovú, ktorá sa v Korinte objavila o sto rokov skôr ako v Aténach (od polovice 6. stor. pred Kr. boli v Aténach motívmi čiernofigúrovej techniky už častejšie ľudské postavy).

</doc>
<doc id="636864" url="https://sk.wikipedia.org/wiki?curid=636864" title="FK Dubnica">
FK Dubnica



</doc>
<doc id="636865" url="https://sk.wikipedia.org/wiki?curid=636865" title="Mikaela Kumlin Granit">
Mikaela Kumlin Granit



</doc>
<doc id="636866" url="https://sk.wikipedia.org/wiki?curid=636866" title="The Everlasting">
The Everlasting

„The Everlasting“ je trinásta skladba dánskej heavy metalovej skupiny Volbeat z ich siedmeho štúdiového albumu "Rewind, Replay, Rebound", ktorý vydali 2. augusta 2019 vydavateľstvá Universal, Vertigo a Republic Records. Prvýkrát skladbu skupina predviedla 17. júla 2017 v Starland Ballroom v meste Sayreville v štáte New Jersey. 
Neskôr sa skladba stala súčasťou ich DVD a zároveň aj koncertného albumu s názvom "Let's Boogie! Live from Telia Parken", ktoré vyšli v roku 2018.

</doc>
<doc id="636867" url="https://sk.wikipedia.org/wiki?curid=636867" title="Ꚁ">
Ꚁ

Ꚁ (minuskula ꚁ) je už bežne nepoužívané písmeno cyriliky. V minulosti bolo používané v abcházštine. Ide o variant písmena Д.

</doc>
<doc id="636868" url="https://sk.wikipedia.org/wiki?curid=636868" title="Brvavce">
Brvavce



</doc>
<doc id="636869" url="https://sk.wikipedia.org/wiki?curid=636869" title="Sakristián">
Sakristián

Sakristán alebo kostolník je človek, ktorý sa stará o kostol, oltár a obzvlášť o sakristiu, rúcha kňazov a miništrantov a obradné nádoby. Pôvodne musel byť kostolníkom duchovný nižšieho stupňa svätenia. V niektorých kláštoroch je zavedená prax, že má túto úlohu na starosti jeden z bratov. Kostolník tiež obvykle sprístupňuje kostol mimo obrady, upratuje kostol a plní ďalšie vyplývajúce z titulu správcu nehnuteľnosti.
V dávnych časoch mnoho úloh kostolníkov vykonávali vrátnici, neskôr pokladníci. V pápežskom dekréte Gregora IX. sa hovorí o sakristánovi ako o človeku majúcemu úctyhodný úrad spojený s určitými výsadami a tiež hovorí, že sa má starať o posvätné nádoby, odevy, svetlá atď. V súčasnosti sa sakristián volí alebo vymenúva.
Dokument "Cæremoniale Episcoporum" hovorí, že sakristiánom katedrály a Kolegiálneho kostola by mal byť kňaz a opisuje jeho úlohy ako starostlivosť o:
Dokument tiež hovorí, že raz za rok sa práca kostolníka a jeho asistentov má skontrolovať.
Podsakristiáni.
Podsakristiáni, podkostolníci alebo custósi sú asistenti sakristiána. Malo by tiež ísť o kňazov, ale bežná prax je taká, že túto fuknciu väčšinou vykonávajú laici. 

</doc>
<doc id="636870" url="https://sk.wikipedia.org/wiki?curid=636870" title="Panôžkovce">
Panôžkovce



</doc>
<doc id="636871" url="https://sk.wikipedia.org/wiki?curid=636871" title="Nitkonožce">
Nitkonožce



</doc>
<doc id="636872" url="https://sk.wikipedia.org/wiki?curid=636872" title="Lúčovce">
Lúčovce

Lúčovce môže byť alternívny názov pre:

</doc>
<doc id="636877" url="https://sk.wikipedia.org/wiki?curid=636877" title="Slávnosť Nanebovzatia Panny Márie">
Slávnosť Nanebovzatia Panny Márie

Slávnosť Nanebovzatia Panny Márie je v niektorých kresťanských cirkvách najdôležitejší mariánsky sviatok, ktorý sa oslavuje 15. augusta. Katolícka cirkev ho slávi najvyšším stupňom liturgického sláveniaslávnosťou, ktorá je vyhlásená ako prikázaný sviatok. Vyjadruje, že Presvätá Bohorodička Panna Mária už dosiahla života v „"dokonalej a oslávenej telesnosti“" ako individuálna osoba a bola telom i dušou vzatá do Neba. Toto učenie vyznávajú niekoľké cirkvi: katolícka cirkev, pravoslávna cirkev a časť cirkví anglikánskej tradície. V rímskokatolíckej cirkvi bolo toto učenie roku 1950 pápežom Piom XII. ako dogma, teda je to záväzná, normatívna výpoveď v oblasti viery. Ide o najstarší zo všetkých mariánskych sviatkov.
Pôvod.
Biskup Epifanios zo Salaminy píše, že o smrti Panny Márie nie je nič známe. Názor, že Bohorodička bola vzatá do neba sa začína objavovať až 3. alebo 4. storočí v pseudonymnom gréckom texte "De obitu S. Dominae" a kázania svätých Hieronyma a Augustína k tomuto sviatku sú vraj tiež z neskorších čias. V autentických spisoch sa po prvý raz objavuje u svätého Gregora Tourskeho a svätý Ján Damaský píše, že na Chalcedonskom koncile roku 451 oznámil jeruzalemský biskup Juvenalis cisárovi Marcionovi, ktorý sa pýtal po ostatkoch Matky Božej, že Panna Mária zomrela v kruhu apoštolov, bola pochovaná, a keď jej hrob otvorili, nebola tam.
Že by bol sviatok ustanovený na koncile v Efeze roku 431 z podnetu patriarchu Cyrila Alexandrijského je len hypotéza. Podľa Gregora Tourskeho sa oslavoval v Egypte, v Arábii a v Gallii v 6. storočí v januári. V gréckej cirkvi ho cisár Maurikios I. stanovil podľa jeruzalemských mníchov na 15. august. Grécka cirkev ho nazýva "koimésis", tj. usnutie, v staroslovienčine: "uspenije". V Ríme sa hlavný sviatok Panny Márie oslavoval 1. januára, sviatok 15. augusta sa prvýkrát objavil v liturgii pápeža Geláza I., podľa niektorých je ale neskoršieho pôvodu. V 7. storočí je už potom bezpečne doložený za pápeža Sergia I. a bol jedným z najväčších sviatkov. V Nemecku bol sviatok zavedený v roku 813 po synode v Mainze.
Slávenie.
V katolíckej a v anglikánskej cirkvi sa oslavuje 15. augusta, a v mnohých krajinách je prikázaným sviatkom. Na mariánskych pútnických miestach bývajú veľké slávnosti. Východné cirkvi, podľa juliánskeho kalendára, oslavujú tento sviatok 28. augusta a predchádzajú mu dva týždne pôstu.

</doc>
<doc id="636882" url="https://sk.wikipedia.org/wiki?curid=636882" title="Fungi">
Fungi



</doc>
<doc id="636883" url="https://sk.wikipedia.org/wiki?curid=636883" title="Metazoa">
Metazoa



</doc>
<doc id="636884" url="https://sk.wikipedia.org/wiki?curid=636884" title="Goldman Sachs">
Goldman Sachs

Goldman Sachs Group, Inc., je americká nadnárodná spoločnosť zaoberajúca sa investičným bankovníctvom a finančnými službami so sídlom v New Yorku. Ponúka služby v oblasti investičného manažmentu, cenných papierov, správy majetku, sprostredkovateľských služieb a prevode cenných papierov.
Táto banka je jednou z najväčších investičných bankových spoločností na svete a je primárnym jednateľom na trhu s istinami štátnej pokladnice Spojených štátov amerických. Všeobecne je považovaná za významného tvorcu trhu. Skupina tiež vlastní Goldman Sachs Bank USA.
Goldman Sachs bola založená v roku 1869 a sídlo má na Lower Manhattane 200 West Street s ďalšími pobočkami v iných medzinárodných finančných centrách.
V dôsledku svojho zapojenia sa do sekuritizácie počas finančnej krízy v rokoch 20072008, dostala v rámci dohody o investícií od Ministerstva financií spojených štátov investíciu v hodnote 10 miliárd USD v rámci programu Troubled Asset Relief Program, finančnej pomoci vytvorenej na základe zákona o núdzovej hospodárskej stabilite z roku 2008. Investícia prebehla v novembri 2008 a bola splatená v júni 2009.
Niektorí bývalí zamestnanci Goldman Sachs sa presunuli do vládnych pozícií. Medzi významné osoby patria bývalí ministri financií USA Robert Rubin a Henry Paulson; súčasný minister financií USA Steven Mnuchin; bývalý štátny tajomník John C. Whitehead; bývalý hlavný ekonomický poradca Gary Cohn; senátor Spojených štátov a bývalý guvernér New Jersey Jon Corzine; prezident Európskej centrálnej banky Mario Draghi, bývalý guvernér Bank of Canada a súčasný guvernér Bank of England Mark Carney a bývalý austrálsky premiér Malcolm Turnbull. Bývalí zamestnanci spoločnosti okrem toho viedli burzu cenných papierov v New Yorku, Svetovú banku a konkurenčné banky, napríklad Citigroup a Merill Lynch.
Spoločnosť je na 62. mieste v rebríčku Fortune 500 najväčších spoločností v USA podľa celkových výnosov.
Začiatky.
Goldman Sachs bola založená v New Yorku v roku 1869 Marcusom Goldmanom a v roku 1882 sa k nemu pridal jeho zať Samuel Sachs. V roku 1885 prijal Marcus Goldman do firmy svojho syna Henryho a svokra Ludwiga Dreyfussa a firma fungovala pod menom Goldman Sachs &amp; Co. Spoločnosť sa stala priekopníkom v oblasti obchodu s cennými papiermi pre podnikateľov a v roku 1896 vstúpila na burzu cenných papierov v New Yorku. V roku 1898 bol kapitál spoločnosti 1,6 milióna USD čo bolo približne 48 miliónov USD v reálnej hodnote a rýchlo rástol.

</doc>
<doc id="636885" url="https://sk.wikipedia.org/wiki?curid=636885" title="Marcus Goldman">
Marcus Goldman

Marcus Goldman (* 9. december 1821, Trappstadt, Nemecko† 20. júl 1904, Elberon, New Jersey, USA) bol nemecký investičný bankár, podnikateľ a finančník.
Narodil sa v Trappstadte v Bavorsku a do Spojených štátov amerických emigroval v roku 1848. Bol zakladateľom Goldman Sachs, v súčasnosti jednej z najväčších investičných bánk na svete.
Rodina a mladosť.
Marcus Goldman mal od narodenia meno Mark Goldman, narodil sa 9. decembra 1821 v Trappstadt v Bavorsku v Nemecku. Jeho otec, Wolf Goldmann bol poľnohospodár a obchodník s hovädzím dobytkom. Jeho mama, Bella Katz Oberbrunner, pôvodne z Zeil am Main, ovdovela s piatimi deťmi z predošlého manželstva, jej prvý manžel sa volal Samuel Oberbrunner. Pochádza z rodiny Aškenázskych Židov. Jeho starý otec sa volal Jonathan Marx dokým si nezmenil priezvisko na Goldmann keď bolo Židom dovolené mať svoje priezviská v roku 1811. Počas jeho štúdií v synagóge vo Würzburgu stretol Josepha Sachsa ktorý sa stal jeho celoživotným priateľom. 
Marcus Goldman imigroval do Spojených štátov amerických z Frankfurtu nad Mohanom v roku 1848 počas prvej veľkej vlny Židovskej imigrácie do USA, v dôsledku revolúcie v Nemecku v roku 1848. Keď prišiel do USA, americké prisťahovalecké úrady mu zmenili meno na Marcus Goldman. 
Kariéra.
Marcus Goldman mal voz ťahaný koňmi a bol podomovým obchodníkom, neskôr sa však stal majiteľom obchodu vo Philadelphii, kde si prenajal izbu v penzióne ktorú si predtým prenajímal jeho priateľ Joseph Sachs. V roku 1869 sa Goldman presťahoval do New Yorku a vyvesil tabuľu na Pine Street na dolnom Manhattane s nápisom „Marcus Goldman &amp; Co.“, ktorá oznamovala že je obchodníkom s cennými papiermi; doslova : IOUs - A signed document acknowledging a debt, v preklade, dokumentami potvrdzujúcimi dlh.
Už od začiatku svojho podnikania bol schopný obchodovať s cennými papiermi v hodnote 5 miliónov USD ročne. Aj keď bol Goldman úspešný, v porovnaní s ostatnými bankármi so židovským a nemeckým pôvodom neobchodoval s tak veľkými sumami. Koncern J. &amp; W. Seligman &amp; Co., s prevádzkovým kapitálom 6 miliónov USD v roku 1869, to je ekvivalent 113 miliónov USD v roku 2018, boli už modernými investičnými bankármi ktorí upisovali a obchodovali so železničnými dlhopismi. 
V roku 1882 Marcus Goldman pozval svojho švagra aby sa k nemu pripojil a zmenil názov firmy na M. Goldman and Sachs. Biznisu sa darilo a onedlho firma pracovala s cennými papiermi v hodnote 30 miliónov USD ročne a kapitál spoločnosti bol 100 000 USD, to je ekvivalent 2,6 milióna USD v roku 2018, celý tento majetok patril hlavným partnerom. 
Takmer 50 rokov po svojom vzniku mali všetci partneri spoločnosti Goldman Sachs manželský zväzok. V roku 1885 prijal Goldman svojho syna Henryho a svojho švagra Ludwiga Dreyfussa do firmy, stali sa junior partnermi a firma zmenila meno na Goldman Sachs &amp; Co. V roku 1894 vstúpil do spoločnosti Henry Sachs a v roku 1896 sa spoločnosť pripojila na Burzu cenných papierov v New Yorku. 
Keď Goldman odišiel do dôchodku, firmu odovzdal do rúk jeho syna Henryho Goldmana a zaťa Samuela Sachsa. V roku 1904, hneď po absolvovaní štúdia na Harvarde vo firme začali pracovať Arthur a Paul, Sachsovi synovia. 
Osobný život.
Goldman sa oženil s osemnásťročnou Berthou Goldman, ktorá tiež emigrovala z Nemecka. Mali päť detí. Goldmanova najmladšia dcéra, Louisa, sa vydala za Samuela Sachsa. syna blízkeho priateľa a kolegu z Dolného Franska v Bavorsku, ktorí tiež imigrovali. Louisina staršia sestra a Samov starší brat sa už zosobášili. Jeho starší syn, Julius Goldman sa oženil so Sarah Adler, dcérou Samuela Adlera. 
Marcus Goldman zomrel v Elberon, New Jersey, v lete 1904. 

</doc>
<doc id="636886" url="https://sk.wikipedia.org/wiki?curid=636886" title="Záhoráčtina">
Záhoráčtina



</doc>
<doc id="636887" url="https://sk.wikipedia.org/wiki?curid=636887" title="Chrám svätých Apoštolov (Konštantínopol)">
Chrám svätých Apoštolov (Konštantínopol)

Chrám svätých Apoštolov (, ) bol kresťanský (neskôr presnejšie ortodoxný) chrám v hlavnom meste Byzantskej ríše Konštantínopole.
Prvý kostol svätých Apoštolov v Konštantínopole nechal vybudovať už Konštantín I., neskôr práve tento chrám nechal vybudovať cisár Justinián I. Chrám svätých Apoštolov bol po Hagii Sofii druhý najväčší a najvýznamnejší v meste. V priebehu storočí bol chrám rozšírený a plnil úlohu miesta odpočinku pre zosnulých cisárov a patriarchov. V 13. storočí bol chrám počas IV. križiackej výpravy vyplienený a poškodený križiakmi. Opráv sa chrám dočkal za vlády Andronika II. Po tom, čo v roku 1453 Turci dobyli Konštantínopol sa chrám na tri roky stal sídlom ekumenického patriarchu. V roku 1461 bol chrám zničený a na jeho mieste postavená Fatihova mešita.
Dejiny.
Prvý Chrám svätých Apoštolov v Konštantínopole nechal na návrší Mesolos postaviť už cisár Konštantín I. Výstavba baziliky bola dokončená za vlády jeho syna Konštantia II. V chráme mali byť uskladnené relikvie dvanástich apoštolov, avšak získať sa podarilo len pozostatky svätých Ondreja, Lukáša a Timoteja.
V 6. storočí dal cisár Justinián I. chrám zrekonštruovať, resp. vystavať nanovo. Architektmi boli tvorcovia Hagie Sofie Anthemios z Trallu a Izidor z Milétu. Chrám sa začal stavať v roku 536 a konsekrovaný bol 28. júna 550.
V nasledujúcom období hral chrám dôležitú úlohu v dejinách mesta a Byzantskej ríše. V mauzóleu, ktoré nechal vystavať cisár Justinián I. bývali až do roku 1028 pochovávaní byzantskí cisári (vrátane jeho samotného). V chráme sa taktiež uskladňovali ďalšie významné relikvienajmä východných cirkevných otcov (napr. Jána Zlatoústeho). Verilo sa taktiež, že je v chráme uchovaný i kúsok zo stĺpu o ktorý bol uviazaný Ježiš Kristus počas bičovania pred ukrižovaním.
V 9. storočí bol chrám po období obrazoborectva renovovaný a rozšírený za vlády Bazila I. Interiér chrámu bol vyzdobený viacerými mozaikami. O podobe chrámu po obnove sa dozvedáme z diela byzantského básnika Konštantína Rodského z 10. storočia, a neskôr z diel Nikolaja Mesarita.
V roku 1204 bol chrám vyplienený počas IV. križiackej výpravy, rabovaniu sa nevyhli ani hroby cisárov. Vzácne relikvie boli odnesené na západ (najmä do Benátok), relikvie Gregora Naziánskeho skončili v Ríme. Chrám bol poničený a začal pustnúť. Po znovuzískaní mesta nechal cisár Michal VIII. v chráme vztýčiť sochu archanjela Michaela. V 14. storočí bol chrám čiastočne zrekonštruovaný za vlády cisára Andronika II. Po dobytí Konštantínopola Mehmedom II. (1453) sa chrám po tom, čo bola moslimami skonfiškovaná Hagia Sofia stal sídlom konštatinopolského patriarchu. V roku 1456 sa však pre chátrajúci stav budovy patriarcha Gennadios II. presťahoval do Chrámu Matky Božej v kláštore Pammakaristos a Mehmed II. nechal chrám zbúrať. Na jeho mieste následne vyrástla Fatihova mešita.
Popis budovy.
Budova mala pôdorys vpísaného rovnoramenného kríža (t.j. bol to "martyrion") s piatimi kupolami nad hlavnou loďou, ramenami, nartexom a átriom. Hlavná kupola bola podľa Prokopia rovnako veľká ako hlavná kupola Hagie Sofie. Architektoniky nešlo o prelomové dielo, viacero riešení bolo staršieho charakterut. j. vývojovo menej pokročilé. Svojim vzhľadom bol podobný Bazilike sv. Marka v Benátkach, či zničenej Bazilike svätého Jána v Efeze.
Miesto odpočinku.
Podľa dobových správ boli v chráme v purpurových sarkofágoch pochovaní viacerí byzantskí cisári, medzi nimi:

</doc>
<doc id="636889" url="https://sk.wikipedia.org/wiki?curid=636889" title="Methemoglobinémia">
Methemoglobinémia

Methemoglobinémia je stav, pri ktorom je v krvi zvýšená hladina methemoglobínu. Methemoglobín je zoxidovaná forma hemoglobínu. Narozdiel od hemoglobínu nie je schopný prenášať kyslík, preto čím je vyššia koncentrácia methemoglobínu v krvi, tým menej kyslíku sú červené krvinky schopné preniesť. Pri vysokých koncentráciách methemoglobínu preto dochádza k nedokysličeniu tkanív, čo môže nakoniec viesť až k smrti. Normálne hladiny methemoglobínu sa pohybujú pod 1 %. V prípade, že sa do tela dostane látka s oxidačnými účinkami, v množstvách ktoré telo nedokáže zmetabolizovať na menej škodlivé látky, môže sa stať, že táto látka spôsobí oxidáciu železa v héme (hém je kofaktor hemoglobínu, na ktorý sa viaže kyslík) z dvojmocného Fe2+ na trojmocné Fe3+, týmto sa z hemoglobínu stáva methemoglobín.
Príznaky.
Prvé príznaky methemoglobinémie sa môžu objaviť už pri koncentrácii 10 % Aj keď u zdravých ľudí sa nemusia vyskytnúť žiadne príznaky až kým koncentrácia methemoglobínu nedosiahne 15 %. Pri takýchto koncentráciách sa môžu u postihnutého objaviť dýchavičnosť, zmodranie kože (cyanóza), bolesti hlavy, únava a porucha vedomia.
Pri ťažkej methemoglobinémii, t.j. hladina methemoglobínu v krvi &gt;50 %, sa môžu u postihnutého vyskytnúť kŕče, môže upadnúť do kómy alebo môže nastať smrť a to najmä pokiaľ hladina presiahne 70 %.
U ľudí s poruchami ako chudokrvnosť, otrava krvi, poprípade pri kardiovaskulárnych a pľúcnych chorobách, atď. sa môžu závažné príznaky vyskytnúť už pri 5 - 8 %-nej hladine methemoglobínu.
Druhy methemoglobinémie.
Akútna.
Akútna methemoglobinémia môže byť spôsobená rôznymi látkami, napríklad antibiotikami, ako napríklad trimetoprim, dapsón a sulfonamidovými antibiotikami. Taktiež ju môžu spôsobiť aj lokálne anestetiká, ako napríklad benzokaín, lidokaín a prilokaín. Methemoglobinémiu môžu spôsobiť tiež aj chlorečnany, bromičnany, jodičnany, anilínové zlúčeniny, ako napríklad anilínové farbivá a dusičnany. Dusičnanom môžu byť vystavení najmä tí, ktorí používajú pitnú vodu z vlastného zdroja (napr. z vlastnej studne), preto sa odporúča vzorku takejto vody poslať na laboratórnu analýzu.
V zriedkavých prípadoch môže byť methemoglobinémia spôsobená užívaním drog - či už samotnými oxidujúcimi účinkami danej omamnej látky, napríklad organické dusitany (známe ako tzv. "poppers" a "poppery") alebo prímesami v pouličných drogách ako napríklad kokaín, metamfetamín, ku ktorým sa často primiešavajú látky ako benzokaín a iné lokálne anestetiká
Vrodená.
Vrodenú methemoglobinémiu spôsobuje nedostatok enzýmu cytochróm b5 reduktáza, ktorý normálne u zdravých ľudí redukuje methehoglobín, čím vzniká hemoglobín a tým ho udržuje pod nebezpečnou hladinou. Táto forma methemoglobinémie je spôsobená recesívnym génom, čo znamená, že ak tento gén nesie iba jeden z rodičov ich potomstvo nebude ovplyvnené. Ak však majú tento gén obaja rodičia existuje 1/4 pravdepodobnosť, že ich potomok bude ovplyvnený a 1/2 pravdepodobnosť, že sa ich potomok bude nositeľom génu, no choroba na ňom však neprejaví. 
Okrem toho ju taktiež môže spôsobiť choroba hemoglobínu, kedy sa u pacienta objavujú namiesto normálneho hemoglobínu, jeho varianty ako hemoglobín M alebo hemoglobín H. Takýto hemoglobín nie sú enzýmy schopné zredukovať, aj napriek tomu, že ich pacient môže mať dostatok.
Liečba.
Akútna methemoglobinémia sa lieči podávaním kyslíku a liečiva nazývaného metylénová modrá. Metylénová modrá pomáha enzýmu cytochróm b5 reduktáza v redukovaní methemoglobínu naspäť na hemoglobín tým, že preň slúži ako elektrónový akceptor, čo mu umožňuje pracovať 5-násobne rýchlejšie, ako za normálnych podmienok. Keďže metylénová modrá však inhibuje enzým monoamino oxidáza, treba sa ubezpečiť, že pacient pred jej podaním neužil lieky z kategórie SSRI. Tie by totiž spolu s metylénovou modrou mohli u pacienta vyvolať serotonínový syndróm.
Pri chronickej vrodenej methemoglibenémii sa na liečbu taktiež používa metylénová modrá. V tomto prípade sa berie perorálne, pravidelne denne. Okrem toho dokáže s cyanózou spôsobenou methemoglobinémiou pomôcť aj vitamín C. Ten je vhodný aj prípade, že je metylénová modrá nedostupná, alebo v prípade, že je u konkrétneho pacienta kontraindikovaná.

</doc>
<doc id="636890" url="https://sk.wikipedia.org/wiki?curid=636890" title="Acta Physica Slovaca">
Acta Physica Slovaca

Acta Physica Slovaca je open access vedecký časopis (karentovaný od roku 1998) Fyzikálneho ústavu Slovenskej akadémie vied vydávaný Vedou, vydavateľstvom Slovenskej akadémie vied v angličtine v štvrťročnej periodicite (príp. vychádza ako dvojčíslo raz za polrok). Vznikol ako priamy pokračovateľ "Matematicko-fyzikálneho sborníka" (19511952), "Matematicko-fyzikálneho časopisu" (19531966) a "Fyzikálneho časopisu" (19671972).
Šéfredaktorom časopisu je Mario Ziman, technickým redaktorom je Andrej Gendiar.

</doc>
<doc id="636891" url="https://sk.wikipedia.org/wiki?curid=636891" title="Jurošovský vrch">
Jurošovský vrch

Jurošovský vrch () je vrch vo východnej časti Turzovskej vrchoviny, v podcelku Predné vrchy.
Polohopis.
Nachádza sa približne severozápadne od centra mesta Čadca, nad mestskou časťou Podzávoz. Leží na juhovýchodnom okraji Predných vrchov a zároveň tvorí východnú hranicu Turzovskej vrchoviny (na východ nadväzujú Kysucké Beskydy).
Jurošovský vrch je súčasťou horského masívu s najvyšším vrcholom "Grúň" (), ktorým leží asi západne. Zo severne orientovaných svahov odvádzajú vodu horské potoky do Milošovského potoka a odtiaľ do Čierňanky, z južných svahov voda putuje do rieky Kysuca.
Prístup.
Cez oblasť Jurošovského vrchu nevedie značkovaný chodník. Najľahší prístup na vrchol je po lesnej ceste z osady "u Juroši". Ďalšie možné prístupy sú po lesných cestách z Podzávozu, Milošovej a Rakovej. 
Vysielače.
Na vrchole sa nachádza rozhlasový vysielač patriaci spoločnosti Expres Net, ktorý slúži na pokrytie okresu Čadca (prevažne pre komerčných vysielateľov, ktorí nevysielajú z Krížavy).
Na južnom svahu, v lokalite "Brehy", sa nachádza ďalší menší vysielač, ktorý patrí Rádiu Frontinus.

</doc>
<doc id="636894" url="https://sk.wikipedia.org/wiki?curid=636894" title="Šturm">
Šturm

Šturm (v kóde NATO: AT-6 Spiral) je protitankový systém, určený na ničenie tankov, bojových vozidiel pechoty, odpaľovacích zariadení raketových systémov PVO, ale aj živej sily v krytoch.
Vznik a vývoj.
Vývoj raketového kompletu Šturm bol spustený v KBM začiatkom 70. rokov 20. storočia. Predstavitelia sovietskej armády požadovali vyzbrojiť novými raketami helikoptéry rodiny Mi-24 a bojové vozidlá 9P149. Preto vznikol letecký raketový systém Šturm-V a pozemný samohybný protitankový systém Šturm-S. Oba systémy používajú rakety 9M114, 9M114P a 9M114F.
Testy kompletu Šturm-V prebiehali na vrtuľníku Mi-24 v rokoch 1972 až 1974. Systém bol zavedený do služby 28. marca 1976 a stal sa hlavnou zbraňou vrtuľníkov Mi-24V, ktoré mohli byť vybavené štyrmi raketami 9M114. Neskôr bol systémom Šturm-V vybavený aj nový bojový vrtuľník Mi-28, ktorý môže na dvoch odpaľovacích zariadeniach niesť až 16 rakiet.
Testovanie kompletu Šturm-S bolo ukončené v roku 1978 a o rok neskôr bol tento samohybný protitankový systém zavedený do výzbroje sovietskej armády.

</doc>
<doc id="636895" url="https://sk.wikipedia.org/wiki?curid=636895" title="Agitačné stredisko">
Agitačné stredisko

Agitačné stredisko bolo politickovýchovné zariadenie, ktoré pod vedením organizácií Komunistickej strany Československa (KSČ) organizovalo a viedlo politickú agitáciu medzi občanmi vo vymedzenom okruhu pôsobnosti. Agitačné strediská začali v Česko-Slovensku vznikať po februárovom prevrate 1948, zriaďovali sa v mestách, obciach a v závodoch; za ich vybavenie zodpovedali národné výroby resp. závody. V roku 1975 na Slovensku pôsobilo vyše 2000 agitačných stredísk s vyše 80 000 agitátormi. Metodicky im vypomáhali domy a kabinety politickej výchovy.

</doc>
<doc id="636897" url="https://sk.wikipedia.org/wiki?curid=636897" title="Timotej Záhumenský">
Timotej Záhumenský

Timotej Záhumenský (* 17. júl 1995, Žiar nad Hronom) je profesionálny slovenský futbalista hrajúci za slovenský klub FC Spartak Trnava, kde je na hosťovaní zo slovenského klubu FC DAC 1904 Dunajská Streda. Hráva ako krajný obranca.
Záhumenský začal kariéru v bratislavskom Slovane, odkiaľ sa v roku 2016 po hosťovaní v Podbrezovej pobral do Skalice. Jeho jediným zahraničným pôsobiskom bola Karviná. Od leta 2019 hosťuje z Dunajskej Stredy v Trnave.

</doc>
<doc id="636898" url="https://sk.wikipedia.org/wiki?curid=636898" title="Slovenská rektorská konferencia">
Slovenská rektorská konferencia

Slovenská rektorská konferencia (skr. SRK) koordinuje činnosť rektoriek a rektorov slovenských vysokých škôl pri vytváraní vysokoškolskej politiky. Zaujíma stanoviská k zásadným otázkam súvisiacim s vysokoškolskou politikou. Podporuje vzájomnú spoluprácu vysokých škôl na Slovensku a udržiava kontakty so zahraničím, s rektorskými konferenciami iných krajín, inými združeniami rektorov vysokých škôl, ako aj s Európskou asociáciou univerzít.
Podľa zákona č. 131/2002 Z. z. o vysokých školách je jedným z troch orgánov reprezentujúcich vysoké školy na Slovensku. Slovenská rektorská konferencia je členom Európskej asociácie univerzít.
SRK sídli na Vazovovej 3 v Bratislave.
História.
Slovenská rektorská konferencia vznikla na pôde Slovenskej sekcie Klubu rektorov českých a slovenských vysokých škôl dňa 25. novembra 1992. Ako občianske združenie sa inštitucionalizovala v roku 1997, kedy boli schválené prvé stanovy SRK jej plénom a potvrdené Ministerstvom vnútra SR. Podľa stanov bola jej strategickým cieľom koordinácia a podpora činnosti rektorov slovenských vysokých škôl v záujme utvárania vysokoškolskej politiky. Dodnes ide o ústredný cieľ SRK, samotné stanovy boli upravené ešte niekoľkokrát. V roku 2002 bol prijatý zákon č. 131/2002 Z. z. o vysokých školách, ktorý zmenil postavenie SRK. Zaradila sa k reprezentáciám slovenských vysokých škôl, čo bolo rektormi vnímané ako oficiálne uznanie jej postavenia. Ako orgán reprezentácie vysokých škôl Slovenská rektorská konferencia schvaľuje návrhy alebo sa vyjadruje k návrhom, ktoré jej predkladá podľa zákona minister školstva, vedy, výskumu a športu Slovenskej republiky. V roku 2010 bol prijatý štatút SRK ako reprezentácie vysokých škôl.
V priebehu rokov sa strategický cieľ SRK nezmenil, menila sa členská základňa, keďže jej členkami a členmi sú rektorky a rektori vysokých škôl v čase trvania ich funkcie. Doteraz (august 2019) sa členovia Slovenskej rektorskej konferencie stretli na 89 riadnych zasadnutiach, na ďalších mimoriadnych zasadnutiach, výjazdových zasadnutiach v Bruseli. SRK počas svojej doterajšej existencie organizovala viaceré národné a odborné konferencie a semináre, ako aj projekt inštitucionálneho hodnotenia vysokých škôl na Slovensku v spolupráci s EUA. V roku 2005 sa členovia SRK prihlásili k princípom Európskej charty výskumných pracovníkov a Kódexu správania pre nábor výskumných pracovníkov. 
SRK sa počas tohto obdobia spojila s podnikateľskou sférou pri udeľovaní ceny Werner von Siemens Excellence Award, ktorej cieľom bolo podporovať študentov a absolventov vysokých škôl a výskumné tímy pracujúce na vysokých školách alebo univerzitách zastúpených v Slovenskej rektorskej konferencii. Projekt udeľovania cien najlepším absolventom vysokých škôl pod názvom Grand Prix za vzdelanosť vznikol v spolupráci SRK a Ľudovej banky, a. s. Tieto projekty v súčasnosti už nie sú realizované, aktuálne od roku 2012 SRK udeľuje Cenu za umenie, ktorej cieľom je propagovať a zviditeľniť umeleckú činnosť vykonávanú na vysokých školách.

</doc>
<doc id="636919" url="https://sk.wikipedia.org/wiki?curid=636919" title="Union List of Artist Names">
Union List of Artist Names

Union List of Artist Names, skrátene ULAN je online databáza, ktorá obsahuje asi 293 000 mien a ďalších informácií o umelcoch. ULAN vytvorila a spravuje inštitúcia "Getty Research Institute" v Los Angeles. Aj keď je ULAN zobrazovaný ako zoznam, ide o tezaurus.
Obsah.
Údaje zahŕňajú celé mená, pseudonymy, prepisy a varianty v rôznych jazykoch a mená, ktoré sa v priebehu času zmenili (napr. po svadbe). Medzi týmito menami je jedno označené ako preferovaný názov.
Databáza je zameraná na umelcov. V databáze je každý záznam identifikovaný jedinečným číselným kódom. Záznamy sú vzájomne prepojené so súvisejúcimi umelcami a dátami. Databáza sa nachádzajú autorov od antiky až po súčasnosť a jej rozsah je celosvetový.
V ULAN sa nachádzajú vlastné mená a súvisejúce informácie o umelcovi. Ako umelci môžu byť vedení buď fyzické osoby alebo skupiny jednotlivcov pracujúci spoločne (právnické osoby). Prevažne sú zahrnutý umelci z oblasti výtvarného umenia a architektúry, prípadne aj z literatúry. Herci, tanečníci a speváci obvykle zahrnutí nie sú.
História.
Práce na ULAN začali v roku 1984, keď sa Getty Institute rozhodol zlúčiť a koordinovať jednotlivé samostatné databáze. Vznikli tak slovníky pre mená umelcov (ULAN) a geografické mená (TGN). V roku 1987 Getty Institute vytvoril oddelenie, ktoré sa venuje zostavovaniu a terminológií. Databáza ULAN bola pôvodne určená len pre interné využitie, záujem o jej využívanie však prejavili aj odborníci z iných inštitúcií. Getty Institute preto ULAN sprístupnil aj pre širšie využitie v súlade s princípmi katalogizácie a terminológie a so zárukou relevantných literárnych prameňov.
Pôvodne bol ULAN zostavený ako jednoduchý abecedný zoznam zahrňujúci mená a životopisy, v 90. rokoch 20. storočia bol uvedený do súladu s národnými a medzinárodnými normami pre tezaurus. Jeho pôsobnosť bola rozšírená aj na firemné subjekty, napríklad architektonické ateliéry alebo úložisko umenia.
ULAN bol v roku 1994 publikovaný v tlačenej podobe a ako strojovo čitateľný súbor. Vzhľadom na rastúci objem a časté zmeny a doplnky sa ukázala tlačená verzia ako nepraktická. Je teda naďalej publikovaná len v elektronickej podobe a s možnosťou online vyhľadávania.

</doc>
<doc id="636920" url="https://sk.wikipedia.org/wiki?curid=636920" title="Raynier Jacob Jacildo">
Raynier Jacob Jacildo

Raynier Jacob Jacildo (* USA), známy aj ako Raynier Jacildo, je americký klavirista, keyboardista a organista, ktorý je známy aj ako člen kalifornských skupín Steady Ups a The Dynamos. Spolu s Dougom Corcoranom je známy hosťovaním na albumoch JD McPhersona.
V súčasnosti žije v oblasti San Francisco Bay Area.

</doc>
<doc id="636921" url="https://sk.wikipedia.org/wiki?curid=636921" title="Raynier Jacildo">
Raynier Jacildo



</doc>
<doc id="636922" url="https://sk.wikipedia.org/wiki?curid=636922" title="Ringier Axel Springer Slovakia">
Ringier Axel Springer Slovakia



</doc>
<doc id="636925" url="https://sk.wikipedia.org/wiki?curid=636925" title="Testaceolobosida">
Testaceolobosida



</doc>
<doc id="636926" url="https://sk.wikipedia.org/wiki?curid=636926" title="Ondriašov potok">
Ondriašov potok

Ondriašov potok je potok na Záhorí, pretekajúci územím okresu Malacky, v katastrálnych územiach obcí Jablonové a Lozorno. Je to pravostranný prítok Suchého potoka, nížinný typ toku s dĺžkou 5,813 km a o ploche povodia 9,188 km². Pramení v nadmorskej výške a do Suchého potoka sa vlieva vo výške 
Prameň.
Pramení v nadmorskej výške neďaleko novopostavených rodinných domov, pod vrchom Na vŕškoch (), v obci Jablonové, v Malých Karpatoch, v časti Podmalokarpatská zníženina. Tesne nad prameňom z jeho východnej strany bol vybudovaný odvodňovací kanál, ktorý neskôr do Ondriašovho potoka ústi.
Opis toku.
Od prameňa potok pokračuje východoseverovýchodným smerom v medzi uprostred lúky, kde preteká pomedzi stromy a trávu. Tok sa mierne stočí na východ a vzápätí na juhovýchod pričom jeho koryto ostáva stále rovnakého charakteru. Následne sa potok stáča na východ, tečie v listnatom lese, podteká cestu II/501 a priberá zľava spomínaný kanál, ako svoj najvýznamnejší prítok. Pokračuje viac-menej východným smerom, potom sa tok presmeruje na severovýchod, mierne sa vlní a podteká aj železničnú trať Zohor-Plavecký Mikuláš. Tečie v zmiešanom lese, na východ, ústi do neho ľavostranný kanál a následne je premostený mostom miestnej účelovej komunikácie v obci Lozorno. Úsek od mosta preteká v menovanej obci, v umelom koryte, kde ho následne križuje elektrické vedenie vysokého napätia. Pokračuje v princípe na severovýchod a hneď sa mierne oblúkom stočí zase na východ. Priberá pravostranný prítok, stále tečie východným smerom, voľne meandruje, ešte podteká cestný most, až napokon, v nadmorskej výške ústi sprava do Suchého potoka.

</doc>
<doc id="636928" url="https://sk.wikipedia.org/wiki?curid=636928" title="Nikefor II. (Byzantská ríša)">
Nikefor II. (Byzantská ríša)

Nikefor II. Fókas (iné mená pozri pod Nikefor II.; ; * asi 912, Kapadócia† 11. december 969, Konštantínopol) bol byzantský cisár v rokoch 963 až 969. 
Pôvodne známy a skúsený vojenský aristokrat, "domestikon ton scholon", ktorý stál za výrazným oživením a vojenskými úspechmi Byzantskej ríše. Úspešne bojoval v Sýrii, znovu obsadil pirátsku Krétu. Po tom, čo sa po smrti cisára Romana II. dedičmi ríše stali jeho maloletí synovia, neskorší cisári Bazil II. a Konštantín VIII., sa Nikefor II. vďaka ich matke Theofanó stal cisárom. Počas svojej vlády obsadil rozsiahle územia na východe, oslobodil spod arabskej nadvlády Cyprus a čiastočne obnovil byzantskú nadvládu nad Bulharskom. Neúspešné sa stali len jeho talianske ťaženia. Pre svoje vojenské úspechy na východe si vyslúžil prezývku „"Bledá smrť Saracénov"“. 
Pomerne neúspešná a nepopulárna bola aj jeho vnútorná politika a jeho súkromný život. Osudným sa mu stalo nešťastné manželstvo, ktoré ho pôvodne vynieslo na cisársky trón. Vrtkavá cisárovná Theofanó Nikefora vymenila za svojho mladšieho milenca Jána Tzimiska, ktorý spolu so svojimi spojencami Nikefora v noci z 10. na 11. decembra roku 969 k smrti ubodali.
Osobnosť a vzhľad.
Podľa dobových správ bol Nikefor škaredý, prísny a hlboko veriaci muž. Bol skvelým bojovníkom a vojvodcom. V boji mal byť nebojácny a chladný, za čo si vyslúžil dobré meno vo vojsku. O vojenskom remesle dokonca napísal dve diela - "Praecepta Militaria" a menej známe "De velitatione ("gr". Perí paradromís polémou"). Okrem vojenčiny bol Nikefor veľmi zbožný a často uvažoval o vstupe do kláštora. Žil pustovníckym životom, často sa modlil, nestretával sa zo ženami, nejedol mäso a nosil drsné režné oblečenie. Západný vyslanec a cremonský biskup Liutprand Nikefora však vo svojich pamätiach opísal pomerne nepriateľsky, čo bolo čiastočne spôsobené jeho diplomatickým neúspechom v Konštantínopole.
Životopis.
Život pred nástupom na trón.
Nikefor sa narodil pravdepodobne v roku 912 do kapadóckeho aristokratického rodu Fókov. Nikeforovým otcom bol domestikon Bardas Fókas, jeho matka pochádzala z bohatého rodu Maleinovcov. V ranom veku bol Nikefor oženený za ženu menom Štefánia, ktorá však krátko na to zomrela. Nikefor sa po strate manželky obrátil k zbožnému životu a útechu hľadal vo vojenskom remesle. V roku 945 bol Konštantínom VII. dosadený do čela thémy Anatoliakon a asi o desať rokov nahradil svojho otca v pozícii domestika východu. V tejto pozícii Nikefor viedol viaceré boje proti Arabom v pohorí Taurus, ktoré tvorilo prirodzenú obranu pred ich nájazdmi. V lete roku 957 obsadil pevnosť Adata.
V roku 959 sa po smrti cisára Konštantína VII. vládcom stal Roman II. Ten sa podobne ako jeho otec, či ďalší predchodcovia pokúsil obnoviť byzantskú moc nad stratenými územiami na východe a nad Egejským morom. Námorné cesty v byzantských vodách už od počiatku 9. storočia ovládali arabskí piráti, ktorí sa usadili na Kréte. Na radu dvorského ministra Jozefa Bringa cisár do čela armády menoval práve Nikefora.
Dobytie Kréty.
Po tom, čo sa Nikefor ujal vedenia ťaženia na Krétu, začal z v maloázijskom prístave Efez zhromažďovať vojsko. Po viacnásobných neúspešných pokusoch o dobytie ostrova Byzantínci výpravu nebrali na ľahkú váhu. Vďaka relatívnemu pokoju na severných hraniciach mohli vyzbierať početné vojsko. V roku 960 tak ku Kréte na 308 lodiach poháňaných 27 000 veslármi vyplávalo vyše 50 000 mužov. Časť loďstva bola tvorená dromónmi s gréckym ohňom.
Po pristátí sa Nikeforovi podarilo zahnať brániacich sa Saracénov a obľahnúť Kandiu (dnešné Herakleio).Po tom, čo sa vojakom nepodaril priamy útok na mesto, Fókas mesto obľahol a začal obliehať. Arabi medzitým zohnali na ostrove početné vojsko (podľa Leva Diakona asi 40 000 mužov) a chceli byzantské vojsko prekvapiť. Fókas, ktorý však nenechal nič na náhode sa o vojsku dozvedel a počas jednej noci nič netušiacich spiacich Arabov povraždil alebo zajal. Pobitým Arabom nechal odseknúť hlavy a časť z nich naraziť na koly pred mestom. Zvyšné hlavy následne pomocou katapultov poslal brániacim sa Arabom. 
Demotivovaní Arabi sa po tomto čine ešte viac snažili mesto udržať, krétsky emir Abd al-Azíz dokonca žiadal pomoc od pevninských vládcov v Córdobe i Sýrii. Jeho volanie zostalo nevypočuté. Podľa Leva Diakona však Byzantíncov postretli i problémy, pretože ruské oddiely pod vedením tráckeho stratéga Pastilu boli tiež pobité počas obliehanie v spánku. Tento príbeh býva dnešnými historikmi spochybňovaný. Po deviatich mesiacoch obliehania sa 6. marca 961 mesto vzdalo. Po tom, čo padla pevnosť Kandia vojsko obsadilo i zvyšok ostrova na ktorom bola zriadená nová théma. Podľa dobových správ bolo obrovské množstvo obyvateľov ostrova bolo pobitých a asi 250 000 predaných do otroctva. Následne sa začalo s rechristianizáciou územia. Krétske víťazstvo bolo veľkolepo oslavované. Po tom, čo sa ale generál vrátil do Konštantínopola, dostalo len menších pôct a nie klasického triumfu v Hipodróme. Na počesť Nikeforovho víťazstva a dobytie Kréty bola tiež Theodosiom Diakonom zložená oslavná reč (panegyrika).
Východné ťaženie.
Už koncom roka 961 bol Nikefor vyslaný na východné hranice, ktoré počas jeho neprítomnosti dostal pod velenie Nikeforov brat Lev Fókas. Ten v bratovej neprítomnosti viedol v tamojších horách ťažké boje s arabským emirom Sajfom ad-Davlom. Nikefor, ktorý na hranice prišiel spolu s dobre vyzbrojeným a početným vojskom vtrhol do Kilikie. Vo vo februári 962 obsadil pevnosť Anazarbos a následne po bitke s ibn az-Zajjátom, arabským správcom miestneho hlavného mesta Tarsu obsadil vyše 55 miestnych miest. Po vyplienení okolitých arabských území sa Nikefor vrátil na svoje územie, kde vyčkával na arabskú reakciu. Aleppský emir Sajf ad-Davla sa pokúsil Nikeforovu spanilú jazdu oplatiť. Byzantské vojská ale boli pripravené a Arabi odrazení. Fókas a ďalší byzantský stratég Ján Tzimiskes na čele svojich vojsk vytiahli na Aleppo a dobyli viacero oporných bodov po ceste. 24. decembra 962 po viacerých vojenských stretoch Nikefor a Tzimiskes vstúpili do mesta, odkiaľ odviezli obrovské množstvo striebra, tiav a mulíc. Hoci mesto pre Byzanciu nebolo získané natrvalo, Nikeforova prekvapivá kampaň zasadila miestnemu rodu Hamdánovcov obrovskú ranu z ktorej sa už aleppskí vládcovia nedokázali spamätať. Nikeforove víťazstvá nad Arabmi a jeho krutý prístup k porazeným mu navyše priniesli jeho prezývku - "Biela/Bledá smrť Saracénov". Po víťaznej kampani sa Nikefor spolu s vojskom vrátil do Kapadócie, kde ho v roku 963 zastihli poslovia z hlavného mesta so správou o smrti cisára Romana II.
Nástup na trón.
Po tom, čo 13. marca 963 za záhadných okolností zomrel mladý cisár Roman II. (zlé jazyky podozrievali cisárovnú Theofanó, tá však len deň pred cisárovou smrťou porodila dcéru Annu), sa cisármi oficiálne stali jeho synovia Bazil II. a Konštantín VIII. Cisár princov ešte za svojho života nechal korunovať za spolucisárov. Malí panovníci, ktorí však mali sotva päť a tri roky nemohli mocnej ríši vládnuť a ich regentkou preto bola oficiálne menovaná cisárovná Theofanó. Skutočnú moc v krajine však do rúk vzal mocný dvorský eunuch, "parakoimomenos" Jozef Bringas. Ten si svojou vládou pomerne rýchlo vytvoril nepriateľov a medzi nimi najmä cisárovnú Theofanó. Vrúcny vzťah nemal ani s Nikeforom, ktorého rod neznášal. S cisárovniným a patriarchovým súhlasom sa Nikefor 2. júla nechal v anatolskej Cézarey prehlásiť za cisára a postavil do čela vojsk s ktorými následne vytiahol na Konštantínopol. Bringas, ktorý v meste nedokázal získať dostatočnú podporu musel mesto urýchlene opustiť. Pokúsil sa síce ešte pred tým presvedčiť stratéga Jána Tzimiska, aby sa Nikefora zbavil, avšak Tzimiskes sa postavil na stranu nového cisára. Po zvrhnutí eunuchovej vlády sa v septembri Nikefor nechal korunovať ako spolucisár mladých princov. Zároveň si i napriek odporu patriarchu Polyeukta vzal za ženu cisárovnú Theofanó.
Vojny v Sicílii a v Bulharsku.
Hoci je Nikefor uznávaný ako jeden z najlepších byzantských vojvodcov a vojenských cisárov, vojenské konflikty z počiatku jeho vlády pre ríšu neboli príliš šťastné. Jeho prvou prehrou bola neúspešná invázia na Sicíliu, kde v roku 962 Fátimovci dobyli Taorminu, jednu z posledných byzantských pevností. Veliteľ byzantských vojsk v Romette preto na Nikefora naliehal, aby na Sicíliu vyslal vojsko proti Arabom. Následne na to Nikefor poveril veliteľov Patrikia Nikéta a Manuela Fóku, aby na čele 40 000 vojska vtrhli na ostrovy. I napriek týmto značným snahám sa však Fátimovcom v bitke pri Messinskom prielive podarilo vyslané vojská poraziť a Arabom sa do rúk dostala i posledná byzantská pevnosť na ostrove. Obe strany konfliktu nemali záujem pokračovať vo vojne a tak bol v roku 967 uzavretý mier.
Nikefor nemal inú možnosť, pretože vojská nutne potreboval proti západnému cisárovi Ottovi. Ten sa po dobytí Talianska a cisárskej korunovácii stal suverénom nad juhotalianskymi vojvodstvami Benevento a Salerno, ktoré dovtedy podliehali skôr Byzancii.V roku 968 navyše vtrhol do Apúlie a pokúsil sa obsadiť cisársku pevnosť Bari. Pevnosť sa dobyť nepodarilo a tak sa pokúsil južné Taliansko získať diplomaticky. Poslal do Konštantínopola misiu na čele s cremonským biskupom Liutprandom, ktorý mal vyjednať Ottove zásnuby s byzantskou princeznou. Ako veno požadoval rozdelenie sfér vplyvu medzi dve rovnocenné cisárstva a moc nad celým Talianskom. S tým samozrejme Byzantínci nikdy nemohli súhlasiť, pretože pre nich existovalo len jediné plne zvrchované rímske (=byzantské) cisárstvo a Otto bol pre nich len barbarským kráľom v dočasne stratenej Germánii, o čom Nikefor poslov náležite poučil. Byzantínci Ottovi naopak ponúkli ruku byzantskej princeznej narodenej v purpure, ak im Nemci vrátia Ravennu, Rím a juh Talianska, pričom nikto nepochyboval, že vyrieknuté požiadavky by čo i len boli prerokované. Nasledovali ďalšie rokovania, avšak ani tie nepriniesli zásadnú dohodu. Sám Liutprand misiu v Konštantínopole a cisára Nikefora popisuje veľmi nelichotivo.
Po neúspechu Liutprandovej misie sa nemecké vojská vrátili i o rok, avšak znovu znovu zlyhal pri obliehaní byzantských miest. Sklamaný cisár sa v máji vrátil do svoje ríše a prenechal obliehanie svojmu vazalovi Pandulfovi, ktorý však nedokázal odolať náporu byzantských vojsk. Byzantské vojská následne obľahli Capuu a Salerno, ani jedna z ríš ale nedokázala získať prevahu a trvalejší zisk.
Problematickými sa ukázali i vzťahy Nikefora a Bulharov. Nový cisár odmietol Bulharom na čele s Borisom II. platiť obvyklý tribút, na čo Bulhari vyhlásili Byzancii vojnu. Nikefor síce vtrhol s vojskom do bulharskej ríše a dobyl niekoľko pohraničných pevností, avšak následne, aby nemusel severskej hrozbe čeliť sám, povolal na pomoc ruské knieža Sviatoslava. Rusi Bulharov porazili, avšak neodovzdali dobyté územie Byzancii, ba naopak, sami sa usadili v Preslavci na Dunaji, odkiaľ vládli východnej časti Bulharska.
Arabská vojna a dobytie Kilikie a Antiochie.
Po svojich predchádzajúcich úspechoch na Arabskej fronte sa "Biela smrť Arabov" rozhodla získať arabské pohraničie pre Byzanciu úplne. Na jeseň roku 964 preto na čele 40 000 armády vtrhol do Malej Arménie (Kilikie), kde vyplienil väčšinu tamojších sídlisk. Následne sa na zimu s vojskom stiahol na byzantské územie kde prezimoval. Rabovania a pravidelné útoky Byzantíncov boli pre hamdánovskú ríšu deštruktívne. Keď na jar Nikefor znovu vtrhol na arabské panstvá, bez problémov dobyl významnú pevnosť Mopsuestiu a 16. augusta 965 obsadil i miestnu metropolu Tarsos. Následne pričlenil celý pohraničný pás k Byzantskej ríši. Oslabujúca moc Arabov v pohraničí následne nedokázala zabrániť ani k vzbure Nikéta Chalkoutza na Cypre, ktorý ostrov znovu pričlenil k Byzancii.
V roku 966 sa Nikefor do arabského pohraničia vydal znovu. Tentoraz vtrhol až hlbšie do Sýrie, kde dobyl viaceré pevnosti. Následne obľahol i centrum orientálnej gréckej civilizácie Antiochiu, ktorá sa po tristo rokoch moslimskej nadvlády dostala pod byzantskú správu. Hoci chcel Nikefor Antiochiu pôvodne vyhladovať (nechcel mesto poškodiť), jeho generál Michaél Bourtzes jeho príkaz neuposlúchol a na mesto zaútočil a 28. októbra 969 dobyl. Po dobytí Antiochie Nikeforove vojská následne vytiahol ďalej na Tripolis. V roku 967 sa byzantská moc rozšírila i do prázdneho mocenského vákua v menšom arménskom štátiku Taron, ktorý uznal byzantskú zvrchovanosť.
Výsledkom sýrskeho ťaženia bol zisk obrovského územia a zriadenie byzantského protektorátu nad aleppským emirátom. Nikeforove ťaženia proti Hamdánovcom však miestnej moslimskej dynastie priniesli vážne problémy a do konca storočia sa ich ríša dostala do područia Fátimovcov a iných arabských rodov v okolí.
Vnútorná politika.
Prvotné úspechy na arabských frontách Nikeforovi priniesli v Byzantskej ríši značnú popularitu. Vojenské ťaženia však mali i svoju odvrátenú a menej populárnu tvár. Pre ohromné výdavky na armádu musel Nikefor obmedziť ďalšie oblasti života ako dvorský život a výdavky na klér. Zaviedol nové všeobecné dane ("kapnikon") a zakázal volne zakladať nové donácie pre kláštory. Zákaz sa nevzťahoval na zakladanie pustovní a kláštorov v odľahlých mestách, šlo najmä o opatrenie proti strate poľnohospodárskej pôdy. Sám Nikefor so svojim priateľom mníchom Atanázom založil kláštor Veľká Lavra na hore Athos. Takisto sa rozhodol znehodnotiť menu a hoci bol veľmi zbožný, búrlivo sa staval i proti cirkevným autoritám, od ktorých požadoval, aby vojaci padlí v bojoch proti moslimom boli ctení ako mučeníci. V tomto období vznikajú i nové ozbrojené cisárske jednotky - katafrakti a mení sa právny základ vojenskej správy.
Narozdiel od dynastických cisárov, Nikefor podporoval práva bohatých veľkostatkárov - aristokratov a zrušil viaceré zákony, ktoré zvýhodňovali vidiečanov v predkupnom práve ("protimesis"). Takisto zrušil možnosť nárokovať si pozemky scudzené pred rokom 927 pre premlčanie - čím legitimoval nároky bohatej vrstvy "dynatoi" na mnohé pozemky. Cieľom tejto cisárskej politiky bola podpora tzv. vojenských statkov. Obdobie Nikeforovej vlády však i práve vďaka tomuto bolo pre mocné aristokratické rody zlatým obdobím. Podarilo sa im získať širokú autonómiu, čo neskôr jeho Nikeforovmu nástupcovi Bazilovi II. prinieslo nemalé problémy.
Smrť.
Ku koncu vlády sa Nikeforova obľúbenosť rapídne znižovala. Osudným sa Nikeforovi stalo jeho zanedbávané manželstvo a nevďačnosť voči jeho bývalým podporovateľom. Po tom, čo Nikefor prepustil Michaéla Bourtza z jeho veliteľskej pozícii pri obliehaní Antiochie, sa proti nemu vytvorilo sprisahanie. Cisárovná Theofanó spolu s Nikeforovým vyhnaným synovcom Jánom Tzimiskom a Michaélom Bourtzom sa spojili a po tom, čo cisárovná vzbúrencov v noci z 10. na 11. decembra 969 vpustila do cisárskych komnát bol Nikefor zavraždený. I napriek odporu a povstaniu Nikeforových príbuzných bol krátko na to cisárom prehlásený Ján Tzimiskes.

</doc>
<doc id="636930" url="https://sk.wikipedia.org/wiki?curid=636930" title="Abanovohrad">
Abanovohrad

Abanovohrad (, ) bol komitát v Uhorsku, ktorého sídlom bol hrad Abaújvár, údajne postavený kráľom Samuelom Abom. V druhej polovici 13. storočia sa komitát začal rozpadať. Postupne sa z neho vyčlenili Abovský a Šarišský komitát a hradné panstvo Sárospatak, ktoré bolo pričlenené k Zemplínskemu komitátu.

</doc>
<doc id="636932" url="https://sk.wikipedia.org/wiki?curid=636932" title="Abovsko-turnianska župa (Česko-Slovensko)">
Abovsko-turnianska župa (Česko-Slovensko)

Abovsko-turnianska župa (iné názvy: Abauj-turňanská župa, Abaujská župa, skrátene Abov) bola župa Československej republiky, ktorá vznikla v roku 1918 zo severnej časti uhorskej Abovsko-turnianskej župy. V rámci reformy verejnej správy bolo 21. septembra 1922 jej územie začlenené do Košickej župy.

</doc>
<doc id="636933" url="https://sk.wikipedia.org/wiki?curid=636933" title="Maasdamer">
Maasdamer

Maasdamer alebo maasdamský syr je druh holandského syra vyrábaného z kravského mlieka. Maasdamer sa zaraďuje do polotvrdých, syridlových a dozretých syrov. Má sladšiu a orechovejšiu chuť ako ementál, jemnú, žltú kôru a v priereze veľké diery. Je tiež vlhkejší a pružnejší. Obsahuje asi 45% tuku v sušine.
Syr sa začal vyrábať na začiatku 90. rokov 20. storočia ako alternatíva švajčiarskych syrov typu ementál.

</doc>
<doc id="636934" url="https://sk.wikipedia.org/wiki?curid=636934" title="Maasdamský syr">
Maasdamský syr



</doc>
<doc id="636935" url="https://sk.wikipedia.org/wiki?curid=636935" title="Lydion">
Lydion

Lydion ("lydion") je typ starogréckej keramickej nádoby.
Lydion, malá keramická guľatá (i v tvare disku) nádobka bez úch, na vyššej nôžke valcovitého alebo kónického tvaru, s vyšším širokým nalievacím hrdlom, slúžila na uchovávanie vonných (parfumovaných) olejov a mastí. Lydion bol obľúbený najmä vo východnej časti starovekého gréckeho sveta. Už názov tejto nádoby napovedá, že jej tvar má pôvod v Lýdii (bol najtypickejším príkladom miestnej keramiky), v krajine, ktorá v staroveku vyrábala parfumované oleje (masti) a ľanové tkaniny známe po celom stredomorskom svete.
V Lýdii, ktorá mala úzku kultúrnu symbiózu so susednou Ióniou, sa lydion začal vyrábať na začiatku 6. storočia pred Kr. Jeho tvar má určité znaky frýgskeho vplyvu, ale nôžka je typicky lýdska. Keďže sa v ňom vyvážali vonné oleje a masti, stal sa čoskoro vyrábaným i v gréckom svete. Lydion bol všeobecne jednoducho zdobený, najčastejšie pruhovanými vzormi (telo nádoby nádoby zdobili často úzke hnedé pruhy a hrdlo a nôžku širšie tmavočerveno-hnedé). V Aténach sa lydion vyrábal zriedka, figurálne zdobený ešte zriedkavejšie.

</doc>
<doc id="636936" url="https://sk.wikipedia.org/wiki?curid=636936" title="Peter Dudák">
Peter Dudák

Peter „Ďuďo“ Dudák (* 11. marec 1973, Bratislava – † 14. august 2019, Bratislava) bol slovenský spevák, skladateľ, hudobník, textár, hudobný producent a člen hudobnej skupiny Hex.
Vyštudoval Gymnázium Jura Hronca v Bratislave.
Od svojich šiestich rokov sa učil hrať na klavír a vyštudoval Vysokú školu múzických umení v Bratislave. Od roku 1989 pôsobil v hudobnej skupine Hex.
Dňa 14. augusta 2019 podľahol rakovine pankreasu.

</doc>
<doc id="636937" url="https://sk.wikipedia.org/wiki?curid=636937" title="Andrej Stankovič">
Andrej Stankovič

Andrej Stankovič (22. jún 1940 Prešov – 12. júl 2001 Praha) bol básnik, knihovník, editor a filmový kritik, jeden z predstaviteľov pražského undergroundu.
Život a činnosť.
Andrej Stankovič sa narodil v roku 1940 v Prešove. Vyrastal v rodine dôstojníka slovenskej a potom česko-slovenskej armády. Od roku 1946 žil s rodičmi v Čechách. Na Karlovej univerzite vyštudoval knihovníctvo a vedecké informácie (absolvoval roku 1975 s diplomovou prácou o Jozefovi Florianovi). Jeho manželkou bola Olga Stankovičová (1945–2011), disidentka, politická aktivistka a signatárka Charty 77.
Poéziu publikoval najprv v revui "Tvář," do ktorej redakcie sa zapojil v roku 1968. Po nástupe normalizácie sa živil prevažne manuálne, publikoval však v samizdatoch (napríklad filmové kritiky, či preklady). Bol signatárom "Charty 77" a manifestu "Návrat krále", členom hnutia "České děti Petra Placáka" členom Výboru na obranu nespravedlivě stíhaných. Po roku 1989 bol zamestnaný ako knihovník na Pražskom hrade, prispieval do týždenníka "Respektu" a kritických príloh "Revolver Revue." Pôsobil v redakcii časopisu "Střední Evropa" a v Štátnom fonde pre podporu a rozvoj českej kinematografie"."
Jedným z počinov Andreja Stankoviča bolo udeľovanie ""Ceny samozvanců"," a to "„mimoriadnemu, no konformnou a zvulgarizovanou filmovou kritikou prehliadanému tvorčiemu počinu v oblasti českej kinematografie"." V roku 2012 mu bola udelená Cena Václava Bendu in memoriam.
Laureáti "Ceny samozvanců".
Na protest proti všeobecnej bulvarizácii českého kultúrneho prostredia sa na jeseň 2002 rozhodla v tradícii Stankovičových cien pokračovať skupina "Samozvanci", resp. skupina „stúpencov kritických intencií Andreja Stankoviča“. Od júna 2003 každoročne v spolupráci s Národným filmovým archívom v Prahe udeľuje "Cenu Andreja „Nikolaja“ Stankoviča".

</doc>
<doc id="636945" url="https://sk.wikipedia.org/wiki?curid=636945" title="Ignacio Anaya García">
Ignacio Anaya García

Ignacio Anaya García, prezývaný Nacho, (* 15. august 1895, Acuña, Coahuila - † 1975, Piedras Negras, Coahuila) bol tvorca typického mexického jedla nachos, ktoré mu rýchlo získalo slávu vďaka bezprostrednému úspechu a popularite na celom svete.
Osobný život.
García sa narodil v obci Acuña v mexickom štáte Coahuila. V osemnástich rokoch sa presťahoval do coahuilského hraničného mesta Piedras Negras na rieke Rio Grande, kde vynašiel jeho známe jedlo, nachos. Tu sa zosobášil a žil so svojou manželkou, Maríou Antonietou Salinasovou, s ktorou mal deväť detí - päť chlapcov a štyri dievčatá. V roku 1960 si založil vlastnú reštauráciu nazvanú "El Nacho". García zomrel v roku 1975. V roku 2007 ho in memoriam ocenila univerzita Universidad Tecnológica del Norte de Coahuila.
Zrod nachos.
Všetko sa udialo v meste Piedra Negras v roku 1943. Existuje niekoľko verzií o vzniku nachos. Tá najčastejšie prezentovaná hovorí o tom, že v meste bola okolo 21. októbra 1943 na výlete skupina manželiek amerických vojakov. Tie si chceli dať občerstvenie v reštaurácii, kde vtedy García, prezývaný Nacho (z jeho mena Ignacio) pracoval ako vedúci kuchyne. Nevie sa, či už bolo pred záverečnou a v reštaurácii už neboli suroviny alebo naopak či bolo príliš ráno a tovar ešte nedorazil (keďže deň predtým bolo zavreté). Keď musel Nacho narýchlo pre ženy pripraviť pokrm, použil to, čo v kuchyni našiel - tortilly, ktoré najprv nakrájal na trojuholníčky a opražil, potom posypal syrom a nakrájanými papričkami. Prekvapivo, zákazníčkam narýchlo pripravené jedlo veľmi chutilo. Keď sa kuchára pýtali, ako sa to volá, povedal "Nacho's Special", teda Nachova špecialita, z čoho sa už odvodil názov nachos, ktorý sa v nasledujúcich desaťročiach rozšíril po texasko-mexickej hranici a neskôr aj ďalej do sveta.

</doc>
<doc id="636946" url="https://sk.wikipedia.org/wiki?curid=636946" title="Hnutie za demokraciu">
Hnutie za demokraciu



</doc>
<doc id="636947" url="https://sk.wikipedia.org/wiki?curid=636947" title="VÁŠ KRAJ">
VÁŠ KRAJ



</doc>
<doc id="636948" url="https://sk.wikipedia.org/wiki?curid=636948" title="Endoskopická retrográdna cholangiopankreatikografia">
Endoskopická retrográdna cholangiopankreatikografia

Endoskopická retrográdna cholangio-pankreatografia (ERCP) je endoskopicko-rádiodiagnostické vyšetrenie, používané na zobrazenie žlčových ciest a pankreatického vývodu. Spočíva v endoskopickom zavedení kanyly do žlčových ciest, ich naplnení rentgenovou kontrastnou látkou a nasledovnom rádiologickom vyšetrení. Počas tohto vyšetrenia je možný aj naväzujúci diagnostický a liečebný výkon, napríklad bioptický odber vzorku tkaniva, odstránenie konkrementov, dilatácia striktúry žlčových ciest, zavedenie stentu.
Indikácie.
ERCP je invazívna diagnostická metóda s určitým výskytom komplikácii. Vzhľadom k ich riziku  sa od samostatnej ERCP ako čisto diagnostickej metódy ustupuje v prospech neinvazívnych vyšetrovacích metód, napr. vyšetrenia pomocou magnetickej rezonancie - MRCP (magnetic resonance cholangiopancreatography). Jej potenciál v kombinácii s ďalšími vyšetreniami a výkonmi ostáva vysoký a v mnohých prípadoch je to metóda prvej voľby. Indikácie sa preto priebežne upresňujú aj v súvislosti so zavádzaním a vyhodnocovaním nových diagnostických a liečebných postupov.
Procedúra.
Vyšetrenie sa vykonáva u pacienta, ktorý je nalačno, pri vedomí, po podaní analgosedácie (tlmivého a protibolestivého lieku). Trvá desiatky minút podľa toho, aké diagnostické alebo liečebné výkony zahrňuje. Vyšetrujúci zavedie duodenoskop, vybavený bočnou optikou do dvanástnika a vyhľadá vyvýšený spoločný vývod žlčových a pankreatických vývodných ciest - papila duodeni maior (Vateri). Pracovným kanálom prístroja zavedie kanylu, ktorou nasonduje vývod a naplní žlčové a pankreatické vývodné cesty kontrastnou látkou, ktorá ich zobrazí na rentgenovom monitore. Pred nasondovaním je niekedy nevyhnutné narezanie papily a jej zvierača - papilosfinkterotómia (tiež sfinkteropapilotómia). Pri zistení chorobného stavu je často možné jeho ošetrenie - do žlčových ciest sa zavedie vodič a po ňom potrebné nástroje, napríklad košíček alebo balónik na stiahnutie žlčových kamienkov do dvanástnika, odkiaľ prirodzenou cestou opustia telo pacienta, alebo zavedenie výstuže - stentu do zúžených žlčových ciest. Na príslušne vybavených pracoviskách sú možné aj ďalšie diagnostické a liečebné výkony, napríklad endoskopická ultrasonografia (EUS) pomocou endoskopickej ultrazvukovej sondy, cholangioskopia (endoskopické zobrazenie žlčových ciest), bioptické alebo histologické vyšetrenie atď.
Komplikácie.
Najčastejšou a väčšinou nezávažnou komplikáciou je akútna pankreatitída po podráždení pankreasu nástrekom kontrastnej látky (PEP - post-ERCP pancreatitis) - u 1-10% zo stredne rizikových pacientov, ďalej cholangitída a cholecystitída (zápal žlčových ciest a žlčníka po zavlečení infekčného materiálu z dvanástnika), postihujúca niekoľko málo percent pacientov. Papilosfinkterotómiu, ktorá predchádza väčšine výkonov (extrakcii konkrementov a zavedeniu drenáže žlčových ciest) môže komplikovať krvácanie, zriedkavejšie perforácia duodena (okolo 1% pacientov). Ďalšie komplikácie môžu sprevádzať prípadné liečebné výkony. Počet komplikácii do značnej miery záleží od vybavenia pracoviska a skúsenosti lekára. Úmrtnosť v súvislosti s týmto výkonom sa udáva okolo 0,1%.

</doc>
<doc id="636949" url="https://sk.wikipedia.org/wiki?curid=636949" title="Jon Stub Lyngbo Larsen">
Jon Stub Lyngbo Larsen



</doc>
<doc id="636950" url="https://sk.wikipedia.org/wiki?curid=636950" title="Ohniváčikovité">
Ohniváčikovité

Ohniváčikovité (lat. "Lycaenidae") sú väčšinou drobnejšie motýle. Samce majú väčšinou výraznejšie sfarbené krídla (modro, oranžovo alebo zeleno). Na celom svete zahŕňa táto čeľaď asi 6000 druhov, čo z nej robí druhú najväčšiu čeľaď motýľov na svete.
Biotop.
Príslušníkov tejto čeľade nájdeme skoro všade. Najčastejšie ich vidno na lúkach, násypoch, okrajoch lesov, lesných čistinách, v korunách stromov, ale aj pri potokoch, na brehoch jazier alebo vlhkých lúkach.
Najčastejšie vyskytujúce sa druhy a podčeľade na Slovensku.
Ohniváčiky "(Lycaena)"
Thecla
Callophrys
Lampides
Leptodes
Cupido
Celastrina
Pseudophilotes
Scolitantides
Glaucopsyche
Maculinea
Iolana
Plebeius
Aricia
Vacciniina
Cyaniris
Polyommatus

</doc>
<doc id="636951" url="https://sk.wikipedia.org/wiki?curid=636951" title="Scott Ian">
Scott Ian

Scott Ian Rosenfeld (* 31. december 1963, Queens, New York, USA), známy ako Scott Ian, je americký hudobník, skladateľ a zakladajúci člen americkej thrash metalovej skupiny Anthrax, v ktorej pôsobí od roku 1981.

</doc>
<doc id="636952" url="https://sk.wikipedia.org/wiki?curid=636952" title="Oxid meďný">
Oxid meďný

Oxid meďný je anorganická zlúčenina mede so vzorcom Cu2O Je to jeden z hlavných oxidov medi, druhým je oxid meďnatý (CuO). Táto červeno sfarbená pevná látka je súčasťou niektorých antivegetatívnych farieb. Zlúčenina sa môže objaviť buď žltá alebo červená, v závislosti od veľkosti častíc. Oxid meďnatý sa nachádza ako červenkastý minerál kuprit. 
Príprava.
Oxid meďný sa môže vyrábať niekoľkými spôsobmi. Najjednoduchšie je to priamou oxidáciou medi: 
 4 Cu + O2 → 2 Cu2O 
Prísady ako voda a kyseliny ovplyvňujú rýchlosť tohto procesu, ako aj ďalšiu oxidáciu na oxid meďnatý. Vyrába sa tiež komerčne redukciou meďnatých roztokov oxidom siričitým. Vodné roztoky chloridu meďného reagujú so zásadou za vzniku rovnakého materiálu. Vo všetkých prípadoch je farba vysoko citlivá na procedurálne podrobnosti. 
Tvorba oxidu meďného je základom Fehlingovho testu a Benediktovho testu na redukciu cukrov. Tieto cukry redukujú alkalický meďnatý roztok, na jasne červenú zrazeninu oxidu meďného. 
Vytvára sa na postrieborných medených častiach vystavených vlhkosti, keď je strieborná vrstva porézna alebo poškodená. Tento druh korózie je známy ako červený mor. 
Existuje málo dôkazov o hydroxide meďnom, o ktorom sa predpokladá, že rýchlo podlieha dehydratácii. Podobná situácia platí pre hydroxid zlatný a strieborný. 
Vlastnosti.
Oxid meďný je pevná diamagnetická látka. Pokiaľ ide o jeho koordinačné sféry, medené centrá sú 2-koordinované a oxidy sú tetraedrické. Štruktúra teda podobá v určitom zmysle polymorfnému oxidu kremičitému, a obe štruktúry majú podobne interpretovanú mriežku. 
Oxid meďný sa rozpúšťa v koncentrovanom amoniaku roztoku za vzniku bezfarebného komplexu [Cu(NH3)2]+, ktorý sa ľahko oxiduje na vzduchu do modreho [Cu(NH3)4(H2O)2]2+, Rozpúšťa sa vo kyseline chlorovodíkovej, pričom vzniká CuCl2-. Zriedená kyselina sírová a kyselina dusičná produkujú síran meďný a dusičnan meďný. 
Oxid meďný degraduje na oxid meďnatý vo vlhkom vzduchu. 
Polovodičové vlastnosti.
V histórii polovodičovej fyziky, oxid meďný, je jednou z najviac študovaných látok, a mnoho experimentálnych polovodičových aplikácii bolo preukázané prvýkrát v tomto materiáli: 
Najnižšie excitóny v oxide meďnom, sú extrémne dlhé; absorpčné čiary boli demonštrované s neV lineárnymi šírkami, čo je najužšia objemová excitačná rezonancia, aká bola kedy pozorovaná. Súvisiace kvadrupólové polaritóny majú nízku skupinovú rýchlosť, ktorá sa blíži rýchlosti zvuku. V tomto médiu sa teda svetlo pohybuje takmer rovnako pomaly ako zvuk, čo vedie k vysokej hustote polaritónu. Ďalším neobvyklým znakom excitónov v základnom stave je to, že všetky primárne mechanizmy rozptylu sú kvantitatívne známe. Oxid meďný bol prvou látkou, u ktorej bolo možné vytvoriť model rozširovania absorpčnej šírky pásma podľa teploty bez parametrov, ktoré umožňujú odvodiť zodpovedajúci absorpčný koeficient. Pomocou Oxidu meďného je možné dokázať, že vzťahy Kramers-Kronig sa nevzťahujú na polaritóny. 
Aplikácia.
Oxid meďný sa bežne používa ako pigment, fungicíd a ako prostriedok proti znečisteniu morských farieb. Usmerňovacie diódy založené na tomto materiáli sa priemyselne používajú už v roku 1924, dávno predtým, ako sa kremík stal štandardom. Oxid meďný je tiež zodpovedný za ružovú farbu v pozitívnom Benediktovom teste. 

</doc>
<doc id="636955" url="https://sk.wikipedia.org/wiki?curid=636955" title="Nikto nie je dokonalý">
Nikto nie je dokonalý

Nikto nie je dokonalý môže byť:

</doc>
<doc id="636959" url="https://sk.wikipedia.org/wiki?curid=636959" title="Nikefor II.">
Nikefor II.

Nikefor II. (iné mená: Nikéforos II., Níkéforos II., Nikeforos II., Nikiforos II.) môže byť:

</doc>
<doc id="636960" url="https://sk.wikipedia.org/wiki?curid=636960" title="ERCP">
ERCP

__VYNÚTIŤOBSAH__

</doc>
<doc id="636961" url="https://sk.wikipedia.org/wiki?curid=636961" title="Sorbet">
Sorbet

Sorbet je dezert, ktorý sa vyrába zmiešaním ľadu s cukrom alebo medom a rozdrveným ovocím (citrón, limetka, ananás, jahoda, malina, ostružina a podobne), môže byť dochutený vínom alebo destilátom. Podáva sa v miske alebo pohári a je sa lyžičkou. Podiel ovocnej zložky by mal tvoriť minimálne 25 percent. 
Zmes ľadu alebo snehu s ovocím bola známa už v staroveku, jej vyznávačom bol napríklad cisár Nero. Názov sorbet vychádza z arabského slova "šarba" (شربة), označujúceho osviežujúci nápoj. Arabi v čase nadvlády nad Sicíliou vyrábali túto lahôdku zmiešavaním snehu z Etny so šťavou miestnych citrónov. 
Sorbet sa pripravuje v rôznych lokálnych variantoch, ako napríklad severoafrický "agraz", japonské "kakigóri", filipínske "halo-halo" alebo talianska "granita", pomenovaná podľa svojej hrubo zrnitej štruktúry. Sorbetu sa podobá ľadová triešť, ktorá je tekutá a pije so slamkou, alebo "šerbet", ktorý navyše obsahuje mlieko a tým sa blíži k zmrzline. 

</doc>
<doc id="636962" url="https://sk.wikipedia.org/wiki?curid=636962" title="Abdulrahman Taiwo">
Abdulrahman Taiwo

Abdulrahman Taiwo (* 5. august 1998, Lagos) je profesionálny nigérijský futbalista hrajúci za Lotyšský klub ako útočník.
Klubová kariéra.
Kwara United.
Taiwo začal svoju kariéru v nigérijskom klube Kwara United.
Nitra.
Po neúspešných pôsobeniach v tureckom Bursaspore a českej Zbrojovke Brno sa Taiwo dostal do mužstva Nitry. V klube sa mu začalo dariť, prvý gól dal proti Slovanu. V sezóne 2018/19 si nakoniec za Nitru pripísal v osemnástich štartoch tri góly. Do hry sa dostal aj v slovenskom pohári, kde dal dva góly.
Dunajská Streda.
V januári 2019 prestúpil Taiwo do tímu Dunajskej Stredy. Prvý gól dal v svojom druhom zápase. Hralo sa 23. februára 2019 vonku proti Trnave. DAC prehral .
Sezóna 2019/20.
V prvom ligovom zápase novej sezóny v Zlatých Moravciach bol Taiwo na lavičke. V druhom kole už nastúpil v základnej zostave. Pri domácej výhre nad Pohroním dal Taiwo v 54. minúte gól na priebežných . V zápasoch so Sereďou a Trenčínom pri vonkajších prehrách a neskóroval.
Spartak Trnava
V lete 2022 sa stal hráčom Spartaka Trnava, kde spočiatku dostával príležitosť hlavne ako striedajúci hráč. Prvý gól strelil 2. októbra 2022 na pôde Zlatých Moraviec, kde uzatváral víťazstvo Spartaka na 3:0. Na jeseň však zaznamenal iba tri góly. Oveľa výraznejšie sa mu začalo dariť na jar, kedy si výkonmi postupne vypýtal miesto v základnej zostave a stal sa jednou z opôr tímu. Taiwo prežíva v Spartaku zatiaľ najvydarenejšie obdobie svojej doterajšej kariéry. V 10 zápasoch dokázal streliť až 11 gólov a stal sa tak so 14 gólmi štvrtým najlepším strelcom Fortuna ligy 2022/23. V záverečnom zápase 20. mája 2023 doma proti MŠK Žilina (4:2) zaznamenal svoj prvý hetrik, na ktorý potreboval 52 minút.

</doc>
<doc id="636963" url="https://sk.wikipedia.org/wiki?curid=636963" title="Neinfekčný zápal tenkého a hrubého čreva">
Neinfekčný zápal tenkého a hrubého čreva



</doc>
<doc id="636964" url="https://sk.wikipedia.org/wiki?curid=636964" title="Nivy (multifunkčné centrum)">
Nivy (multifunkčné centrum)

Nivy (iné názvy: Stanica Nivy, Nivy centrum, Autobusová stanica Nivy) sú multifunkčná budova, pozostávajúca z autobusovej stanice, nákupného centra a tržnice v Bratislave, mestskej časti Ružinov, miestnej časti Nivy. Ohraničená je ulicami Páričkova, Svätoplukova, Mlynské nivy a areálom s výškovou budovou VÚB banky.
Stavba stojí na mieste pôvodnej Autobusovej stanice Mlynské Nivy, ktorá bola zbúraná na konci roka 2017, a predbežný termín dokončenia stavby bol pôvodne stanovený na rok 2020. Pre pandémiu ochorenia COVID-19 sa termín posunul, a tak sa slávnostné otvorenie konalo štyri dni od 30. septembra 2021. O 3:00 hodine v prvý deň otvorenia stanice odtiaľto odišiel prvý autobus. Stavbu zrealizovala spoločnosť HB Reavis, ktorá sa podieľa aj na výstavbe novej mestskej zóny s názvom Nové Nivy, v ktorej sa komplex nachádza.
Popis budovy.
Budova má päť nadzemných podlaží a dve pod zemou. Na prvom podzemnom podlaží sa nachádza na rozlohe približne 30-tisíc m² samotná stanica, na druhom parkovisko. Súčasťou autobusovej stanice je viac ako 2 000 parkovacích miest. Približne polovica z nich je v suteréne. V budove sa nachádzajú autobusové nástupištia a pokladne, obchodné prevádzky, tržnica a služby v troch nadzemných podlažiach a zelená strecha budovy s parkom a chodníkmi. Na okraji komplexu sa nachádza 125 metrov vysoká kancelárska veža s názvom Nivy Tower. Vedľa komplexu na rekonštruovanej ulici Mlynské nivy sa nachádza prvý podzemný kruhový objazd na Slovensku, ktorý bol spustený spolu s otvorením budovy Nivy.
Kritika.
Anticena za architektúru Brutus 2021.
Komplex Nové Nivy, vrátane obchodného centra, získal anticenu "BRUTUS 2021" za najhorší architektonický počin: "„Aký smelý počin v roku 2021 otvoriť dom o veľkosti mestského bloku bez jediného okna a prevádzky v úrovni parteru. Pardon, jediným oknom je Drive-in žltého “M”. Tak jedno “Flurry” v aute namiesto pohára vína na terase, s prípitkom za lepší a zdravší život v meste! Sen o mestskom bulvári Mlynské Nivy ostal len mokrým snom o mestskej triede plnej života.“"
Výška parkovného v cykloveži, navigácia v rámci centra.
Predmetom kritiky občianskeho združenia Cyklokoalícia aj primátora Matúša Valla sa stal aj model spoplatňovania a výška parkovného v automatizovanej cykloveži (prvé 4 hodiny bezplatne, následne 1 euro za každú ďalšiu začatú hodinu). Mesto developera požiadalo o úpravu ceny, ktorá je podľa nich „nereálna“. Kritika tiež dopadla na nízku pozornosť autobusovej stanice, pozornosť viacej pripadla obchodnému centru. Prvé dni bola navigácia k samotnej autobusovej stanici na veľmi nízkej úrovni. Časom pribudli stojany so šípkami smerujúcimi k autobusovej stanici a nápisy na stĺpoch.
Kriminalita.
Priľahlá štvrť 500 bytov zaznamenala v rokoch po otvorení multifunkčného centra nárast kriminality, najmä krádeží, vlámaní, drogových deliktov, prejavov agresivity a znečisťovania prostredia, pričom efekt bol ešte zosilnený novelou trestných kódexov schválenou po nástupe štvrtej vlády Roberta Fica a účinnou od marca 2024, ktorá priniesla zníženie trestných sadzieb, skrátenie premlčacích lehôt, zvýšenie minimálnej výšky škody z 266 na 700 eur a ďalšie zmiernenia vo vzťahu k páchateľom. Kolobeh je poháňaný krádežami tovaru z nákupného centra, ale aj z bytov a nebytových priestorov, jeho následným predajom v záložni oproti centru a nákupom a aplikovaním drog, často priamo v lokalite, na verejnosti. Časť bratislavskej drogovej scény sa po otvorení centra presunula z iných pôsobísk, napr. z oblasti Pentagonu vo Vrakuni, do okolia Nív. Návštevníkov centra a okolie tiež obťažujú skupiny mladistvých „flákačov z obchoďákov“, vyhľadávajúcich konflikty.
Redukcia plochy autobusovej stanice.
V lete 2025 spoločnosť HB Reavis spustila prestavbu podzemných priestorov centra so zámerom redukcie plochy autobusovej stanice v prospech priestorov pre obchodný reťazec a ďalšie obchodné prevádzky, poukazujúc na pokles záujmu cestujúcich o využívanie autobusov. Počet nástupíšť sa znížil na menej než polovicu a namiesto deviatich miest na vystupovanie zostali zachované len dve, čo malo za následok výrazné zníženie komfortu presúvajúcich sa, nastupujúcich, vystupujúcich aj čakajúcich cestujúcich. Úpravy kritizoval magistrát, BSK aj cestujúca verejnosť, podľa hovorkyne HB Reavis Beaty Móriovej však spoločnosť privatizačnú zmluvu so štátom neporušila: "„Všetky záväzky voči zmluve o kúpe akcií SAD si naďalej plníme. Skupina HB Reavis si splnila svoj záväzok zabezpečiť vybudovanie novej modernej autobusovej stanice, pričom v zmluve neboli špecifikované požiadavky na jej veľkosť, vybavenie či kvalitu.“" Podľa BSK štát, ktorý pôvodnú stanicu ako súčasť SAD Bratislava sprivatizoval v rokoch 20042005 počas druhej vlády Mikuláša Dzurindu, "„podľa všetkého podcenil znenie privatizačnej zmluvy a nedostatočne zaviazal nového majiteľa (toho času Slovak Lines) k povinnosti prevádzkovať autobusovú stanicu v určených parametroch“".

</doc>
<doc id="636965" url="https://sk.wikipedia.org/wiki?curid=636965" title="Autobusová stanica Nivy">
Autobusová stanica Nivy



</doc>
<doc id="636966" url="https://sk.wikipedia.org/wiki?curid=636966" title="Komunálna poisťovňa">
Komunálna poisťovňa



</doc>
<doc id="636967" url="https://sk.wikipedia.org/wiki?curid=636967" title="Diaľnica D4 (Česko)">
Diaľnica D4 (Česko)

Diaľnica D4 (do 31. decembra 2015 Rýchlostná cesta R4) je diaľnica, ktorá vedie na juhozápad od Prahy a pri meste Příbram sa stáča na juh. Spája mestá Praha, Příbram a Písek. Európska cesta 49 na nej vedie po celej jej dĺžke. Celá trasa diaľnice kopíruje cestu I/4.
V súčasnosti sú v prevádzke dva úseky: Jíloviště - križovatka II/118 neďaleko mesta Příbram o dĺžke 37,2 km a Mirotice - križovatka "Nová Hospoda" neďaleko obce Třebkov. Diaľnica má vo vyššie spomenutých úsekoch 4 pruhy, 2 na každej strane. Úsek Jíloviště - Praha (križovatka s D0) je síce štvorpruhový, ale chýba sprievodná komunikácia, a preto nemôže byť kategorizovaný ako diaľnica a následne aj spoplatnený. Okrem tohto úseku je spoplatnená po celej svojej dĺžke.
Vo výstavbe je 32 km v úseku Háje - Mirotice, budované formou PPP projektu (prvého v Česku). Slávnostné zahájenie stavby sa konalo 7. júna 2021, dokončenie je plánované na december 2024.

</doc>
<doc id="636969" url="https://sk.wikipedia.org/wiki?curid=636969" title="Kuolema tekee taiteilijan">
Kuolema tekee taiteilijan



</doc>
<doc id="636972" url="https://sk.wikipedia.org/wiki?curid=636972" title="Keramikár">
Keramikár



</doc>
<doc id="636973" url="https://sk.wikipedia.org/wiki?curid=636973" title="Keramik">
Keramik



</doc>
<doc id="636974" url="https://sk.wikipedia.org/wiki?curid=636974" title="Diaľnica A2 (Albánsko)">
Diaľnica A2 (Albánsko)

Diaľnica A2 (alb. "Autostrada e Pavarësisë", slov. "Diaľnica Slobody") je diaľnica v Albánsku, ktorá spája mestá Levan a Vlorë. Je súčasťou VIII. paneurópskeho dopravného koridoru. Cez letnú sezónu výrazne odľahčila SH8 a SH4.
Trasa.
Prevádzkovaný úsek A2 začína južne od mesta Levan na SH4 (budúce pokračovanie A2, zatiaľ polovičný profil) odkiaľ trasa prechádza cez rieku Aoös, pokračuje na juh k mestu Vlorë, kde končí v centre a cesta pokračuje smer prístav. Trasa kopíruje SH8.
Výstavba.
Polovičný profil diaľnice bol otvorený 20. marca 2011 ako preložka SH8 a 27. júla 2012 bol otvorený plný profil v príležitosti stého výročia nezávislosti Albánska. Je to jedna z najmodernejších diaľnic v krajine, je bezplatná. Náklady na výstavbu dosiahli 60 miliónov eur. Výstavba obchvatov Fier a Vlorë sa posunula kvôli bankrotu spoločnosti Serenissima, ktorá to mala postaviť.
Výhľady do budúcnosti.
Po dobudovaní plného profilu SH4 - obchvatu mesta Fier bude vybudovaný ťah Vlorë - Durrës. Tento úsek je síce označovaný ako diaľnica, ale nevyhovuje medzinárodným požiadavkám. Plánuje sa obnovenie výstavby obchvatu Vlorë a výstavba smerom na juh, k mestu Orikum, pozdĺž Jadranského mora. Tak isto sa plánuje aj spojenie ku hraničnému prechodu Kakavijë s Gréckom, kde by sa napojila na plánovanú diaľnicu A5.
Zdroje.
"Tento článok je čiastočne preložený z anglickej, nemeckej, talianskej a maďarskej wikipédie."

</doc>
<doc id="636976" url="https://sk.wikipedia.org/wiki?curid=636976" title="Juraj Hipš">
Juraj Hipš

Mgr. Juraj Hipš (* 1976, Bratislava) je slovenský pedagóg, aktivista v oblasti vzdelávania a metodiky výučby a politik. Založil mimovládnu organizáciu CEEV Živica, pod ktorej hlavičkou rozbehol viacero vzdelávacích programov (Sokratov inštitút, Komenského inštitút). V roku 2019 ukončil pôsobenie ako riaditeľ organizácie Živica a vstúpil do politiky ako hlavný odborník na školstvo strany SPOLU – občianska demokracia. V období od apríla 2020 do augusta 2021 bol aj jej predsedom.
Od novembra 2023 riadi Hipš projekt inovatívnej školy vo Zvolene.
Životopis.
V roku 1999 absolvoval Hipš magisterské štúdium filozofie a estetiky na Filozofickej fakulte Univerzity Komenského. Pôsobil ako učiteľ na Strednej škole úžitkového výtvarníctva a na gymnáziu v Bratislave.
Pôsobenie v neziskových organizáciach.
V rokoch 19972000 spolupracoval s Matúšom Ritomským na projekte Anarchistickej Asociácie, neskôr premenovanej na Slobodnú Alternatívu. Neskôr sa vyjadril že pokiaľ ide o ideu anarchizmu, dnes sa k nej už nehlási.
V roku 2000 založil Centrum environmentálnej a etickej výchovy Živica a pôsobil ako jeho riaditeľ do roku 2019. Založil program pre nadaných mladých ľudí Sokratov inštitút, ktorý získal viacero ocenení vrátane medzinárodnej ceny GENE Award. Pod hlavičkou Živice neskôr vznikol program pre učiteľov pod názvom Komenského inštitút, ktorý bol v roku 2017 zaradený medzinárodnou organizáciou Varkey Foundation medzi štyri najinšpiratívnejšie programy na podporu učiteľov na svete.
V roku 2018 stál Juraj Hipš pri zrode ceny "Učiteľ Slovenska", ktorá oceňuje prácu kvalitných pedagógov a je súčasťou prestížneho medzinárodného ocenenia Global Teacher Prize. Spoluzakladal prvú komunitnú školu na Zaježovských lazoch, ktorú vychodili aj jeho dcéry. Vybudoval "Vzdelávacie centrum Zaježová".
V roku 2017 za svoju prácu v oblasti školstva získal Cenu MOST za dlhodobý prínos vo vzdelávaní. Nadácia Orange mu udelila Cenu za občiansku angažovanosť. Ashoka Foundation a Nadácia Pontis ho zaradili medzi významných sociálnych inovátorov Slovenska.
Vzdelávací aktivista a autor odborných článkov.
Juraj Hipš je autorom viacerých metodických príručiek pre učiteľov a mnohých článkov. Publikoval najmä blogy na portáli SME a online portáloch Čierna labuť a Eduworld. Odhalil viaceré prípady neefektívneho nakladania s financiami v rezorte školstva.
V roku 2019 priniesol nové informácie o kauze okolo firiem AGEMSOFT a Atos IT Solutions and Services, ktoré získali priamym zadaním bez súťaže od Ministerstva školstva SR zákazku na Centrálne úložisko digitálneho edukačného obsahu (CUDEO) v sume 19 775 659,20 €. Začiatkom júla 2019 upozornil na plán Ministerstva školstva SR investovať do programov na zvýšenie finančnej gramotnosti vo výške 14 998 826,50 €, predloženého bez súťaže a diskusie, a na duplicitné aktivity, ktoré už boli realizované a existujú k nim relevantné výstupy od organizácií ako Junior Achievement Slovensko a Nadácia Slovenskej sporiteľne.
Pôsobenie v politike.
V roku 2019 vstúpil do novej strany SPOLU – občianska demokracia ako odborník na školstvo. V parlamentných voľbách v roku 2020 kandidoval za koalíciu PS/SPOLU z 11. miesta kandidátnej listiny. Po neúspechu koalície Progresívne Slovensko a SPOLU – občianska demokracia vo voľbách do NR SR 29. februára 2020, kandidoval z pozície člena predsedníctva strany na pozíciu predsedu strany SPOLU potom, čo vtedajší predseda Miroslav Beblavý oznámil svoj odchod z politiky. Na online sneme v sobotu 25. apríla 2020 získal 144 hlasov delegátov a stal sa predsedom strany. Protikandidátom na pozíciu predsedu strany mu bol bývalý generál Pavel Macko, taktiež člen predsedníctva, ktorý získal 112 hlasov.
V auguste 2021 z funkcie predsedu SPOLU odstúpil s ambíciou obhájiť na septembrovom sneme víziu o zlúčení strany s hnutím Progresívne Slovensko. Na predsednícky post však delegáti zvolili Miroslava Kollára, ktorý myšlienku spájania sa s PS považoval za náhly obrat. Získal 98 hlasov, Hipš získal 62. Delegáti zároveň hlasovaním odmietli spájanie s PS v pomere 34 hlasov za a 73 proti spájaniu.
Návrat k vzdelávaniu.
Od novembra 2023 začal Juraj Hipš riadiť súkromný projekt novej modelovej školy. Združenie Živica prevzalo od mesta Zvolen do správy základnú školu na Jilemnického 1. Cieľom tohto projektu je ukázať v praxi potrebu spoločného vzdelávania žiakov z rôznych sociálnych prostredí a odstraňovať priamu i nepriamu segregáciu vyučovaných.
Osobný život.
Hipš žije s rodinou na Zaježovských lazoch v okrese Zvolen. Jeho manželka je psychologička a lektorka Zuzana Labašová. Majú tri deti.
Žijú alternatívnym spôsobom, v domácnosti nemajú televízor, mikrovlnku ani umývačku, snažia sa o minimalizmus. Podľa slov manželky Juraj Hipš považuje cestovanie za zbytočný luxus a udržuje rodinu v tom, že príliš necestujú.

</doc>
<doc id="636979" url="https://sk.wikipedia.org/wiki?curid=636979" title="Xiaomi Redmi Note 4">
Xiaomi Redmi Note 4

Xiaomi Redmi Note 4 je mobilný telefón vyvinutý spoločnosťou Xiaomi. Je súčasťou softvérovej série Redmi. Má dve verzie: staršiu verziu, predávanú ako Redmi Note 4, ktorá je poháňaná procesorom Mediatek MT6797 Helio X20 SOC, a upgradovanú verziu, predávanú ako Redmi Note 4X a Redmi Note 4 Global, ktorá je poháňaná procesorom Qualcomm Snapdragon 625 SOC. Redmi Note 4 je štíhlejší ako jeho predchodca, ale ťažší a má dobre rozloženú váhu. Je robustný a pevnejší ako Redmi Note 3.
História.
Spoločnosť Xiaomi uviedla Snapdragonovou verziu Xiaomi Redmi Note 4X v januári 2017. Prišla s pamäťou 2 GB RAM + 32 GB EMMC, 3 GB RAM + 16 alebo 32 GB EMMC a 4 GB RAM + 64 GB EMMC. Telefón má 5,5 palcový IPS displej s rozlišením 1080 x 1920 a 2.5D zakrivenú obrazovku.
Dňa 14. februára 2017 spolu s čínskou premiérou Redmi Note 4X vydala spoločnosť Xiaomi limitovanou edíciu telefónu s názvom Hatsune Miku. Sada obsahuje upravenú krabičku, mobilný telefón, powerbanku a ochranné púzdro.
V októbri 2017 spoločnosť Lei Jun oznámila, že predaj Redmi Note 4X na celom svete prekročil 20 miliónov kusov a jeho reputácia bola dobrá.
Spoločnosť oznámila, že v roku 2017 sa v Indii predalo 9 624 110 jednotiek Redmi Note 4 a že v poslednom štvrťroku 2017 bola jedným z najpredávanejších smartfónov.
Iba v Indii sa predalo viac ako 10 miliónov kusov.
Ohlasy.
Stránka GSMArena uviedla, že "„Snapdragon 625, ktorý považujeme za chipset strednej triedy pre túto generáciu, poskytuje vynikajúci výkon s vysokou energetickou účinnosťou a tepelnými vlastnosťami. Životnosť batérie v tomto telefóne je neuveriteľná, nadstavba MIUI je plynulá a fotoaparát disponuje za každých podmienok. Všetky tieto maškrty prichádzajú v robustnom kovovom tele, čo prispieva k už veľkej hodnote Redmi Note 4.“"
Podľa AndroidAuthority: "„Redmi Note 4 nie je perfektný, ale má obrovský potenciál, ktorý by som neváhal odporučiť každému, kto hľadá smartfón strednej triedy. Skvelý a pritažlivý smartphone za dobré peniaze.“"

</doc>
<doc id="636981" url="https://sk.wikipedia.org/wiki?curid=636981" title="Vápeničný potok">
Vápeničný potok

Vápeničný potok je najvýznamnejší prítok Stupavského potoka, potok na Záhorí, v okrese Malacky, v katastri mesta Stupava. Ide o tok V. rádu horsko-nížinného typu, s dĺžkou 5,649 km a rozloha jeho povodia dosahuje 9,343 km². Pramení v nadmorskej výške a do spomínaného potoka ústi sprava, vo výške 
Prameň.
Pramení na juhovýchodnom svahu vrchu Korenec () v lokalite Kamenec (), neďaleko mesta Stupava v Pezinských Karpatoch (podcelok Malých Karpát) v nadmorskej výške 
Opis toku.
Najskôr potok tečie juhovýchodným smerom v dorastenom listnatom lese, neskôr na rúbanisku a napokon opäť v lese už severovýchodným a následne východným smerom. Priberá svoj prvý prítok, pravostranný potok a hneď nato urobí oblúk vypnutý na sever a pokračuje stále viac-menej východným smerom. Priberá sprava najvýznamnejší prítok pritekajúci spod Oheka () a týmto sútokom mení smer na južný. Tečie na rozhraní ihličnatého a listnatého lesa a onedlho doňho ústi ľavostranný potok. Tok v princípe stále pokračuje južným smerom, vteká do spomínaného mesta, podteká niekoľko miestnych účelových komunikácii a spraví esovitý meander najprv na východ, potom na juh a po ňom už pokračuje východným smerom okolo miestneho kaštieľa. Tečie rovnobežne so Stupavským potokom v rozostupe 40 metrov v mestskom lesoparku, neskôr urobí vypuklinu na sever, pretože obteká rybník a vráti sa naspäť do pôvodného smeru. Preteká okolo sústavy Stupavských rybníkov, ešte je trikrát premostený mostíkmi pre chodcov a napokon sa v nadmorskej výške vlieva do Stupavského potoka ako jeho ľavostranný prítok.

</doc>
<doc id="636982" url="https://sk.wikipedia.org/wiki?curid=636982" title="Diaľnica D4">
Diaľnica D4

Diaľnica D4 môže byť:

</doc>
<doc id="636983" url="https://sk.wikipedia.org/wiki?curid=636983" title="Rýchlostná cesta R4">
Rýchlostná cesta R4

Rýchlostná cesta R4 môže byť:

</doc>
<doc id="636984" url="https://sk.wikipedia.org/wiki?curid=636984" title="Rýchlostná cesta R3">
Rýchlostná cesta R3

Rýchlostná cesta R3 môže byť:

</doc>
<doc id="636985" url="https://sk.wikipedia.org/wiki?curid=636985" title="Saudi Aramco">
Saudi Aramco

Saudi Aramco (arabsky : أرامكو السعودية , ʾArāmkō al-Saʿūdiyyah, oficiálne Saudi Arabian Oil Company, v minulosti Arabian-American Oil Company, je saudskoarabská spoločnosť v priemysle s ropou a zemným plynom sídliaca v Dahráne v Saudskej Arábii.
Je jednou z najväčších spoločností na svete vzhľadom na príjem a podľa dát zverejnených Bloomberg News, je najziskovejšou spoločnosťou na svete. Saudi Aramco má preukázateľne druhé najväčšie zásoby surovej ropy na svete, viac než 270 miliárd barelov 4.3 x 1010 m3, a druhú najvyššiu dennú produkciu.
Saudskí predstavitelia oficiálne ohodnotili Saudi Aramco na 2 bilióny USD. Finančné dáta spoločnosti boli zverejnené v apríli 2018 a analýza Bloomberg ohodnotila spoločnosť na 1,2 bilióna USD, čo je výrazne nižšia suma.
Saudi Aramco prevádzkuje najväčšiu ťažbu, spracovanie a distribúciu na svete, The Master Gas System. V roku 2013 vyprodukovali spolu 3,4 miliardy barelov, to je 540 000 000 m3 a prevádzkujú viac než sto polí s ropou a zemným plynom v Saudskej Arábií, vrátane 288,4 bilióna kubických stôp zásob zemného plynu. Saudi Aramco prevádzkuje pole Ghawar, najväčšie ropné pole na súši na svete a Safaniya, najväčšie ropné pole na mori.
9. apríla 2019 Saudi Aramco vydalo dlhopisy v hodnote 12 miliárd USD. Prvá medzinárodná emisia dlhopisov tejto spoločnosti bola veľmi úspešná, od zahraničných investorov dostali ponuky v hodnote viac než 100 miliárd USD, čo presiahlo všetky rekordy v emisii dlhopisov rozvíjajúceho sa subjektu.
V stredu 12. júna 2019 Saudi Aramco oznámilo čistý príjem 111,1 miliárd USD v roku 2018 v porovnaní so 75,9 miliardami USD v roku 2017, čo predstavuje celkové príjmy 355,9 miliárd USD v roku 2018. V prvej polovici roku 2019 oznámilo Saudi Aramco čistý príjem 46,9 miliárd USD.
História.
Spoločnosť bola založená v roku 1933 pod menom "California-Arabian Standard Oil Company" a bola dcérskou spoločnosťou Standard Oil of California, ktorá získala koncesiu na prieskum a ťažbu ropy v Saudskej Arábii. V roku 1936 zakúpila polovicu spoločnosti Texas Oil Company, v tej dobe ešte stále nebolo nájdené žiadne komerčne využiteľné ropné pole. To bolo nájdené až v roku 1938 v lokalite Dammam, niekoľko kilometrov severne od mesta Dahrán, dnešného sídla spoločnosti. V roku 1944 sa spoločnosť premenovala na "Arabian American Oil Company", Arabsko-americká ropná spoločnosť, skrátene Aramco. V roku 1948 sa podiel existujúcich akcionárov znížil na 60% a ďalšími akcionármi sa stali Standard Oil of New Jersey 30% a Socony-Vacuum Oil Company 10%.
V roku 1950 kráľ Abdul al-Azíz al-Saúd pohrozil znárodnením celého ropného priemyslu, výsledkom bola dohoda o zdanení 50% ziskov Aramca. Sídlo spoločnosti sa presunulo z New Yorku do Dahránu. Kvôli americkej podpore Izraela v Jomkipurskej vojne v roku 1973 Saudskoarabský štát kúpil 25% podiel v spoločnosti, o rok neskôr navýšil svoj podiel o 60%. Celú spoločnosť získal v roku 1980 a následkom toho bolo meno spoločnosti v roku 1980 zmenené na "Saudi Aramco".

</doc>
<doc id="636986" url="https://sk.wikipedia.org/wiki?curid=636986" title="Rýchlostná cesta R1">
Rýchlostná cesta R1

Rýchlostná cesta R1 môže byť:

</doc>
<doc id="636988" url="https://sk.wikipedia.org/wiki?curid=636988" title="Zoznam častí seriálu Susedia (7. séria)">
Zoznam častí seriálu Susedia (7. séria)

Nasledujúci zoznam je zoznam častí 7. série seriálu Susedia.

</doc>
<doc id="636993" url="https://sk.wikipedia.org/wiki?curid=636993" title="Jean de La Bruyere">
Jean de La Bruyere



</doc>
<doc id="637000" url="https://sk.wikipedia.org/wiki?curid=637000" title="Demokratická strana – Občianski demokrati Slovenska">
Demokratická strana – Občianski demokrati Slovenska

Demokratická strana – Občianski demokrati Slovenska (skratka DS-ODS; v rokoch 20222025: ODS – Občianski demokrati Slovenska, 20142022: TREBIŠOV NAHLAS, skratka TN) je slovenská stredopravá politická strana. Historicky pôsobila najmä v meste Trebišov. Vznikla v roku 2014 a zameriavala sa výlučne na lokálnu komunálnu politiku. Predsedom hnutia bol od jeho vzniku Marián Kolesár, v roku 2021 ho nahradil Jaroslav Petö. Na prelome rokov 20212022 sa strana pretransformovala na ODS, pričom novým predsedom sa stal Pavel Macko.
Vznik a pôsobenie.
Hnutiu predchádzalo občianske združenie "Trebišov Nahlas", ktoré vzniklo v roku 2007 kvôli zastaveniu plánovanej výstavby uhoľnej elektrárne v Trebišove. Okolo občianskeho združenia sa pred komunálnymi voľbami v roku 2010 zoskupilo niekoľko nezávislých kandidátov na poslancov do mestského zastupiteľstva na čele s kandidátom na primátora Mariánom Kolesárom. Kolesár vo voľbách dosiahol s 2608 hlasmi prvé miesto a mandáty poslancov obsadilo osem kandidátov zo združenia "Trebišov Nahlas".
Komunálne voľby 2014.
Pred ďalšími voľbami v roku 2014 sa občianske združenie pretransformovalo do riadneho politického hnutia, združenie popri hnutiu funguje dodnes. Kolesár v týchto voľbách o 54 hlasov prehral s nezávislým kandidátom na primátora Marekom Čižmárom, hnutie však získalo 13 poslaneckých miest.
Kolesár výsledok volieb v decembri 2014 napadol a podal trestné oznámenie kvôli podozreniu z ovplyvňovania volieb. Zvolený primátor Marek Čižmár sa ujal funkcie až v januári 2015, pričom mu Kolesár odmietol protokolárne odovzdať primátorské insígnie. Čižmár sa tak dekoroval sám.
Komunálne voľby 2018.
Vo voľbách v roku 2018 sa Kolesár spomedzi štyroch primátorských kandidátov umiestnil ako druhý. Kanditáti hnutia na poslancov získali päť mandátov.
Transformácia na ODS (2021).
19. novembra 2021 sa stal novým predsedom TREBIŠOV NAHLAS Jaroslav Petö, ktorý v tom čase pôsobil ako regionálny koordinátor pre východné Slovensko v rámci iniciatívy Občianski demokrati Slovenska. 1. decembra 2021 zverejnil Pavel Macko, líder občianskeho združenia Občianski demokrati Slovenska, o.z., že 4. decembra 2021 plánuje ODS, v tom čase už niekoľko mesiacov na sociálnych sieťach verejne vystupujúca ako „strana“, prvý online kongres, kde strana de facto „vznikne“, de iure sa na ODS premenuje súčasná strana TREBIŠOV NAHLAS.

</doc>
<doc id="637006" url="https://sk.wikipedia.org/wiki?curid=637006" title="Malá Vydrica">
Malá Vydrica

Malá Vydrica môže byť:

</doc>
<doc id="637007" url="https://sk.wikipedia.org/wiki?curid=637007" title="Tiokyanatan meďný">
Tiokyanatan meďný

Tiokyanatan meďný (alebo tiokyanát meďný) je koordinačný polymér so vzorcom CuSCN. Ide o bielu pevnú látku stabilnú na vzduchu, ktorá sa používa ako prekurzor na prípravu iných tiokyanatanových solí. 
Syntéza.
Tiokyanatan meďný sa tvorí zo spontánneho rozkladu suchého tiokyanatanu meďnatého, pričom sa uvoľňuje tiokyanogén, najmä pri zahrievaní. Vzniká tiež z tiokyanatanu meďnatého pod vodou, pričom okrem iného uvoľňuje kyselinu tiokyanatú a vysoko jedovatý kyanovodík. Výhodne sa pripravuje z meďnatých roztokov vo vode, ako je síran meďnatý. K meďnatému roztoku sa pridá kyselina sírová a potom sa pridá rozpustný tiokyanatan (hodne pomaly sa zamieša. Tiokyanatan meďný sa vyzráža ako biely prášok.. Alternatívne môže byť ako redukčné činidlo použitý roztok tiosíranu. 
Podvojné soli.
Tiokyanatan meďný tvorí jedinú podvojnú soľ s prvkami skupiny 1, tiokyanatan cézno-meďnatý (CsCu(SCN)2). Podvojná soľ sa tvorí len z koncentrovaných roztokov tiokyanatanu cézneho, do ktorých sa tiokyanatan meďný rozpúšťa. Z menej koncentrovaných roztokov sa pevný tiokyanatan meďný separuje, čo odráža jeho nízku rozpustnosť. Keď sa zmieša s tiokyanatanom draselným, sodným alebo bárnatým a kryštalizuje sa skoncentrovaním roztoku, vykryštalizujú sa zmiešané soli. Tieto soli sa nepovažujú za pravé podvojné soli. Podobne ako tiokyanatan cézno-meďnatý sa tiokyanatan meďný oddelí, keď sa tieto zmiešané soli znovu rozpustia alebo sa ich roztoky zriedia.
Použitie.
Tiokyanatan meďný je dierový vodič, polovodičoch so širokým zakázaným pásmom (3,6 eV, teda transparentný pre viditeľné a blízke infračervené svetlo). Používa sa vo fotovoltaike v niektorých bunkách tretej generácie ako vrstva na prenos dier. Pôsobí ako polovodič typu P a ako elektrolyt v tuhom skupenstve. Často sa používa v solárnych článkoch citlivých na farbivá. Jeho vodivosť dier je však relatívne nízka (0,01 S.m-1. Toto môže byť zlepšené rôznymi úpravami, napr. Vystavením plynnému chlóru alebo dopingu tiokyanogénom (SCN)2). 
Tiokyanatan meďný s oxidom nikelnatým pôsobí synergicky ako aditívum na potlačenie dymu v polyvinylchloride. 
Tiokyanatan meďný vyzrážaný na uhlíkovom nosiči sa môže použiť na konverziu arylhalogenidov na aryltiokyanatany. 
Tiokyanatan meďný sa používa v niektorých antivegetatívnych farbách. Výhody v porovnaní s oxidom meďnatým sú, že zlúčenina je biela alebo takmer biela a je tiež účinnejší biocíd. 

</doc>
<doc id="637009" url="https://sk.wikipedia.org/wiki?curid=637009" title="Antiochijská pravoslávna cirkev">
Antiochijská pravoslávna cirkev

Antiochijská pravoslávna cirkev je jedna z autokefálnych pravoslávnych cirkví. Jej najvyšším predstaviteľom je antiochijský patriarcha – v roku 2012 je ním patriarcha Ján X.

</doc>
<doc id="637010" url="https://sk.wikipedia.org/wiki?curid=637010" title="Ján X. (antiochijský patriarcha)">
Ján X. (antiochijský patriarcha)

Patriarcha Ján X. (; * 1. január 1955, Latakia, Sýria) je od 2012 hlavným predstaviteľom antiochijskej pravoslávnej cirkvi.
Biografia.
Narodil sa v 1955. Po smrti patriarchu Ignáca IV. bol v roku 2012 zvolený za patriarchu. Intronizácia novozvoleného patriarchu sa konala 10. februára 2013.

</doc>
<doc id="637013" url="https://sk.wikipedia.org/wiki?curid=637013" title="Tilda Swintonová">
Tilda Swintonová

Tilda Swintonová (; * 5. november 1960, Londýn, Spojené kráľovstvo) je škótska herečka, ktorá v roku 2005 získala ocenenie "British Independent Film Awards" v kategórii Cena Richarda Harrisa za výnimočné prispenie do filmu po hereckej stránke a v roku 2008 získala ocenenie Academy Awards v kategórii Najlepšia vedľajšia herečka, vo filme "Michael Clayton". 
Detstvo a mladosť.
Swintonová sa narodila 5. novembra 1960 v Londýne ako dcéra Judith Balfourovej a sira John Swintona. Má troch bratov. Jej otec bol od roku 1989 do roku 2000 hlavným generálom v britskej armáde a od roku 1989 do roku 2000 bol poručíkom z Berwickshire. Jej pradedkom z otcovej strany bol škótsky politik Herald George Swinton a jej pradedkom z maminej strany bol škótsky botanik John Hutton Balfour. Rodina Swintonových je starobylá anglicko-škótska rodina, ktorej pôvod je možné sledovať až do stredoveku. Swintonová o sebe nejeden krát prehlásila, že sa považuje za Škótku.
Navštevovala tri školy: Queen's Gate School v Londýne, West Heath Girls 'School a tiež Fettes College. West Heath bola drahá internátna škola, kde bola spolužiačkou a kamarátkou Lady Diany Spencerovej. Swintonová v dospelosti vystupovala proti internátnym školám a uviedla, že West Heath je „veľmi osamelé a izolačné prostredie“ a že si myslí, že internátne školy sú veľmi krutým prostredím, v ktorom vyrastajú deti, a že nemá pocit, že by z nich mali prospech. Je zástankyňou myšlienky, že deti potrebujú lásku a svojich rodičov a tí im túto lásku dokážu poskytnúť. Tiež sa dobrovoľne zúčastnila dobročinnej charity s názvom Project Trust v Keni.
V roku 1983 absolvovala štúdium na University of Cambridge v New Hall so zameraním spoločenské a politické vedy. V Cambridge sa pripojila ku komunistickej strane, neskôr ku škótskej socialistickej strane. Na vysokej škole sa tiež začala venovať hraniu v divadlách.
Kariéra.
V roku 1984 nastúpila do "Royal Shakespeare Company" a objavila sa v niekoľkých hrách. Pracovala tiež v divadle "Traverse Theatre" v Edinburghu, kde v roku 1987 hrala v scéne "Manna I Manna" od Manfreda Karge. V televízii sa objavila ako Julia v mini-seriáli "Zastrozzi: Romance" z roku 1986 založenom na gotickom románe Percyho Bysshe Shelleyho. Jej prvým filmom bol "Caravaggio" z roku 1986. Neskôr hrala v niekoľkých filmoch, v ktorých mala menšie úlohy. V roku 1991 stvárnila manipulatívnu manželku Isabelle vo filme "Edward II". Za svoje herecké vystúpenie vyhrala cenu Volpi Cup za najlepšiu herečku na Benátskom filmovom festivale v roku 1991. Vo filme mala menšiu úlohu aj speváčka Annie Lennox.
Zahrala si aj hlavnú úlohu vo filmovej verzii "Orlanda", románu Virginie Woolfovej, v réžii Sally Potterovej. V posledných rokoch sa Swintonová posunula viac smerom k väčšinovým projektom vrátane hlavnej úlohy v americkom filme "Deep End" (2001). Za toto účinkovanie bola nominovaná na cenu Zlatý glóbus. Ako vedľajšia postava sa objavila vo filmoch "The Beach" (2000), kde vystupovala po boku Leonarda DiCapria, neskôr vo filme "Vanilla Sky" (2001) a ako archanjel Gabriel v "Constantine". 
V roku 2005 Swintonová vystupoval ako Biela čarodejnica Jadis vo filmovej verzii "The Chronicles of Narnia: The Lion, the Witch and the Wardrobe" a ďalších dvoch pokračovaniach v menšej úlohe. V roku 2007 mala možnosť stvárniť postavu Karen Crowder vo filme "Michael Clayton". Táto rola jej priniesla cenu Oscar za najlepšiu herečku vo vedľajšej úlohe v roku 2008, získala aj cenu BAFTA.
V roku 2008 bola obsadená do role Elizabeth Abbott v "The Curious Case of Benjamin Button", spolu s Cate Blanchett a Bradom Pittom. V rovnakom roku získala hlavnú rolu vo filme "Julia", ktorý hovorí príbeh extrovertnej alkoholičky, ktorá unesie syna svojim susedom. Tilda za svoj herecký výkon získala niekoľko nominácií. V roku 2011 si zahrala matku Ezru Millera, s ktorým má vo filme veľmi napätý vzťah a jej syn sa dopustí masakru na strednej škole. O rok neskôr si zahrala po boku hviezd ako Bruce Willis, Frances McDormand či Bill Murray vo filme "Moonrise Kingdom". V roku 2014 nahradila herečku Angelu Lansbury vo filme "The Grand Budapest Hotel". Swintonová stvárnila vo filme 84 ročnú ženu a ako neskôr sama uviedla, že v maskérni niekedy bola aj dlhšie ako päť hodín, aby vyzerala dôveryhodne. 
Opätovne sa na filmovom plátne objavila po boku Ralpha Fiennesa v muzikále "Ave Ceasar!" Swintonovú dokonca zvažovali producenti filmu "It!" do role Pennywise, ale nikdy túto ponuku priamo nedostala. Swintonová tiež vykreslila postavu The Ancient One vo filme "Doctor Strange" a vo filme "Avengers: Endgame" z roku 2016.
Swintonová v roku 2018 hrala v remaku hororového filmu "Suspiria" od Luca Guadagninoho. Natáčanie sa začalo v auguste 2016 a film bol uverejnený v roku 2018. Vo filme zohrala tri úlohy, z toho sa vedelo o dvoch úlohách (Madame Blanch a Helena Markos), ktoré stvárni. Záhadou však bol psychiater Dr. Klemperer, ktorého stvárnil neznámy Lutz Ebersdorf. Režisér filmu však hovoril, že Ebersdorf je starší pán, ktorého obsadil preto, lebo chcel mať vo filme "neznámu" tvár. Neskôr sa v rozhovore Swintonová priznala, že Ebersdorfa stvárnila práve ona. Nakoniec bola za herecký výkon Dr. Klemperera aj ocenená a cenu prevzala ako Lutz Ebersdorf. 
V roku 2019 stvárnila vedľajšie úlohy vo filmoch ako "Kúzelný svet Davida Copperfielda", "The Souvenir", "Drahokam" či "Mŕtvi neumierajú". V roku 2021 sa pripojila k hereckému obsadeniu ako Frances McDormand, Timotheé Chalamet, Léa Seydoux či Liev Schreiber vo filme "Francúzska depeša Liberty, Kansas Evening Sun". V rovnakom roku sa objavila aj v pokračovaní filmu "The Souvenir," kde rovnako ako v prvej časti hrala po boku svojej dcéry Honor Swinton-Byrne. Stvárni tiež jednu z úloh v pripravovanom filme "The Killer" po boku Michaela Fassebendera, film režíroval David Fincher a bude mať premiéru v roku 2022. 
Móda.
Swintonová spolupracovala s módnymi návrhármi, ako sú "Viktorom a Rolf". Bola ich "One Woman Show 2003", v ktorej nechali všetky modely vyzerať ako kópie Swintonovej.
V roku 2013 ju The Guardian označil za jednu z päťdesiatich najlepšie oblečených žien nad 50 rokov a často sa objavuje na medzinárodných zoznamoch najlepšie oblečených žien. Toto označenie dostala naposledy v roku 2018.
Iné.
V roku 1988 bola členkou poroty na 38. Medzinárodnom filmovom festivale v Berlíne a v roku 1993 bola členkou poroty na 18. medzinárodnom filmovom festivale v Moskve.
V roku 1996 sa objavila v hudobnom videu pre Orbitalovu skladbu „The Box“.
V auguste 2006 otvorila nové výrobné stredisko Screen Academy Scotland v Edinburghu.
V júli 2008 založila filmový festival Ballerina Ballroom Cinema Of Dreams. Podujatie sa konalo v plesovom sále v Nairne. Swintonová spolupracovala s umelcom Patrickom Wolfom na jeho albume "The Bachelor".
V roku 2009 sa spoločnosť Swinton a Mark Cousins ​​pustili do projektu, v ktorom na veľkom nákladnom vozidle namontovali prenosné kino s hmotnosťou 33,5 ton a manuálne ho premiestnili po Škótskej vysočine a vytvorili nezávislý filmový festival. Projekt bol popredným dokumentom v kine Cinema is Everywhere. Festival sa opakoval v roku 2011. V septembri 2009 sa Swintonová pripojila k petícii hollywoodskych hviezd na podporu Romana Polanského a vyzvala na jeho prepustenie z väzby potom, čo bol zadržaný v súvislosti s obvinením z drog z roku 1977 a zo znásilnenia 13-ročného dievčaťa.
Vo februári 2013 hrala úlohu manželky Davida Bowieho v propagačnom videu pre jeho pieseň "The Stars (Are Out Tonight). V júli 2013 sa Swintonová objavila pred moskovským Chrámom Vasilija Blaženého a bola vyfotografovaná ako drží dúhovú vlajku na podporu komunity LGBT v krajine a údajne vydáva vyhlásenie: "In solidarity. From Russia with love."
Súkromný život.
Swintonová žila od roku 1989 do roku 2003 so škótsky umelcom a dramatikom Johnom Byrneom, ktorý bol od nej starší o dvadsať rokov. Spoločne majú dvojčatá Honor a Xavier Swinton Byrne narodených 6. októbra 1997. Žije v Nairne, s výhľadom na Moray Firth v škótskej vysočinskej oblasti, so svojimi deťmi a partnerom Sandrom Koppom, s ktorým chodí od roku 2004.

</doc>
<doc id="637015" url="https://sk.wikipedia.org/wiki?curid=637015" title="Na hrane (televízna relácia)">
Na hrane (televízna relácia)

Na hrane je politická relácia TV JOJ, ktorá mala premiéru 12. septembra 2019. Moderátor relácie každý týždeň naživo spovedá dvoch politikov, ktorí si môžu priniesť svojich podporovateľov, takže diskusia prebieha za účasti publika. V rokoch 2019-2020 ním bol novinár Michal Magušin. 18. augusta 2020 bolo oznámené, že novou moderátorkou relácie sa stala dramaturgička "Na hrane" a redaktorka TV JOJ Jana Krescanko Dibáková.
Do diskusie sú priamo zapojení okrem publikua v štúdiu aj diváci pri televíznych obrazovkách, ktorí môžu prostredníctvom webu televízie JOJ posielať svoje otázky. Relácia následne po odvysielaní v televízii pokračuje na webe JOJ a na Facebooku.
4. mája 2021 bola oznámena nová diskusná relácia Analýzy Na hrane, ktorá voľne nadväzuje na "Na hrane". Moderátorkou relácie je, rovnako ako pri "Na Hrane", Jana Krescanko Dibáková.

</doc>
<doc id="637016" url="https://sk.wikipedia.org/wiki?curid=637016" title="Supermarket (album)">
Supermarket (album)

Supermarket je piaty štúdiový album slovenskej hudobnej skupiny Hex. Album v roku 1999 vydalo hudobné vydavateľstvo Bonton.

</doc>
<doc id="637017" url="https://sk.wikipedia.org/wiki?curid=637017" title="Víkend (album)">
Víkend (album)

Víkend je šiesty štúdiový album slovenskej hudobnej skupiny Hex.
Album vyšiel v novembri 2002. Hex sa v ňom vrátili ku gitarovému zvuku.
Zostava.
Producentom albumu bol Oskar Rózsa.

</doc>
<doc id="637018" url="https://sk.wikipedia.org/wiki?curid=637018" title="Tilda Swinton">
Tilda Swinton



</doc>
<doc id="637019" url="https://sk.wikipedia.org/wiki?curid=637019" title="Nikdy nebolo lepšie">
Nikdy nebolo lepšie

Nikdy nebolo lepšie je siedmy štúdiový album slovenskej hudobnej skupiny Hex.
Album vyšiel v máji 2006.

</doc>
<doc id="637021" url="https://sk.wikipedia.org/wiki?curid=637021" title="Víkend">
Víkend

Víkend môže byť:

</doc>
<doc id="637022" url="https://sk.wikipedia.org/wiki?curid=637022" title="Živočíchy jednobunkové">
Živočíchy jednobunkové



</doc>
<doc id="637023" url="https://sk.wikipedia.org/wiki?curid=637023" title="Mnohobunkové živočíchy">
Mnohobunkové živočíchy



</doc>
<doc id="637024" url="https://sk.wikipedia.org/wiki?curid=637024" title="Živočíchy mnohobunkové">
Živočíchy mnohobunkové



</doc>
<doc id="637025" url="https://sk.wikipedia.org/wiki?curid=637025" title="Mnohobunkové">
Mnohobunkové



</doc>
<doc id="637026" url="https://sk.wikipedia.org/wiki?curid=637026" title="Jednobunkové živočíchy">
Jednobunkové živočíchy



</doc>
<doc id="637027" url="https://sk.wikipedia.org/wiki?curid=637027" title="Článkonohé">
Článkonohé



</doc>
<doc id="637028" url="https://sk.wikipedia.org/wiki?curid=637028" title="Zadožiabre">
Zadožiabre



</doc>
<doc id="637029" url="https://sk.wikipedia.org/wiki?curid=637029" title="Mezozoá">
Mezozoá



</doc>
<doc id="637030" url="https://sk.wikipedia.org/wiki?curid=637030" title="Kary Mullis">
Kary Mullis

Kary Banks Mullis (* 28. december 1944, Lenoir, Severná Karolína, USA – † 7. august 2019, Newport Beach, Kalifornia) bol americký chemik a podnikateľ.
V roku 1993 dostal Nobelovu cenu za chémiu spoločne s Michaelom Smithom za príspevky k rozvoju metód v chémii DNA, pričom on konkrétne za vynájdenie metódy polymerázovej reťazovej reakcie (PCR). 
Jeho vynález sa stal jednou z hlavných techník používaných v biochémii a molekulárnej biológii, "The New York Times" ho opísal ako „vysoko originálny a signifikantný, rozdeľujúci biológiu na dve epochy, pred PCR a po PCR“.

</doc>
<doc id="637031" url="https://sk.wikipedia.org/wiki?curid=637031" title="Riasničkavce">
Riasničkavce



</doc>
<doc id="637032" url="https://sk.wikipedia.org/wiki?curid=637032" title="Infuzóriá">
Infuzóriá



</doc>
<doc id="637033" url="https://sk.wikipedia.org/wiki?curid=637033" title="Infuzória">
Infuzória



</doc>
<doc id="637034" url="https://sk.wikipedia.org/wiki?curid=637034" title="Infuzórie">
Infuzórie



</doc>
<doc id="637035" url="https://sk.wikipedia.org/wiki?curid=637035" title="Nálevníky (rozlišovacia stránka)">
Nálevníky (rozlišovacia stránka)

Nálevníky (iné názvy: infuzóriá, infuzória, infuzórie ; lat. "Infusoria") môže byť:

</doc>
<doc id="637036" url="https://sk.wikipedia.org/wiki?curid=637036" title="Infuzórium">
Infuzórium



</doc>
<doc id="637037" url="https://sk.wikipedia.org/wiki?curid=637037" title="Nálevník">
Nálevník



</doc>
<doc id="637041" url="https://sk.wikipedia.org/wiki?curid=637041" title="Jerry Doyle">
Jerry Doyle

Jerry Doyle (* 16. júla 1956 Brooklyn, USA - † 27. júla 2016 Las Vegas, USA ) bol americký rozhlasový moderátor, pravicovo-liberálny politický komentátor , televízny herec a zakladateľ obsahovej platformy EpicTimes . Jeho národne publikovaná talk show The Jerry Doyle Show sa vysielala po celých Spojených štátoch prostredníctvom siete Talk Radio Network . 

</doc>
<doc id="637043" url="https://sk.wikipedia.org/wiki?curid=637043" title="Kary Banks Mullis">
Kary Banks Mullis



</doc>
<doc id="637044" url="https://sk.wikipedia.org/wiki?curid=637044" title="Kary B. Mullis">
Kary B. Mullis



</doc>
<doc id="637045" url="https://sk.wikipedia.org/wiki?curid=637045" title="Slovak-AI">
Slovak-AI



</doc>
<doc id="637047" url="https://sk.wikipedia.org/wiki?curid=637047" title="Slovenské centrum pre výskum umelej inteligencie">
Slovenské centrum pre výskum umelej inteligencie



</doc>
<doc id="637050" url="https://sk.wikipedia.org/wiki?curid=637050" title="Mineralóg">
Mineralóg



</doc>
<doc id="637051" url="https://sk.wikipedia.org/wiki?curid=637051" title="Riasničkovce">
Riasničkovce



</doc>
<doc id="637054" url="https://sk.wikipedia.org/wiki?curid=637054" title="Svazijsko">
Svazijsko



</doc>
<doc id="637057" url="https://sk.wikipedia.org/wiki?curid=637057" title="Kostol svätého Jozefa">
Kostol svätého Jozefa

Kostol svätého Jozefa môže byť:
na Slovensku:
v Bulharsku:

</doc>
<doc id="637059" url="https://sk.wikipedia.org/wiki?curid=637059" title="Stamnos">
Stamnos

Stamnos ("stamnos") je typ starogréckej keramickej nádoby.
Stamnos (mn. č. "stamnoi"), keramická nádoba podobná širšej amfore, s dvomi malými uchami, baňatým telom a krátkym hrdlom s pokrievkou (aj bez nej), slúžila ako všestranná skladovacia nádoba. Na vázach je často znázornená ako nádoba na víno alebo ako nádoba na riedenie vína. Častý výskyt zobrazených kultových scén na stamnoi z druhej polovice 5. storočia pred Kr. viedlo vedcov k tomu, aby pripustili možnosť, že stamnoi mohli byť i kultové nádoby určené pre rituálne účely pri niektorom z dvoch sviatkov k pocte boha Dionýza, a to Anthestérií (konali sa mesiaci anthestérión) alebo Lénaií (v mesiaci gamélión).
Stamnos sa začal vyrábať na začiatku 6. storočia pred Kr. a jeho tvar sa stal obľúbeným približne od roku 510 pred Kr. Jeho výroba skončila okolo roku 420 pred Kr. 
Rozoznávajú sa 3 základné typy stamnoi, najčastejší typ A, s dvomi vodorovnými uchami, typ B s dvomi zvislými uchami (typ incoronata) a typ C, menší so zvislými uchami, tzv. pyxis-stamnos

</doc>
<doc id="637062" url="https://sk.wikipedia.org/wiki?curid=637062" title="Raiffeisenbank">
Raiffeisenbank

Raiffeisenbank alebo Raiffeisen banka je finančná inštitúcia pôsobiaca na Slovensku od novembra 2012. Patrí do skupiny Raiffeisen a jej hlavným akcionárom je rakúska Raiffeisen Bank International AG, ktorej súčasťou je aj Tatra Banka. 

</doc>
<doc id="637063" url="https://sk.wikipedia.org/wiki?curid=637063" title="Cúrsky potok">
Cúrsky potok

Cúrsky potok je prirodzený vodný tok na Záhorí, v okrese Malacky, v katastrálnom území obcí Lozorno a Borinka. Ide o horský potok V. rádu, ľavostranný prítok Stupavského potoka o dĺžke 3,253 km a s plochou povodia o veľkosti 7,043 km². Pramení vo výške a do Stupavského potoka ústi v nadmorskej výške 
Prameň.
Pramení na rozhraní lesa a rúbaniska v nadmorskej výške na východnom svahu vrchu Volhovisko (), v katastri obce Lozorno, v Malých Karpatoch, v časti Pezinské Karpaty.
Opis toku.
Po prameni potok pokračuje listnatým lesom viac-menej južným smerom, mierne sa vlní a ústi doňho prvý, pravostranný prítok. Tečie stále na juh, voľne meandruje, stáča sa na juhovýchod a priberá tri potoky, v slede: zľava, sprava a napokon opäť zľava. Po celej dĺžke toku sa striedajú listnaté lesy s trávou a rúbaniskami. Hneď za posledným sútokom do Cúrskeho potoka ústi aj najvýznamnejší prítok, zľava Horvátsky jarok. Tok potom pokračuje západným a následne severozápadným smerom, je premostený miestnou cestou a priberá sprava prítok spod Panského lesa (). Nakoniec preteká okolo chatovej oblasti, obteká jaskyňu Pod Okopancom a následne ústi do Stupavského potoka (zľava), v nadmorskej výške 

</doc>
<doc id="637065" url="https://sk.wikipedia.org/wiki?curid=637065" title="Vlašský šalát">
Vlašský šalát

Vlašský šalát (hovorovo "vlašák") je druh šalátu, ktorého pôvod je z Talianska.
Etymológia.
Názov je možno odvodený z holandského Vleessalade (v preklade mäsový šalát), prípadne z nemeckého "Fleischsalat", čo sa podľa rakúskeho alebo bavorského dialektu vyslovuje "vlášsalát", alebo je odvodený od slova Vlach v zmysle Talian.
História.
Vynálezcom novodobej českej verzie vlašského šalátu bol údajne pražský lahôdkár Rudolf Linka už v dobách prvej Česko-slovenskej republiky. Tento šalát sa skladal z jabĺk, sleďa, hrášku z konzervy, mrkvy z konzervy, pražskej šunky od kosti, kyslých uhoriek, majonézy, soli a korenia. Jeho predkovia založili v roku 1911 prvé pražské lahôdky, ktoré prevádzkoval Alois Linka. Práve tam uzrel svetlo sveta recept na pravý a pôvodný recept na vlašský šalát, ktorý sa stal neoficiálnym národným pokrmom postupne celého Česko-Slovenska. Po roku 1948, kedy bolo jeho lahôdkárstvo znárodnené, začal výrobok v pozmenenej receptúre vyrábať národný podnik Pramen.
Z výrobku zmizol sleď, jablká, pražská šunka a namiesto toho sa začali používať zemiaky a saláma, pridali sa aj ďalšie ingredience. Vlašský šalát bol do začiatku 90. rokov 20. storočia vyrábaný podľa "Noriem studenej kuchyne". Potom došlo k všeobecnému zníženiu kvality, väčšina výrobcov začala do vlašského šalátu pridávať lacné náhrady, napríklad namiesto kvalitnej salámy z mäsa výrobnú salámu, uhorky nahradila lacnejšia cuketa, majonéza býva nastavovaná vodou a škrobom a podobne.
V súčasnosti je kvalita priemyselne vyrábaných vlašských šalátov rozdielna. Vlašský šalát si však veľa ľudí robí doma.

</doc>
<doc id="637066" url="https://sk.wikipedia.org/wiki?curid=637066" title="Kapitol (sídlo kongresu)">
Kapitol (sídlo kongresu)

Kapitol alebo Kapitol Spojených štátov (, niekedy ) je neoklasicistická budova, v ktorej zasadá Kongres Spojených štátov (zákonodarný orgán). Nachádza sa na Capitol Hill, na východnej strane National Mall vo Washingtone D.C.

</doc>
<doc id="637067" url="https://sk.wikipedia.org/wiki?curid=637067" title="Šalát (jedlo)">
Šalát (jedlo)

Šalát je jedlo pripravované z jedného či viac druhov potravín pokrájaných na menšie kúsky a ochutených najčastejšie zálievkou alebo dresingom. Najčastejšou ingredienciou v šalátoch je listová zelenina. Šaláty sa môžu podávať ako predjedlo (napríklad Caprese), ako príloha jedla, ako hlavný chod alebo aj ako dezert.
Zálievky a dresingy.
Vinaigrette je jednou zo základných zálievok vyrábanou z octu a oleja. Základné druhy zálievok a dresingov sa dajú rôzne variovať pridávaním ďalších chutí a vôní, napríklad pridaním čerstvých byliniek, ako je napríklad petržlen, bazalka, pažítka alebo oregano. Ďalšou súčasťou dresingu môže byť napríklad cesnak, rovnako tak šalotka, chren alebo chilli.
Najjednoduchšie druhy zálievok.
V odmeranom množstve vody rozpustíme cukor a soľ. Pridáme ocot alebo olej, dochutíme citrónom a dobre pretrepeme. Na šaláty môžeme vytvoriť zálievky z mlieka či smotany. Cukor rozmiešame v mlieku alebo smotane, jogurte či cmare a podľa chuti prikyslíme.

</doc>
<doc id="637068" url="https://sk.wikipedia.org/wiki?curid=637068" title="Tomáš Brngál">
Tomáš Brngál

MUDr. Tomáš Brngál (* 8. marec 1992, Bratislava) je slovenský technologický podnikateľ, zakladateľ a spolumajiteľ slovenských softvérových firiem VIRTUAL MEDICINE a VIRTUAL EVERYTHING. Spolu s Milošom Svrčekom, Michalom Tkáčom, Filipom Šandorom a ich tímom, je tvorcom aplikácie Human Anatomy VR (virtuálna anatómia tela), ktorý používajú ľudia vo viac ako 150 krajinách sveta.
Vzdelanie.
Počas štúdia na Gymnáziu Ladislava Sáru v Bratislave reprezentoval Slovensko v zahraničí aj ako tanečník umeleckého súboru Lúčnica.
Human Anatomy VR.
Human Anatomy VR (Virtual Reality) je aplikácia, ktorá uľahčuje (nielen medikom) pochopiť priestorové usporiadanie anatomických štruktúr v ľudskom tele. Je produktom firmy Virtual Medicine. Do obchodu Gear VR | Oculus bola prvá verzia pridaná 4 januára 2017. Pre tieto zariadenia je základ bezplatný ale ďalšie ľudské časti musia byť dokúpené. V playstation store stojí 19,99€. Ďalší produkt firmy Anatomy Explorer je určený pre univerzitných učiteľov a študentov. 
Verzia produktu pre smartfóny na platforme IOS a Android sa nazýva AR Anatomy. 
Aktivizmus.
Počas pandémie COVID-19 spoluzaložil iniciatívu hackvirus.sk a dobrovoľnícku platformu smepripraveni.sk spájajúcu študentov medicíny a zdravotníckych dobrovoľníkov s nemocnicami. Do platformy sa zaregistrovalo 1 504 zdravotníckych dobrovoľníkov a podporila 61 nemocníc a zdravotníckych inštitúcií.

</doc>
<doc id="637069" url="https://sk.wikipedia.org/wiki?curid=637069" title="Vlašák">
Vlašák

Vlašák môže byť:

</doc>
<doc id="637070" url="https://sk.wikipedia.org/wiki?curid=637070" title="Vlašský rizling">
Vlašský rizling



</doc>
<doc id="637071" url="https://sk.wikipedia.org/wiki?curid=637071" title="Kráľovský orech">
Kráľovský orech



</doc>
<doc id="637072" url="https://sk.wikipedia.org/wiki?curid=637072" title="Vlašský orech">
Vlašský orech



</doc>
<doc id="637073" url="https://sk.wikipedia.org/wiki?curid=637073" title="Vlaský orech">
Vlaský orech



</doc>
<doc id="637074" url="https://sk.wikipedia.org/wiki?curid=637074" title="Orešiak kráľovský">
Orešiak kráľovský



</doc>
<doc id="637075" url="https://sk.wikipedia.org/wiki?curid=637075" title="Orešiak">
Orešiak

Orešiak môže byť:

</doc>
<doc id="637076" url="https://sk.wikipedia.org/wiki?curid=637076" title="Orešiarka">
Orešiarka



</doc>
<doc id="637077" url="https://sk.wikipedia.org/wiki?curid=637077" title="Chotárny kopec">
Chotárny kopec

Chotárny kopec () je vrch v severovýchodnej časti pohoria Javorníky a po Kazíckej Kýčere druhý najvyšší vrch geomorfologickej časti Rakovská hornatina.
Polohopis.
Nachádza sa hranici okresov Čadca a Kysucké Nové Mesto približne južne od Čadce a severne od Kysuckého Nového Mesta, približne východne leží Krásno nad Kysucou. Vrchol tvorí hranicu katastrálnych území mesta Čadca a obcí Dunajov a Ochodnica a zároveň je aj najvyšším bodom týchto území. Chotárny kopec leží v juhovýchodnej časti Rakovskej hornatiny a vo východnej časti podcelku Vysoké Javorníky. Vrchol kopca je zalesnený, preto poskytuje iba obmedzené výhľady. Lepšie výhľady sú možné na odlesnených miestach svahov tesne pod vrcholom, odkiaľ sú okrem priľahlých vrcholov Javorníkov pri dobrej viditeľnosti viditeľné aj Malá a Veľká Fatra a Moravsko-sliezske Beskydy vrátane Lysej hory.
Prístup.
Chotárny kopec je križovatka turistických chodníkov. Križuje sa tu červene značená trasa ("Javornícka magistrála"), ktorá vedie od železničnej stanice v Čadci okolo Briavy a pokračuje na západ až juhozápad do "Sedla pod Grapou" so zelenou značkou, ktorá vedie takisto od stanice v Čadci cez osadu "Kýčera" a pokračuje na juh do Nesluše. Najľahší prístup na vrchol je po žltej značke zo Zákopčia (osada "U Holých") do osady "Blažkovci" a odtiaľ po červenej. Prístup z Čadce je po červenej alebo zelenej značke z centra mesta, prípadne z osady "Vojty" po žltej, z ktorej je možné sa napojiť na niektorú z týchto dvoch trás. Z juhu je možný prístup po zelenej značke z Ochodnice.

</doc>
<doc id="637083" url="https://sk.wikipedia.org/wiki?curid=637083" title="Zoznam Pokémonov (301-320)">
Zoznam Pokémonov (301-320)

Nasledujúca stránka obsahuje zoznam 301. – 320. pokémona s ich stručnými charakteristikami. Uvedené japonské mená nie sú presným prepisom z v zátvorke uvedených mien v katakane do latinskej abecedy (rómadži), ale jedná sa o oficiálne mená, ktoré sú zaregistrovanými ochrannými známkami japonskej spoločnosti Game Freak. Tieto japonské mená sú vo väčšine prípadov totožné s anglickými menami, inokedy sa líšia niekoľkými málo písmenami. Presný prepis japonských mien z katakany do latinky je uvedený v zozname pokémonov.
Delcatty.
Pokémon Delcatty, po japonsky "Enekororo" (エネコロロ). V národnom pokédexe č.301, v regionálnom pokédexe Hoenn č.62. Typ: normálny Vývoj: Skitty (pomocou predmetu Moon Stone) → "Delcatty"Externý odkaz: bulbapedia (po anglicky)
Sableye.
Pokémon Sableye, po japonsky "Yamirami" (ヤミラミ). V národnom pokédexe č.302, v regionálnom pokédexe Hoenn č.68. Typ: temný / duchovný Vývoj: -Externý odkaz: bulbapedia (po anglicky)
Mawile.
Pokémon Mawile, po japonsky "Kucheat" (クチート). V národnom pokédexe č.303, v regionálnom pokédexe Hoenn č.69. Typ: oceľový Vývoj: -Externý odkaz: bulbapedia (po anglicky)
Aron.
Pokémon Aron, po japonsky "Cokodora" (ココドラ). V národnom pokédexe č.304, v regionálnom pokédexe Hoenn č.70. Typ: oceľový / kamenný Vývoj: "Aron" (od 32. úrovne) → Lairon (od 42. úrovne) → AggronExterný odkaz: bulbapedia (po anglicky)
Lairon.
Pokémon Lairon, po japonsky "Kodora" (コドラ). V národnom pokédexe č.305, v regionálnom pokédexe Hoenn č.71. Typ: oceľový / kamenný Vývoj: Aron (od 32. úrovne) → "Lairon" (od 42. úrovne) → AggronExterný odkaz: bulbapedia (po anglicky)
Aggron.
Základné informácie
Pokémon Aggron, po japonsky "Bossgodora" (ボスゴドラ). V národnom pokédexe č.306, v regionálnom pokédexe Hoenn č.72. Aggron je finálnou evolúciou pro Arona, môže však dosiahnuť megaevolúcia. Je to oceľový a zároveň kamenný pokémon. V seriáli môžeme od Aggrona vidieť niekoľko silných útokov nielen typu kamenného a oceľového ale aj napríklad elektrického a hyper lúč.Typ: oceľový / kamenný Vývoj: Aron (od 32. úrovne) → Lairon (od 42. úrovne) → "Aggron"Externý odkaz: (po anglicky)
Meditite.
Pokémon Meditite, po japonsky "Asanan" (アサナン). V národnom pokédexe č.307, v regionálnom pokédexe Hoenn č.76, v Sinnoh č.86.Typ: bojový / psychický Vývoj: "Meditite" (od 37.úrovně) → MedichamExterný odkaz: bulbapedia (po anglicky)
Medicham.
Pokémon Medicham, po japonsky "Charem" (チャーレム). V národnom pokédexe č.308, v regionálnom pokédexe Hoenn č.77, v Sinnoh č.87.Typ: bojový / psychický Vývoj: Meditite (od 37. úrovne) → "Medicham"Externý odkaz: bulbapedia (po anglicky)
Electrike.
Pokémon Electrike, po japonsky "Rakurai" (ラクライ). V národnom pokédexe č.309, v regionálnom pokédexe Hoenn č.78. Typ: elektrický Vývoj: "Electrike" (od 26. úrovne) → ManectricExterný odkaz: bulbapedia (po anglicky)
Manectric.
Pokémon Manectric, po japonsky "Livolt" (ライボルト). V národnom pokédexe č.310, v regionálnom pokédexe Hoenn č.79.Typ: elektrický Vývoj: Electrike (od 26. úrovne) → "Manectric"Externý odkaz: bulbapedia (po anglicky)
Plusle.
Pokémon Plusle, po japonsky "Prasle" (プラスル). V národnom pokédexe č.311, v regionálnom pokédexe Hoenn č.80.Typ: elektrický Vývoj: -Externý odkaz: bulbapedia (po anglicky)
Minun.
Pokémon Minun, po japonsky "Minun" (マイナン). V národnom pokédexe č.312, v regionálnom pokédexe Hoenn č.81.Typ: elektrický Vývoj: -Externý odkaz: bulbapedia (po anglicky)
Volbeat.
Pokémon Volbeat, po japonsky "Barubeat" (バルビート). V národnom pokédexe č.313, v regionálnom pokédexe Hoenn č.86.Typ: hmyzí Vývoj: -Externý odkaz: bulbapedia (po anglicky)
Illumise.
Pokémon Illumise, po japonsky "Illumise" (イルミーゼ). V národnom pokédexe č.314, v regionálnom pokédexe Hoenn č.87.Typ: hmyzí Vývoj: -Externý odkaz: bulbapedia (po anglicky)
Roselia.
Pokémon Roselia, po japonsky "Roselia" (ロゼリア). V národnom pokédexe č.315, v  regionálnom pokédexe Hoenn č.94, v Sinnoh č.26. Typ: trávny / jedovatý Vývoj: Budew (po  zvýšení úrovne, v dennej dobe, pokiaľ má stav Happiness na maxime) → "Roselia" (pomocou predmetu Shiny Stone) → RoseradeExterný odkaz: bulbapedia (po anglicky)
Gulpin.
Pokémon Gulpin, po japonsky "Gokulin" (ゴクリン). V národnom pokédexu č.316, v regionálnom pokédexe Hoenn č.95. Typ: jedovatý Vývoj: "Gulpin" (od 26. úrovne) → SwalotExterný odkaz: bulbapedia (po anglicky)
Swalot.
Pokémon Swalot, po japonsky "Marunoom" (マルノーム). V národnom pokédexe č.317, v regionálnom pokédexe Hoenn č.96. Typ: jedovatý Vývoj: Gulpin (od 26. úrovne) → "Swalot"Externý odkaz: bulbapedia (po anglicky)
Carvanha.
Pokémon Carvanha, po japonsky "Kibanha" (キバニア). V národnom pokédexe č.318, v regionálnom pokédexe Hoenn č.97. Typ: vodný / temný Vývoj: "Carvanha" (od 30. úrovne) → SharpedoExterný odkaz: bulbapedia (po anglicky)
Sharpedo.
Pokémon Sharpedo, po japonsky "Samehader" (サメハダー). V národnom pokédexe č.319, v regionálnom pokédexe Hoenn č.98. Typ: vodný / temný Vývoj: Carvanha (od 30. úrovne) → "Sharpedo"Externý odkaz: bulbapedia (po anglicky)
Wailmer.
Pokémon Wailmer, po japonsky "Hoeruko" (ホエルコ). V národnom pokédexe č.320, v regionálnom pokédexe Hoenn č.99. Typ: vodný Vývoj: "Wailmer" (od 40. úrovne) → WailordExterný odkaz: bulbapedia (po anglicky)
Ďalší pokémoni.
Stručný zoznam všetkých pokémonov všetkých generácií je uvedený tu.

</doc>
<doc id="637084" url="https://sk.wikipedia.org/wiki?curid=637084" title="Volbeat (pokémon)">
Volbeat (pokémon)



</doc>
<doc id="637092" url="https://sk.wikipedia.org/wiki?curid=637092" title="Martin Bendik">
Martin Bendik

Martin Bendik (* 22. december 1960, Košice) je slovenský operný režisér.
Študoval na Konzervatóriu v Košiciach klavír a od roku 1982 na Hudobnej a tanečnej fakulte VŠMU odbor operná réžia v triede doc. Branislava Krišku. Po ukončení štúdia pôsobil v Štátnej opere Banská Bystrica (19881995), kde realizoval s výtvarníkom Alešom Votavom viacero operných inscenácií. Od roku 2003 je s prestávkami dramaturgom Opery SND. Martin Bendik patrí medzi predstaviteľov tzv. režisérskej opery s originálnym, i keď často kontroverzným výkladom klasickej predlohy.
K jeho profilovým inscenáciám patria "Orfeus a Eurydika" od Christopha Willibalda Glucka (Štátna opera Banská Bystrica, 1991), Verdiho "Aroldo" a "Nabucco" (Štátna opera Banská Bystrica, 1993 a 1996), Pucciniho "Tosca" (Štátna opera Banská Bystrica, 2000), Bartókov "Hrad kniežaťa Modrofúza" (Opera SND, 2003), Brittenov "Peter Grimes" (Opera SND, 2005) a Beethovenov "Fidelio" (Opera SND, 2016). Martin Bendik je autorom knihy esejí, ktorá vyšla pod názvom "Operné sondy" (Asociácia CORPUS, 2014).

</doc>
<doc id="637094" url="https://sk.wikipedia.org/wiki?curid=637094" title="Rhombozoa">
Rhombozoa



</doc>
<doc id="637095" url="https://sk.wikipedia.org/wiki?curid=637095" title="Orthonectia">
Orthonectia



</doc>
<doc id="637096" url="https://sk.wikipedia.org/wiki?curid=637096" title="Orthonecta">
Orthonecta



</doc>
<doc id="637098" url="https://sk.wikipedia.org/wiki?curid=637098" title="Červený potok (prítok Stupavského potoka)">
Červený potok (prítok Stupavského potoka)

Červený potok je potok V. rádu na Záhorí, na území okresu Malacky, v katastri obce Borinka. Predstavuje prirodzený vodný tok, má dĺžku 3,157 km a plochu povodia s rozlohou 2,481 km². Pramení v nadmorskej výške a vlieva sa zľava do Stupavského potoka, vo výške 
Prameň.
Pramení v zmiešanom lese v lokalite Červené blato (), na severnom svahu vrchu Malý Javorník (), v Pezinských Karpatoch (časť Malých Karpát), v nadmorskej výške 
Opis toku.
Najprv tečie severozápadným smerom v zmiešanom lese a následne sa pribratím krátkeho pravostranného prítoku stáča na juhozápad. Tečie ďalej týmto smerom dorasteným listnatým lesom, potom tvorí oblúk vydutý na sever, pokračuje stále juhozápadne a podteká miestnu účelovú komunikáciu. Náhle sa prudko stočí na juh a následne už miernejšie na severozápad. Tečie stále v listnatom lese, jemne sa koryto presmeruje na západ a priberá sprava významnejší potok. Po sútoku sa tok stáča opäť na juhozápad a onedlho na západ, kde pokračuje už v upravenom, nekľukatom koryte. Pred ústím ešte preteká osadou Medené Hámre, kde robí oblúk vydutý na sever, je premostený cestným mostom a križuje sa z elektrickým vedením. Napokon sa v nadmorskej výške ľavostranne vlieva do Stupavského potoka.

</doc>
<doc id="637099" url="https://sk.wikipedia.org/wiki?curid=637099" title="Čínska priemyselná a obchodná banka">
Čínska priemyselná a obchodná banka

Čínska priemyselná a obchodná banka (po čínsky: 中國工商銀行股份有限公司 / 中国工商银行股份有限公司, po anglicky: "Industrial and Commercial Bank of China Limited" (ICBC)) je čínska nadnárodná finančná inštitúcia. Je najväčšou bankou v Číne a najväčšou bankou na svete podľa súhrnných aktív, vkladov, pôžičiek, počtu zákazníkov a počtu zamestnancov. Je jednou z "veľkej štvorky" štátom vlastnených komerčných bánk, ďalšími troma sú Bank of China, Agricultural Bank of China a China Construction Bank. Bola založená vo forme limited company, podobné slovenskej spoločnosti s ručením obmedzeným, 1. januára 1984. V decembri 2017 mala aktíva v hodnote 4,009 bilión USD. Všeobecne je považovaná za najväčšiu finančnú inštitúciu a verejnú spoločnosť na svete podľa aktív a je prvou Čínskou bankou ktorej sa niečo také podarilo. Je na prvom mieste v rebríčku Top 1000 World Banks podľa časopisu "The Bankers´"s a na prvom mieste Forbes Global 2000 zoznamu najväčších verejných spoločností.
História.
Možné prepojenia s rokom 1910.
V záznamoch ku čínskej dráme z roku 2004 立秋 od 姚宝瑄, je uvedené že zo starej banky 丰德 ktorá bola predmetom hry v roku 1910 sa neskôr stala ICBC.
1984.
Čínska priemyselná a obchodná banka otvorila svoju prvú pobočku 1. januára 1984 v Pekingu v podobe miestnej štátnej banky.
1999.
V roku 1999, ICBC otvorila pobočku v Luxembursku ktorá sa stala Európskym sídlom banky v roku 2011. ICBC (Europe) S.A prevádzkuje sieť pobočiek v hlavných európskych mestách menovite Paríž, Amsterdam, Brusel, Miláno, Madrid, Barcelona, Varšava a Lisabon.
2005.
Operácie banky v Hongkongu sú uvedené pod názvom ICBC Asia. 10. októbra 2005 zakúpila dcérsku spoločnosť Fortis Bank v Hongkongu a rebrandingovala ju pod svojím vlastným menom.
2006.
V rámci prípravy na plánovanú počiatočnú verejnú ponuku poskytli 28. apríla 2006 traja "strategický investori" spoločnosti ICBC 3,7 miliardy USD:
V tom čase najväčšia IPO (prvá verejná ponuka akcií) na svete.
ICBC bola 27. októbra 2006 simultánne zaradená na oboch burzách, Hongkongskej burze s cennými papiermi a Šanghajskej burze s cennými papiermi. V tej dobe to bola najväčšia IPO na svete v hodnote 21,9 miliardy USD, čo presiahlo predchádzajúci rekord IPO 18,4 miliardy USD Japonského NTT DoCoMo v roku 1998. V roku 2010 Agricultural Bank of China presiahla rekord IPO ICBC keď ho zvýšila na 22,1 miliardy USD. Najväčšia komerčná banka v Číne bola tiež prvou spoločnosťou ktorá zaznamenala debut na oboch burzách s cennými papiermi v Hongkongu a v Šanghaji.
ICBC zvýšila o najmenej 14 miliárd USD v Hongkongu (H-akcie) a o ďalších 5,1 miliardy USD v Šanghaji (A-akcie). Z dôvodu vysokých úpisov sa uskutočnili umiestnenia greenshoe (t. j. nadmerné pridelenie) a nárast ICBC vzrástol na 21,9 miliardy USD (17 % trhovej hodnoty ICBC pred IPO), rozdelených na 16 miliárd USD v Hongkongu a 5,9 miliárd USD v Šanghaji. Po celosvetovej ponuke predstavoval voľný vklad akcií 22,14 % trhovej kapitalizácie.
Na konci prvého dňa obchodovania sa akcie banky uzavreli na takmer 15 % s 3,52 HKD v Hongkongu v porovnaní s kótovacou cenou 3.07 HKD, ktorá bola vzhľadom na silný dopyt nastavená na vrchole indikatívneho rozpätia. Podľa spoločnosti Bloomberg bola trhová kapitalizácia ICBC na konci obchodovania na základe Hongkongských akcií 156,3 miliardy USD, čím sa jej kapitál stal piatym najvyšším na svete medzi bankami, hneď po JPMorgan Chase. Medzitým ICBC v Šanghaji kótované A-akcie zaznamenali miernejšie zisky a skončili na 5,1 % z ponukovej ceny 3,12 RMB.
2008.
V auguste 2008 sa ICBC stala druhou čínskou bankou od roku 1991 ktorá získala federálny súhlas založiť pobočku v New York City.
2010.
V roku 2010, ICBC požičala 400 miliónov USD na dokončenie priehrady Gibe III v Etiópii. Organizácie ktoré boli proti priehrade, napríklad International Rivers a Survival International, sa sťažovali alebo písomne zaslali svoje názory ICBC proti stavaniu priehrady.
2011.
24. januára 2011 ICBC zriadila pobočku v Madride v Španielsku.
20. mája 2011 ICBC Ltd. zriadila dve pobočky v Pakistane, jednu v Karáči a druhú v Islamabade. 18. augusta 2011, ICBC prešla overením Pakistanskej štátnej banky a začala svoj biznis v Pakistane.
2012.
ICBC v novembri 2012 získala za 600 miliónov USD 80 %-tný podiel Standard Bank Argentina a o šesť mesiacov neskôr došlo k zmene v 103 pobočkách ktoré mala juhoamerická banka v republike. Je to najväčšia prevádzka čínskej banky v Latinskej Amerike. V Argentíne má banka 1,000,000 individuálnych zákazníkov, 30,000 firiem vo všetkých oblastiach a viac než 1600 korporátnych spoločností.
2013.
Počas Kórejskej krízy v roku 2013, Čínska priemyselná a obchodná banka zastavila obchod so severokórejskou bankou, ktorú USA obvinili z financovania raketových a jadrových programov Pchjongjangu. Koncom júla 2013 bolo oznámené, že juhoafrická Standard Bank jednala o predaji svojho majetku v Londýne s Čínskou priemyselnou a obchodnou bankou za viac než 500 miliónov USD.
2014.
24. septembra 2014 bola oficiálne zriadená pobočka ICBC Kuwait v Kuvajte, hlavnom meste Kuvajtu. Táto prvá a momentálne jediná čínska banka pôsobiaca v Kuvajte ukončila zriadením tejto pobočky históriu neprítomnosti čínskej banky v Kuvajte. Okrem toho je tiež štvrtou pobočkou ICBC na blízkom východe, po pobočkách v Dubaji, Abu Zabí a Doha.
2015.
25. mája 2015 spoločnosť posilňovala svoju prítomnosť na Blízkom východe a v Európe nákupom tureckej banky TekstilBank a vytvorením dcérskej spoločnosti ICBC Turkey.
2016.
Dňa 18. novembra 2016 banka získala licenciu príjimať vklady v Rusku.
ICBC Financial Services, maklérska jednotka banky, poskytla na konci roka 2015 približne 88 miliárd USD na dohody o spätnom odkúpení (repo financing), čo predstavuje nárast oproti 59 miliardám USD pred dvoma rokmi, podľa regulačných údajov. Údaje sú pred dohodami o vzájomnom započítavaní, ktoré sa môžu použiť na zníženie súhrnných aktív a pasív. Takmer všetky repo financing ktoré ICBC poskytuje sa týkajú štátnych dlhopisov USA.
2017.
ICBC spustila službu robo-poradcu pre svoje činnosti so správou majetku.
V októbri 2017 banka oznámila nárast čistého zisku za tretí štvrťrok o 3,3 %.
Základné údaje.
V roku 2006 mala ICBC 2,5 milióna korporátnych zákazníkov a 150 miliónov individuálnych zákazníkov. V roku 2005 sa čistý zisk zvýšil o 12,4 % na 33,7 miliárd RMB a celkový zostatok pôžičiek bol 3,289,5 miliardy RMB. Súhrnné pasíva sú 6,196,2 miliárd RMB, čo predstavuje nárast o 11,2 %. Oneskorené alebo nesplácané úvery (NPL) predstavovali v roku 2005 154,4 miliárd RMB, pomer NPL (nesplácaný úver) 4,69 % a pomer KP (kapitálová primeranosť) 9,89 %.
2. decembra 2014 bola ICBC označená za najväčšiu banku na svete podľa aktív a kapitálu 1. stupňa. V júli 2007 bola z hľadiska výnosov na 30. mieste.
Pôžičky podľa odvetvia.
V miliónoch Čínskych RMB v roku 2005 :
Spolu : 3,289,553
Nesplatené pôžičky.
Na konci roka 2004 tvorili 19,1 % portfólia ICBC nesplatené pôžičky. S cieľom vyčistiť súvahu ICBC a pripraviť ju na kótovanie v zahraničí čínska vláda zorganizovala sériu kapitálových injekcií, prevodov aktív a likvidáciu zlých pôžičiek dotovaných vládou ktoré nakoniec stáli viac než 162 miliárd USD. To zahŕňalo schválenie finančnej injekcie vo výške 15 miliárd USD. Táto suma bola financovaná z rozsiahlych devízových rezerv Číny 28. apríla 2005. Pekinská štátna spoločnosť China Huarong Asset Management pomohla ICBC zbaviť sa zlých úverov. Podľa výročnej správy za rok 2005, takmer 5% úverov je klasifikovaných označením non-performing, čo znamená nesplatená pôžička, v porovnaní s väčšinou západných bánk, ktoré majú nižšie ukazovatele NPL, napríklad americké komerčné banky približne 1%.
Environmentálna politika a výsledky.
V roku 2008 bola ICBC prvou čínskou bankou, ktorá prijala Equator Principles, medzinárodný súbor sociálnych a environmentálnych štandardov pre finančné inštitúcie, ktorý bol začatý v roku 2003. Prijala tiež politiku zelených úverov zavedenú v roku 2007 čínskym ministerstvom ochrany životného prostredia. Medzinárodné environmentálne organizácie kritizovali ICBC za nedodržanie svojich sociálnych environmentálnych štandardov a za pokrytectvo, pretože ICBC sa podieľa na financovaní kontroverznej priehrady Gilgel Gibe III v Etiópii.

</doc>
<doc id="637103" url="https://sk.wikipedia.org/wiki?curid=637103" title="Ꚅ">
Ꚅ

Ꚅ (minuskula ꚅ) je už bežne nepoužívané písmeno cyriliky. V minulosti bolo používané v abcházštine. Ide o ligatúru z písmen З a Ж.

</doc>
<doc id="637105" url="https://sk.wikipedia.org/wiki?curid=637105" title="Madilyn Baileyová">
Madilyn Baileyová

Madilyn Baileyová (neprechýlene: "Madilyn Bailey"; * 2. september 1992, Boyceville, Wisconsin, Spojené štáty) je americká speváčka a textárka. Objavila sa v reláciách francúzskych televízii, kde propagovala svoje cover verzie piesní, v roku 2018 prezentovala svoju vlastnú pieseň s názvom "Tetris" v americkej televíznej show "Today". V roku 2019 mala cez 6 miliónov sledovateľov v sieti Youtube.
Jej debutový EP album bol vydaný roku 2012 a niesol názov "Bad Habit". Svoj prvý štúdiový album "Muse Box" vydala v roku 2015. Jej druhý originálny EP album vyšiel v júli roku 2016. Prvý raz bola tzv. "headlinerkou" na koncerte v Paríži roku 2018, bola na tour s ďalšími Youtubermi.
Pred začiatkom svojej kariéry pracovala ako certifikovaná zdravotná asistentka. Trpí na dyslexiu.
V roku 2014 sa vydala za Jamesa Benruda.

</doc>
<doc id="637106" url="https://sk.wikipedia.org/wiki?curid=637106" title="Madilyn Bailey">
Madilyn Bailey



</doc>
<doc id="637107" url="https://sk.wikipedia.org/wiki?curid=637107" title="MDMS">
MDMS

MDMS je piaty štúdiový album hip-hopovej skupiny DMS, ktorý vyšiel 20. augusta 2019. Ako prvé single z albumu boli predstavené „SÓS“ a „Jak ti J.B.“ dňa 28. marca 2019. V tej dobe nikto nečakal, že o pár mesiacov z toho vznikne album. Názov MDMS je referencia na drogu MDMA (extáza). Názov vznikol z toho že im fanúšikovia písali že sú droga.
O albume.
Na albume sa objavili dvaja známi českí raperi Yzomandias a Nik Tendo z labelu Milion+. Na albume má aj dve slohy producent Smart, ktorý prvýkrát rapoval na albume "Prepáčte" v skladbe „Horšia pesnička“. V tejto nahrávke si rapovanie zopakoval v skladbách „FUCKOFF“ a „MDMS“. 
Na hudobnej produkcii albumu sa okrem Smarta a Dameho, ktorí patria do skupiny DMS podieľali aj Homiebeats, Special Beatz, Peter Pann, Dokkeytino a Grizzly.
Videoklipy boli zatiaľ natočené ku skladbám „sós“, „jak ti J.B“, „Prečo“ a „Lebo“.
Referencie.
https://refresher.sk/67823-Separ-Dame-a-Smart-prekvapivo-vydavaju-novy-album-vypocuj-si-ukazky-vsetkych-skladieb

</doc>
<doc id="637108" url="https://sk.wikipedia.org/wiki?curid=637108" title="Neal Shusterman">
Neal Shusterman

Neal Shusterman (* 12. november 1962, Brooklyn, New York, USA) je americký spisovateľ literatúry pre mládež, jeho kniha "Challenger Deep" vyhrala cenu National Book Award v kategórii Literatúra pre mládež a ďalšie jeho knihy získali početné ocenenia.
Životopis.
Neal Shusterman sa narodil a vyrastal v newyorskom Brooklyne. Keď mal 16 rokov, presťahoval sa spolu s rodičmi do Mexika, kde dokončil strednú školu. Následne navštevoval Kalifornskú univerzitu v Irvine, kde získal titul zo psychológie a divadla. Venoval sa taktiež plávaniu. Po štúdiu sa zamestnal v talentovej agentúre v Los Angeles a začal písať. V súčasnosti žije v južnej Kalifornii so svojou rodinou a venuje sa písaniu ďalších diel.
Okrem kníh Shusterman napísal aj niekoľko hier, básní a vydal i obrázkovú knihu. Pracoval taktiež pre televíziu.
Vybraná Bibliografia.
Séria Arc of a Scythe (v slovenčine pod názvom Žatva smrti).
Dystopický príbeh odohrávajúci sa v ďalekej budúcnosti, v ktorej ľudstvo porazilo choroby a smrť odohrávajúci sa v dobe, keď ľudia prirodzene zomierajú len ak sú „pokosení“ štátnymi zamestnancami - koscami. Spoločenstvo koscov sa riadi zaužívanými obyčajami a riedkou normatívnou úpravou, keď sa však sformuje v ich spoločenstve reformný krúžok mladých koscov, vyskytnú sa problémy na ktoré musia hlavné postavy - dvaja teenageri reagovať.
Séria The Unwind Dystology.
Dystopický príbeh odohrávajúci sa v blízkej budúcnosti, keď sa ľudstvo naučí transplantovať väčšinu ľudských orgánov. Po druhej americkej občianskej vojne sa v USA vytvoril právny poriadok, ktorý povoľuje rodičom, ktorí stratia trpezlivosť s výchovou svojich detí nechať svoje deti „rozpojiť“ a ich orgány darovať na transplantáciu. Príbeh pozoruje osudy viacerých nechcených detí na úteku pred rozpojením.
Ocenenia.
Za svoje diela obdržal Neal Shusterman viacero ocenení, medzi najvýznamnejšie patria:

</doc>
<doc id="637109" url="https://sk.wikipedia.org/wiki?curid=637109" title="JKS 476">
JKS 476



</doc>
<doc id="637110" url="https://sk.wikipedia.org/wiki?curid=637110" title="42 mučeníkov z Amoria">
42 mučeníkov z Amoria

42 mučeníkov z Amoria (gr: οἰ ἅγιοι μβ′ μάρτυρες τοῦ Ἀμορίου) bola skupina byzantských úradníkov, ktorí boli v roku 838 zajatí pri abbásovskom dobytí horno-frýgijskeho mesta Amorion. Po byzantskej porážke boli úradníci (vojenskí velitelia) odvlečení do irackej Samarry, kde boli sedem rokov držaní v zajatí a kruto trýznení. Po tom, čo odmietli konvertovať na islam, ba podľa legiend horlivo diskutovali so svojimi väzniteľmi o viere, boli v roku 845 Abbásovcami popravení. Ich sviatok si východné ortodoxné cirkvi a gréckokatolícka cirkev pripomínajú v deň ich popravy 6. marca.
Autormi najstarších správ o mučeníkoch je spis mnícha Euodia z 9. storočia a oslavná reč Michala Synkella. V umení sa 42 amorijských mučeníkov zobrazovalo len málokedy, prednosť viac dávala skupina tzv. 40 mučeníkov zo Sebaste. V existujúcich umeleckých dielach bývajú zobrazení ako dvorania v tunikách, resp. v gréckych chlamysoch.
Okolnosti zajatia a Amorion.
V roku 838 sa v priebehu byzantsko-arabských vojen vojská kalifa al-Mu´tasima dostali po sérii byzantských prehier až do hlbokého vnútrozemia Anatólie, kde obľahli, a po 13 dňoch pre zradu v byzantských radoch dobyli mesto Amorion (dnešný Hisar). Pre ríšu to bola morálna rana, pretože vtedajší cisár Theofilos bol členom Amorijskej dynastie, ktorá mala korene v tomto meste. Arabi mesto zrovnali so zemou a väčšinu obyvateľov pobili alebo odvliekli do zajatia. Medzi zajatými bolo i 42 vedúcich osôb mesta. Mesto bolo Byzantíncami krátko na to znovu získané, avšak už nikdy nenadobudlo svoj predchádzajúci význam. Cisár Theofilos sa pokúsil vyjednať prepustenie jeho úradníkov, čo však Arabi odmietli a po tom, čo mučeníci neprijali možnosť záchrany života podmienenú konvertovaním na islam boli 6. marca 845 za vlády al Mutasimovho syna al-Wátika na brehu Eufratu v Samarre popravení.
Známe mená.
Z celkového počtu 42 mučeníkov sú známe len niektoré mená zajatých osôb:

</doc>
<doc id="637117" url="https://sk.wikipedia.org/wiki?curid=637117" title="Monsignore">
Monsignore



</doc>
<doc id="637119" url="https://sk.wikipedia.org/wiki?curid=637119" title="Msgr.">
Msgr.



</doc>
<doc id="637120" url="https://sk.wikipedia.org/wiki?curid=637120" title="Camilla Britská">
Camilla Britská

Camilla Britská (, rod. Camilla Rosemary Shand, neskôr Parker Bowles; * 17. júl 1947, Londýn, Spojené kráľovstvo) je britská kráľovná ako druhá manželka Karola III.
Životopis.
Detstvo strávila vo Východnom Sussexe, kde sídlila jej rodina. Tam tiež navštevovala školy, neskôr ale študovala vo Švajčiarsku.
Pred svojou prvou svadbou v roku 1973 už bola priateľkou princa Charlesa, ale kráľovskou rodinou nebola uznaná ako vhodná matka princových detí, takže im nebolo dovolené vziať sa.
V roku 1973 si vzala Andrewa Parker Bowlesa. Spolu majú dve deti - Toma, narodeného v roku 1974 (je to krstňa princa Charlesa), a Lauru, narodenú v roku 1978. Andrew a Camilla sa ale v roku 1995 rozviedli.
Camilla a Charles vraj udržiavali svoj vzťah aj počas svojich manželstiev, po ich rozvode a po smrti Charlesovej prvej ženy princeznej Diany svoj vzťah držali už na verejnosti. 10. februára 2005 bolo oznámené, že spolu uzavrú manželstvo. K svadbe došlo 9. apríla 2005.

</doc>
<doc id="637122" url="https://sk.wikipedia.org/wiki?curid=637122" title="Vajnorákov jarok">
Vajnorákov jarok

Vajnorákov jarok je horský potok na Záhorí, pretekajúci územím okresu Malacky, v chotári obce Borinka. Je to 1,241 km (vrátane dlhšej zdrojnice 1,729 km) dlhý tok V. rádu s plochou povodia 1,080 km². Vzniká v nadmorskej výške a vo výške ústi do Stupavského potoka, ako jeho ľavostranný prítok.
Vznik.
Vzniká sútokom dvoch kratších zdrojníc v nadmorskej výške v dorastenom listnatom lese, na západnom svahu vrchu Hviezda (), v katastri Borinky v podcelku Malých Karpát; Pezinské Karpaty.
Prvá, kratšia zdrojnica má dĺžku 332 metrov, pramení v zmiešanom lese, v oblasti Zabité () vo výške a tečie najprv severozápadným smerom. Neskôr sa oblúkom stočí na juhozápad, priberá krátky, 34 metrový prítok a pokračuje ďalej listnatým lesom až ku sútoku s druhou zdrojnicou. Predstavuje hlavnú zdrojnicu Vajnorákovho jarku. 
Druhá, dlhšia zdrojnica je dlhá 488 metrov, pramení vo výške , taktiež v zmiešanom lese a tečie sprvu rovnobežne s prvou zdrojnicou, t.j. na severozápad. Ďalej preteká v listnatom lese a nakoniec vytvára, v nadmorskej výške ako sekundárna zdrojnica Vajnorákov jarok.
Opis toku.
Od sútoku zdrojníc potok pokračuje juhozápadným smerom a následne sa stáča na severozápad, kde v tomto smere vytvára esovitú dvojvlnu. Priberá krátky pravostranný prítok a nachvíľu mení smer na juhozápadný. V tomto úseku podteká lesnú cestu. Opäť sa stáča na severovýchod, preteká rúbaniskom, neskôr listnatým lesom a potom jeho tok sa presmeruje na juhozápad. Ďalej tečie už len dorasteným listnatým lesom naposledy sa stočí na severozápad a následne mierne oblúkom zmení smer na juhozápadný a pokračuje k ústiu. Do Stupavského potoka sa vlieva zľava, v nadmorskej výške 

</doc>
<doc id="637123" url="https://sk.wikipedia.org/wiki?curid=637123" title="Ciliáty">
Ciliáty



</doc>
<doc id="637124" url="https://sk.wikipedia.org/wiki?curid=637124" title="František Salzer">
František Salzer

František Salzer (* 11. august 1902, Sušice – † 23. december 1974, Praha) bol český divadelný režisér, divadelný a filmový herec, univerzitný profesor a prekladateľ.
Život.
Študoval na Pražskom konzervatóriu (19201924). V sezóne 1924/1925 začal svoju kariéru v divadle Olomouc ako herec a neskôr ako divadelný režisér.
V roku 1930 prišiel do Prahy ako divadelný režisér do Divadla na Vinohradoch. Vo Vinohradskom divadle zostal až do konca 2. svetovej vojny. Salzer počas svojho pôsobenia vo Vinohradskom divadle režíroval viac ako 120 hier svetových a českých autorov (vrátane William Shakespeare, Oscar Wilde, Carlo Goldoni, George Bernard Shaw, F. Schiller, Stefan Zweig, Jiří Mahen, J. K. Tyl, Viktor Dyk, V. K. Klicpera atď.)
Od roku 1947 do roku 1963 pôsobil ako režisér Národného divadla v Prahe.
V rokoch 19411945 bol profesorom Pražského konzervatória. Bol jedným zo zakladateľov Divadelnej fakulty Akadémie múzických umení v Prahe (DAMU) spolu s Jiřím Frejkom, Františkom Trösterom a Josefom Trägerom. Potom bol dekanom tejto fakulty v troch obdobiach (19541955, 19581961 a 19631970). a pôsobil ako profesor tejto fakulty až do svojej smrti v roku 1974.
Salzer bol tiež prekladateľom divadelných hier (napr. Stefan Zweig: "Ovečka chudých – Das Lamm des Armen", Fritz Hochwälder: "Tlustý anděl z Rouenu – Boule de suif" atď.).
Jeho prvá manželka, Eva Adamcová (18951972), s ktorou žil 42 rokov, bola tiež herečkou a prekladateľkou. Od augusta 1923 bola členkou činohry Slovenského národného divadla v Bratislave (umelecký šéf Josef Hurt, riaditeľ Oskar Nedbal).

</doc>
<doc id="637127" url="https://sk.wikipedia.org/wiki?curid=637127" title="Katedra (biskupský stolec)">
Katedra (biskupský stolec)

Katedra (nesprávne: "biskupský trón") je sedadlo biskupa pri bohoslužbe (v jeho katedrále).
Umiestnenie.
Pôvodne bolo sedadlo umiestnené v strede záveru presbytéria. Neskôr bola katedra umiestňovaná na ľavú stranu presbytéria a po 2. vatikánskom koncile opäť na pôvodné miesto, aby biskup mohol predsedať bohoslužbe.
Dejiny.
Katedra pochádza už zo starokresťanských čias, kamenné katedry sa našli v rímskych katakombách. Pôvodne boli prenosné (inštalované vždy pred samotným zhromaždením) potom pevné. Neskôr, v bazilikách, popri katedre boli sedadlá pre kňazov. Počas stredoveku bola kvôli retabulu oltára posunutá na stranu. Podľa inštrukcie z 21. júna 1966 katedra nemá byť označovaná ako trón a nemá byť zastrešená baldachýmom, tie existujúce, ale majú byť zachované.
Niektoré katedry mali iba symbolickú funkciu.

</doc>
<doc id="637128" url="https://sk.wikipedia.org/wiki?curid=637128" title="Marian Kočner">
Marian Kočner

Marian Kočner, uvádzaný aj ako Marián Kočner (* 17. máj 1963, Liptovský Mikuláš) je bývalý slovenský kontroverzný podnikateľ pôsobiaci prevažne v oblasti rizikových investícií, finančných machinácií a nehnuteľností. Jeho meno sa objavilo v dokumentoch medializovaných ako „mafiánske zoznamy“, ktoré mali uniknúť z prostredia Policajného zboru v roku 2005 a obsahovať zoznamy osôb podozrivých z účasti na organizovanom zločine. V roku 2005 bol na zozname v skupine sýkorovcov, od roku 2011 bol už zaradený k piťovcom. Momentálne (2025) je v Ústave na výkon trestu odňatia slobody za falšovanie zmeniek TV Markíza. 
12. januára 2021 Najvyšší súd potvrdil rozsudok Špecializovaného trestného súdu. Za falšovanie zmeniek bol Kočner odsúdený na 19 rokov odňatia slobody v ústave s maximálnym stupňom stráženia a peňažný trest 10-tisíc eur. O prepustenie môže žiadať najskôr v roku 2033. Zostáva však obvinený vo vražde Jána Kuciaka a hrozí mu tak doživotný trest.
Životopis.
V roku 1986 absolvoval štúdium žurnalistiky na Filozofickej fakulte Univerzity Komenského v Bratislave. 
Ako podnikateľ patril Kočner ku kontroverzným postavám verejného života na Slovensku. Spájajú ho s viacerými spornými finančnými operáciami. Za neštandardný možno označiť napríklad prevod bytov v luxusnom komplexe Five Star Residence (v spolupráci s Ladislavom Bašternákom).
Napriek tomu, že nebol politikom ani verejným činiteľom, objavoval sa veľmi často v niektorých slovenských médiách. Bol zobrazovaný (do roku 2018) prevažne pozitívne (ako celebrita), ako miliardár a pod., napríklad v relácii "Smotánka" TV Markíza. 
Od leta 2018 Kočner na webovej stránke Na pranieri zverejňoval kompromitujúce informácie získané zo sledovania novinárov, ktoré pre neho zabezpečoval najmä Peter Tóth. Opakovane sa pokúšal (v rokoch 2017 až 2019) založiť vlastnú politickú stranu "Cieľ" a kandidovať v parlamentných voľbách 2020 (a získať tak imunitu), v čom mu pomáhala Alena Zsuzsová. Neúspešný bol aj ako kandidát na primátora Bratislavy. 
Od 28. júna 2018 bol vo väzbe a 27. februára 2020 bol neprávoplatne odsúdený na 19 rokov väzenia s maximálnym stupňom stráženia a peňažný trest vo výške 10 000 € v kauze zmenky TV Markíza. V prípade vraždy Jána Kuciaka a Martiny Kušnírovej, v ktorom vystupoval ako podozrivý z objednania vraždy, nebol odsúdený.
Kauzy.
Kočnerovo meno sa spomínalo vo viacerých kauzách:
Väzba.
Kočner je vo väzbe od 28. júna 2018. Z bratislavského Justičného paláca ho 2. októbra 2018 previezli do Leopoldova a odtiaľ 27. novembra 2018 do Banskej Bystrice. Neskôr bol opätovne umiestnený v Leopoldove a 10. septembra 2019 napokon umiestnený v Nitre.
O prepustenie žiadal dvakrát neúspešne. Pôvodným dôvodom väzby bolo vyšetrovanie zmeniek, neskôr sa pridalo aj vyšetrovanie vraždy Kuciaka.
Vražda Jána Kuciaka a Martiny Kušnírovej.
Kočnerove obchodné praktiky boli hlavnou témou článkov Jána Kuciaka, investigatívneho novinára z portálu Aktuality.sk, ktorý bol úkladne zavraždený vo februári 2018. Kočner sa mu niekoľko mesiacov pred smrťou vyhrážal „vyhrabávaním špiny“: " Začnem sa špeciálne venovať vám, vašej osobe, vašej matke, vášmu otcovi a vašim súrodencom. ". Kuciak na neho podal trestné oznámenie, no následné policajné vyšetrovanie dospelo k záveru, že Kočnerove vyhlásenia nepredstavujú trestný čin. Po vražde Jána Kuciaka generálny prokurátor Jaromír Čižnár nariadil opätovné otvorenie prípadu, polícia ho však opäť uzavrela a dospela opäť k záveru, že Kočnerove vyhlásenia nepredstavujú trestný čin. Aktuality.sk následne zverejnili prepis telefonického rozhovoru medzi Kuciakom a Kočnerom.
8. marca 2019 bol Marian Kočner, v tom čase väzobne stíhaný v kauze zmenky TV Markíza, obvinený z objednávky vraždy Jána Kuciaka. Jeho likvidáciu si mal objednať pre jeho novinársku prácu. 21. októbra 2019 podal prokurátor Úradu špeciálnej prokuratúry na Špecializovaný trestný súd v Pezinku na obvinených Mariana Kočnera a ďalšie tri osoby (Alenu Zsuzsovú, Tomáša Szabóa a Miroslava Marčeka) obžalobu. Za dvojnásobnú úkladnú vraždu im hrozí trest odňatia slobody na 25 rokov alebo doživotie.
Hlavné pojednávanie začalo v pondelok, 13. januára. Pojednávania sa zúčastnili všetky obvinené osoby (okrem Zoltána Andruskóa, ten uzatvoril s prokurátorom dohodu o vine a treste, v decembri senát právoplatne rozhodol o výške trestu: 15 rokov) – Marian Kočner, Alena Zsuzsová, Miroslav Marček a Tomáš Szabó. Miroslav Marček vypovedal, ako zavraždil Kuciaka a Kušnírovú.
Druhý deň pojednávania vypovedal aj Zoltán Andruskó, ktorý aj napriek navýšeniu pôvodnej dohody o vine a treste z 10 na 15 rokov vypovedal, že si vraždu u neho objednala Zsuzsová na objednávku Mariana Kočnera.
Tretí deň prišiel vypovedať kľúčový svedok v kauze Kuciak – Peter Tóth. Bývalý novinár a príslušník SIS, ktorý sledoval spolu so sledovacím komandom Jána Kuciaka a bol Kočnerovým priateľom, vyhlásil, že si je istý tým, že vraždu objednal Kočner. To, že dal Kočner zavraždiť Kuciaka si uvedomil až neskôr, preto odovzdal polícii dôležité dôkazy, napríklad Kočnerov telefón, v ktorom mal uloženú konverzáciu z aplikácie Threema, cez ktorú komunikoval napríklad so sudcom Sklenkom alebo s Monikou Jankovskou, ktorá bola v tom čase štátnou tajomníčkou ministerstva spravodlivosti.
Ostatné.
Pre milosť, ktorú mu spolu s amnestiou svojho syna v kauze Technopol udelil prezident Kováč, bol predmetom politického sporu pri rušení Mečiarových amnestií. 
10. decembra 2019 bol zaradený (ako historicky prvý Slovák) na americký zoznam globálnych sankcií podľa Magnitského zákona, ktorý postihuje porušovateľov ľudských práv a páchateľov korupcie zablokovaním ich majetku v USA a znemožnením poskytovania rôznych typov služieb, vrátane platieb a ďalších finančných operácií.
Od roku 1996 je rozvedený s Karolínou Kočnerovou, rod. Mikocziovou, ale aj neskôr žili v spoločnej domácnosti. Z tohto manželstva pochádzajú dve dcéry: Karolína a Andrea.

</doc>
<doc id="637129" url="https://sk.wikipedia.org/wiki?curid=637129" title="Pád Konštantínopola">
Pád Konštantínopola

Pád Konštantínopola alebo dobytie Konštantínopola osmanskými Turkami bol vojenský stret prebiehajúci od 2. apríla do 29. mája 1453. Pád Konštantínopola predstavuje definitívny zánik Byzantskej ríše a oficiálny počiatok veľmocenského postavenia Osmanskej ríše v juhovýchodnej Európe. Udalosť býva historikmi považovaná i za jeden z medzníkov medzi stredovekom a novovekom, či za jednu z hlavných príčin hľadania zámorských ciest do Indie.
V 15. storočí bola Byzantská ríša už iba malý štát, ktorý sa koncentroval najmä okolo mesta Konštantínopol a niekoľkých ďalších panstiev na Peloponéze a marmarských ostrovoch. Byzantský cisár bol v tomto období navyše de facto vazalom tureckého sultána. Medzi ním a Byzanciou v období pred dobytím mesta existovalo krehké prímerie udržiavané sultánom Muradom II., ktorý Byzancii platil 3000 zlatých za to, že na svojom území držala osmanského princa Orhana, pretendenta Osmanskej ríše. Keď však v roku 1451 Murad II. zomrel a na osmanský trón nastúpil jeho syn Mehmed II., tento odmietol danú sumu naďalej platiť a vzťahy medzi krajinami výrazne ochladli. Postavenie Rumélijskej pevnosti bolo len ďalším náznakom chystaných príprav na obliehanie mesta. Konštantín XI., ktorý si uvedomoval ťaživosť situácie sa snažil získať, čo najväčšiu vojenskú silu na záchranu ríše, požiadal dokonca o pomoc západné krajiny a súhlasil aj s cirkevnou úniou medzi východom a západom. Zo západných krajín (najmä Janov a Benátky) Byzancii naozaj prišla vojenská pomoc, avšak ani táto nedokázala ubrániť vojenskej katastrofe, ktorá sa na mesto a ríšu valila.
Samotné obliehanie vzhľadom na počet útočiacich vojsk trvalo prekvapivo dlho - až dva mesiace. Odpor obrancov sa zlomil najmä po tom, čo bol zranený janovský žoldniersky veliteľ Giovanni Giustiniani a po tom, čo zahynul posledný byzantský cisár Konštantín XI. Na turíčnu nedeľu, 29. mája 1453 mesto Konštantínopol a spolu s ním i Byzantská ríša padli. Princ Orhan bol popravený po tom, čo bol zajatý pri pokuse o útek. Sultán Mehmed si i za dobytie Konštantínopola vyslúžil prezývku "Fatih" - Dobyvateľ.
Predchádzajúce udalosti.
Byzantská ríša už dlhé storočia bojovala proti nepriateľsky naladeným moslimským ríšam z východu. Po tom, čo sa dokázala vysporiadať s arabskými inváziami sa na východe objavil nový nepriateľ - agresívne turecké kmene. Po bitke pri Mantzikerte začali Seldžuci prenikať ďalej do vnútrozemia Malej Ázie a Byzantskej ríši sa ich i napriek jej snahám a pomoci križiakov nepodarilo vytlačiť.
Po tom, čo sa k moci v ríši dostali Angelovci začala ríša upadať a pre vzťahy so západom a nepopularitu vládnuceho cisára sa Byzantská ríša stala cieľom IV. križiackej výpravy. Po jej uskutočnení ríša dočasne zanikla zanechajúc za sebou niekoľko gréckych nástupníckych štátov a veľké množstvo menších a väčších križiackych panstiev.V roku 1261 sa dynastii Palaiologovcov podarilo znovu dobyť mesto Konštantínopol a Nikajské cisárstvo sa znovu stalo skutočnou Byzantskou ríšou.
Ríši sa podarilo taktiež obnoviť moc nad viacerými stratenými územiami v Európe, avšak zlá ekonomická situácia, veľká morová epidémia v rokoch 13461349 a nepriateľsky naladení susedia na všetkých stranách hraníc ríše znamenali pre ríšu veľké problémy a postupný úpadok. V päťdesiatych rokoch 15. storočia tak Byzantská ríša ovládala už len okolie hlavného mesta Konštantínopol, niekoľko drobných ostrovov v Marmarskom mori a pomerne autonómny peloponézsky Morejský despotát so sídlom v Mystre. Okrem Byzancie v regióne ešte existovalo samostatné Trebizondské cisárstvo a kniežatstvo Theodoro, ktoré prežili i pád Byzancie, no zanikli ešte v tom istom storočí.
Naopak osmanská ríša zažila v 14.15 storočí značný rozkvet. Za vlády sultána Orhana sa ríša rozšírila na väčšinu severovýchodnej Anatólie a v roku 1329 Osmani porazili Byzanciu v bitke pri Pelekanone, čo znamenalo definitívnu stratu Anatólie. Ríša Osmanov sa za jeho vlády taktiež rozšírila do Európy. V šesťdesiatych a sedemdesiatych rokoch sa Osmanom podarilo získať nadvládu nad Bulharskom a po tom, čo 15. júna 1389 v bitke na Kosovom poli porazili i Srbov stala sa Osmanská ríša hegemónom juhovýchodnej Európy. Definitívnu bodku nádejám kresťanskej Európy na odrazenie Turkov dala bitka pri Nikopole v roku 1396, ktorá skončila porážkou kresťanskej koalície. Začiatkom 15. storočia sa Osmanská ríša dostala do krátkodobej stagnácii v dôsledku timurovskej expanzie, avšak po tom, čo východná hrozba zanikla sa sultánom moc podarilo skonsolidovať a dokázali ríšu rozšíriť na východ i na západ. V roku 1422 sa uskutočnilo prvé osmanské obliehanie Konštantínopola. Po bitke pri Varne sa Osmani stali dominantným štátom celého Balkánu a zabrániť tureckej hrozbe nedokázala ani druhá bitka na Kosovom poli.
Keď v roku 1451 na turecký trón nastúpil sultán Mehmed II., vôbec sa netajil, že chce po dlhých rokoch byzantsko-osmanských vojen a dočasných prímerí urobiť za Byzantskou ríšou bodku a dobyť jej poslednú baštu - Konštantínopol. Hneď v nasledujúcom roku bola v priebehu troch mesiacov v tesnej blízkosti mesta, oproti pevnosti Anadolu hisar vystavaná pevnosť Rumeli hisar (Rumélijská pevnosť), ktorá mala slúžiť bezpečnému vylodeniu útočiacich vojsk. Byzantínci miesto nazývali "Laimokopia" - "rezačka prielivu", pretože prieliv sa vďaka pevnostiam stal osmanskou doménou. Cisár Konštantín XI. opätovne hovoril o cirkevnej únii (ktorá hoci bola v minulosti už prijatá skončila neúspechom), opäť prijal katolícky krst a viackrát ponížene žiadal západ o pomoc. Európa, ktorá sa však zmietala vo vlastných problémoch nedokázala na prosby účinne odpovedať. Viacerí benátski hodnostári taktiež Byzanciu už považovali za stratenú a chceli zlepšovať vzťahy s Osmanmi.
Pád mesta.
Prípravy na dobytie mesta prebiehali na oboch stranách. Do Konštantínopola na prosby zúfalého cisára prichádzali dobrovoľníci z Európy (najmä Janova a Benátok) a byzantskí vlastenci z gréckych zemí (najmä z ostrovov Rhodos a Chios). Z Janova prišiel žoldniersky veliteľ Giovanni Giustiani, ktorému cisár zveril obranu vonkajších hradieb. Benátske vojská v meste a niekoľko lodí viedol Girolomo Minotto. Samotné mesto malo vynikajúce čiastočne opravené hradby, ktoré v histórii mesta nikde neboli prekonané po súši, ale len z mora. Vo vnútri mesta bola situácia horšia, pretože mesto malo svoje zlaté obdobia už dávno preč. Odmysliac si obchodnú štvrť Galatu na druhej strane Zlatého rohu (ktorá zaujala neutralitu) malo mesto v 50. rokoch 15. storočia okolo 40 00050 000 obyvateľov. Byzantské loďstvo, ktoré sa kedysi honosilo nadvládou nad morami ("thalassokraciou") bolo takisto dávno preč, poslednú ranu byzantskému loďstvu zasadili Janovčania v 14. storočí. Okrem toho mesto niektorí obchodníci opustili.
Osmani už koncom roka 1452 sústreďovali v Edirne a okolí svoje vojská. Celkové počty osmanských vojsk nie sú úplne známe, dobové predpoklady, ktoré hovorili o 165 000 až 400 000, sú však zjavne prehnané. V januári 1453 sa k Osmanom pridal aj menší oddiel zo Srbska, ktoré bolo pod nadvládou Osmanov. Asi 1500 jazdcov viedol srbský bojar Jakša. Zo Srbska Mehmed získal takisto baníkov, ktorý mali podkopávať mestské hradby. V tureckých službách taktiež pôsobil uhorský vojenský inžinier Urban, ktorý pre nich vyrábal delá. Urban svoje služby najprv ponúkol byzantskému cisárovi, avšak ten si jeho služby nemohol dovoliť.
Koncom marca vojská sultána Mehmeda II. vytiahli z Edirne do boja. 2. apríla sa osmanské vojská objavili na dosah mesta. Cisár prikázal zavrieť mestské brány a zničiť mosty k nim, cez Zlatý roh bola natiahnutá reťaz. Bez boja obsadili opustené byzantské sídla v okolí mesta a poľahky obľahli mesto. Mehmedov hlavný stan ležal oproti bráne svätého Romana na Maltepskom kopci.
Mehmedov plán bol obsadiť mesto pokiaľ možno čo najrýchlejšie, aby ho náhodou neprekvapili európske vojská. Už od počiatku bojov preto turecké vojská mesto obliehali a ostreľovali jeho tisícročné hradby. Prvý riadny útok sa pravdepodobne začal 6. alebo 7. apríla, jeho cieľom bol najzraniteľnejší úsek hradby - tzv. mesoteichonský úsek, kde do mesta prechádzala rieka Lykus. Byzantské delá obsluhované Janovanmi avšak dokázali útočiacich Turkov úspešne zahnať. Situácia bola pre Byzantíncov na hradbách priaznivá, až pokým sa im nepokazilo ich najväčšie delo.
Okolo 17. apríla Turci opäť zaútočili na najzraniteľnejší úsek hradby, avšak znovu boli odrazení a ich straty boli obrovské, kým podľa benátskeho doktora Nicola Barbara nezomrel ani jeden kresťan. Aby si Osmani posilnili morálku, vyslal Mehmed svojho veliteľa Sulemana Baltoghlu a loďstvo na Princov ostrov (Prinkipo) v Marmarskom mori, ktorý patril Byzancii. Niekedy v tomto čase taktiež Osmania zaútočili na menšie pevnôstky severne od mesta.
20. apríla sa však turecké postavenie opäť zhoršilo po tom, čo sa mesta po mori dostala pomoc od pápeža, ktorý Byzancii poslal tri janovské galéry s dvomi stovkami vojakov. Západná pomoc s eskortou sicílskych lodí s byzantskými zásobami prerazila osmanskú blokádu a i napriek obrovskej snahe Osmanov o námornú odvetu sa im nepodarilo mestskú námornú obranu prelomiť a prístav zostal nedobytý.
Aby Mehmed II. prekonal prístavnú reťazovú ochranu, nechal po akomsi drevenom moste (nazývanom "diolkos") preniesť lode z neďalekého Diplokoionského prístavu v Bosporskej úžine do prístavu Zlatý roh, čím prekonali reťaz chrániacu prístav. Turci sa následne rýchlo vysporiadali s byzantským loďstvom a od konca apríla tak mohli na mesto útočiť aj od mora i od pevniny.
Začiatkom mája začala morálka v meste klesať. Obrancom sa zmenšovali zásoby potravín a ich rady značne redli. Takisto pomoc od kresťanských panovníkov neprichádzala. Jedinou nádejou pre mesto zostávala benátska pomoc, ktorú žiadal miestny veliteľ Minotto, avšak pre skúsenosti Grékov s Benátčanmi sa na ich pomoc príliš nespoliehali. Definitívne nádej obrancov na benátsku pomoc zhasla po tom, čo sa do mesta podarilo prekĺznuť lode, ktorá mala pátrať po Benátčanoch v Egejskom mori. 8. - 12. mája Turci vtrhli do Blachernského palácového opevnenia, ktoré chránili Benátčania, boli avšak zahnaní. O pár dní neskôr sa srbským baníkom podarilo vyhodiť do vzduchu Kaligarovu bránu, ku ktorej sa presunuli po neúspechu pri Charísiovej bráne. V noci z 18. mája na 19 mája sa počas nočného útoku Byzantíncom podarilo zničiť tureckú obliehaciu vežu.
22. mája vojská zastihlo zatmenie mesiaca, ktoré si obrancovia i útočníci vysvetľovali negatívne. Byzantínci si znamenie vysvetlili ako znak toho, že ich Boh opúšťa, Mehmed II. naopak na radu svojich astronómov svoj názor zmenil. 23. mája cisára Konštantína navštívili osmanskí poslovia s ponukou na kapituláciu, čo však Konštantín odmietol. V meste sa následne uskutočnila veľká procesia všetkého kresťanského obyvateľstva, ktorej sa zúčastnil i samotný cisár. Procesia prešla okolo celých hradieb a konštatinopolský klér s ikonami žehnal obrancom. Takisto sa po piatich mesiacoch konala veľká omša, zrejme jediná, v ktorej sa prejavila predtým zjednaná, no nerealizovaná cirkevná únia. Cisár Konštantín XI. pri príležitosti držal veľkolepý prejav, ktorým sa pokúsil obnoviť morálku. Slová cisárovho prejavu sa zachovali v dvoch čiastočne odlišných verziách od mytilenského arcibiskupa Leonarda a štátneho sekretára Georgia Sphrantza.
Naopak v osmanskom tábore morálka i napriek dobrému znameniu klesala. Ťaženie, ktoré malo byť chvíľkovou záležitosťou, sa predĺžilo. Sultán zvolal 26. mája bojovú poradu a niektorí jej členovia (medzi nimi najmä Halil Paša) radili sultánovi od obliehania upustiť. Obávali sa najmä možného uhorského vpádu do krajiny, či neistej benátskej pomoci obrancom mesta. Nakoniec však prevážili hlasy za zotrvanie a tak bol o pár dní nariadený generálny útok na mesto.
Posledný útok na mesto sa začal skoro ráno v utorok 29. mája. Ako prvé poslal sultán do boja rozličné vojská kresťanov alebo konvertitov, ktorí mali najmä zamestnať ospalých obrancov. K hradbám sa však nedostali. Následne nasledovali ďalšie útoky a bombardovanie. Po piatich hodinách bojov sa pravdepodobne jednému osmanskému delu podarilo zraniť janovského veliteľa Giustianiho, ktorý bol z boja odvedený na janovskú loď. Zranenie veliteľa obrany výrazne demoralizovalo brániace sa vojská a janičiarskym oddielom sa podarilo dostať k vnútorným hradbám. Janovskí bratia Bocchiardiovci sa ešte pokúsili zaútočiť na turecký tábor, avšak ich misia bola viacmenej samovražedná. Boje pokračovali a niekde v nich krátko po prekonaní hradieb zomrel aj Konštantín XI. Jeho telo nebolo možné identifikovať. Vojaci v meste sa dali na útek. Benátčania a Janovčania sa nalodili na svoje lode, niektorí hľadali záchranu v Galate. Turecké vojská po prekonaní odporu začali rabovať mesto, plienenie trvalo podľa moslimskej tradície tri dni. Vyplienené boli mestské chrámy, kláštory i paláce, rabovania bol ušetrené len niektoré kľúčové budovy ako Chrám sv. Apoštolov, ktoré sultán uchránil v dôsledku potrebnej podpory patriarchu po dobytí mesta. Stovky kresťanov v meste bolo zotročených a desiatky žien znásilnených, tí, ktorí rabovanie prežili, boli následne oslobodení. Galata si za svoju neutralitu udržala svoje postavenie a privilégiá. Osmanský princ Orhan bol Turkami popravený po tom, čo bol v obleku gréckeho mnícha zajatý pri pokuse o útek. Sultán Mehmed II. si za dobytie Konštantínopola vyslúžil prezývku "Fatih" - Dobyvateľ a prehlásil sa sa rímskeho cisára ("Kayser i Rum"), podobne sa však za dediča Ríma prehlásili i ruskí cári a od 9. storočia sa k dedičom Ríma prihlasovali i Svätá ríša rímska, či iné krajiny.
Následky.
Následkov pádu Konštantínopola bolo viacero. Definitívny zánik Byzantskej (resp. Východorímskej) ríše znamenal konečné preváženie hlasu katolíckej strany nad pravoslávím v kresťanskom svete, pretože východné patriarcháty sa dostali pod nadvládu moslimov. Keďže sa južné pravoslávne krajiny sa dostali pod vplyv Turkov, ťažisko ortodoxnej kultúry a umenia sa prenieslo do Ruska, ktoré nikdy neuznalo Florentskú cirkevnú úniu. Moskva sa vďaka manželským vzťahom s Palaiologovcami prehlásila za "Tretí Rím" a ako ochrankyňa pravoslávia získala veľkú medzinárodnú prestíž. Krátko po dobytí Byzancie padli i posledné zvyšky predchádzajúcej ríše - Morejský despotát a Trapezuntské cisárstvo, či jemu podriadené kniežatstvo Theodoro na Kryme a Gréci podobne ako iné národnosti na Balkáne prišli o svoj vlastný štát.
Konštantínopol sa stal novým hlavným mestom Osmanskej ríše a takisto sa postupom času menil názov mesta. Stále sa používal názov Konštantínopol "Kostantiniyye", (القسطنطينية), avšak začali sa presadzovať i názvy "Islambol" a "Istambol" (Istanbul). Väčšina kresťanských chrámov v meste bolo konvertovaných na mešity (napr. Chrám Hagia Sofia), druhý najväčší kostol Chrám svätých Apoštolov bol pre jeho chátrajúci stav zbúraný a na jeho mieste bola postavená mešita Mehmeda Dobyvateľa.
Pád Konštantínopola spôsobil taktiež odliv inteligencie z bývalého byzantského sveta. Byzantskí učenci pre seba hľadali miesta na dvoroch európskych rodov a mnohí z nich zakotvili v Taliansku. V bohatej Florencii vďaka podpore Cosima de' Medici vznikla dokonca Florentská Akadémia, kde pôsobili takí učenci ako Ján Argyropoulos, či Demetrios Chalkokondyles. I vďaka gréckym imigrantom sa v Európe podarilo obnoviť štúdium Platóna a helénskych autorov. Rozšírila sa taktiež znalosť gréčtiny u renesančných autorov (v stredoveku sa navzájom grécky východ a latinský západ vzďaľovali). Významnými gréckymi učencami na západe boli napr. aj kardinál Bessarion, či Manuel Chrysoloras. Známou sa stala aj Krétska umelecká škola, ktorej najvýznamnejším nasledovníkom bol El Greco.
Okrem priamych následkov, ako ďalší mocenský rozmach Osmanskej ríše a jej orientácia na mocenské dobývanie Európy a Ázie, malo dobytie Konštantínopola viaceré nepriamejšie následky. Nástup osmanského hegemónu v Stredomorí postupne vytlačil z gréckych ostrovov Janovčanov a Benátčanov, s ktorými pôvodne Osmani udržiavali priateľské vzťahy. To viedlo k definitívnemu odrezaniu európskych ciest do Orientu a hľadanie nových ciest na Západe, čo viedlo k zámorským objavom.
Obraz v kultúre.
O dobytí Konštantínopola a zániku Byzantskej ríše bolo vytvorených, resp. touto udalosťou bolo inšpirovaných nespočítateľné množstvo diel. Nasledujúci zoznam je neúplný zoznam diel o danej udalosti.
Legenda.
S pádom Konštantínopola je spojených viacero legiend. Pravdepodobne najznámejšia hovorí o spiacom cisárovi Konštantínovi XI., ktorý sa má jedného dňa vrátiť, keď bude mesto znovu dobyté a Byzantská ríša obnovená. Legenda bola podporená najmä tým, že sa nepodarilo identifikovať cisárovo mŕtve telo. Podobné legendy o spiacich hrdinoch však neboli v byzantskej, gréckej, či i iných kultúrach ojedinelé.

</doc>
<doc id="637135" url="https://sk.wikipedia.org/wiki?curid=637135" title="Kapitol Spojených štátov">
Kapitol Spojených štátov



</doc>
<doc id="637137" url="https://sk.wikipedia.org/wiki?curid=637137" title="Kentaur (súhvezdie)">
Kentaur (súhvezdie)



</doc>
<doc id="637138" url="https://sk.wikipedia.org/wiki?curid=637138" title="IC 2944">
IC 2944

IC 2944 alebo Hmlovina Bežiace kura je červená emisná hmlovina s intenzívnou tvorbou hviezd v súhvezdí Centaurus. Obsahuje aj dve zatiaľ najsvietivejšie známe hviezdy vo vesmíre.
V hmlovine sa nachádzajú husté chuchvalce prachu a plynu nazývané Thackerove globuly alebo Bokove globuly. Najväčšia globula tejto hmloviny má priemer okolo 1,4 ly a hmotnosť 15-násobku hmotnosti Slnka. Globuly sú len pozostatky pôvodnej prachovej hmloviny. Tieto chladné nepriehľadné oblasti molekulárneho materiálu boli dlho považované za prvotné štádium tvorby hviezd.

</doc>
<doc id="637139" url="https://sk.wikipedia.org/wiki?curid=637139" title="Súkromná obchodná akadémia DSA Žiar nad Hronom">
Súkromná obchodná akadémia DSA Žiar nad Hronom

Súkromná obchodná akadémia DSA v Žiari nad Hronom je súčasťou siete škôl zriaďovanej slovensko-nemeckou vzdelávacou spoločnosťou Deutsch-Slowakische Akademien od roku 2019, kedy došlo k zmene zriaďovateľa z predchádzajúceho zriaďovateľa na spoločnosť DSA. Spoločnosť Deutsch-Slowakische Akademien patrí do portfólia nemeckej firmy Europäisches Bildungswerk für Beruf und Gesellschaft (EBG), ktorá v Nemecku prevádzkuje 36 škôl a vzdelávacích centier. Vďaka silnému nemeckému partnerovi s dlhoročnými skúsenosťami v oblasti vzdelávania, implementuje nový zriaďovateľ od prebratia školy mnoho inovatívnych postupov v oblasti vzdelávania.
Výučba.
Výučba na Súkromnej obchodnej akadémii DSA v Žiari nad Hronom prebieha v jednom študijnom odbore 6317 M obchodná akadémia.
Silnou stránkou odboru je orientácia na jazykovú výučbu, predovšetkým na anglický a nemecký jazyk. Študenti majú prostredníctvom siete partnerstiev zriaďovateľa DSA množstvo príležitostí na absolvovanie pobytov, resp. študentských výmenných pobytov v zahraničí. Popri veľkom rozsahu výučby angličtiny majú študenti možnosť výučby nemčiny, do ktorej sa zapoja aj učitelia z partnerských nemeckých škôl DSA. DSA využíva pri výučbe nemeckého jazyka formu videokonferencií, to znamená, že triedy na gymnáziu v Sabinove a na partnerskej škole v Nemecku budú počas hodiny nemčiny naživo prepojené. Ide o najmodernejšie metódy výučby jazykov tzv. e-learning a distance learning.

</doc>
<doc id="637141" url="https://sk.wikipedia.org/wiki?curid=637141" title="Hmlovina Bežiace kura">
Hmlovina Bežiace kura



</doc>
<doc id="637142" url="https://sk.wikipedia.org/wiki?curid=637142" title="Súkromné gymnázium DSA Bardejov">
Súkromné gymnázium DSA Bardejov

Súkromné gymnázium DSA v Bardejove je súčasťou siete škôl zriaďovanej slovenskou vzdelávacou spoločnosťou Deutsch-Slowakische Akademien od roku 2019, kedy došlo k zmene zriaďovateľa z predchádzajúceho zriaďovateľa na spoločnosť DSA. Spoločnosť Deutsch-Slowakische Akademien patrí do portfólia nemeckej firmy Europäisches Bildungswerk für Beruf und Gesellschaft (EBG), ktorá v Nemecku prevádzkuje 36 škôl a vzdelávacích centier.
V tohtoročnom rebríčku INEKO (údaje za šk. rok 2021/2022) sa Súkromné gymnázium DSA v Bardejove nachádza na 159. mieste zo 164 hodnotených gymnázií na Slovensku. Z 10 možných bodov má škola 3,5 boda, pričom do úvahy sa berú parametre ako maturita, prijímanie žiakov na VŠ, nezamestnanosť absolventov, inšpekcia či mimoriadne výsledky školy. 
V šk. roku 2021/2022 Súkromné gymnázium DSA v Bardejove dosiahlo v Maturite z anglického jazyka v priemere 37,5 %, čo je o 27 % menej ako celonárodný priemer, čím sa zaslúžilo o poslednú priečku zo všetkých gymnázií na Slovensku. Z Maturity zo slovenského jazyka získalo v priemere 69,5 boda. 
Výučba.
Výučba na Súkromnom gymnáziu DSA v Bardejove prebieha v jednom študijnom odbore 7902 J gymnázium. Je jedinou školou v zriaďovateľskej pôsobnosti DSA, kde sa za výučbu platí mesačné školné.
Silnou stránkou odboru je orientácia na jazykovú výučbu, predovšetkým na anglický a nemecký jazyk. Študenti majú prostredníctvom siete partnerstiev zriaďovateľa DSA množstvo príležitostí na absolvovanie pobytov, resp. študentských výmenných pobytov v zahraničí. Popri veľkom rozsahu výučby angličtiny majú študenti možnosť výučby nemčiny, do ktorej sa zapoja aj učitelia z partnerských nemeckých škôl DSA. DSA využíva pri výučbe nemeckého jazyka formu videokonferencií, to znamená, že triedy na gymnáziu v Bardejove a na partnerskej škole v Nemecku budú počas hodiny nemčiny naživo prepojené. Ide o najmodernejšie metódy výučby jazykov tzv. e-learning a distance learning.
Cieľom je kvalitná príprava absolventov gymnázia pre štúdium na vysokých školách. Škola je zapojená do programu DOFE, čo je Medzinárodná cena vojvodu z Edinburghu. Ide o sebarozvojový komplexný program pre mladých ľudí, ktorý existuje od roku 1956 a doteraz sa realizuje v 140 krajinách sveta.
Škola udržiava veľmi úzke kontakty so Základnou školou na Nám. arm. gen. L. Svobodu, v ktorej budove aj sídli. Na gymnáziu učia učitelia zo základnej školy a naopak.

</doc>
<doc id="637143" url="https://sk.wikipedia.org/wiki?curid=637143" title="Malá medvedica">
Malá medvedica



</doc>
<doc id="637144" url="https://sk.wikipedia.org/wiki?curid=637144" title="Selenovodík">
Selenovodík



</doc>
<doc id="637145" url="https://sk.wikipedia.org/wiki?curid=637145" title="Selán">
Selán

Selán je anorganická zlúčenina. Za izbovej teploty ide o bezfarebnú plynnú horľavú látku s odporným zápachom, ktorý sa dá zacítiť už aj pri nízkych koncentráciách. Je to najjednoduchší a najbežnejší hydrid selénu a taktiež je to najtoxickejšia zlúčenina selénu. Aj pri extrémne nízkych koncentráciých má dráždivú vôňu, ktorá pripomína rozkladajúci sa chren, ale pri vyšších koncentráciách vonia po zhnilých vajciach.
Molekulárna štruktúra a vlastnosti.
Molekula selánu má lomený tvar, pričom uhol medzi atómami selénu a vodíku je 91°. Má tri vibračné pásy, a to pri 2358, 2345, and 1034 cm−1.
Vlastnosti tejto zlúčeniny sú podobné ako vlastnosti sulfánu, avšak selán je kyslejší, pričom pKa selénovodíku je 3,89 oproti sírovodíku s pKa 7. Druhé pKa je 11, niektoré zdroje uvádzajú 15.05 ± 0.02 pri 25 °C.
Výroba.
Priemyselne sa vyrába reakciou vodíka so selénom pri teplotách vyšších než 300 °C. Existuje mnoho spôsobov syntézy vhodných pre menšie množstvá v laboratóriu i pre väčšie množstvá v priemyselnej výrobe.
V menších množstách v laboratóriu sa zvyčajne pripravuje reakciou vody so selenidom hlinitým, Al2Se3, pričom vzniká hydroxid hlinitý a uvoľňuje sa plynný selán:
 Al2Se3 + 6 H2O ⇌ 2 Al(OH)3 + 3 H2Se
Podobná reakcia využíva kyslú hydrolýzu selenidu železnatého, FeSe.
Selán možno pripraviť rôznymi metódami "in situ", napríklad použitím diboránu, Marshovej skúšky alebo Devardovej zliatiny. V Sonodovej metóde vzniká selán počas reakcie vody a oxidu uhoľnatého so selénom v prítomnosti trietylamínu.
Reakcie a využitie.
Reakciou s oxidom siričitým možno zo selánu pripraviť selén, takto pripravený selén je vysoko čistý:
 2 H2Se + SO2 ⇌ 2 H2O + 2 Se + S
Použitie.
Selán sa taktiež využíva na syntézu zlúčenín obsahujúcich selén
Príklad vyššie znázorňuje reakciu pri výrobe selenomočoviny z kyanamidu pomocou selánu.
Pri výrobe polovodičov sa plynný selénovodík používa na ich legovanie selénom.
Toxicita a bezpečnosť.
Selán je nebezpečný najmä kvôli svojej toxicite. Je výrazne toxickejší než jeho analóg, sulfán. Dráždivo pôsobí už pri koncentrácii 0,3 ppm, čo je hlavný varovný signál vystavenia selánu a pri koncentrácii1,5 ppm je už neznesiteľný. Expozícia vyšším koncentráciám, i keď je kratšia než minúta, spôsobuje dráždenie očí a slizníc, čo zapríčiňuje symptómy podobné nádche aspoň niekoľko dní po vystavení selánu. V Nemecku je limit selánu v pitnej vode 0,008 mg/l, US EPA odporúča maximálnu koncentráciu 0,01 mg/l. 
Aj napriek jeho silnej toxicite sa u ľudí nezaznamenal prípad otravy touto látkou, pravdepodobne pretože pri vdýchnutí má tendenciu rozložiť sa na slizniciach na selén, ktorý je menej toxický než jeho zlúčeniny.

</doc>
<doc id="637146" url="https://sk.wikipedia.org/wiki?curid=637146" title="Zoznam krajín podľa populácie v roku 1600">
Zoznam krajín podľa populácie v roku 1600

Toto je zoznam krajín podľa populácie v roku 1600. Odhadované čísla sú od začiatku roka a presné počty obyvateľov sa týkajú krajín, ktoré v danom roku uskutočnili sčítanie ľudu v rôznych dátumoch.

</doc>
<doc id="637147" url="https://sk.wikipedia.org/wiki?curid=637147" title="Saláma">
Saláma

Saláma je „mäsový výrobok z mäsového diela, ktorý sa skladá z jemne homogenizovaného zrneného mäsového diela alebo zo spojky a vložky, plnený do technologického obalu“.
Salámy sa delia na:

</doc>
<doc id="637149" url="https://sk.wikipedia.org/wiki?curid=637149" title="Worcestrová omáčka">
Worcestrová omáčka

Worcestrová omáčka (iné názvy: worcesterová omáčka, worcesterská omáčka, worčestrová omáčka, worcester) je tekuté korenie tmavej hnedej farby s dlhšou trvanlivosťou a jemnou pikantnosťou. Omáčka má charakteristickú arómu. Do Česko-Slovenska sa dovážalo okolo roku 1925 ako anglické omáčkové korenie "Worcester-Shire-sauce".
Omáčku s názvom "Worcestershire sauce", niekedy skracovanú na "Worcester sauce" vyrábala spoločnosť Lea &amp; Perrins od 28. augusta 1837 vo Worcesteri. Od roku 2005 už nie je firma Lea &amp; Perrins nezávislou spoločnosťou, ale ide o obchodnú známku americkej spoločnosti Kraft Heinz. Worcestershiresauce nie je právne chránenou značkou, takže ju po celom svete vyrába a pod názvom Worcestersauce ponúka množstvo výrobcov.
Použitie.
Používa sa k dochuťovaniu duseného mäsa, diviny, biftekov, rýb, šalátov alebo majonézy. Býva aj súčasťou miešaných alkoholických nápojov ako napríklad známy koktail Bloody Mary. Vďaka intenzívnej chuti je worcestrová omáčka výborná na marinovanie mäsa.
Zloženie.
Originálna zmes obsahuje fermentovanú sóju, ocot, melasu, cesnak, ďumbier, sardely a ďalšie prísady. Omáčka neobsahuje konzervačné látky, umelé farbivá alebo pridaný glutaman. Je bez lepku.

</doc>
<doc id="637150" url="https://sk.wikipedia.org/wiki?curid=637150" title="Worcesterová omáčka">
Worcesterová omáčka



</doc>
<doc id="637151" url="https://sk.wikipedia.org/wiki?curid=637151" title="Worčestrová omáčka">
Worčestrová omáčka



</doc>
<doc id="637152" url="https://sk.wikipedia.org/wiki?curid=637152" title="Fenylchlorid">
Fenylchlorid



</doc>
<doc id="637153" url="https://sk.wikipedia.org/wiki?curid=637153" title="Horvátsky jarok">
Horvátsky jarok

Horvátsky jarok je potok na Záhorí, v okrese Malacky, v katastrálnom území obce Borinka a mesta Svätý Jur. Ide o prirodzený vodný tok VI. rádu horského charakteru s dĺžkou čistého toku 0,808 km (pripočítaním dlhšej zdrojnice 1,917 km) a plochou povodia o rozlohe 2,323 km². Vzniká vo výške a sprava ústi, v nadmorskej výške do Cúrskeho potoka.
Vznik.
Vzniká, podobne ako protiľahlý Vajnorákov jarok sútokom zdrojníc, ktoré sú v tomto prípade obidve dlhšie ako samotný tok Horvátskeho jarku, v nadmorskej výške Sútok zdrojníc sa nachádza na severovýchodnom svahu vrchu Hviezda (), v katastrálnom území obce Borinka, v Pezinských Karpatoch (časť Malých Karpát).
Prvá, dlhšia zdrojnica má dĺžku 1109 metrov, pramení vo výške , v trávnatom poraste na východnom svahu vrchu Hviezda (). Tečie počas celej svojej dĺžky na severovýchod, v dorastenom listnatom lese, iba pred sútokom sa nepatrne stáča na sever.
Druhá, kratšia zdrojnica je dlhá 961 metrov, pramení v listnatom lese (v ktorom pokračuje po celú dĺžku), nadmorskej výške , na západnom svahu kopca Človečia hlava (). Sprvu tečie na severozápad, potom vytvára oblúk vydutý na sever, a opäť smeruje severozápadným smerom k sútoku s prvou zdrojnicou.
V tomto prípade sa nedá jednoznačne určiť hlavná a sekundárna zdrojnica.
Opis toku.
Po vzniku potok tečie takmer severným smerom, dorasteným listnatým lesom. Podteká miestnu účelovú komunikáciu, oblúkom sa stáča na severovýchod a následne, v nadmorskej výške pravostranne ústi do Cúrskeho potoka.

</doc>
<doc id="637154" url="https://sk.wikipedia.org/wiki?curid=637154" title="Pol'and'Rock Festival">
Pol'and'Rock Festival

Pol'and'Rock Festival, pôvodne Przystanek Woodstock (slov. "Zastávka Woodstock"), je poľský rockový festival usporadúvaný nadáciou Wielka Orkiestra Świątecznej Pomocy (slov. "Veľký orchester vianočnej pomoci"). Prvý ročník festivalu, ktorého inšpiráciou sa stal legendárny americký hudobný festival Woodstock, sa konal v roku 1995.
V súčasnosti sa táto Poľská prehliadka množstva rockových žánrov koná v meste Kostrzyn nad Odrą na poľsko-nemeckej hranici. Počet návštevníkov sa ráta na státisíce, rekordnou účasťou bolo podľa organizátorov dosiahnutie na jubilejnom 20. ročníku v roku 2014, kedy na festival prišlo asi 750 000 ľudí, v roku 2011 bol počet návštevníkov odhadovaný až na 1 000 000. Patrí tak medzi najväčšie open-air festivaly v Európe. Medzi hlavných hudobníkov, ktorí v predchádzajúcich rokoch vystúpili na festivale, patrila napríklad skupina Prodigy alebo skupina Sabaton.
Mottom poľského Woodstocku, ktorý sa tradične koná na prelome júla a augusta, je „"Láska, priateľstvo a hudba"“. Jeho zakladateľom je poľský novinár a aktivista Jerzy Owsiak. V rokoch 2016 a 2017 bol festival označený ako "Zábava zvýšeného rizika", čo prinútilo organizátorov sprísniť bezpečnostné opatrenia, napríklad areál oplotiť a umiestniť bezpečnostné kontroly pred vstupmi na jednotlivé scény. V roku 2017 bolo umiestnenie ohrady pred hlavnou scénou predmetom jednania medzi Owsiakom a starostom mesta Kostrzyna nad Odrą. Festival, resp. jeho organizátor, bol taktiež kritizovaný zo strany vládnucej strany PiS a stal sa predmetom politických kontroverzií v Poľsku. Jeho možné presunutie do Štetína navrhol tamojší starosta v prípade, kedy by sa usporiadanie akcie v Kostrzyne ukázalo byť naďalej problematické.

</doc>
<doc id="637155" url="https://sk.wikipedia.org/wiki?curid=637155" title="Przystanek Woodstock">
Przystanek Woodstock



</doc>
<doc id="637157" url="https://sk.wikipedia.org/wiki?curid=637157" title="Victorious (album, Skillet)">
Victorious (album, Skillet)

Victorious je desiaty (jubilejný) štúdiový album americkej kresťansko-rockovej skupiny Skillet. Vyšiel 2. augusta 2019 cez vydavateľstvo Atlantic Records.
Skutočnosť, že nahrávanie nového albumu je v plnom prúde a jeho vydanie sa uskutoční v roku 2019, zdieľal John Cooper pred začiatkom turné „Russian Tour 2019“.
Na koncertoch v ruskej časti turné skupina predstavila 2 nové skladby: „Legendary“ a „Rise Up“.
Dňa 7. mája 2019 skupina v rozhovore pre časopis "Billboard" oznámila svoj desiaty štúdiový album, ktorého názov je "Victorious". Vydanie albumu bolo naplánované na 2. augusta 2019. V ten istý deň bola v iTunes sprístupnená predobjednávka albumu a bola sprístupnená aj skladba „Legendary“, ktorá sa neskôr stala titulným singlom albumu.
Dňa 14. júna 2019 boli okamžite k dispozícii 2 skladby z nového albumu – „Anchor“ a „Save Me“. Stali sa prvým a druhým propagačným singlom na podporu albumu.
Dňa 17. júla 2019 sa konala premiéra oficiálneho videoklipu pre singel „Legendary“.
Dňa 26. júla 2019 vyšla skladba „You Ain't Ready“, ktorá sa stala 3. propagačným singlom na podporu albumu.
Lyric videá.
Dňa 8. mája 2019 skupina predstavila lyric video pre singel „Legendary“. Toto video bolo zostavené zo záberov natáčania skladby na koncertoch v rôznych mestách na turné „Russian Tour 2019“.
Dňa 14. júna 2019 skupina predstavila ďalšie 2 lyric videá pre propagačné singly „Anchor“ a „Save Me“.
Dňa 26. júla 2019 skupina predstavila ďalšie lyric video pre propagačný singel „You Ain't Ready“.

</doc>
<doc id="637159" url="https://sk.wikipedia.org/wiki?curid=637159" title="Stefán Karl Stefánsson">
Stefán Karl Stefánsson

Stefán Karl Stefánsson (* 10. júl 1975, Hafnarfjörður – † 21. august 2018, Reykjavík) bol islandský herec a spevák. Je známy predovšetkým vďaka roli Robbieho Rottena v detskom seriáli "LazyTown".
Kariéra.
Kariéra Stefána Karla Stefánssona začala v roku 1994, kedy pracoval ako bábkar pre televíziu.
Neskôr ho Magnús Scheving pozval, aby stvárnil jednu z postáv v druhej hre "LazyTown". Scheving vytvoril hry kvôli svojim obavám z mladšej generácie Islandu, ktorej chýbal dostatok fyzického cvičenia. Stefán Karl vysvetlil, že „[Scheving] chcel, aby deti boli zdravšie, a tak vytvoril muzikál "LazyTown". Po počiatočnom úspechu s muzikálom sa Nickelodeon nakoniec dohodol s tvorcami LazyTownu, aby vysielal prvých 40 epizód spolu so speciálnym štúdiom postaveným na Islande. Počas prvých rokov na začiatku roka 2000, Stefán Karl spočiatku nerozumel po anglicky.
Smrť.
V auguste 2016 Stefán Karl oznámil, že mu bol diagnostikovaný cholangiokarcinóm. Následne bola vytvorená kampaň GoFundMe, spisovateľom LazyTownu Markom Valentimom, aby zaplatil svoje životné náklady, keď sa stal príliš chorým na prácu. Kampaň bola popularizovaná rôznymi užívateľmi služby YouTube, ktorí nahrali paródie diela Stefana Karla, čo viedlo k tomu, že sa skladby „We are Number One“ a „The Mine Song“ z "LazyTownu" stávajú internetovým mémom. V auguste 2017 uvedol Stefán Karl, že je v remisii. Na svojej kampani GoFundMe objasnil, že zatiaľ, čo jeho metastázy boli odstránené po úspešnej operácii pečene v júni 2017, bol stále chorý a odmietol ďalšiu adjuvantnú terapiu.
V marci 2018 bol Stefánovi Karlovi diagnostikovaný neoperovateľný cholangiokarcinóm a uviedol, že podstupuje chemoterapiu k predĺženiu života. V auguste 2018 oznámil, že sa osobne rozhodol prerušiť chemoterapiu a ukončil všetky svoje účty na sociálních sieťach.
Zomrel 21. augusta 2018 vo veku 43 rokov. Jeho žena uviedla, že „podľa priania Stefána nebude žiadny pohreb“.

</doc>
<doc id="637160" url="https://sk.wikipedia.org/wiki?curid=637160" title="Orol hrubozobý">
Orol hrubozobý



</doc>
<doc id="637168" url="https://sk.wikipedia.org/wiki?curid=637168" title="Byzantské umenie v justiniánskom a hérakleianskom období">
Byzantské umenie v justiniánskom a hérakleianskom období

Byzantské umenie v justiniánskom a hérakleianskom období (6.7. storočie) bolo prvé obdobie vo vývoji byzantského výtvarného umenia, v ktorom sa naplno prejavovala individualita byzantských, najmä kresťanských prvkov umenia. Na rozdiel od predchádzajúceho ranokresťanského obdobia, v ktorom nieslo celé kresťanské umenie viacmennej podobné znaky, sa za vlády cisára Justiniána sformuloval unikátny umelecký štýl. Šlo zároveň o prvé zlaté obdobie byzantského umenia. Naplno sa rozvíjala sakrálna architektonická tvorba a vznikali viaceré byzantské diela svetového významu. Na druhej strane, kým niektoré umelecké oblasti v Byzancii ako napríklad architektúra, iluminácia, či mozaika zažívali svoj vrchol, iné, ako napríklad sochárstvo boli skôr na ústupe. Podobne na okraj záujmu bolo presunuté aj staré rímsko-grécke pohanské umenie, ktoré bolo považované za nemorálne a modlárske.
Vývoj umenia.
Rímska ríša patrila k najmocnejším a najväčším ríšam staroveku. V dôsledku tzv. sťahovania národov a vnútorných kríz však nedokázala zabrániť svojmu postupnému úpadku. Cisár Theodosius I. svoju ríšu územnosprávne definitívne rozčlenil na dva celky, ktoré legálne síce tvorili jednu ríšu, však ďalej vyvíjali svojimi vlastnými cestami. Podobne sa riadilo i umenie území oboch častí. Keď v roku 476 zanikla Zapadorímska ríša, východná časť Rímskej ríše na to nereagovala s prílišným pozdvihnutím, pretože sa sama považovala za Rím a stratené územia považovala len za dočasne stratené. Nový kráľ Itálie Odoaker, či jeho ostrogótsky nástupca Theodorich Veľký navyše "de iure" naďalej podliehali pod nadvládu východorímskych cisárov v Konštantínopole. Východorímska ríša pokračovala v tradičnej rímskej a kresťanskej tradícii, postupne sa však v jej správe a vládnucich vrstvách rozšíril regionálny grécky (helenistický) prvok, ktorý potlačil latinský jazyk a tradičné rímske zvyklosti. Kultúrne i štátnopolitické zmeny vo východorímskom štáte viedli k tomu, že neskorší osvietenskí učenci v snahe rozlišovať medzi jednotlivými štádiami vývoja Rímskej ríše tzv. Východorímsku ríšu pretransformovali na Byzantskú ríšu. Názory o tom, kedy k tomuto preklenutiu prišlo sú nejednotné, najneskôr sa však zvykne hovoriť o vláde Hérakleia v 7. storočí. Samotní Byzantínci sa naďalej považovali za Rimanov.
K významným zmenám v byzantskom umení došlo počas vlády Justiniána I. (527565). Justinián venoval veľkú pozornosť dobývaniu Talianska, severnej Afriky a Španielska. Položil základy cisárskeho absolutizmu, zozbieral a kodifikoval rímske právo a výrazne sa angažoval i v náboženských otázkach. Dôležitou súčasťou Justiniánovho projektu cisárskej obnovy bol rozsiahly stavebný program, ktorý vo svojej knihe "De aedificiis" – O stavbách popísal Prokopios Cézarejský. Justinián zrekonštruoval, prestaval alebo založil nespočetné množstvo kostolov v Konštantínopole, vrátane prestavania starej Hagie Sofie, ktorá bola výrazne poškodená počas nepokojov v povstaní Niká. Vystaval taktiež Chrám svätých Apoštolov a Kostol svätých Sergia a Bakcha (známy ako Malá Hagia Sofia), či viacero kostolov a opevnení mimo hlavného mesta, vrátane Kláštora svätej Kataríny na Sinaji, Bazilika svätej Sofie v Sofii, či Baziliky svätého Jána v Efeze. Pri budovaní sa využíval najmä mramor a tehla, ale bežnými boli i iné kamene. Často sa využíval materiál zo starších (najmä pohanských) budov.
Spolu s rozvojom architektúry sa naďalej rozvinulo i umenie tvorby mozaiky a tvorba reliéfov. Medzi najvýznamnejšie sochárske diela patria najmä diela zo slonoviny, zvlášť potom konzulárne diptychy, či diptych Barberini, ktorý pravdepodobne zobrazuje samotného cisára Justiniána I. Základnými formami maliarstva boli obrazy cisára – vládcu, či posvätné obrazy – ikony. 6. storočie bolo taktiež zlatým obdobím ilustrátorstva kníh napr. ako Rabulov a Rossanský evanjeliár. Významná je takisto mozaika, ktorá získava aj duchovný charakter a začína sa využívať na výzdobu chrámov. Podľa dobových textov však konštatínopolské chrámy v justiniánskom období ešte neobsahovali figurálne mozaiky. Tie mali vzniknúť až za vlády Justína II. Značný bol rozvoj úžitkového umenia, ktoré sa však pre jeho vlastnosti a recyklovateľnosť príliš nezachovalo. V roku 552 sa podarilo do Byzancie priniesť z Číny priadku morušovú a začalo s výrobou hodvábu. Začala sa výroba rôznych hodvábnych predmetov (šatstvo, obradné rúcha, či závesy) a hodváb sa používal i pri mumifikácii.
Byzantskí kresťanskí umelci pracovali pre väčšiu Božiu slávu a preto uprednostňovaná bola anonymita pred osobnou slávou. Anonymita umelcov vyplývala čiastočne z sociálneho postavenia, pretože v období stredoveku sa umelec najčastejšie pokladal za remeselníka a nie tvorcu. V byzantskej literatúre sa autorstvo umeleckých diel spravidla pripisuje zákazníkovi, takže z byzantských textov sa dozvedáme len o donátoroch, investoroch a protektoroch.
V 7. storočí v Byzantskej ríši doznievalo vrcholné justiniánske obdobie. Boje s Peržanmi, Avarmi a Slovanmi, či neskôr i Arabmi Byzanciu mocensky i ekonomicky oslabili, takže sa obmedzil nielen rozpočet, ale aj rozvoj umenia. Prestali vznikať nové stavby podobne veľkého významu ako za vlády Justiniána a umenie sa prenieslo najmä do tvorby mozaík, ktoré žiarili svojou farebnosťou a leskom. Využívali sa kamenné, sklenené a smaltové kamene. Najznámejšia mozaika z tohto obdobia sa nachádza v Chráme svätého Demetera Solúnskeho v Solúne. V tomto období sa taktiež v cirkevných kruhoch začína prejednávať a upravovať regulácia chrámovej výzdoby a vybavenia chrámov. Mení sa prístup k náboženstvu a v niektorých úvahách sa (čiastočne i pre arabský vplyv) začína odsudzovanie foriem terajšieho kresťanského umenia – najmä ikon.
Architektúra.
V oblasti byzantskej architektúry nastal za vlády Justiniána I. a Theodory prvý zlatý vek. Historik Prokopios dobovým architektonickým dielam venoval dokonca celé dielo Stavbám "(De aedificiis)". Hoci sa stavebná činnosť Justiniánovej vlády kvantitatívne orientovala na budovanie fortifikácií a budovanie inžinierskych stavieb (ciest a nádrží), pravdepodobne najznámejšie sú jeho sakrálne stavby. Cisársky pár reprezentovaný osobitne podporoval vznik nových chrámov v hlavnom meste Konštantínopole – Chrám Božej múdrosti – Hagia Sofia, Chrám svätých Apoštolov, Chrám Hagia Irena, Chrám svätého Sergia a Bakcha, ale aj mimo Konštantínopola ako ravenská Bazilika San Vitale či Chrám svätého Jána v Efeze, či chrámy so zachovanými mozaikami na Cypre. Budovy však nestaval len cisársky pár, vojenský generál Belisarios nechal rekonštruovať a zväčšiť Monastier Sumela neďaleko Trabzonu.
V architektúre sa čoraz viac rozširovalo využívanie kupoly. Architektov pritiahla najmä stavba konštantínopolskej Hagie Sofie. V nových konštantínopolských kostoloch s kupolami spočiatku nebol nik, kto by sa nesnažil kopírovať rozloženie konštrukcie Hagie Sofie. V blízkosti Hagie Sofie, boli v následnom období postavené ďalšie chrámy v rovnakom štýle, ale vo veľmi odlišnom usporiadaní. Okrem tradičných bazilík konštatinopolského typu sa vyskytujú aj tzv. anatólske (nepresne aj orientálne) baziliky, ktoré sú prekryté jednou širokou sedlovou strechou a tzv. helenistické baziliky s trojlodím rozdelením stĺporadím a prepojeným arkádami. Apsidu majú v celej šírke hlavnej lodi a dĺžka preto nie je proporčná k ostatným rozmerom. Takmer úplne na východe miznú chrámy rímskeho bazilikového typu, istou výnimkou bol ale napr. Chrám Hagia Sofia v İzniku. Fortifikačné znaky zase nesie napr. architektúra v komplexe Kasr ibn Vartan v Sýrii, Kláštor svätej Kataríny na Sinaji, či mesto Iustiniana Prima (dnes Caričin Grad). Svetskú architektúru reprezentovali aj nezachované cisárske paláce – Hebdomon, Hormidas, či Veľký palác, ktoré takisto prešli rekonštrukciami. Ďalšie výstavné byzantské paláce nechal vystavať Justín II. Dôležitými priestormi v meste boli aj námestie Augustaion so stoami, či konštantinopolský hipodróm, ktoré vznikli už za vlády cisára Konštantína I., ale po povstaní Niká museli byť renovované. Renovovaná bola aj brána cisárskeho paláca Chalke, na ktorej sa asi od 7. storočia nachádzala významná ikona Krista Chalkitu, neskoršia obeť ikonoklazmu. Za vlády Justiniána tiež vznikla veľká bazilikálna podzemná cisterna, ktorá sa dnes nachádza pod osmanským palácom "Yerebatan Sarayı". Bazilikálna cisterna pretrvala do dnešných dní.
Byzantskí architekti väčšinou ako materiál používali štvorcovú tehlu ("plinthos"), všeobecne zachovali podobu danú tomuto materiálu Rimanmi. Vyrobené tehly boli často opatrené značkami, ktoré umožňovali identifikáciu dátumu a charakteru. Mnohé tehly niesli podľa rímskej tradície Justiniánove iniciály. Tehly bývali spojené maltou vysokej konzistencie. Jadro stien bolo obyčajne vyrobené z betónu a tehly tvorili iba fasádu, konštrukcie boli preto mimoriadne pevné. Okrem tehly však využívali aj kameň, či iné vzácnejšie horniny (mramor, porfýr...)
Hlavné centrá byzantského náboženského života obsahujú široké spektrum prvkov od kubickej kamennej hmoty a obkladu, po ornamentové motívy. Bežné boli aj mozaikové obrazy zvierat, vtákov, či plavidiel niekedy ozdobu. Starodávne príklady gréckej a rímskej architektúry boli s postupujúcim časom zanedbávané, menené až nakoniec viacmennej zmizli. Niektoré prvky naopak prišli z východných sýrsko-palestínskych krajov a Perzie. Na rozdiel od sochárstva sa pomerne často remeselníci uchyľovali i k spracovaniu kovov.
Významné diela justiniánskej epochy.
Hagia Sofia (Chrám Božej múdrosti) je pre svoju výzdobu a inovatívnu architektúru stelesnením justiniánskeho a byzantského umenia. Žiadny iný architektonický súbor v histórii kresťanského umenia nemá väčší nadregionálny význam, dokonca aj Notre Dame (Paríž) mal v susedných provinciách konkurentov s rovnakým, či významnejším postavením (napr. Notre Dame v Remeši).
Starší Chrám Hagia Sofia nechal vybudovať už cisár Konštantín I., ale v roku 404 bol počas nepokojov čiastočne zničený plameňmi. Následne ho opravil cisár Theodosius II., ale po tom, čo v roku 532 v Konštantínopole prepuklo rozsiahle povstanie Niká bol kostol výrazne poškodený. Justinián prikázal chrám obnoviť v nevídaných rozmeroch a bohatstve, pre výstavbu chrámu bolo dokonca zbúraných niekoľko prekážajúcich budov na hlavnom fóre. Chrám bol konštruovaný v priebehu piatich rokov a 26. decembra 537 bol slávnostne vysvätený.
Prácu na bazilike riadili dvaja hlavní dvorskí architekti Anthemios z Trallu a Isidor z Milétu. Obaja pochádzali z maloázijských provincií, v ktorých sa architektúra v 4. a 5. storočí vyvinula s väčšou originalitou. Podľa ich rozkazov bolo pridelených sto majstrov alebo vedúcich staveniska, z ktorých každý velil sto pracovníkov. Po vyčistení terénu a pri položení základov patriarchom Eutychiom, ktorý predniesol modlitby za úspech budovania, umiestnil prvý kameň sám cisár. Ako prvé vzniklo oratórium a miestnosti, z ktorých cisár dohliadal na postup.
Dôraz pri výstavbe sa dával na výzdobu a extravaganciu. Používali sa drahé materiály – zlato, striebro, slonovina a drahé kamene. Práca na Hagii Sofii tak pohltila obrovské sumy peňazí. Aby bolo k dispozícii dostatočné množstvo finančných prostriedkov, musel cisár uvaliť nové dane a prijať drastické ekonomické opatrenia. Samotná ambóna s oltárom stála ročný príjem z ríšskej obilnice – Egypta. Justinián taktiež podobne ako cisár Konštantín pri výstavbe Konštantínopola, prikázal guvernérom a vládnym úradníkom v provinciách, aby do mesta posielali už spracované materiály. V chráme tak boli použité napríklad i antické stĺpy z Artemidinho chrámu v Efeze, či stĺpy z Kyzike, Kyklad, Ríma, či Atén.
Chrám je okrem východnej apsidy vrátane hrúbky múrov obsiahnutý v obdĺžnikovom priestore s dĺžkou 77 metrov a šírkou 76,70 metrov. Základom konštrukcie je štvorica pilierov, ktoré nesú oblúky a na nich spočívajúcu kupolu. Interiér je rozdelený na strednú loď a dve bočné časti. V strede konštrukcie stúpa kupola s priemerom 31,4 metra, ktorá je vpísaná do štvorca. Na obidvoch oblúkoch kolmých na loď a na východnom a západnom oblúku, ležia dve polkruhové kupoly. Na severe a na strednej časti hlavnej kupoly sú veľké oblúky uzavreté masívnou stenou podopretou kolonádami. Okolo polkruhu, sú tri apsidy: hlavná apsida v strede, ktorá siaha na východ a končí s klenbou v tvare v štvrťkruhu a dvoma sekundárnymi apsidami po bokoch. Spodná časť oboch sekundárnych apsíd je otvorená a ich klenba je v tejto časti podporovaná dvoma stĺpmi. Obvod západného polkruhu je vytvorený rovnakým spôsobom, ale centrálna klenba nekončí štvrť kruhom. Oblúk siaha k čelnej stene, do ktorej sú osadené tri dvere spájajúce nartex.
Ramená po konzolu klenby, sú rozdelené do dvoch úrovní, horná časť bola určená pre ženy a niesla názov gynaikeion. Svetlo preniká cez celú štruktúru veľkým počtom okien. Konštrukcia centrálnej kupoly bola kvôli jej obrovským rozmerom ťažkým problémom. Ako podporné miesta sa vyčlenili obrovské piliere, ktoré boli opracované s veľkou precíznosťou, aby im nedovolili ustúpiť a rozdeľovať sa tak pod jej tlakom. Architekti museli dlhodobo riešiť stabilitu kupoly. Aby kupola vydržala nápor gravitácie, musela byť jej statika riadne vypočítaná a premyslená, využívali sa tiež špeciálne materiály – najmä biele, špongiové dlaždice vyrobené na Rodose. Boli tak ľahké, že ich bolo potrebných päť na to, aby sa rovnala hmotnosti jednej skutočnej dlaždice. I napriek týmto preventívnym opatreniam však zemetrasenia v rokoch 553 a 557 kupolu značne poznačili. Na kupole sa vytvorili trhliny a 7. mája 558 sa zrútila. Podľa niektorých autorov architekti poverení skúmaním príčiny nehody vyhlásili, že bolo nesprávne odstrániť drevené lešenie príliš rýchlo, aby mohli pracovať na mozaikách. Justinián preto nechal kupolu prestavať. Keďže pôvodní architekti boli po smrti, práce sa ujal synovec Izidora z Milétu – Izidor Mladší. Ten zvýšil vyvýšenie kupoly a súčasne dal veľkým oblúkom väčšiu pevnosť. Tentoraz boli lešenia ponechané na mieste dlhšie aby padajúce drevené kusy novú konštrukciu neoslabili. V neskoršom období musela byť kupola dvakrát opravovaná – v roku 989 a 1346.
Bohato spracovaný bol aj interiér, i keď spočiatku sa v chráme nenachádzali figurálne mozaiky. V strede konštrukcie sa nachádzala drahá ambóna, veľký stojan s krížom a kupolou. Veľkoleposť zlata a drahých kameňov sa spájala v chráme s najkrajším dovezeným a recyklovaným mramorom. Svätyňu od zvyšku kostola oddeľovalo zábradlie z čistého striebra, na stĺpoch stáli na medailónoch obrazy Krista, Panny Márie, anjelov, apoštolov a prorokov. Oltár bol tiež zlatý, vykladaný drahokamami a emailami. Počas veľkých slávností, bol kostol rozsvietený najmenej 6000 svietnikmi.
Chrám svätých Apoštolov bol druhým najvýznamnejším chrámom v Konštantínopole. Zasvätený bol dvanástim apoštolom, ktorých pozostatky mal obsahovať, svoj ambiciózny plán však naplniť nedokázal (nakoniec obsahoval len ostatky apoštolov Ondreja a Lukáša a svätého Timoteja). Architektonicky šlo o menej inovatívnu stavbu ako Hagia Sofia, od ktorej bol objemovo väčší. Centrálna kupola mala rovnakú veľkosť ako Hagia Sofia, okolo celého komplexu ale obiehal ochodz. Chrám slúžil aj ako mauzóleum pre byzantských cisárov, cisárovné a patriarchov. V roku 1204 bol chrám vyplienený križiakmi, neskôr, hoci bol po skonfiškovaní Hagie Sofie sídlom patriarchu chátral, až bol nakoniec Turkami pre zlý stav zbúraný. Do dnešných dní sa zachovalo viacero správ o jeho výzore, presná podoba je však neznáma.
Malá Hagia Sofia alebo Chrám svätých Sergia a Bakcha bol ďalším významným dielom z množiny konštantinopolských chrámov. Svojim centrálnym krížovým pôdorysom a modernými prvkami patril medzi najvýznamnejšie chrámy doby a bol dokonca vzorom pre výstavbu Chrámu Božej múdrosti. S výstavbou začal cisár Justinián I. ešte pred nástupom na trón, pravdepodobne v roku 525 a stavba sa pravdepodobne pre výstavbu Hagie Sofie pretiahla, čomu nasvedčuje využitie nových i prežitých prvkov (napr. antický architráv). Stavba bola vtesnaná medzi iné budovy, ide o štvorec o rozmeroch , zosilnené murivo v rohoch ale naznačuje oktagonálne riešenie. Vrchol chrámu drží osem kónických pilierov prepojených dvojicami stĺpov. Nad ochodzou prízemia na poschodí sa nachádza tribúna, ktorej stĺpy sú prepojené arkádami. Kým stĺpy južných priestorov sú so svojimi hlavicami ešte obmedzeným modelom klasických volútových stĺpov, hlavice stĺpov na poschodí sú geometrizované do zrezaného kužeľu.
Hagia Irena alebo Chrám Božieho mieru bol ďalším konštantinopolským chrámom, ktorého história sa tiahla až do čias Konštantína I. Počas povstania Niká bol chrám podobne ako Hagia Sofia poškodený a musel byť nanovo prestavaný. Pôvodne trojloďový chrám bol prispôsobený novému kupolovému štýlu baziliky. Zaujímavým prvkom chrámu je zachované synthronon, stupňovité šesťradové miesto na sedenie podobné amfiteátru. Do roku 360 bol chrám sídlom konštantinopolského patriarchu, následne patriarcha presídlil do ranej Hagie Sofie. V nasledujúcich obdobiach bol chrám viackrát zásadne renovovaný pre ničivé škody zemetrasení. Chrám si zachoval kresťanský ráz, pretože nebol neskôr premenený na mešitu, ale na vojenský arzenál.
Justiniánske Taliansko
Za vlády Justiniána Byzantská ríša nanovo získala vplyv nad väčšinou talianskych oblastí. Významným centrom Itálie bola Ravenna, ktorá v niektorých ohľadoch významom pripomínala taliansky Konštantínopol. Rozvoj Ravenny začal už za vlády ostrogótskeho kráľa Theodoricha a byzantská správa a neskôr tzv. Ravennský exarchát naň nadviazali.
Bazilika San Vitale patrí medzi najznámejšie kostoly v Ravenne a v Taliansku. Výstavba sa začala v roku 526, t. j. ešte pred dobytím Ravenny Byzanciou a trvala do roku 546. Výzdoba stavby svedčí o tom, že donátormi stavby boli i cisár Justinián I. a Theodora. Podľa rôznych nápisov bola práca San Vitale, ako aj práca niekoľkých ďalších chrámov v Ravenne, pravdepodobne riadená a sponzorovaná mužom menom Julián (niekedy aj Julius), ktorý plnil povinnosti pokladníka ("argentarius"). Exteriér chrámu pôsobí jednoducho, okrem rohových opier a lizén nemá žiadne zvláštne okrasy. Bazilika má tvar osemuholníka, v interiéri je osem širokých stĺpov spojených oblúkmi, z ktorých stúpa vysoká kopula. Kruhová základňa kopule sa pripája k osemuholníkovému usporiadaniu oporným systémom. Tvar kupoly nie je zvonka zrejmý, ako je to vo východných chrámoch, schováva sa pod sedlovou strechou. San Vitale, ktorý sa začal pred Hagiou Sofiou, sa od neho odlišuje určitými základnými charakteristikami. Nebol tu značný len byzantský vplyv, ale aj vplyv západný – rímsky a ostrogótskej Milánskej školy, ktorá existovala počas 4. a 5. storočia. Spoluprácu, alebo aspoň vzdelanie gréckych umelcov prezrádza najmä využitie mozaikovej výzdoby, ale aj samotný plán štruktúry.
Bazilika Sant'Apollinare Nuovo patrí k ďalším významným pamiatkam byzantskej Ravenny. Arkádová bazilika bola vystavaná ešte ostrogótskym kráľom Theodorichom Veľkým, konsekrovaný bol ale až v roku 561. V priebehu svojej existencie si prešiel viacerými zásadnými rekonštrukciami. Chrám má trámový krov zakrytý kazetovým stropom. V chráme sa nachádzajú veľkolepé série nástennej figurálnej mozaiky.
Bazilika San Apollinare v Classe je chrám stojaci v ravennskom prístave Classis, v najstaršej časti Ravenny. Chrám bol vysvätený v roku 549, jeho patrónom bol prvý biskup v ravennskej Classe, svätý Apolinár. Na jeho výstavbe sa finančne podieľal "argentarius" Julius. Kostol sa skladá z hlavnej lode s dvomi uličkami po bokoch, je zakončený polygonálnou apsidou, ktorú lemujú dve kaplnky s apsidami. Hlavná loď obsahuje 24 mramorových gréckych stĺpov oddeľujúcich uličky od stredového priestoru. V kostole sa nachádzajú významné byzantské mozaiky. Zvonica chrámu bola pristavená neskôr.
Bazilika svätého Eufrázia v Poreči bola vystavaná biskupom Eufraziom. Stavba trvala jedenásť rokov a jej architektúru ovplyvnili východné i západné prvky, najmä však justiniánske stavby v Ravenne, odkiaľ Eufrazius prišiel. Bazilika obsahuje veľké množstvo zachovaných mozaík.
Maliarstvo.
V 5. storočí sa rozvíjala najmä tvorba ikon – doskových malieb, ktorá mala najmä náučno-teologický charakter. Historicky vychádzala z tradície zobrazovania rímskych cisárov a z orientálnej tradície zobrazovania zosnulých. Jej pôvod možno badať v Palestíne a Sýrii. Byzantský umelec už na rozdiel od svojho antického predchodcu svoje objekty nezobrazoval ako predmety zobrazujúce ľudskú (telesnú) krásu, ale prostredníctvom alegórie sleduje jej duchovnú stránku a vlastnosti. Najznámejšie ikony z tohto obdobia sa zachovali práve v Kláštore svätej Kataríny Alexandrijskej.
Pokiaľ ide o nástennú maľbu, hoci samotné diela sa stratili, texty vtedajších autorov uvádzajú početné príklady. Mozaika bola ozdobou, ktorá bola príliš extravagantná a nákladná na to, aby sa používala vždy, takže sa umelci často museli uchýliť k freske. Významné fresky (celý cyklus z Kristovho života) sa podľa rétora Chorícia, nachádzali v dvoch kostoloch v Gaze. Všetky námety gazských náboženských fresiek boli čerpané z Nového zákona. Fresky boli rozdelené do troch chronologických sérií: detské scény, zázraky a Umučenie Krista. Do dnešných dní sa zachovali početné koptské fresky v egyptských kláštoroch – najmä v Kláštore svätého Jeremiáša v Sakkáre a v archeologickej lokalite v Bawite. Fresky sú dobre zachované, obsahujú čisté tóny a námetovo pravdepodobne vychádzajú zo sýrskej školy.
Ikonopisectvo.
V 5. storočí sa rozvíja tvorba a zobrazovanie doskových malieb – ikon, ktoré malo najmä náučno-teologický charakter. Historicky ikonografia vychádzala z tradície zobrazovania rímskych cisárov a z orientálnej tradície zobrazovania zosnulých. Vznik ikon je taktiež spojený so úpadkom plastického zobrazovania. Obrazy svätých už od raných pútnických časov patrili k artikelu, ktorý si pútnici prinášali zo svätých miest. Ikonografia sa teda zrodila v palestíno-sýrskom územnom okruhu, kde postupne zanikala pôvodná ranokresťanská symbolika a kde taktiež vznikol tzv. sýrsky typ zobrazovania Krista ako bradatého, tmavovlasého muža – t. j. drsného človeka, u ktorého nie krása ale vlastnosti sú dôležité. Výlučná záľuba zobrazovania duchovných vecí a alegória ale zároveň bola v protiklade so zobrazovaním reality. Ikony pôvodne využívali najmä princíp frontality, ktorým zobrazoval symetrické postavy a tváre, predelené na polovice nosom. Nos býval niekedy posunutý, čím obraz stratil plastickosť a získal reliéfnosť. Neskôr boli vytvárané aj dynamickejšie scény, ktoré nezachovávali frontalitu. Dôležitým prvkom ikon boli oči.
Veľa umelcov pracovalo doma a na vyobrazenie svätých používali modelov, ktoré mali najviac podobne črty ako daní svätci. Byzantský umelec už na rozdiel od svojho antického predchodcu svoje objekty nezobrazoval ako predmety zobrazujúce ľudskú (telesnú) krásu, ale prostredníctvom alegórie sleduje jej duchovnú stránku a vlastnosti. Najznámejšie ikony z tohto obdobia sa zachovali práve v Káštore svätej Kataríny Alexandrijskej. Maľované boli farebnými voskami – enkaustikou, ktorá pochádza zo staršej egyptskej tradície. Zo Sinaja pochádza najstaršia dochovaná ikona Krista Pantokratora, ale aj vyobrazenia s motívom Kristovho detstva. Z obdobia 5. až 7. storočia tiež pochádza pravdepodobne ikona Bohorodičky tróniacej medzi svätým Theodorom a Jurajom, zo 7. storočia pravdepodobne ikona svätého Petra s medailónmi s Kristom, Máriou a apoštolom Jánom. Z podobného zobrazenia neskôr vznikol typ ikon Deisis. Zo 7. storočia zase pochádza obraz Panny Márie Agiosoritissa (Obhájkyne), ktorý je jedným z mála námetov, ktoré nezobrazujú Máriu ako Bohorodičku. Niekoľko ikon sýrskeho a koptského pôvodu sa nachádza v západných múzeách a v Kyjeve. O mnohých ikonických obrazoch máme ale iba zmienky.
Kresťanská tradícia z 8. storočia označuje za prvého ikonopiscu už evanjelistu Lukáša. Iné legendy hovoria o tom, že prvý Kristov obraz nechal naopak vyhotoviť Pilát Pontský, alebo ako „prvú ikonu“ označujú otlačok Kristovej tváre – tzv. Abgarov mandylion. O Abgarovi vo svojich "Cirkevných dejinách" hovorí už Eusebios z Kaisareie žijúci v 4. storočí. Kráľ Abgar V. (zomrel asi v roku 50 po Kr.) poslal Ježišovi list, v ktorom ho požiadal, aby prišiel a uzdravil ho z choroby. Neskorší sýrsky rukopis nájdení v Addai už v príbehu spomína aj maľovaný Kristov obraz, ktorý sa neskôr v správe zo 6. storočia, ktorú predložil Evagrius Scholasticus, premenil na otlačok Kristovej tváre na uteráku. Látka mala zostať v Edesse až do 10. storočia, keď bola odvezená do Konštantínopolu a odtiaľ v roku 1204 na západ.
V 5. storočí sa objavuje prvá zmienka o obraze Panny Márie maľovanom ešte za jej života. Teodor Lektor v 6. storočí vo svojej "Cirkevnej histórii" uviedol, že manželka cisára Theodosia II. Eudokia poslala cisárovej sestre, auguste Pulichérii z Jeruzalema obraz Božej rodičky Theotokos, ktorého autorom mal byť tiež apoštol Lukáš. Podľa talianskej archeologičky Margherity Guarducci bola ikona Panny Márie pripisovaná Lukášovi, veľká kruhová ikona, ktorá bola po príchode do Konštantínopola namontovaná do veľkej pravouhlej ikony Matky s dieťaťom. Táto zložená ikona sa následne stala historicky známou ako "Hodegetria". Ikonu mal z Konštantínopola vziať posledný latinský cisár Balduin II. a v súčasnosti je zakotvená nad hlavným oltárom chrámu benediktínskeho opátstva v Montevergine v Taliansku. Ikona však bola v nasledujúcich storočiach vystavená opakovanému premaľovaniu, takže je ťažké určiť, ako vyzeral pôvodný obraz Máriinej tváre.
V neskoršej tradícii by sa počet ikon Panny Márie pripisovaných Lukášovi výrazne znásobil; "Salus Populi Romani", "Iveronský Theotokos" z hory Athos, Hodegetria, či ikona Bohorodičky Panagia Sumela z Monastiera Sumela v dnešnom Turecku.
Iluminácie.
6. storočie bolo zlatým obdobím kníh. Najbežnejším žánrom literatúry bol kódex. Vznikali nové rukopisy i odpisy starších diel. Známe sú tzv. purpurové rukopisy (písané na purpurom zafarbený pergamen). Medzi významné diela patrí najmä Rabulov a Rossanský evanjeliár, Viedenský Genesis, vedecké spisy – Viedenský a Neapolský Dioscures, či parížsky Zlomok zo Sinope. Asi zo 6. storočia pochádza aj tzv. Alexandrijská svetová kronika zachovaná iba v podobe fragmentu – Goleniščevov papyrus.
Rossanský evanjeliár, ktorý nesie názov po talianskom meste Rossano na juhu Talianska sa datuje do 6. storočia a obsahuje celú sériu obrazov z Nového zákona. Najčastejšie ide o figurálne zobrazenia expresionistického charakteru, celkovo ide o 188 listov. Text je písaný striebornou unciálou na purpurovo sfarbenom pergamene, obsahuje niekoľko celostránkových ilustrácií, ktoré predeľujú stránky na dve časti. Spolu s "Codex Sinopensis" ide o najstarší dochované grécke ilustrované evanjelium. Obsahuje texty z Matúšovho a Marekovho evanjelia do 16. kapitoly. Novozákonné scény sa zameriavajú len na figurálne scény. Na rozdiel od neskorších diel, len výnimočne možno badať náznaky architektúry alebo prírodného pozadia. Jeho pôvod nie je úplne známy, pochádza buď zo Sýrie alebo Konštantínopola.
Významný je rukopis "De Materia Medica" od lekára Pedania Dioscorida. Kniha sa stala predchodcom neskorších moderných liekopisov. V stredoveku sa kniha rozšírila v latinskej, gréckej a arabskej podobe. V priebehu mnohých prepisovaním a doplnením poznámkami z arabských a indických zdrojov a do dnešných dňoch sa zachovalo mnoho ilustrovaných rukopisov. Jeden z najznámejších, bohato ilustrovaný tzv. "Dioscurides Costantinopolitanus" (Viedenský Dioscurides), vytvorený v Konštantínopole v rokoch 512 až 513 bol vytvorený pre princeznú Julianu Aniciu. Kódex sa začína sériou miniatúrnych portrétov (od Dioscura po princeznú Aníciu) a obsahuje viacero kresieb rastlín s popismi. Juliana Anicia zobrazená medzi dvoma personifikáciami, Veľkorysosťou a Múdrosťou. Ich postoj je jednoduchý a prirodzený a postavy príjemne vystupujú z tmavomodrého pozadia. Obzvlášť vynikajúce je rámovanie portrétov. Z pravdepodobne rovnakého zdroja ako Viedenský Dioscurides vychádza aj neskoršie dielo "Dioscurides Neapolitanus" (Neapolský Dioscurides), ktorý poskytuje realistickejšie, ale aj menej zdatné a plošne menšie vyobrazenia. Daný trend značí úpadok byzantskej iluminácie v období smerujúcom k obrazoborectvu.
Laurentiánska knižnica vo Florencii vlastní sýrski rukopis známy ako Rabulov evanjeliár, ktorý bol vyrobený v roku 586 v mezopotámskom Kláštore Beth Mar Yohanna mníchom menom Rabbula. Takmer každá stránka je orámovaná veľkým architektonickým nákresom, vysokými portikmi podporovanými krehkými a elegantnými hrubými stĺpmi. Na fasáde alebo v okolí týchto stavieb, sú skupiny vtákov, zvierat a stromov, potom malé scény, ktorých predmety sú prenesené z posvätných textov. Ku koncu zväzku sú niektoré kompozície väčších rozmerov, jedna zobrazuje jeden z prvých príkladov ukrižovania. Témy, s ktorými sa zaobchádza v rukopisoch, sú početné: mnohé patria do Starého zákona ale aj Nového zákona a raných dejín kresťanstva (lapidácia sv. Petra, či konverzia sv. Pavla). Na konci rukopisu je umiestnené veľké a krásne osvetlenie, ktoré zaberá celú stránku; hore, dva medailóny obsahujú obrázky sv. Anny a Simeona; pod nimi sú vedľa seba usporiadaní Kristus, Panna Mária, sv. Ján Krstiteľ, kňaz Zachariáš a svätá Alžbeta. Charakteristická je ikonografia diela, farby sú živé a žiarivé.
Mozaiky.
V 6. a 7. storočí spolu s výstavbou nových chrámov narastá aj aplikácia mozaikového umenia. Významnejšie a bohatšie chrámy sú zväčša hojne zdobené, mozaiky sú na stenách vystavené ako impozantné diela vo veľkých kompozíciách so zreteľnými detailmi. Zvyčajne sa vyhýbali témam, ktoré sa týkali veľkého počtu navzájom sa prelínajúcich postáv. Naopak, prednosť dostali statické typy obrazov. Mozaikári sa pridŕžali statickej pokojnosti a pravidelnosti, v ktorých mohli byť postavy usporiadané bez toho, aby rušili uniformované usporiadanie súboru. Aby nenarušili rovnováhu rozloženia, umiestnili občas rovnakú postavu aj na jednu aj na druhú polovicu obrazu. Tento princíp symetrie sa v byzantskom umení zachoval ešte z antiky.
Zatiaľ čo počas stredoveku sa zvyšoval počet odtieňov, aby sa dosiahol vzhľad fresky, v justiniánskom období sa pestrosť odtieňov využíva iba v malom počte, využíval sa najmä kontrast a zanedbávalo sa tieňovanie. Obrys tela a rysy tváre tak často sledovala čierna linka, ktorá robila obraz výraznejší. Keďže mozaiku je možné vidieť z diaľky, drsnosť kontrastov sa stráca v rámci celkovej harmónie diela, všetko zároveň vyniká neporovnateľnou energiou. Postavy sa vynímali hlavne na modrom alebo zlatom pozadí, ktoré malo nebeský alebo mystický charakter. Modré pozadie postupne ustupovalo.
Niektoré byzantské mozaiky z raného obdobia neprežili do dnešných dní pretože boli zničené vojnami, alebo odporcami ikon v období ikonoklazmu. Mozaika bola taktiež byzantskou exportnou komoditou a vyzdobila aj mnohé budovy na západe, či v moslimskom svete.
Ravenna
Najkrajšie a najzachovanejšie mozaiky z 5. a 6. storočia sa nachádzajú v Ravenne. Miestne mozaiky vznikali ešte počas vlády ostrogótskeho kráľa Theodoricha a preto prekvapivo pomerne málo zaoberajú udalosťami Starého a Nového zákona, v mnohom nesú prvotné prvky ranokresťanskej symboliky.
Pravdepodobne najmajestátnejšia je mozaiková výzdoba v Bazilike San Vitale. Okamžite po vstupe sa návštevník pozerá na dve veľké kompozície historického významu – tzv. cisárske mozaiky. Na jednej strane sa nachádza Justinián I. obklopený hodnostármi a strážcami, na druhej strane Theodora, ktorú navštevuje jej družina. Obaja ponúkajú dary cirkvi. Tieto mozaiky bývajú často považované za portrétne, ich kvalita a detailnosť má vyvolať pocit slávnosti a veľkoleposti. Bohato a zložito zdobená je apsida chrámu, klenba s Baránkom božím a anjelmi a jej oblúky ktoré nesú medailóny s figúrami svätých apoštolov. Mozaiky majú širokú škálu intenzívnych farieb. Zdôraznil sa lineárny princíp pripomínajúci neobratnú kresbu. Tváre sú orientálne, či semitské, ale inak ikonicky typické.
Pozoruhodné sú i mozaiky v Bazilika Sant'Apollinare Nuovo. Tamojšia výzdoba však vznikala v dvoch etapách – prvej ostrogótskej a druhej – byzantskej. Preto boli po dobytí Ravenny niektoré pôvodne ariánske (ostrogótske) obrazy pozmenené. Z Theodorichovej doby pochádzajú mozaiky zobrazujúce Kristove zázračné uzdravenia chorých. Kristus je tu na jednej mozaike zobrazený bez brady – v protiklade s východným typom zobrazovania (zarastený sýrsky typ). Na druhej strane budovy sa nachádzajú pašiové výjavy, ktoré však nezobrazujú typické bolestivé scény ale po Judášovej zrade prechádzajú k Zmŕtvychvstaniu. Z byzantskej éry pochádza najmä dlhý sprievod ženských svätíc, ktorý sa odohráva na vrchole arkád jednej lode.
Mozaiky ravennských majstrov sa nachádzajú aj v Poreči a byzantský vplyv na talianske umenie sa ďalej prejavoval aj v rímskych pápežských stavbách (Bazilika Kozmu a Damiána, San Venanzio, či Santa Maria Antiqia).
Východ a Konštantínopol
Viaceré mozaiky z justiniánskeho obdobia sa nachádzajú na východe v Palestíne, Gaze a Sýrii. Veľkým centrom byzantského umenia na východe bol najmä kláštor sv. Kataríny na vrchu Sinaj, ktorý do dnes zachováva niektoré mozaiky. Z roku 540 pochádza mozaika Premenenia Pána Pomerne zachovaná je tzv. Madabská mapa, ktorá zobrazuje Svätú zem. Mapa v súčasnosti obsahuje 750 000 mramorových kociek, čo asi tretina z pôvodného diela. Zobrazuje územie od libanonského Týru po egyptskú deltu. Významné miesta sú označené gréckou inskripciu. Byzantské mozaiky sa nachádzajú aj v ruinách vyhoreného kresťanského chrámu v galilejskom Hippos. Farebné mozaiky tu zobrazujú Kristovo zázračné rozmnoženie rýb. Niektoré mozaiky vznikali preto aby poskytli informácie o určitých miestach, či ich datácii alebo o ich donoroch. Sú preto menej vizuálne významné a ich hodnota tkvie skôr v podanej informácii. Mozaiky ale zdobili aj chrámy vystavané nad miestami spojenými so životom Krista. Po páde levantských území do arabských rúk po bitke pri rieke Jarmúk sa však hlavné ťažisko presunulo do centrálnej časti Byzancie. Zachované mladšie mozaiky z tohto obdobia sa nachádzajú na Cypre. Ide o výzdoby chrámových apsíd v Panagia Angeloktistos a Panagia Kanakaria. Zobrazujú Madonu s dieťaťom, typovo vychádzajú z neznámeho, možno sýrskeho vzoru.
Najpozitívnejšia situácia bola v hlavnom meste Konštantínopole, kde sa vďaka byzantským cisárom mohla mozaika uplatniť v novovybudovaných chrámoch. Spočiatku síce konštatínopolské chrámy neobsahovali figurálne mozaiky, ale i napriek tomu bola ich mozaiková výzdoba veľkolepá. O výzdobe Chrámu svätých apoštolov vieme iba z písomných prameňov, Mal sa tu nachádzať veľký evanjeliový cyklus zdôrazňujúci Kristovu dvojitú prirodzenosť namierenú proti učeniu monofyzitov. iným prípadom je Hagia Sofia, ktorá pretrvala do dnešných dní. Pre mnohé chrámové rekonštrukcie a historické udalosti však viaceré z jej pôvodných mozaík neprežili. Pôvodná je mozaika kupoly, ktorá sa skladá zo 40 pruhov smerujúcich k medailónu. Pruhy sú vyzdobené striedajúcimi sa motívmi krížov a kosoštvorcov. Pôvodný kríž v centrálnom medailóne bol po páde Konštantínopola nahradený arabským ornamentom. Okrem toho sa v chráme zachovalo niekoľko ďalších nefigurálnych mozaikových vyobrazení s motívmi krížov a geometrických tvarov alebo zlaté mozaikové plochy spevnené mramorom.
Mozaikový žáner dekorácie sa používal i pri svetských stavbách – najmä v palácoch. Do dnešných dní sa zachovalo niekoľko mozaík z Veľkého paláca. Ich presná datácia však nie je v súčasnosti možná. Bohato zdobená mala byť najmä veľká audienčná sála v Chalke zobrazujúca triumfy cisárskych vojsk na dobytých územiach. Prokopios Cézarejský popisuje mozaiky vo Veľkom paláci vo svojom diele "De aedificiis" slovami: 
Niekoľko mozaík s rastlinnými a zvieracími motívmi sa zachovalo v Solúne. Z neskoršieho obdobia (7. storočie), t. j. tesne pred nástupom obrazoboreckých kríz 8. storočia sa v Solúne v Chráme svätého Demetera Solúnskeho zachovala aj mozaika svätého Juraja s dvomi deťmi a mozaika svätého Demetera s úradníkmi. Šlo o jedny z mála mozaík v Byzancii, ktoré prežili búrlivé obdobie obrazoborectva.
Sochárstvo.
Kým architektúra a maľba kvitli v najoriginálnejších formách, sochárstvo bolo v Byzancii na ústupe. Najmä v sakrálnom umení bolo sochárstvo, čiastočne s výnimkou reliéfu považované za modloslužobnícke a preto za nevhodné a potlačované. Iná bola situácia vo svetskom umení, ale i tu možno badať postupný úpadok. Najmä v Konštantínopole boli naďalej vytvárané sochy cisárov, či vojenských veliteľov. Kým zo staršieho obdobia pramene spomínajú početné kamenné, či kovové sochy na verejných priestranstvách ako napríklad manželku cisára Arkádia Eudokiu, či sochy cisárov na námestí v Augustaione, postupne klesá počet nových sôch. Prokopios popisuje sochu Justiniána vytvorenú z recyklovaného materiálu, ktorá stojí na námestí v Augustaione naproti Hagii Sofii, kde mala zostať až do pádu Konštantínopola. Pokiaľ ide o odlievanie kovu, či prácu so slonovinou, zachovali si Byzantínci veľké technické zručnosti, ale zachovalo sa málo ukážok ich remesla. Obľúbenou formou sochy – reliéfu boli slonovinové rytiny.
Náboženské rytiny zo slonoviny sú často kvalitnejším spracovaním než sochy a vyznačujú sa elegantnosťou a jemnosťou remeselného spracovania. Jedným z najkrajších diel od 6. storočia v tomto žánri je polovica diptychu predstavujúceho archanjela stojaceho vzpriamene pod bohato zdobenou arkádou. Má ušľachtilý postoj. Na jednej strane sa opiera o dlhé žezlo a na druhej strane drží zemeguľu s krížom. Jeho krídla sú rozšírené, jeho odev sa skladá z tuniky a vonkajšieho plášťa. Jeho hlava je orámovaná hustými kučerami. Oči má značne otvorené dokorán, čím poskytujú jeho tvári živý výraz.
Vo svetskom umení podľa vzoru prevzatom zo staršieho obdobia do 6. storočia vznikali tzv. konzulárne diptychy, ktoré konzul dával ako dary pri príležitosti obdržania úradu. Viacero konzulárnych diptychov sa zachovalo z prvej polovice 6. storočia. Zaujímavý je diptych konzula Anastasia (517), synovca rovnomenného cisára. Bohato zdobené je oblečenie vyobrazenej postavy – konzul je oblečený v bohato vyšívanej textílií, ktorej nosnosť už viac pripomína tógu. Predsedá hrám a trasie látkou, ktorá signalizuje začiatok hry. Pod nimi je znázornený cieľ pretekov a gladiátorské zápasy proti divokým zvieratám. Šlo o obľúbenú tému diptychov v 6. storočí, obdobné prevedenie zobrazuje napr. aj Areobindov konzulský diptych z roku 506. Neskoršie diptychy boli jednoduchšie a niesli rastlinné motívy a menej postáv (Justiniánov, či Justínov konzulský diptych).
Významným dielom obdobia je slonovinová doštička, diptych Barberini (Barberiniho slonovina). Názov dostal podľa kardinála Barberiniho, v ktorého zbierke sa ocitol, pôvodne šlo zrejme o päťdielne dielo. Jej hlavným motívom je imperátor (pravdepodobne Justinián I., poprípade Anastasios I.) na koni, vpravo nad ním stojí bohyňa víťazstva, ktorá mu podáva korunu. Po cisárovej pravici stoji dôstojník so soškou bohyne, vedľa cisárovho koňa stojí muž s frýgickou čiapkou. Žena pod kopytami koňa je alegóriou Zeme. V dolnej časti dosky vidíme sprievod barbarov, v hornej časti okrídlené postavy, ktoré možno označiť ako anjelov, pretože držia "clipeus" (štít ozdobený Kristovým obrazom). Všetky existujúce prvky diptychu smerujú k oslave panovníka, ktorého chráni nebeská mocnosť.
V Ravenne mali sochári rovnakú tendenciu zanedbávať zobrazovanie presne k ľudskej anatómie. Najčastejšie sa na ich reliéfoch vyskytujú ovce, holubice, pávy, vázy, z ktorých vychádza vinič, monogramy alebo kríže. Motívy sa tu nachádzajú v rôznych variáciách, ale vždy s veľkou obľubou k symetrii. V sakristii v katedrále v Ravenne sa nachádza trón biskupa Maximiána z tohto obdobia. Je kompletne zdobený reliéfmi zo slonoviny. Najvýraznejší znak sa nachádza na prednej strane trónu: Ján Krstiteľ a štyria evanjelisti okupujúci päť arkád. Na bočných stranách kresla sa nachádza krehká a bohatá dekorácia: vetvy viniča, vtáci a zvieratá všetkých druhov.
Úžitkové umenie.
Rozsah úžitkového umenia v justiniánskom období bol značný. Šlo väčšinou o predmety dennej potreby a spotreby, drobné dary, či liturgické predmety. Využívali sa rôzne materiály – od kovov cez slonovinu, či drevo až po drahé kamene. Pre charakter daných predmetov (ľahká recyklácia a výroba nových predmetov) sa žiaľ väčšina z daných diel nedochovala. Podobne ako vo väčšine umenia i v úžitkovom umení prevláda veľký vplyv náboženstva. Zároveň sa však v tejto oblasti zachováva aj stará pohanská tradícia a motívy. Za vlády Justiniána sa v Byzancii vďaka nestoriánskym mníchom, ktorý z Číny priniesli priadku morušovú začalo i s výrobou byzantského hodvábu. Začala sa výroba rôznych hodvábnych predmetov (šatstvo, obradné rúcha, či závesy) a hodváb sa používal i pri mumifikácii. Najstaršie dochované kusy pochádzajú zo 7. storočia. Vzory na látkach boli najmä loveckého a zvieracieho charakteru, ornamenty boli ovplyvnené perzským sásánovským umením.
Kovotepectvo.
Kovoremeselná práca bola jedným z najvýznamnejších oblastí tvorby úžitkového umenia. Pre charakter výrobkov sa však do dnešných dní nezachovalo veľké množstvo diel vysokej umeleckej kvality, poprípade datácia diel môže byť problematická.
Z prvej polovice 6. storočia pochádza nález strieborného pokladu z Kaper Koraon objavený začiatkom 20. storočia neďaleko Antiochie. Poklad obsahuje 8 kalichov, 7 patén, 5 krížov, dva stojany na lampu, tri lampy, zrkadlo a rozličné nábobky, lyžice a plakety, celkovo 56 kusov. Významným kusom z nálezu je tzv. Antiochijský kalich určený pravdepodobne na eucharistiu. Strieborné dielo bolo mnohými považované za svätý grál. Kalich sa skladá z menšej stopky a obrovskej zdobenej miskovitej nádoby. Miskovú časť zdobia výhonky viniča obývané rôznorodým vtáctvom, zvieratami (baránok a zajac) a dvanástimi usadenými postavami.
Vo Vatikáne sa dnes nachádza strieborný pozlátený kríž, ktorý okolo roku 575 daroval pápežovi cisár Justín II. Predná strana je zdobená tepanými (repoussé) medailónmi, ktoré zobrazujú obrazy Krista nesúceho baránka, cisára a cisárovnú. Ďalší zachovaný kríž z tohto obdobia zase ukazuje posun Byzantíncov v umení smaltovania kovov, typický jamkový smalt tu nahradil priehradkový email. Podobne zdobený bol aj Justínov relikviár svätého Kríža, ktorý sa však nedochoval.
Kovové grécke ampulky a patény s istou datáciou sa nachádzajú v pokladnici v Monze. Boli privezené z Palestíny v 7. storočí. Sú zdobené epizódami z Nového zákona – Narodením, Zmŕtvychvstaním a Nanebovstúpenie Krista. Diela síce majú veľký ikonografický význam, ale nízka hodnota v nich obsiahnutého kovu, ich sotva umožňuje klasifikovať ako skutočnú kovotepeckú prácu.
Známy nález strieborných mís z tohto obdobia, vláda Hérakleia, pochádza z Cypru. Hlavným motívom tu bol život kráľa Dávida – zrejme najznámejšou je Dávidova svadba. Veľké nálezy sa našli aj na Zakaukazsku, či v Rusku. Všetky si zachovali pomerne slušnú kovotepeckú úroveň, tematicky zobrazovali aj kresťanské, ale pomerne často aj pohanské motívy.
Zo začiatku 7. storočia pochádza váza z Emesy. Bola vyrobená z plechu a tepaného striebra. V strednom páse zobrazuje osem postáv z evanjelií: Krista medzi dvoma apoštolmi, Pannu Máriu medzi dvoma anjelmi, či svätých Petra a Pavla. Nejasnej datácie sú rôzne kusy z byzantské kusy nájdené v Asjúte
Veľmi obľúbené bolo v Byzancii drobné šperkárstvo, ktoré zahŕňalo výrobu rozličných prsteňov, talizmanov, krížikov, príveskov (najmä enkolpií), opaskov, či naušníc. Šperky symbolizovali postavenie ich nositeľov a často bývali darmi venovanými pri príležitosti dosadenia do úradu. Podľa Justiniánovho kódexu smel každý slobodný občan ríše nosiť zlaté šperky a kamene, ale zafíry, smaragdy a perly boli rezervované iba cisárovi. Významné diela vznikali v cisárskych i súkromných dielach. Vzácne šperky boli často využívané aj ako diplomatické dary. Najlacnejšie kusy boli zväčša z pozláteného bronzu. Byzantínci však využívali aj striebro a kov, obľúbené boli rozličné rytiny v drahokamoch – gemy (intaglie alebo kameje), či sklo. Drahokamy pochádzali často z z orientálnych krajín. Umelci ich brúsili a vkladali do šperkov, v ktorých plnili dôležitejšiu úlohu než drahé kovy. Technicky bol obľúbený smalt.
Medzi významné zlatnícke práce patria aj niektoré zaujímavé numizmatické kusy. Od konca 6. storočia sa pre byzantsko-arabské vojny výroba byzantských peňazí stala hlavnou produkciou, nutno však spomenúť, že niektoré exempláre vynikajú svojou presnosťou a jemnosťou.

</doc>
<doc id="637169" url="https://sk.wikipedia.org/wiki?curid=637169" title="Rezidenčný wikipedián">
Rezidenčný wikipedián

Rezidenčný wikipedián alebo rezidenčný wikimedián () je redaktor Wikipédie („wikipedián“), prípadne dobrovoľník alebo zamestnanec Wikimedia Foundation („wikimedián“), ktorý je zapojený do činnosti kultúrnej inštitúcie – obvykle galérie, knižnice, archívu alebo múzea (tzv. organizácií typu GLAM) – alebo inej vzdelávacej inštitúcie s cieľom vylepšovať a vytvárať heslá na Wikipédii, ktoré sú tematicky prepojené s danou inštitúciou. Má za úlohu podporovať zverejňovanie obsahu pod slobodnými licenciami a napomáhať pri ňom a vytvárať vzťahy medzi inštitúciou a wikimedickou komunitou. Rezidenčný wikipedián všeobecne pomáha koordinovať osvetové podujatia Wikipédie medzi inštitúciami typu GLAM a širokou verejnosťou, akými sú napríklad editačné maratóny.
História.
Prvým rezidenčným wikipediánom sa stal Austrálčan Liam Wyatt v roku 2010, keď dobrovoľníčil v Britskom múzeu po dobu piatich týždňov. Upozornil, že Wikipédia potrebuje upevňovať vzťahy s múzeami na vytváranie aktuálnych a presných informácií: „Robíme rovnakú vec pre rovnaký dôvod, rovnakých ľudí, v rovnakom médiu. Robme ju spoločne.“ Children's Museum of Indianapolis sa do programu zapojilo po tom, čo sa wikipediánka Lori Philipsová zúčastnila podujatia GLAM v roku 2010, čím sa stala druhou rezidenčnou wikipediánkou. Tretí, Benoît Evellin, strávil šesť mesiacov na zámku vo Versailles vo Francúzsku. Nápad si osvojili aj barcelonské Museu Picasso v Španielsku a Derby Museum and Art Gallery v anglickom Derby.
V roku 2010 o nápad prejavila záujem Smithsonian Institution, čo viedlo k zamestaniu Sarah Stierchovej do role rezidenčnej wikipediánky v júli. Tieto kroky o rok neskôr nasledovali National Archives and Records Administration a zamestnali Dominica McDevitt-Parksa, študenta zo Simmons College, ktorý študoval za magistra v histórii a manažmente archívov, na svoju lokalitu Archive II v College Park v americkom štáte Maryland. McDevitt-Parks písal na Wikipédii od roku 2004 a bol zamestatný Davidom Ferrierom.
V júli 2011 zamestnala Wikimedia UK Andy Mabbettovú, redaktorku od roku 2003 ako rezidenčného osvetového ambasádora v bristolskej charitatívnej organizácii Wildscreen, ktorá pracovala na projekte ARKive. Odvtedy bola Mabbetová rezidenčnou wikipediánkou v iných organizáciách, ako napríklad v New Art Gallery Walsall a v Royal Society of Chemistry.
V januári 2013 sa Gerald R. Ford Presidential Library stala prvou americkou prezidentskou knižnicou, ktorá zamestnala rezidenčného wikipediána. Stal sa ním Michael Barer, magister z University of Michigan.
V septembri 2013 sa National Archives and Records Administration zamestatním Dominica McDevitt-Parksa stala prvou organizáciou, ktorá zamestnala rezidenčného wikipediána na plný úväzok na dobu neurčitú.
V marci 2014 vypísala Harvard University pracovnú ponuku na pozíciu rezidenčného wikipediána v Houghton Library.
V októbri 2014 knižnice University of Victoria oznámili. že v spolupráci s Electronic Textual Cultures Lab (ETCL) a the Federation for the Humanities and Social Sciences bol Christian Vandendorpe čestným rezidenčným wikipediánom pre akademický rok 2014/2015.
Do roku 2016 bolo do role obsadených viac ako 100 wikipediánov, väčšina z nich bola platená alebo inštitúciou, kde pracovali, alebo organizáciou blízkou Wikimedii.
V roku 2018 sa Mike Dickison stal rezidenčným wikipediánom s titulom „Wikipedian at large“ na Novom Zélande, čo zahŕňalo miesto v mnohých inštitúciách po celej krajine, vrátane Auckland Museum.
Úlohy a povinnosti.
Primárnou rolou rezidenčného wikipediána je slúžiť ako prepojenie medzi hosťovskou inštitúciou a komunitou Wikimedie pomáhaním organizovať podujatia a školenia, ktoré napĺňajú poslanie v oboch organizáciách. Typické školiace povinnosti zahŕňajú prípravu alebo vedenie školení a editačných maratónov a poskytovanie vysvetlení ostatným zamestnancom a verejnosti o pravidlách a postupoch, ako napríklad o pravidle o konflikte záujmov. Medzi editačné aktivity patria príspevky do článkov, ktoré sú relevantné k materiálom danej inštitúcie a jej poslaniu, ako napríklad články o významných kultúrnych objektoch v zbierke danej organizácie alebo články v špecifickej vednej oblasti.
Ďalšia forma spolupráce zahŕňa digitálne zbierky. Rezidenčný wikipedián môže poskytnúť školenie o digitalizácii a pomôcť nahrať multimédiá (s existujúcimi metadátami) na Wikimedia Commons. Wikimedickí dobrovoľníci potom môžu preložiť, rozšíriť a overiť metadáta, kategorizovať multimédiá a manuálne prepísať a štruktúrovať naskenované dokumenty na Wikizdrojoch. Popisné a kategorizačné funkcie na Wikimedia Commons sú niekedy uprednostňované pred funkciami komerčných webových stránkok a katalógovým softvérom inštitúcie. Multimédiá pridané na Commons sú používané na Wikipédii rezidenčnými wikipediánmi aj dobrovoľnými redaktormi.
Tretia forma spulupráce zahŕňa kolekciu dát (datasety) a API. Nadácia Wikimedia napríklad financovala rezidenčného wikipediána v OCLC na integráciu OCLC's WorldCat Search API do nástrojov automatického dopĺňania citácií Wikipédie, čím redaktorom Wikipédie urýchlila pridávanie citácií. Rezidenčný wikipedián tiež pomohol integrovať metadáta ORCID a údaje o právach.
Niektorí rezidenční wikipediáni pracujú len na krátku dobu počas pár týždňov, niektorí majú stálu pozíciu. V prípade krátkodobých pozícií je dôležité, aby bola práca, ktorú je potrebné vykonať, dobre naplánovaná v predstihu.
Odmena.
Zatiaľ čo Wikipédia odrádza od platenej editácie článkov a zakazuje , rezidenční wikipediáni majú povolené byť platení za svoju prácu na wiki – buď poskytnutím úveru, štipendia alebo platu – prostredníctvom svojich sponzorujúcich inštitúcií za predpokladu, že dodržiavajú prísne pokyny proti vzťahom s verejnosťou alebo marketingom pre svoju inštitúciu.
Prijatie.
Príspevok, v ktorom National Library of Scotland ponúkala pracovnú pozíciu rezidenčného wikipediána, opísal funkciu ako „jedinečnú príležitosť pomôcť obohatiť Wikipédiu a jej sesterské projekty a zdielať so svetom... zdroje a vedomosti.“ Novinár Andrew Orlowski naopak kritizoval iný príspevok ako mrhanie štátnymi financiami. V roku 2013 bola dočasná pozícia na čiastočný úväzok v National Library of Scotland uvedená ako „prvé veľké partnerstvo“ medzi škótskou inštitúciou a Wikimediou UK. Túto iniciatívu nasledovala University of Edinburgh, kde bol rezidenčný wikipedián vymenovaný v decembri 2015.

</doc>
<doc id="637170" url="https://sk.wikipedia.org/wiki?curid=637170" title="František Rosenberger">
František Rosenberger

František Rosenberger (tiež "Franciscius, Franz, Ferenc") (* 1799, Pešť, Uhorsko† 1882, Banská Bystrica ) bol zlatník pôsobiaci v Banskej Bystrici.
Životopis.
Talent a zlatnícke zručnosti zdedil po významnom zlatníkovi Laurentiusovi Rosenauerovi, ktorý bol pravdepodobne aj Rosenbergerov otec a učil sa remeslo v rokoch 1796 – 1800 u zlatníka Ondreja (Andrása) Kolbányiho. U svojho otca strávil študentské roky života. Do mesta Banská Bystrica prišiel František Rosenberger na začiatku 20. rokov 19. storočia. Považuje sa za jedného z posledných zlatníkov, ktorý svoje majstrovstvo dokazoval nielen prácou, ale aj výučbou nastupujúcej zlatníckej generácie. 
Žiadosť o prijatie do cechu predložil banskobystrickému zlatníckemu cechu 19. februára 1823 a na základe preukázania svojho majstrovstva, prostredníctvom zlatníckych výrobkov, bolo jeho žiadosti vyhovené. František Rosenberger sa stal právoplatným členom cechu. K jeho majstrovskej práci, tzv. „"Meisterstücku"“ patrí aj nádherný úžitkový predmet a majstrovské zlatnícke dielo – cukornička. Hlavný cechový komisár Jozef Glabits ocenil vysokú remeselnú a umeleckú úroveň Rosenbergerovej práce. V meste Banská Bystrica pôsobil ako zlatník v rokoch 1823 – 1882, teda dlhých 59 rokov. Za mešťana bol prijatý 22. apríla 1824. Pri voľbách v revolučnom roku 1848 zvolili Františka Rosenbergera za člena mestskej rady. Svoje remeslo rozvíjal František Rosenberger na rôznych úrovniach. V roku 1845 pôsobil v meste na pozícii zlatníckeho vicecechmajstra, v rokoch 1858, 1861, 1865, 1866, 1869, 1870 a 1872 bol majstrom zlatníckeho cechu v Banskej Bystrici. 
Rosenberger zomrel v roku 1882. 
Zlatnícky dorast.
Ako skúsený zlatník sa staral aj o zlatnícky dorast, učili sa a pracovali u neho budúci zlatníci: Johan Hlavátsch, Johan Böhm, Samuel Biresch, Ferdinand Tausch, Emanuel Schaffarik, Mathias Alleram, Andreas Hinko, Joseph Aleram, Julius Schlosser, Paul Kobrany a Jozef Halama. Dňa 12. januára 1856 nastúpil k nemu do učenia aj jeho syn Anton Rosenberger, ktorý ako mimoriadne nadaný žiak vstúpil 15. marca 1863 aj do zlatníckeho cechu. Ako majstrovský kus odovzdal cechovej komisii dve brošne a jeden pár náušníc. Medzi najnadanejšieho Rosenbergerovho žiaka však považujeme istého Viliama Emlera.
Dielo.
Jeho význam spočíval nielen v zlatníckej práci, ale mimoriadnym spôsobom sa zaslúžil aj na zachovaní časti zlatníckej dielne svojho majstra Samuela Libaia. Po smrti Viliama Emlera odovzdala ovdovelá manželka časť dielne do múzea. Nosnú časť tvorí unikátny zlatnícky stôl, tzv. ponk. Ďalšiu časť dielne Libay – Rosenberger zabezpečil vrchný inšpektorát tak, aby sa dostala do Mestského múzea. Dielňa v pôvodnom a zachovanom stave obsahuje viac ako 300 kusov razidiel, používaných pri výrobe lyžíc a gombíkov. Ďalej obsahuje aj rôzne druhy nákoviek, zlatnícke váhy a kladivká, stojan na razidlá, zlatnícke sedlo na nákovy, klátik s nákovou, zveráky, ochrannú kožu, kliešte a zlatnícku stoličku. Známe sú nasledovné podoby Rosenbergerovho majstrovského znaku: písmená FR v polkruhmi ozdobenom srdci, písmená FR v obdĺžniku. Znak FR v obdĺžniku používal len na označenie zlatých predmetov. 
František Rosenberger je autorom aj ďalších hodnotných umeleckých diel. Svoju významnú úlohu zohral aj pri tvorbe slávneho Glabitsovho pokálu. Pracoval po boku svojho majstra Samuela Libaia a na starosti mal tepanie pokálu do výslednej podoby. 
V zbierkach Stredoslovenského múzea sa nachádza aj nádherné dielo tohto zručného zlatníka. Je t"o cukornička z bieleho striebra. Vz"nikla v roku 1840, jej výška je 15 cm a námetom sa vracia k starým barokovým tradíciám. Čerpá zároveň aj zo slohotvorných prvkov 17. storočia. Na okrúhlej tepanej podstave je pripevnená liata noha v podobe ryby (delfín?), vrchnú časť cukorničky tvorí mušľovitá otvorená nádoba – lastúra, ukončená pozlátenou guličkou – perlou. Pozlátené je aj vnútro cukorničky. Na obrube podstavca z vonkajšej strany sa nachádza banskobystrická cechová overovacia značka a autorská značka Františka Rosenbergera. Toto majstrovské dielo odráža nielen Rosenbergerovu zručnosť, ale najmä manuálny cit v detaile tepanej zlatníckej techniky a práce.

</doc>
<doc id="637172" url="https://sk.wikipedia.org/wiki?curid=637172" title="Juraj Sodomka">
Juraj Sodomka

Juraj Sodomka (tiež "Georgius, Georg, György Szodomka"; * 1782, Budín – † 1856, Banská Bystrica) bol uhorský zlatník pôsobiaci v Banskej Bystrici.
Životopis.
Prišiel do Banskej Bystrice z Budapešti začiatkom 19. storočia. Mešťanom sa stal 5. marca 1814. Veľkým dňom bol pre neho 20. marec 1814, kedy ho prijali do banskobystrického cechu zlatníkov. Svedkom mu bol Daniel Kolbenhayer. Pri prijímaní musel Sodomka predložiť ako dôkaz výučný list, ktorý potvrdzoval, že je vyučeným striebrotepcom, a že absolvoval aj povinné vandrovanie. Za prítomnosti cechového komisára Jozefa Glabitsa mu odpustili predloženie autorského diela. Dôvodom bola skutočnosť, že sa zaviazal zobrať si za manželku sirotu Sophiu Kollmayerovú (uvádza sa tiež priezvisko Kolbenhayerová), ktorá pochádzala zo zlatníckej rodiny. Sobáš dokazuje, že sa zlatnícka tradícia medzi rodinami zlatníkov udržiavala.
Výchova zlatníckeho dorastu.
Ako zlatník cechu sa Sodomka staral aj o mladých budúcich zlatníkov. V rokoch 18171827 sa u neho učili: Johan Zengel, Ignatz Horwath (syna výrobcu mydla Ferencza Horwátha), Mathias Zachar, Ludwig Kuszy a Carolus Ruzsinszky. Juraj Sodomka oznámil 3. mája 1830 banskobystrickému cechu, že jeho synovec Georgus (Georgius) Sodomka, narodený v roku 1810, učeň a zároveň syn nitrianskeho zlatníka Jánosa (Johannesa) Szodomku, absolvuje posledné dva mesiace učňovských rokov pod jeho dohľadom. Dôvodom tohto rozhodnutia bola najprv choroba a neskôr úmrtie (1829) Georgusovho otca, Jurajovho brata. Zápis a výpis sa uskutočnil bez prítomnosti chlapca. Ďalším dokladom mentorských aktivít Juraja Sodomku je údaj zo dňa 21. júna 1840, kedy prijal na štyri roky do učenia Ferdinanda Szalmovszkého, syna Petra Szalmovszkého z Koštian nad Turcom. Otec poskytol za syna záruky vernosti a  zaviazal sa poskytovať počas štyroch rokov ošatenie aj platenie predpísaných poplatkov. V roku 1849 sa stal Juraj Sodomka cechmajstrom. V tom istom roku nastúpil k nemu do učenia jeho ďalší synovec Ferdinand, ktorému vo výchove nahrádzal aj otca a nežiadal od neho ani poplatky za učenie.
Dielo.
Zlatnícke práce Juraja Sodomku vykazujú najmä silný umelecký vplyv viedenských zlatníkov. Jeho majstrovská značka má dve podoby: monogram v elipse z písmen (iniciálok) G. S., alebo písmená G a S v elipse s dvojitou obrubou. Svoju významnú úlohu zohral Juraj Sodomka aj pri tvorbe slávneho Glabitsovho pokálu. Ako posledný, štvrtý zlatník pracoval po boku svojho majstra Samuela Libaya a zlatníkov Františka Rosenbergera a Alojza Herritza. Na starosti mal pozlátenie diela.
V zbierkach Stredoslovenského múzea sa zachovalo nádherné dielo Juraja Sodomku z roku 1841. Je to strieborná paténa ku kalichu. Paténa je omšový tanierik, na ktorom sa obetuje Božie telo. Používa sa pri cirkevných obradoch a má zabrániť prípadnému pádu hostie na zem. Strieborná paténa ku kalichu má na okraji pozlátený pás a vnútro prednej strany zdobí rytý vavrínový venček.
Na zadnej strane patény sa nachádza vyrytý maďarský text:
"Fazekas Czéhtől"
"Jesznitzky János Czéh Mester alatt"
"Beszt: Bany: April 9:1841"
"Ecclae. Aug. Evang. Neosoliensis"
Z nápisu vyplýva, že paténa bola darom pre evanjelickú cirkev v Banskej Bystrici od cechu hrnčiarov pod vedením Jána Jesznitzkého. Priemer patény je 15 cm, váha 167 gramov.

</doc>
<doc id="637175" url="https://sk.wikipedia.org/wiki?curid=637175" title="FC Baník HN Prievidza &amp; Handlová">
FC Baník HN Prievidza &amp; Handlová



</doc>
<doc id="637176" url="https://sk.wikipedia.org/wiki?curid=637176" title="Grófsky potok">
Grófsky potok

Grófsky potok je krátky potok na Záhorí, na území okresu Malacky, v katastri mesta Stupava. Predstavuje prirodzený, horský vodný tok V. rádu, ktorého dĺžka činí 0,899 km a plocha jeho povodia zahŕňa 0,720 km². Pramení v nadmorskej výške a ľavostranne ústi do Stupavského potoka, vo výške 
Prameň.
Pramení v listnatom, dorastenom lese, v oblasti Nad Prepadlím (), na východnom svahu vrchu Kozlisko (), v chotári mesta Stupava, v Malých Karpatoch, v podcelku Pezinské Karpaty, v nadmorskej výške 
Opis toku.
Od prameňa potok tečie juhovýchodným smerom, vo vyrastenom listnatom lese, následne sa pomaly stáča na juh a onedlho, oblúkom opäť na juhovýchod. Tu vstupuje do mladého, taktiež listnatého lesa, mierne meandruje a znovu preteká dorasteným lesom. Napokon sa sprava, v lokalite Zbojnícka jaskyňa vlieva do Stupavského potoka, v nadmorskej výške 

</doc>
<doc id="637177" url="https://sk.wikipedia.org/wiki?curid=637177" title="Fetiše socializmu">
Fetiše socializmu

Fetiše socializmu (tretia séria: Fetiše televízie; štvrtá séria: Fetiše Nežnej revolúcie) je dokumentárny cyklus RTVS o živote v socialistickom zariadení, fenoménoch Slovenskej televízie, aj o tom, čo sa dialo počas Nežnej revolúcie v roku 1989. Seriál mal premiéru 4. apríla 2014 na Jednotke. Projekt podporili Ministerstvo kultúry Slovenskej republiky a Audiovizuálny fond.
5. októbra 2014 bol seriál obnovený pre druhú sériu, ktorá mala premiéru 6. apríla 2015. 6. januára 2016 bola oznámená tretia séria pod názvom "Fetiše televízie", ktorá mala premiéru 8. júla 2016. 15. augusta 2019 bola potvrdená štvrtá séria pod názvom "Fetiše Nežnej revolúcie", ktorá bude mať premiéru 17. októbra 2019.

</doc>
<doc id="637178" url="https://sk.wikipedia.org/wiki?curid=637178" title="Hotel Grand (Pezinok)">
Hotel Grand (Pezinok)

Hotel Grand je budova bývalého hotela v historickom centre mesta Pezinok, ktorá sa nachádza na rohu Meisslovej a Kollárovej ulice na adrese Meisslova ulica číslo 2. Jej návrhárom a projektantom bol architekt Vladimír Fašang.
História.
Projekt hotela bol schválený 14. septembra 1964. Hotel bol postavený v priebehu 2. polovice 60. rokov 20. storočia na mieste bývalých meštianskych domov. Okolo roku 1990 bol zatvorený. Údajne bol odkúpený v holandskej dražbe Petrom Steinhüblom a chátral až do roku 2002, kedy budovu odkúpil podnikateľ Milan Vadovič za 7 miliónov korún.
Súčasný stav.
Od roku 2004 v budove sídli supermarket Billa, avšak hotelová časť budovy chátra dodnes. Popri budove sa nachádza bezplatné parkovisko, Hotel Tilia (pôvodne "Hotel Lipa") s reštauráciou Pezinský Preš a Bujanovská kúria. Pred budovou, zo strany Radničného námestia, sa od roku 2009 nachádza banský vozík, ktorý slúži ako pamätník baníkov.

</doc>
<doc id="637179" url="https://sk.wikipedia.org/wiki?curid=637179" title="Hotel Grand">
Hotel Grand

Hotel Grand môže byť:

</doc>
<doc id="637180" url="https://sk.wikipedia.org/wiki?curid=637180" title="Castelnau-Rivière-Basse">
Castelnau-Rivière-Basse

Castelnau-Rivière-Basse môže byť:

</doc>
<doc id="637181" url="https://sk.wikipedia.org/wiki?curid=637181" title="Signum">
Signum

Signum môže byť:

</doc>
<doc id="637182" url="https://sk.wikipedia.org/wiki?curid=637182" title="Erythrina erythrina">
Erythrina erythrina



</doc>
<doc id="637191" url="https://sk.wikipedia.org/wiki?curid=637191" title="Hydroxykyselina">
Hydroxykyselina

Hydroxykyselina je karboxylová kyselina, ktorá má v reťazci mimo karboxylovej skupiny minimálne jeden atóm vodíka nahradený hydroxylovou skupinou. Patrí preto medzi substitučné deriváty karboxylových kyselín.
HO-CH2-CH2-OH → HO-CH2-CH = O → HO-CH2-COOH
CH2=CH-COOH + H2O → CH2(OH) - CH2-COOH
R-CH2-COOH + Cl2 → R-CH(Cl)-COOH + NaOH (veľmi zriedený roztok) → R-CH(OH)-COOH
Vlastnosti.
Hydroxykyselina je väčšinou pevná kryštalická látka dobre rozpustná vo vode a niektorých organických rozpúšťadlách. Je slabšia a menej reaktívna než halogénkarboxylová kyselina. U hydroxykyseliny sa objavuje optická aktivita.
Názvoslovie.
Systematický názov príslušnej hydroxykyseliny zostavíme z názvu východiskovej karboxylovej kyseliny s použitím číslovania a predpony „hydroxy“ (príp. aj násobiacich predpôn di, tri, ...). Číslovanie môžeme použiť dvojakého druhu:
 HO-C3/βH2-C2/αH (OH) -C1OOH kyselina 2,3-dihydroxypropanová / α, β-dihydroxypropionová

</doc>
<doc id="637193" url="https://sk.wikipedia.org/wiki?curid=637193" title="Ig Nobelova cena">
Ig Nobelova cena

Ig Nobelova cena je americké ocenenie parodujúce Nobelovu cenu. Ceny každý rok v októbri udeľuje časopis "Annals of Improbable Research" (slovensky "Anály nepravdepodobného výskumu") za neobvyklé alebo triviálne výsledky vedeckého výskumu. Komisia, ktorá ceny udeľuje, je zložená z nositeľov skutočných Nobelových cien. Odovzdávanie cien prebieha na Harvardovej univerzite a je nasledované prednáškami novo ocenených na Massachusettskom technologickom inštitúte.
Prvé Ig Nobelovej ceny boli udelené v roku 1991 za objavy, ktoré "nemôžu alebo by nemali byť opakované". Časopis ale neskôr pozmenil definíciu ceny na ocenenie za objavy, ktoré majú ľudí "najskôr rozosmiať a potom ich donútiť zamyslieť sa", s cieľom poukázať na to, že aj najabsurdnejšie sa javiace objavy môžu priniesť užitočné poznatky. Ročne je udeľovaných 10 cien v mnohých kategóriách, medzi ktoré patrí napr. fyzika, chémia, fyziológia/medicína, literatúra a mier.
Udelenie niektorých cien vyjadruje kritiku (napr. dve ceny za výskum homeopatie, ceny za "vedecké vzdelávanie" Rade pre vzdelanie štátov Kansas a Colorado kvôli ich postoju k vyučovaniu evolúcie alebo cena pre prorokov konca sveta), ale častejšie sa snažia upozorniť na vedecké výskumy s humornou alebo nečakanou témou. Medzi príklady patrí výskum pravidlá piatich sekúnd, objav, že ľudská prítomnosť sexuálne vzrušuje pštrosy, alebo vyhlásenie, že čierne diery spĺňajú všetky technické požiadavky, aby sa v nich nachádzalo peklo.
V roku 2010 sa Andrej Konstantinovič Gejm stal prvým človekom, ktorý získal ako Nobelovu cenu, tak Ig Nobelovu cenu.
Cena je venovaná fiktívnemu bratovi slávneho Alfreda Nobela - Ignác Nobel. Názov "Ig Nobel prize" je súčasne slovnou hračkou; rovnako vyslovovaní anglický výraz "ignoble" znamená "potupný", "sprostý" či "nešľachetný". Pri udelení ceny sa však používa trochu iná výslovnosť / ˌɪɡnoʊbɛl /, teda ako pri názve Nobelovej ceny (s "/ bɛl / bel /" v poslednej slabike), nie ako "ignoble", ktoré sa vyslovuje /ɪɡnəʊ.bl̩/, v americkej angličtine /ɪɡnoʊ.bl̩/.
Z českých vedcov získali v roku 2014 Ig Nobelovu cenu Jaroslav Flegr, Jan Havlíček a Jitka Hanušová-Lindová (spolu s ďalším zahraničným výskumným tímom) za výskum toxoplazmózy, respektíve "výskum, či vlastníctvo mačiek ohrozuje duševné zdravie". V tom istom roku získali Ig Nobelovu cenu tiež Vlastimil Hart, Petra Nováková, Erich Pascal Malkemper, Sabine Begall, Vladimír Hanzal, Miloš Ježek, Tomáš kust, Veronika Němcová, Jana Adámková, Kateřina Benediktová, Jaroslav Červený a Hynek Burda za výskum magnetorecepcie živočíchov, respektíve "dôkladné zdokumentovanie toho, že keď psy defekujú alebo urinujú, uprednostňujú orientáciu telesnej osi podľa siločiar magnetického poľa v severo-južnom smere".

</doc>
<doc id="637195" url="https://sk.wikipedia.org/wiki?curid=637195" title="Calamodus melanopogon">
Calamodus melanopogon



</doc>
<doc id="637197" url="https://sk.wikipedia.org/wiki?curid=637197" title="Saint-Denis-1">
Saint-Denis-1



</doc>
<doc id="637198" url="https://sk.wikipedia.org/wiki?curid=637198" title="Saint-Denis-2">
Saint-Denis-2



</doc>
<doc id="637199" url="https://sk.wikipedia.org/wiki?curid=637199" title="Viliam Emler">
Viliam Emler

Viliam Emler ("tiež Wilhelm, Vilmos, Vilhelmus Elmer"; * 26. november 1839, Banská Štiavnica† 21. október 1897, Banská Bystrica) bol uhorský zlatník slovenského pôvodu pôsobiaci v Banskej Bystrici.
Životopis.
Viliam Emler sa narodil v Banskej Štiavnici. Jeho otec Ignatius Emler a matka Anna Schusterová mali okrem neho ešte troch ďalších synov. Ako učeň strávil štyri roky u banskobystrického zlatníka Jakuba Trauera. 7. februára 1858 bol Emler prijatý zlatníkom a striebrotepcom Františkom Rosenbergerom. 18. marca 1871 prijali Emlera za majstra banskobystrického cechu. Následne v meste pôsobil ako zlatník a po roku 1872 dokonca na pozícii druhého cechmajstra. Jeho význam spočíval nielen v zlatníckej práci, ale mimoriadnym spôsobom sa zaslúžil aj o zachovanie časti zlatníckej dielne majstrov Františka Rosenbergera a Samuela Libaya. Vybavenie Emlerovej zlatníckej dielne sa nachádza v zbierkach Stredoslovenského múzea. Po Emlerovi sa nazýval aj najstarší banskobystrický zlatnícky závod.

</doc>
<doc id="637201" url="https://sk.wikipedia.org/wiki?curid=637201" title="Irena Uhorská">
Irena Uhorská

Irena Uhorská pôvodným menom Piroška (maď. "Piroska–Eiréné", * 1088, Ostrihom† 13. august 1134, Bitýnia) bola byzantská cisárovná, manželka cisára Jána II. Pochádzala z uhorskej kráľovskej dynastie Arpádovcov. Bola dcérou uhorského kráľa sv. Ladislava. Svadba páru bola zjednaná byzantským cisárom Alexiom I. a kráľom Kolomanom. Uhorský kráľ s manželstvom súhlasil a okolo roku 1105 Piroška odišla na dvor do Carihradu, kde sa uskutočnila svadba a Piroška prijala nový krst a meno Irena po matke svojho manžela. Bola matkou budúceho byzantského cisára Manuela I. Komnéna.
Život.
Názov Piroška bol maďarským odvodením od latinského názvu „"Prisca"“, ktoré znamenalo „starodávne“ (významovo „vážené/seriózne“) správanie. Bola dcérou Uhorského Ladislava I. a Adelheidy Švábskej. Jej starými rodičmi boli Rudolf z Rheinfeldu a jeho druhá manželka Adelheida Savojská. Adelheida bola dcéra Otta Savojského a Adelheidy z Turína. 
Piroška sa narodila v Ostrihome. Jej matka zomrela v roku 1090, keď mala Piroška asi dva roky. Jej otec, kráľ Ladislav zomrel 29. júla 1095 a tak jej poručníkom sa stal bratranec Koloman, nový uhorský kráľ, ktorý dohodol jej zväzok s budúcim byzantským cisárom Jánom II. Komnenom.
V snahe zlepšiť vzťahy s byzantským cisárom Alexiom I., Koloman dohodol manželstvo Pirošky s byzantským dedičom Jánom II. Komnénom. Ten bol už od roku 1092 spoluvládcom jeho otca a očakávalo sa, že cisára po jeho smrti na tróne nahradí. Rokovania boli úspešné a svadba sa uskutočnila niekedy v rokoch 11041105. Ešte predtým však Piroška prijala ortodoxnú vieru a meno Irena.
Podľa zachovaných životopisov Irena vynikala nábožnosťou a dobročinnosťou, vo vláde zohrala malú úlohu. Pripisuje sa jej založenie slávneho kláštora Krista Pantokratora (Všemohúceho). Iní sa zase domnievajú, že ho dal vybudovať jej manžel Ján II. Zo zachovaných dokumentov je však známe, že venovala kláštoru viaceré donácie a pravdepodobne prispela aj na dobročinné ustanovizne, ktoré boli pričlenené ku kláštoru. Kláštor obsahoval tri kostoly a nemocnicu s 5 oddeleniami, ktorá pre ľudí všetkých spoločenských vrstiev.
Cisárovná Irena Uhorská zomrela 13. augusta 1134 a neskôr bola vyhlásená za svätú. Pochovali ju v kláštore Krista Pantokratora, pod rehoľným menom Xénia. Meno prijala až na smrteľnej posteli spolu s rehoľným habitom, ako to v stredoveku východní kresťanskí vladári často robili. Jej sviatok v pravoslávnom svete oslavovaný podľa všeobecného cirkevného kalendára v deň je smrti 13. augusta. Rímske martyrológium jej meno neobsahuje.

</doc>
<doc id="637204" url="https://sk.wikipedia.org/wiki?curid=637204" title="Fetiše televízie">
Fetiše televízie



</doc>
<doc id="637205" url="https://sk.wikipedia.org/wiki?curid=637205" title="Fetiše Nežnej revolúcie">
Fetiše Nežnej revolúcie



</doc>
<doc id="637210" url="https://sk.wikipedia.org/wiki?curid=637210" title="Prezidentský palác">
Prezidentský palác

Prezidentský palác môže byť:

</doc>
<doc id="637212" url="https://sk.wikipedia.org/wiki?curid=637212" title="Potápač prilbatý">
Potápač prilbatý

Potápač prilbatý alebo potápač čiapkatý ( alebo "Mergus cucullatus") je druh vodného vtáka z čeľade kačicovité ("Anatidae"). Patrí buď ako jediný druh do rodu Lophodytes (potápač) alebo (skôr staršie) do rodu "Mergus" (potápač).
Obýva severnú Ameriku a pravidelne je pozorovaný aj v Európe. Podľa Medzinárodnej únie na ochranu prírody a prírodných zdrojov potápač prilbatý patrí medzi najmenej ohrozené druhy, trend celkovej populácie je stúpajúci, za posledných 40 rokov jeho populácia v severnej Amerike výrazne stúpla o 1100%, to znamená 85,9% každých desať rokov. 
Výskyt a stav na Slovensku.
Prvé pozorovanie na Slovensku bolo na Dunaji na Hrušovskej zdrži, dňa 17. februára 2008 tu bol videný vyfarbený samec. V strednej Európe sú zaznamenané jedince zvyčajne posudzované ako uletené zo zajatia.

</doc>
<doc id="637213" url="https://sk.wikipedia.org/wiki?curid=637213" title="Lophodytes cucullatus">
Lophodytes cucullatus



</doc>
<doc id="637214" url="https://sk.wikipedia.org/wiki?curid=637214" title="Mergus cucullatus">
Mergus cucullatus



</doc>
<doc id="637215" url="https://sk.wikipedia.org/wiki?curid=637215" title="Potápač čiapkatý">
Potápač čiapkatý



</doc>
<doc id="637220" url="https://sk.wikipedia.org/wiki?curid=637220" title="Orech (mäso)">
Orech (mäso)

Orech je druh veľmi kvalitného mäsa zo stehna bravčového, teľacieho alebo hovädzieho mäsa.
Bravčový orech.
Bravčový orech je vhodný na dusenie, pečenie, rezne na vyprážanie. Je ho potrebné rezať priečne cez vlákna.
Hovädzí orech.
Hovädzí orech sa delí na veľký orech (predná spodná časť stehna) a malý orech (zadná a predná vrchná časť stehna). Malý orech je najjemnejším svalom zo stehna a je vhodný na prípravu steaku, ktorý je podobne jemný ako keď sa pripraví zo sviečkovice, avšak má plnšiu chuť, je možné z neho pripravovať aj carpaccio a je možné ho využiť aj na grilovanie. Veľký orech je vhodný na prípravu dusenej pečienky, závitkov alebo rolády.
Teľací orech.
Teľací orech sa delí na malý orech (predná vrchná časť stehna) a veľký orech (predná spodná časť stehna). Veľký orech je vhodný na pečenie a prípravu rolád. Malý orech je tiež vhodný na pečenie a prípravu rolád, prípadne sa dajú z neho pripraviť aj rezne.

</doc>
<doc id="637222" url="https://sk.wikipedia.org/wiki?curid=637222" title="ESĽP">
ESĽP



</doc>
<doc id="637225" url="https://sk.wikipedia.org/wiki?curid=637225" title="Kačica pestrá">
Kačica pestrá

Kačica pestrá (iné názvy: chrapačka dvojškvrnná, kačica dvojškvrnná, kačica formosa, kačica dvojpása; lat. "Sibirionetta formosa")
je zúbkozobec z čeľade kačicovité ("Anatidae"). Obýva Sibír. Podľa Medzinárodnej únie na ochranu prírody a prírodných zdrojov kačica pestrá patrí medzi najmenej ohrozené druhy, trend celkovej populácie je stúpajúci. Boli zaznamenané zvyšujúce sa počty zimujúcich v Južnej Kórei, rozšírovanie sa a nárast populácie v Číne a pomalý nárast stavov v Japonsku.
Výskyt a stav na Slovensku.
Na Slovensku bol pozorovaný jeden samček 11. novembra v roku 2012 v Chránenom vtáčom území Žitavský luh. 

</doc>
<doc id="637226" url="https://sk.wikipedia.org/wiki?curid=637226" title="Sibirionetta formosa">
Sibirionetta formosa



</doc>
<doc id="637227" url="https://sk.wikipedia.org/wiki?curid=637227" title="Anas formosa">
Anas formosa



</doc>
<doc id="637228" url="https://sk.wikipedia.org/wiki?curid=637228" title="Chrapačka dvojškvrnná">
Chrapačka dvojškvrnná



</doc>
<doc id="637229" url="https://sk.wikipedia.org/wiki?curid=637229" title="Kačica dvojškvrnná">
Kačica dvojškvrnná



</doc>
<doc id="637230" url="https://sk.wikipedia.org/wiki?curid=637230" title="Kačica formosa">
Kačica formosa



</doc>
<doc id="637231" url="https://sk.wikipedia.org/wiki?curid=637231" title="Kačica dvojpása">
Kačica dvojpása



</doc>
<doc id="637232" url="https://sk.wikipedia.org/wiki?curid=637232" title="Cillian Murphy">
Cillian Murphy

Cillian Murphy (* 25. máj 1976, Douglas, Cork, Írsko) je írsky divadelný a filmový herec.
Životopis.
Narodil sa v Douglase v grófstve Cork ako najstarší zo štyroch detí školského supervízora a učiteľky francúzštiny, má mladšieho brata Páidiho a dve sestry – Sile/Sheilu a Orlu. Ako tínedžer hrával rugby a čítal knihy. Po ukončení štúdia na vysokej škole Presentation Brothers College Cork vyštudoval právo na University College Cork v Corku.
Murphy sa preslávil napríklad vďaka roli Roberta Fishera vo filme "Počiatok". Bol nominovaný aj na cenu Zlatý glóbus za výkon vo filme "Raňajky na Plute". Zásadnú rolu stvárnil aj vo filme "Batman začína", kde hral protivníka hlavnému hrdinovi. Ďalej hral vo filme "Nočný let", v ktorom stvárnil postavu mafiána. Od roku 2013 až do roku 2022 hral v seriáli "Peaky Blinders", kde stvárňoval postavu Thomasa Shelbyho. V roku 2016 hral vo filme "Operácia Anthropoid", kde stvárnil postavu Jozefa Gabčíka. V roku 2023 stvárnil vo filme Christophera Nolana "Oppenheimer" rolu Roberta Oppenheimera, jadrového fyzika, ktorý sa podieľal na vývoji prvých jadrových zbraní v rámci projektu Manhattan. Za túto rolu obdržal Zlatý glóbus, cenu BAFTA a Oscara za najlepší herecký výkon. 
Od roku 2004 je ženatý s Yvonne McGuinnessovou a majú spolu dvoch synov. Bol vegetariánom.
Ocenenia.
Murphy získal cenu Drama Desk za najlepšie divadlo jedného herca/herečky.

</doc>
<doc id="637234" url="https://sk.wikipedia.org/wiki?curid=637234" title="Peaky Blinders (seriál)">
Peaky Blinders (seriál)

Peaky Blinders je britský televízny seriál, ktorého námet napísal Steven Knight, a ktorý produkoval Caryn Mandabach. Hlavnú rolu hrá Cillian Murphy. Seriál sa vysielal od 13. septembra 2013 do 3. apríla 2022 na televiznej stanici BBC Two a neskôr na BBC One. Spolu bolo odvysielaných 36 častí počas šiestich sérií.
Dej.
Dej seriálu je dosadený do 20. rokov 20. storočia, bezodkladne po prvej svetovej vojne a koncentruje sa na postavu Thomasa Shelbyho, lídra gangu Peaky Blinders, pôsobiaceho v Birminghame. Hlavným antagonistom v 1. a 2. sérii je inšpektor Chester Campbell (Sam Neill), a v 3. kňaz John Hughes . 4. séria sa zameriava na boj gangu s talianskou mafiou z New Yorku, ktorej velí Luca Changretta (Adrien Brody). V 5. sérii je to britský politik a fašista Oswald Mosley (Sam Claflin). 6. séria sa zameriava na problémy Thomasa Shelbyho a ukončení celého seriálu.
Ocenenia.
V roku 2015 získal seriál cenu Irish Film &amp; Television Academy (IFTA) za najlepšie kostýmy a cenu BAFTA za najlepšiu hudbu a fotografie.

</doc>
<doc id="637235" url="https://sk.wikipedia.org/wiki?curid=637235" title="Psyktér">
Psyktér

Psyktér ("psyktér") je typ starogréckej keramickej nádoby.
Psyktér (mn. č. "psyktéres", doslova „"chladiaca nádoba"“), keramická nádoba na vyššej širokej nôžke, s baňatým telom a dvomi malými rúrkovitými uchami (aj bez nich), slúžila na chladenie vína. Naplnená vínom sa umiestňovala do kratéra, v ktorom bol sneh či voda s ľadom. Tento typ nádoby sa používal len v 6. a v 1. polovici 5. storočia pred Kr. Na tento účel slúžila aj psyktér-amfora, nádoba s dvojitými stenami, kde sa oddeleným lievikom nalievala ľadová voda, ktorá obklopila víno umiestnené v hlavnom tele nádoby.
Sú známe dva typy psyktérov. Jeden má rúrkové držadlo, cez ktoré mohla byť pretiahnutá šnúrka na zdvíhanie nádoby. Tento typ má obvykle zúžený nalievací otvor (aj s pokrievkou) a má dvojstupňovú vysokú nohu. Druhý typ, psyktér bez úchytiek alebo pokrievky, má robustnú torusovú nohu (dvojstupňový torus alebo zvislý) a krátky krk. Ich priemerná výška je približne 30 cm.

</doc>
<doc id="637236" url="https://sk.wikipedia.org/wiki?curid=637236" title="Karé">
Karé

Karé môže byť:

</doc>
<doc id="637238" url="https://sk.wikipedia.org/wiki?curid=637238" title="Basketbal na Panamerických hrách 2019">
Basketbal na Panamerických hrách 2019

Basketbal na Panamerických hrách 2019 bol basketbalový turnaj v rámci multišportového podujatia Panamerických hier 2019. Konal sa v Lime, v Peru v dňoch od 27. júla do 10. augusta 2019, za účasti 8 mužských a 8 ženských tímov. Basketbalový turnaj sa na hrách organizuje od roku 1951, a toto bolo jeho 18. vydanie. Zápasy sa odohrali v aréne Coliseo Eduardo Dibos s kapacitou 4 600 divákov. V mužskej kategórii získala titul , ktorá vo finálovom zápase zvíťazila nad . Víťazom v ženskej kategórii sa stala , ktorá vo finále vyhrala nad . Okrem klasického basketbalu sa prvýkrát organizovali aj turnaje v basketbale 3x3.
Kvalifikácia.
Obe družstvá domáceho Peru boli zo súťaže stiahnuté, nakoľko FIBA sankciovala Peruánsku basketbalovú federáciu. 
Pozn.: Číslo v zátvorke udáva umiestnenie vo svetovom rebríčku FIBA k februáru 2019. 
Pozn.: Číslo v zátvorke udáva umiestnenie vo svetovom rebríčku FIBA k októbru 2018. 
Nasadenie do výkonnostných košov.
Losovanie prebehlo 23. mája 2019 a družstvá boli nasadené do výkonnostných košov nasledovne:

</doc>
<doc id="637241" url="https://sk.wikipedia.org/wiki?curid=637241" title="Gastroskopia">
Gastroskopia

Gastroskopia (iné názvy: ezofagogastroduodenoskopia, gastrofibroskopia) je vyšetrenie pažeráka, žalúdka a dvanástnika pohľadom pomocou ohybného prístroja - gastroskopu (nazývaného gastroduodenoskop), vybaveného CCD kamerou. Pri gastroskopii je možné vykonať aj ďalšie diagnostické a liečebné výkony nástrojmi, zavedenými cez pracovný kanál prístroja.
Postup vyšetrenia.
Vyšetrenie sa vykonáva u pacienta, ktorý je najmenej 6 hodín nalačno, aby zvyšky potravy nebránili v prehliadaní sliznice tráviaceho traktu. Pacient je pri vedomí, spravidla leží na ľavom boku, do ústnej dutiny a hltana je aplikované lokálne anestetikum. Miestne znecitlivenie oslabuje prehĺtací a dávivý reflex, preto pacient nebude môcť ani po vyšetrení do odoznenia anestézie jesť ani piť. Len niekedy sa pacientovi podáva aj sedatívum - liek na upokojenie. V takom prípade musí byť po vyšetrení pod dohľadom a nesmie viesť motorové vozidlo.
Samotné vyšetrenie vykonáva lekár za asistencie zdravotnej sestry. Požiada pacienta, aby prehltol a pritom zavedie gastroskop cez ústa do pažeráka a ďalej do žalúdka. Špeciálne moderné gastroskopy je možné zaviesť aj nosom, čo má výhodu menšieho dráždenia na zvracanie, ako pri zavedení ústami. Potom napustí kanálom gastroskopu do žalúdka určité množstvo vzduchu, čím ho mierne nafúkne, aby sa jeho sliznica neprilepila na optiku kamery a bolo ju možné prehliadať.  Po prehliadnutí sliznice a prípadnom odbere vzoriek tkaniva alebo ošetrení zistených chorobných zmien postúpi cez pylorus (vrátnik) do dvanástorníka, prípadne až do hornej časti tenkého čreva - jejuna. Aj tu vyšetrí sliznicu a prípadne vykoná ďalšie diagnostické alebo liečebné výkony. Gastroduodenoskopia je tiež súčasťou iného, zložitejšieho vyšetrenia - endoskopickej retrográdnej cholangiopankreatikografie (ERCP), ktoré pokračuje vyhľadaním spoločného vývodu žlčových a pankreatických ciest - papily Vateri, jeho nasondovaním, naplnením rentgenovou kontrastnou látkou  a ďalším vyšetrovaním.
Odber vzoriek sliznice sa vykonáva pri podozrení na zápalové  alebo nádorové ochorenie pomocou bioptických klieští, zavedených pracovným kanálom gastroskopu. Z liečebných výkonov sa rutinne vykonáva sklerotizácia pažerákových varixov - vakovitých žíl na rozhraní pažeráka a žalúdka, ktoré hrozia životu nebezpečným krvácaním, alebo ošetrenie krvácajúceho peptického vredu. Krvácanie z peptického vredu sa najčastejšie zastavuje termicky - elektrokoaguláciou alebo opichnutím adrenalínom, sú však aj ďalšie možnosti.
Podľa nálezu a prípadných vykonávaných vyšetrení trvá gastroskopia najčastejšie 5 - 20 minút.
Indikácie.
Gastroskopické vyšetrenie sa vykonáva pre potreby diagnostiky alebo ako liečebný výkon, pričom  u konkrétneho pacienta sa niekedy spája stanovenie diagnózy ochorenia s jeho liečbou.  Časté je to v prípade urgentnej gastroskopie z dôvodu krvácania z peptického vredu, ktoré je hneď aj ošetrené, alebo pri hľadaní a odstraňovaní prehltnutých predmetov.
Kontraindikácie.
Gastroskopiu nie je možné vykonať u nespolupracujúceho, brániaceho sa pacienta a u pacientov s jestvujúcim prederavením tráviaceho traktu. Pomer možného prínosu a rizika výkonu je treba zvážiť u pacientov, kde hrozí prederavenie tráviaceho traktu, napríklad u pacientov s poleptaním pažeráka, so Zenkerovým divertiklom. aneuryzmou aorty a ďalšími chorobami. Gastroskopiu spravidla nie je možné vykonať u pacientov v bezvedomí s rizikom vdýchnutia prípadných zvratkov, pri zlyhávaní krvného obehu a dýchania.
Komplikácie.
Komplikácie gastroskopie sú veľmi zriedkavé. Vyskytuje sa prederavenie (perforácia) tráviaceho traktu, väčšinou u vyšetrovaných s neočakávaným chorobným procesom a pri použití prístroja s bočnou optikou, resp. v prípadoch, kedy vyšetrujúci posúva prístroj bez kontroly zrakom. Komplikácie sa tiež môžu vyskytnúť pri zložitejších liečebných výkonoch. Zriedkavo sa môže vyskytnúť vdýchnutie žalúdočného obsahu po znecitlivení nosohltana.

</doc>
<doc id="637242" url="https://sk.wikipedia.org/wiki?curid=637242" title="Ezofagogastroduodenoskopia">
Ezofagogastroduodenoskopia



</doc>
<doc id="637243" url="https://sk.wikipedia.org/wiki?curid=637243" title="Gastrofibroskopia">
Gastrofibroskopia



</doc>
<doc id="637244" url="https://sk.wikipedia.org/wiki?curid=637244" title="Dvanástorník">
Dvanástorník



</doc>
<doc id="637245" url="https://sk.wikipedia.org/wiki?curid=637245" title="Milan Ondrík">
Milan Ondrík

Milan Ondrík (* 3. máj 1980, Dolný Kubín
) je slovenský herec a rezbár.
Životopis.
Vyrastal v dedine Liesek. Pochádza zo šiestich detí. Odmalička uvažoval, že bude futbalistom. Po starom otcovi zdedil výtvarný talent a venoval sa rezbárstvu. Študoval na Vysokej škole múzických umení v Bratislave v ročníku Petra Mankoveckého a Zuzany Kronerovej, ktorú absolvoval v roku 2002.
Bol dlhoročný člen v Divadle Andreja Bagara v Nitre. Vďaka svojmu hereckému výkonu zapôsobil a zaujal aj slovinského režiséra Diega de Brea, keď hľadal predstaviteľa Coriolana pre rovnomennú hru Williama Shakespeara v Slovenskom národnom divadle. Od roku 2011 je členom umeleckého súboru Činohry SND. 
Počas svojej hereckej kariéry si zahral všetko od ruskej klasiky cez slovenské diela po súčasnú svetovú drámu, ako napríklad "Mŕtve duše", "Statky-zmätky", "Koniec hry" a "Portia Coughlan". Väčšiu popularitu však získal vďaka účinkovaniu v známom slovenskom seriáli "Panelák", kde stvárnil postavu Nora.
Žije v Nitre so svojou partnerkou a herečkou Zuzanou Moravcovou, s ktorou má tri deti.
Ocenenia.
V roku 2016 získal cenu Slnko v sieti za Najlepší mužský herecký výkon vo filme "Eva Nová" a v roku 2019 cenu IFF v Karlových Varoch za najlepší mužský herecký výkon v dráme "Nech je svetlo".

</doc>
<doc id="637246" url="https://sk.wikipedia.org/wiki?curid=637246" title="Peter Baláž (ekonóm)">
Peter Baláž (ekonóm)

Prof. Ing. Peter Baláž, PhD. (* 23. september 1954, Skalica – † 21. august 2019) bol slovenský ekonóm, odborník v oblasti medzinárodného obchodu.
Životopis.
Roku 1978 získal inžiniersky titul na Obchodnej fakulte Ekonomickej univerzity v Bratislave. Následne pokračoval získaním titulu CSc. (dnes PhD.) v roku 1983. Titul docent získal roku 1990 a roku 1997 mu vtedajší prezident Michal Kováč udelil titul profesor. V rokoch 1990 - 1997 bol dekanom Obchodnej fakulty Ekonomickej univerzity v Bratislave. Od roku 2001 až do svojej smrti bol na fakulte vedúci Katedry medzinárodného obchodu. 
Bol poradca ministerky financií Brigity Schmögnerovej a ministrov hospodárstva Ľubomíra Haracha a Juraja Miškova. Bol podpredseda predstavenstva Západoslovenskej energetiky a predseda jej dozornej rady, predseda dozornej rady Slovenského plynárenského priemyslu a členom dozornej rady Tatrabanky.

</doc>
<doc id="637247" url="https://sk.wikipedia.org/wiki?curid=637247" title="Michalov jarok">
Michalov jarok

Michalov jarok je krátky, málo vodnatý potok VI. rádu na Záhorí, v okrese Malacky, v katastrálnom území obce Pernek. Je to prirodzený vodný tok horského charakteru, jeho dĺžka predstavuje 0,730 km a plocha povodia činí 0,534 km². Pramení vo výške a ústi zľava do Perneckého potoka, v nadmorskej výške 
Prameň.
Pramení v podmočenom mladom listnatom lese, v nadmorskej výške , na severnom svahu vrchu Gašparová (), v Pezinských Karpatoch (podcelok Malých Karpát), v časti Kuchynská hornatina.
Opis toku.
Najprv potok tečie približne severným smerom, na rozhraní vyrasteného lesa a mladiny. Potom sa oblúkom stáča na severovýchod, preteká v dorastenom listnatom lese a neskôr sa tok mierne presmeruje na severovýchodosever. Viac-menej týmto smerom už definitívne pokračuje k svojmu ústiu, kde sa ešte presne pred ním križuje s vysokonapäťovým vedením. Nakoniec sa blízko chatovej oblasti vlieva do Perneckého potoka, v nadmorskej výške , ako jeho ľavostranný prítok.

</doc>
<doc id="637248" url="https://sk.wikipedia.org/wiki?curid=637248" title="Sviečková">
Sviečková



</doc>
<doc id="637249" url="https://sk.wikipedia.org/wiki?curid=637249" title="Bravčová sviečková">
Bravčová sviečková



</doc>
<doc id="637250" url="https://sk.wikipedia.org/wiki?curid=637250" title="Panenka">
Panenka

Panenka môže byť:

</doc>
<doc id="637251" url="https://sk.wikipedia.org/wiki?curid=637251" title="Sviečkovica">
Sviečkovica

Sviečkovica (o synonyme sviečková pozri nižšie) môže byť:
Poznámka.
Synonymom slova sviečkovica je slovo sviečková. Slovo sviečková je bohemizmus, ktorý sa v slovenčine v závislosti od zdroja hodnotí ako menej vhodný alebo ako nesprávny alebo ako hovorový výraz.

</doc>
<doc id="637257" url="https://sk.wikipedia.org/wiki?curid=637257" title="František Beer">
František Beer

František Beer, M.M. (* 1989, Košice) je slovenský organista a komunálny politik, starosta košickej mestskej časti Myslava.
Zastáva funkciu arcidiecézneho organológa Košickej arcidiecézy a je tiež jedným zo znalcov Hudobnej subkomisie Liturgickej komisie Konferencie biskupov Slovenska. 
Je popularizátorom a priekopníkom liturgickej hudby a kancionálových piesní na Slovensku. Niektorými je považovaný aj za virtuóza. Vydal viaceré predohry k piesňam Jednotného katolíckeho spevníka. 
Život.
Štúdium a organová hudba.
František Beer je rodákom z Košíc – Myslavy, narodil sa v roku 1989. Najprv študoval klavír na základnej umeleckej škole, pri hudbe ostal a pokračoval v štúdiu na Konzervatóriu v Košiciach v odbore "cirkevná hudba" pod vedením Klementa Rečla. Štúdium v Košiciach ukončil v roku 2009 maturitou. Vzdelával sa ale naďalej, a to na Cirkevnom konzervatóriu v Bratislave v triede Mareka Vrábela, ktorého brány opustil roku 2011. Je absolventom bakalárskeho stupňa štúdia cirkevnej hudby na Lübeckej hudobnej akadémii ("Musikhochschule Lübeck") v Nemecku, študoval tam v organovej triede Franza Danksagmüllera. Svoje štúdiá ukončil získaním titulu Master of Music.
Pôsobil ako organista Dominikánskeho kostola v Košiciach, v roku 2015 bol asistentom organistu v chráme sv. Jakuba v Lübecku. Podľa jeho videí v sieti YouTube je zrejmé, že na organe hráva aj v košickom Dóme svätej Alžbety, košickom Premonštrátskom kostole či kostole sv. Bartolomeja v Košicach – Myslave.
Dňa 1. júna 2018 bol Mons. Bernardom Boberom, košickým arcibiskupom metropolitom, menovaný do funkcie arcidiecézneho organológa.
Na plenárnom zasadnutí Konferencie biskupov Slovenska v dňoch 10. a 11. októbra 2022 bola schválená jeho nominácia ako znalca Hudobnej subkomisie Liturgickej komisie Konferencie biskupov Slovenska. Menovací dekrét mu odovzdal biskup Marek Forgáč, ktorý Hudobnej subkomisii predsedá, na zasadnutí subkomisie dňa 22. novembra 2022.
Poslanec.
Vo voľbách do orgánov samosprávy obcí dňa 29. októbra 2022 bol zvolený za starostu košickej mestskej časti Myslava. Úrad starostu prevzal zložením sľubu na ustanovujúcom zasadnutí miestneho zastupiteľstva konaného dňa 28. novembra 2022.
Tvorba.
František Beer vydal nasledujúce diela:

</doc>
<doc id="637259" url="https://sk.wikipedia.org/wiki?curid=637259" title="Zoznam kostolov v Prešove">
Zoznam kostolov v Prešove

Toto je zoznam sakrálnych stavieb nachádzajúcich sa na území Prešova a jeho mestských častí. Stavby sú zoradené podľa cirkví, ktoré sú zoradené podľa počtu veriacich podľa sčítania ľudu, domov a bytov v roku 2011.

</doc>
<doc id="637260" url="https://sk.wikipedia.org/wiki?curid=637260" title="Wikimedián roka">
Wikimedián roka

Wikimedián roka je každoročne udeľovaná cena za významné úspechy vo wikimedickom hnutí. Založená bola v roku 2011 spoluzakladateľom Wikipédie Jimmym Walesom a tradične sa udeľuje na konferencii Wikimania. Pred rokom 2017 sa cena volala Wikipedián roka.
Medzi ocenenými sú Rauan Kenzhekhanuly, „Demmy“, Rémi Mathis, Ihor Kostenko, Emily Temple-Wood, Rosie Stephenson-Goodknight, Felix Nartey, Farhad Fatkullin a Émna Mizouni, taktiež anonymný editor.
Okrem ceny bolo udelených aj sedem Čestných uznaní.

</doc>
<doc id="637264" url="https://sk.wikipedia.org/wiki?curid=637264" title="Stehno">
Stehno

Stehno alebo femur môže byť v zoológii:
Stehno môže byť aj:
Femur môže byť aj: stehnová kosť

</doc>
<doc id="637266" url="https://sk.wikipedia.org/wiki?curid=637266" title="Castelnau-Magnoac">
Castelnau-Magnoac

Castelnau-Magnoac môže byť:

</doc>
<doc id="637267" url="https://sk.wikipedia.org/wiki?curid=637267" title="Haitzov zákon">
Haitzov zákon

Haitzov zákon () popisuje pozorovanie a predpoveď neustáleho vylepšovania technológie luminiscenčných diód. Podľa neho každých desať rokov klesnú náklady na jeden lumen (ako jednotku užitočného svetla) desaťnásobne a množstvo svetla vytvorené LED čipom stúpne dvadsaťnásobne. Je považovaný za analógiu k Moorovmu zákonu. Obidva zákony sa opierajú o zlepšovanie procesu výroby polovodičových súčiastok.
Zákon je nazvaný po Rolandovi Haitzovi, vedcovi zo spoločnosti Agilent Technologies. Širšiemu publiku bol prvýkrát prezentovaný na konferencii "Strategies in Light 2000"

</doc>
<doc id="637271" url="https://sk.wikipedia.org/wiki?curid=637271" title="Centaurea cyanus">
Centaurea cyanus



</doc>
<doc id="637272" url="https://sk.wikipedia.org/wiki?curid=637272" title="Ján Bernát">
Ján Bernát

Ján Bernát (* 10. január 2001, Prešov) je profesionálny slovenský futbalista hrajúci za slovenský klub MŠK Žilina ako záložník.
Klubová kariéra.
Žilina.
Bernát debutoval za prvý tím Žiliny vo Fortuna lige 2. marca 2019 v zápase proti Zlatým Moravciam.

</doc>
<doc id="637274" url="https://sk.wikipedia.org/wiki?curid=637274" title="Karé (mäso)">
Karé (mäso)

Karé (iné názvy: chrbtovina; pri ošípaných aj: pečeň, hovorovo pečienka) je mäso z (rebrovej) časti chrbta jatočného zvieraťa, presnejšie ošípanej, teľaťa alebo barana. V užšom zmysle sa výrazom karé označuje bravčové karé, teda karé z ošípanej. 
Bravčové karé.
Je veľmi kvalitnou časťou z chrbtovej časti ošípanej (bravčové mäso). Obsahuje vnútrosvalový tuk v prednej časti, kde nadväzuje na krkovičku. Stredná a koncová časť je naopak bez tuku. Tukové krytie na povrchu svalu je max. do 3 mm. Využíva sa najčastejšie na pečenie v celosti (rolády, kotlety), dusenie (soté) a na prípravu vyprážaných rezňov.

</doc>
<doc id="637276" url="https://sk.wikipedia.org/wiki?curid=637276" title="Chrbtovina">
Chrbtovina

Chrbtovina môže byť:

</doc>
<doc id="637277" url="https://sk.wikipedia.org/wiki?curid=637277" title="Bravčové karé">
Bravčové karé



</doc>
<doc id="637278" url="https://sk.wikipedia.org/wiki?curid=637278" title="Ty a ja">
Ty a ja

Ty a ja je ôsmy štúdiový album slovenskej skupiny Hex, vydaný v roku 2010. Producentom albumu bol Marek Rakovický z formácie Lavagance. Na nahrávaní v štúdiu so skupinou spolupracoval Čechomor, raper Vec, Tomáš Sloboda (Le Payaco), či Jana Kirschner.

</doc>
<doc id="637280" url="https://sk.wikipedia.org/wiki?curid=637280" title="Polohrúbka materiálu">
Polohrúbka materiálu

Polohrúbka materiálu je hrúbka materiálu, ktorá zníži veľkosť prechádzajúceho ionizujúceho žiarenia práve o polovicu. Jeden materiál má rôznu polohrúbku pre rôzne druhy žiarenia a ich energetické spektrá.
Tieniace vlastnosti.
Každé žiarenie má inú prenikavosť materiálom a iným spôsobom s ním interaguje. Preto neexistuje jediné univerzálne a optimálne riešenie.
Všeobecne najlepšiu tieniacu schopnosť majú ťažké prvky, ako napríklad olovo. Pri ťažkých prvkoch však môže vznikať sekundárne žiarenie. Napríklad žiarenie beta sa pri zastavení, alebo zbrzdení (napríklad olovom) môže meniť na brzdné žiarenie. Preto pre žiarenie beta môže byť vhodnejšie tienenie hliníkom, alebo látkami s vysokým obsahom vodíka - voda, polyetylén a pod.
Tienenie gama žiarenia.
Absorpcia žiarenia gama v látke, sa deje nasledujúcimi interakciami:
Výpočet poklesu žiarenia.
Pre úzky paralelný zväzok gama žiarenia sa jeho zoslabenie v látkach riadi exponenciálnym zákonom
𝐼=𝐼0formula_1
Lineárny súčiniteľ zoslabenia 𝜇 [m-1]
Pre široký zväzok gama žiarenia, okrem zoslabenia žiarenia pri prechádzaní tieniacou látkou, je potrebné zvážiť rozptýlené žiarenie a vypočítané zoslabené žiarenie za tienením prenásobiť nárastovým faktorom. 
Polohrúbky materiálov.
Polohrúbka pre úzky paralelný zväzok žiarenia gama:

</doc>
<doc id="637283" url="https://sk.wikipedia.org/wiki?curid=637283" title="Avarský kaganát">
Avarský kaganát

Avarský kaganát bol štátny útvar v strednej Európe (presnejšie v Panónskej panve) existujúci ako samostatný celok zhruba od roku 567 do roku 803 a ďalej ako subjekt franskej moci minimálne do roku 822.
Pôvod Avarov (Varchitov, Obrov, Abarov, Pseudo-Avarov) je nejasný. Pravdepodobne šlo o kmeň mongolského alebo turkického pôvodu, objavujú sa i názory, že ide o príbuzný kmeň Hunov. Kultúrne sú Avari blízki turkickým kmeňom, na rozdiel od iných nomádskych kmeňov bolo etnikum vyspelejšie, pravdepodobne pre perzsko-čínsky vplyv v počiatkoch jeho existencie. Okrem panónskych Avarov dodnes existujú ešte kaukazskí Avari , ktorí sa však od panónskych Avarov jazykovo líšia.
Podľa správ Modrých Turkov (Turkutov) odoslaných Byzantskej ríši pochádzali Avari z kmeňov War a Chun a tvorili súčasť Hefthalitského chanátu Bielych Hunov. Táto teória tak Avarom priznáva aspoň čiastočný indoeurópsky pôvod. Iné teórie hovoria o ich príslušenstve k blízkemu Žužanskému chanátu.
Avarský kmeňový zväz tvorilo viacero kmeňov, medzi nimi i iné menšie kmene iného než avarského pôvodu. K nim patrili napríklad turkicko-bulharskí Oghurovia, Utigurovia či Kutrigurovia. Spolu s Avarmi putovali a žili i ďalšie etniká, medzi nimi i Slovania (Anti), či ugrofínske kmene. V Panónii zase Avari stretli upadajúcich Gepidov.
Do Európy, na Kaukaz sa Avari dostali niekedy okolo roku 557 / 558. Vtedy šlo ešte o pomerne slabý kmeň, ktorý však rýchlo rástol na sile a počtoch. Už spočiatku sa Avari stali spojencami Byzantskej ríše, ktorá ich podobne ako iné kmene využívala na zaistenie svojich hraníc tým, že im vyplácala tribút. V 6. storočí Avari postupne obsadili Panóniu. Úplnými pánmi územia sa stali po tom, čo si ich okolo roku 567 na pomoc proti Gepidom povolal kmeň Longobardov. Avari Longobardom radi pomohli, avšak nakoniec boli sami prinútení Strednú Európu opustiť. V tomto období vznikol stálejší štátny útvar Avarov - Avarský kaganát.
V nasledujúcom období Avari pravidelne plienili byzantské, slovanské a franské územia a striedavo udržiavali s jednotlivými krajinami spojenectvá. V siedmom storočí Avari dvakrát spolu so Slovanmi zaútočili na dve v tom čase najvýznamnejšie byzantské mestá Solún a Konštantínopol. Nebezpečným sa ukázalo byť najmä druhé obliehanie v roku 626, ktoré Avari viedli v spolupráci s Peržanmi. Po neúspechu konštatinopolskej misie avarská moc na čas upadla, čo využil franský kupec Samo a na čele Slovanov na území západnej Panónie získal pre miestne kmene od Avarov nezávislosť. V tomto období sa avarský kmeňový zväz rozštiepil, pre odchod Bulharov (Kutrigurov), ktorí prehrali občiansku vojnu a nezískali kaganský titul.
Po smrti slovanského vládcu Sama Avari znovu získali nadvládu nad západnou Panóniou, avšak v siedmom storočí sa stále viac a viac vyhrocovali vzťahy s Frankami, ktorí Avarov nakoniec vo viacerých výpravách porazili. Významnú ranu Avarom v roku 805 uštedril prvý západný cisár Karol Veľký. V nasledujúcom už nemožno hovoriť o plne samostatnom avarskom panstve. Ku koncu existencie kaganátu vrchní predstavitelia ríše prijali krst. Posledná zmienka o Avaroch pochádza z roku 822, kedy sa ich poslovia zúčastnili snemu vo Frankfurte. Nie je zrejmé, kedy kaganát naozaj zanikol, ani čo presne sa stalo s Avarmi, pravdepodobné je, že sa asimilovali s miestnym slovanským a od 10. storočia i maďarským obyvateľstvom. Objavujú sa názory, že Avari mohli byť predkami uhorských Sikulov. Najvýznamnejšími pamiatkami po Avaroch sú pohrebiská.
Dejiny kaganátu.
Pôvod Avarov a príchod do Európy a rané obdobie kaganátu.
Do Európy Avari prišli okolo roku 557. Pôvodne ich kmeňový zväz nebol príliš silný, avšak čoskoro sa v Zakaukazsku rozrástol o viaceré nomádske kmene. Medzi nimi napríklad turkickí Oghurovia, Utigurovia či bulharskí Kutrigurovia.
Už v roku 558 Avari naviazali kontakt s byzantským cisárom Justiniánom I., ktorý poslov bohato obdaroval a uzavrel s nimi spojenectvo a povolil im osídliť Malú Skýtiu (horné Čiernomorie). Zároveň sa dohodli na tom, že Byzancia bude Avarom platiť tribút a Avari na oplátku budú chrániť byzantské pohraničie pred Antmi (byzantské označenie pre raných Slovanov). 
Po tom, čo v roku 567 vypukla posledná longobardsko-gepidská vojna si longobardský kráľ Albouin povolal na pomoc Avarov, ktorí boli usadení v dolnom toku Dunaja. Tí Longobardom pomohli Gepidov poraziť, no už v nasledujúcom roku z Panónie odišli i Longobardi, ktorí neboli spokojní s vrtkavým avarským susedom. Longobardi si následne založili panstvo v Taliansku. Do západnej Panónie vďaka mocenskému vláknu prenikli noví Slovania, centrálne pláne obsadili avarské kmene a ich spojenci, medzi nimi i slovanskí Dudlebi.
Avari sa pre Slovanov ukázali nielen negatívne ale i ako šťastný element, pretože vďaka ich vpádu do Panónie sa umožnila i ich ďalšia expanzia. Okolo roku 578 sa avarský kagan snažil podrobiť a začleniť do vojska slovanské kmene v Sedmohradsku, čo sa mu však hneď nepodarilo. V nasledujúcom období tieto kmene viackrát plienili Byzantskú ríšu a Avari sa k nim ochotne pridali, ba v roku 582 dobyli i Sirmium. Do roku 602 si Avari podľa Simokatta konečne podrobili i celý podunajský antský (slovanský) kmeňový zväz a práve v tomto období sa slovanské kmene usídľujú i v Alpách, kde s avarskou pomocou porážajú bavorského kráľa Tassila I. a plienia Durínsko. V roku 602 zase s Longobardami vyplienili byzantské krajiny v okolí Istrie.
Slovanské povstanie a Samo.
Slovania už od počiatku kaganátu tvorili významný prvok Avarskej ríše. Niektoré kmene ako Dudlebovia, či kmene v Byzantskej ríši boli avarskými spojencami, iné kmene, najmä pra-Moravania, pra-Slovieni, či Karantánci v okolí Álp boli voči Avarom v podriadenom postavení a svoju pozíciu veľmi zle znášali. Preto okolo roku 623 v západnej časti kaganátu vypuklo slovanské povstanie, na ktorého čelo Slovania postavili franského kupca Sama. Urobili tak pravdepodobne preto, že vyvýšenie niektorého slovanského vodcu by medzi kmene prinieslo sváry. Fredegarova kronika situáciu popísala nasledovne:
Západní Slovania Avarov porazili a dočasne v okolí Dunaja vytvorili nadkmeňový slovanský zväz - tzv. Samovu ríšu, ku ktorému sa pridali i ďalšie slovanské kmene (knieža Dervan a jeho Lužickí Srbi (vtedy nazývaní Bieli Srbi), Karantánci...). Slovanská ríša následne dokázala uhájiť svoju samostatnosť ako proti Avarom, tak i proti Frankom, avšak po Samovej smrti niekedy v rokoch 658/659 zanikla. Jediným zdrojom z ktorého sa o nej dozvedáme je Fredegarova kronika.
Avarsko-byzantské vojny.
Avari a Byzantská ríša boli za vlády Justiniána I. pôvodne spojencami. Po Justiniánovej smrti však jeho nástupca Justín II., ktorý potreboval peniaze na boj s Peržanmi odmietol platiť Avarom tribút. Avari boli v tom období ešte slabí, začali však plieniť franské územia a po tom, čo obsadili Panóniu začali útočiť aj na byzantské územia. Dlhodobý život v byzantskom pohraničí postupne viedol k viacerým stretom, ktoré zväčša skončili zmluvou o navýšení byzantského tribútu Avarom. 
Celkovo spolu Avari a Byzancia viedli viacero vojen (578 – 582, 592 – 602, 610, 619, 623, 626). 
Spolu s Avarmi proti Byzancii bojovali i balkánske slovanské kmene. Prvou výpravou, kde kmene spolu bojovali bolo pravdepodobne dobytie Sirmia. Už v šiestom storočí spolu kmene plienili i hlboké byzantské územie (Thesáliu), dvakrát dokonca obľahli významné mesto Solún. Celé deväťdesiate roky 6. storočia sa niesli v znamení bojov medzi Avarmi a Byzanciou, Avarom sa dokonca podarilo preniknúť a vyplieniť okolie Konštantínopola. V roku 614 obsadili Avari centrum byzantskej Dalmácie Salonu a umožnili Slovanom osídliť územie od Álp až po Peloponéz. Pravdepodobne najvýznamnejším a najnebezpečnejším z pohľadu Byzancie však bolo druhé obliehanie Konštantínopolu v roku 626, ktoré Avari koordinovali spolu s perzskou inváziou do Byzancie. Fredegarova kronika slovansko-avarské spojenectvo popísuje nasledovne:
Obliehanie mesta sa skončilo veľkým avarsko-perzským neúspechom, po ktorom sa Avari museli stiahnuť za Dunaj. Toho využili i kmene balkánskych Slovanov, ktoré sa osamostatnili ako od Avarov, tak i od Byzantskej ríše, ktorá bola po vojne s Peržanmi unavená a čoskoro musela riešiť problémy s vzrastajúcou Arabskou ríšou. Od polovice 7. storočia už Avari Byzanciu neohrozovali, pretože ich hlavným nepriateľom sa stali Frankovia.
Neskoršie obdobia kaganátu a pád.
Oslabenie moci avarských vládcov po slovanskom povstaní a neúspešnom obliehaní Konštantínopolu využili bulharské kmene v kaganáte, ktoré sa pokúsili získať vedenie. V roku 630 medzi kmeňmi vypukla občianska vojna, v ktorej Avari nakoniec zvíťazili a Bulhari boli prinútení Panóniu opustiť. Časť z nich našla nový domov u Frankov, časť na východe. 
Odchod bulharských kmeňov Avarský kaganát ešte viac zoslabil. V roku 635 sa od Avarov a turkických kmeňov osamostatnili Protobulhari (Kotrigurovia a Onogurovia) pod vedením Kubrata a usídlili sa severne od Čierneho mora a v Zakaukazsku. Tam sa však čoskoro dostali do konfliktu s miestnou Chazarskou ríšou a okolo roku 670 začali prchať preč. Časť z nich založila Volžské Bulharsko, druhá časť sa vrátila do Podunajska, ktoré od Avarov koncom siedmeho storočia získali.
Po tom, čo zomrel Samo sa jeho ríša rozpadla a východné územia sa znovu dostali pod vplyv Avarov. Avarská moc však už bola oslabená a veľké vpády do susedných ríš už neboli bežné. Zmenil sa charakter ríše, obyvateľstvo sa začalo viac venovať poľnohospodárstvu a žiť usadlejším spôsobom života. To však nevylučovalo občasné vpády na cudzie územia, v roku 663 Avarov do Friulska povolal longobardký kráľ Grimuald I. a do krajiny sa Avari i neskôr ešte vrátili. Avarská moc v 7. a 8. storočí plne prenikla na územie západných Slovanov, ovládali Nitriansko, okolie Enže a Dunaja i Karantániu. Nikdy však kočovné kmene neprenikli do hlbokých hôr, čo značí najmä okruh existujúcich avarských pohrebísk. Významnými avarskými sídlami na dnešnom Slovensku bolo dnešné Komárno a Devín, ďalšie avarské sídla sa nachádzali najmä v okolí dolných tokov riek Nitra a Žitava a Dunaji.
Avari sa v tomto období snažili postupovať ďalej na západ, avšak boli Bavormi v roku 742 porazení a tak neskôr uzavreli mier a spojenectvo. Novým hegemónom na západe sa však pomaly stávali Frankovia. V roku 776 založil Karol Veľký proti kaganátu namierenú Friulskú marku. Pripadalo k nej i bývalé byzantské územie Istrie. V roku 788 Frankovia obnovili moc nad Bavorskom a na jeho území vznikli ďalšie marky. Jediným silným východným susedom sa stali Avari s ktorými ihneď vypukli problémy. Ríše spolu rokovali o vymedzení sfér, k zmieru avšak nedošlo.
V roku 791 na Avarov zaútočil Karolov syn Pipin a čoskoro sa k nemu pridali i kráľovské oddiely. Frankom sa Avarov v boji v roku 796 podarilo premôcť a o ich víťazstvách dokonca vznikla a sa zachovala báseň "De Pippini regis Victoria Avarica (O víťazstve vládcu Pipina nad Avarmi)" na oslavu princa Pipina. Ten na Karolov príkaz Panóniu rozdelil medzi novovzniknuté marky, väčšina územia (najmä to ovládané bývalým tudunom) pripadla Avarskej marke. Moc na dobytom území získavali aj slovanské kmene, ktoré tu vytvárali vlastné panstvá (kniežatstvá) s viacmenej podriadeným postavením voči Frankom. Po viacerých výpravách do Panónie nakoniec Karol Veľký v roku 803 avarskú moc zlomil. 
V roku 804 svoju moc do Panónie rozšírili Bulhari, ktorí obsadili Zátisie. Avari hľadali pomoc u Frankov a v roku 805 dokonca nasledoval krst avarských vládcov (prijali mená Abrahám a Izák). Rozdelenie územia nebolo Avarmi rešpektované, čo viedlo k ďalším vojnovým stretom so Slovanmi. V roku 811 preto Karol Veľký znovu zasiahol do avarskej politiky a nastolil medzi Slovanmi a Avarmi mier. Iná časť Avarov (zátisská) v tomto roku zúčastnila bulharského vpádu do Byzancie.
V nasledujúcom období správy o Avaroch miznú. Spomínajú sa ešte v dokumentoch z roku 817 a ich poslovia sa spomínajú i na ríšskom sneme vo Frankfurte v roku 822, ide však o posledné zmienky.
Avarská spoločnosť a štátne usporiadanie.
Avarská spoločnosť bola narozdiel od mnohých nomádskych kmeňov značne hierarchizovaná, čo dokazujú početné pohrebiská. Zväz sa skladal s viacerých národnostných celkov, pričom každý celok mal vlastné tradície a štýly, ktoré sa navzájom prekrývali. To sa prejavilo na typoch oblečení, či keramiky vyrábanej v kaganáte. Niektoré kmene žili s Avarmi v spojeneckej symbióze (medzi nimi i Slovania), niektoré kmene boli Avarom podriadené.
Systém správy Avarskej ríše sa príliš nelíšil od systému iných nomádskych ríš. Na čele ríše stál kagan, ktorý mal spočiatku takmer neobmedzenú moc. Titul nebol vyslovene dedičný, bežné boli boje o moc, čo nakoniec i viedlo k odchodu Kutrigurov zo zväzu. Náboženskú moc v kmeni mal hlavný šaman. Neskôr sa moc podobne ako u iných nomádskych kmeňov člení a vzniká mocenský dualizmus medzi kaganom, ktorý vládne ale neriadi a jugurom (kňazom), ktorý nevládne ale riadi. Titul kagana sa tak nadobudol najmä význam legitimity. Významnú úlohu v neskoro-avarskom období zastával i tudun, či kapkan. Jednotliví úradníci v krajine ovládali i svoje vlastné územia.
Avari boli bojovní národ, ktorí žil vojnou. Každý zdravý muž preto slúžil v armáde. Ako typickí nomádi Avari využívali k boju ľahkú jazdu a reflexné luky. Inováciou narozdiel od predošlých kmeňov bolo sedlo. Na čele vojsk stál pôvodne kagan, neskôr jeho velitelia, či hodnostári. 
Ženy v kmene sa venovali najmä výchove detí a domácnosti. V čase neprítomnosti mužov preberali zodpovednosť za chod domácnosti a sa stávali hlavami rodín. V manželstve sa uplatňovala hlavne monogamia a vo vyšších vrstvách polygamia. Bežný bol konkubinát, manželstvo sa v ranom stredoveku a obzvlášť u nomádskych kmeňov zakladalo únosom nevesty.
Vládcovia Avarského kaganátu.
O vládcoch Avarského kaganátu sa toho nevie veľa. Z významných panovníkov poznáme najmä meno Bajana I. Celkovo moc v kaganáte držali tri alebo štyri dynastie.

</doc>
